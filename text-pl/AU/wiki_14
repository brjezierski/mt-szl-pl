<doc id="5045864" url="https://pl.wikipedia.org/wiki?curid=5045864" title="Jadwiga Habela">
Jadwiga Habela

Jadwiga Habela (ur. 12 lipca 1924 w Warszawie, zm. 16 listopada 2007 w Gdańsku) – architekt, pracownik naukowy Politechniki Gdańskiej.
Życiorys.
Przed wybuchem II wojny światowej uczęszczała do gimnazjum we Lwowie, w którym ukończyła 3 klasy. Podczas okupacji zatrudniona była w Instytucie Badań nad Tyfusem Plamistym i Wirusami. Szkołę średnią ukończyła w 1944 roku na tajnych kompletach. W 1951 roku J. Habela uzyskała dyplom Wydziału Architektury Politechniki Gdańskiej. W latach 1947–1949 pracowała w Chrzanowie i w Gdańsku w wykonawstwie robót budowlanych, a także przy Ekspedycji Archeologicznej Uniwersytetu Łódzkiego, stacjonującej w Gdańsku. Od roku 1949 była pracownikiem Wydziału Architektury Politechniki Gdańskiej. W latach 50. sprawowała nadzór konserwatorski w zabezpieczaniu elementów kamieniarskich podczas prac rozbiórkowych gdańskich kamienic. Do jej zadań należały także rekonstrukcje, studia konserwatorsko-adaptacyjne gdańskich zabytków. Pełniła funkcję konsultanta gdańskich oddziałów Pracowni Dokumentacji Historycznej i Przedsiębiorstwa Państwowego Pracownie Konserwacji Zabytków, gdańskiego Biura Projektów „Miastoprojekt” oraz Wojewódzkiego Konserwatora Zabytków w Szczecinie, Koszalinie i Olsztynie. W latach 1953–1958, wraz z Janem Kromanem, Jerzym Stankiewiczem, Januszem Ciemnołońskim, Ryszardem Massalskim, Kazimierzem Orłowskim tworzyła zespół opracowujący dokumentację odbudowy poszczególnych kamienic w Głównym Mieście i nad ogólnym planem odbudowy Długiego Pobrzeża, Wyspy Spichrzów, a także Starego Miasta w Elblągu.
12 czerwca 1965 roku Jadwiga Habela uzyskała stopień naukowy doktora nauk technicznych na podstawie dysertacji z pogranicza architektury i historii techniki pt. „Antonis van Obbergen, architekt i fortyfikator flamandzki z przełomu XVI i XVII w.” Promotorem pracy doktorskiej był prof. dr inż. Marian Osiński, a recenzentami: prof. dr Adam Bochnak z Uniwersytetu Jagiellońskiego, prof. mgr inż. Tadeusz Broniewski z Politechniki Wrocławskiej i prof. mgr inż. Jan Borowski. W 1975 roku otrzymała stopień doktora habilitowanego na podstawie dysertacji habilitacyjnej „Ratusz Staromiejski w Gdańsku. Pierwotny układ funkcjonalny i architektoniczny na tle budownictwa municypalnego Europy”. W roku 1990 została profesorem tytularnym.
Prof. Jadwiga Habela zaliczana jest do nurtu kontynuacji historycznej tradycji Gdańska. Specjalizowała się w dziedzinie historii architektury polskiej i konserwacji zabytków architektury. Wypromowała 3 dysertacje doktorskie. Najbliższym jej tematem były fortyfikacje miejskie. Zakres ten miał swoje miejsce w promowanych przez nią doktoratach Grzegorza Bukala, Roberta Hirscha i Jakuba Szczepańskiego.
Pochowana została 22 listopada 2007 roku na Cmentarzu Srebrzysko w Gdańsku.

</doc>
<doc id="5045866" url="https://pl.wikipedia.org/wiki?curid=5045866" title="Borkowskoje (obwód smoleński)">
Borkowskoje (obwód smoleński)

Borkowskoje () – jednostka administracyjna (osiedle wiejskie) wchodząca w skład rejonu diemidowskiego w оbwodzie smoleńskim w Rosji.
Centrum administracyjnym osiedla wiejskiego jest wieś (ros. деревня, trb. dieriewnia) Żeruny.
Geografia.
Powierzchnia osiedla wiejskiego wynosi 462,17 km², a główną rzeką jednostki jest Jelsza. Na terytorium jednostki znajduje się Park Narodowy Pojezierza Smoleńskiego.
Historia.
Osiedle powstało na mocy uchwały obwodu smoleńskiego z 28 grudnia 2004 r., z późniejszymi zmianami – uchwała z dnia 28 maja 2015 roku.
Demografia.
W 2020 roku osiedle wiejskie zamieszkiwało 295 osób.
Miejscowości.
W skład jednostki administracyjnej wchodzi 28 miejscowości, w tym 2 osiedla (Lesnoj, Podosinki) i 26 dieriewni (Borki, Cybulki, Diatłowszczina, Gonczarowo, Jewsiejewka, Judino, Koziejewszczina, Kriuk, Kutino, Łopaty, Maksimienki, Matiuszyno, Miakury, Mitino, Moczary, Niwy, Nizy, Pietroczaty, Stabna, Szestierni, Szyszkowo, Zaruczewje, Ziemcowo, Żeruny, Żukowo, Żurawinnica).

</doc>
<doc id="5045868" url="https://pl.wikipedia.org/wiki?curid=5045868" title="Słobodskoje (obwód smoleński)">
Słobodskoje (obwód smoleński)

Słobodskoje () – jednostka administracyjna (osiedle wiejskie) wchodząca w skład rejonu diemidowskiego w оbwodzie smoleńskim w Rosji.
Centrum administracyjnym osiedla wiejskiego jest wieś (ros. деревня, trb. dieriewnia) Staryj Dwor.
Geografia.
Powierzchnia osiedla wiejskiego wynosi 214,93 km², a jego główną rzeką jest Jelsza. Całe terytorium jednostki znajduje się w Parku Narodowym Pojezierza Smoleńskiego.
Historia.
Osiedle powstało na mocy uchwały obwodu smoleńskiego z 28 grudnia 2004 r., z późniejszymi zmianami – uchwała z dnia 28 maja 2015 roku.
Demografia.
W 2020 roku osiedle wiejskie zamieszkiwało 131 osób.
Miejscowości.
W skład jednostki administracyjnej wchodzą 24 miejscowości (wyłącznie dieriewnie): Agiejewszczina, Bachowo, Bieriezugi, Bułochi, Cziżaki, Dubinoje, Głaskowo, Guki, Kirowka, Klimiaty, Klin, Kuriły, Nowoje Prigarino, Pawluczenki, Parniewo, Pogołka, Pristawki, Protokina Gora, Rudnia, Siemieszki, Staryj Dwor, Stiepurino, Szewielewo, Żeluchowo.

</doc>
<doc id="5045869" url="https://pl.wikipedia.org/wiki?curid=5045869" title="Zaborjewskoje (obwód smoleński)">
Zaborjewskoje (obwód smoleński)

Zaborjewskoje () – jednostka administracyjna (osiedle wiejskie) wchodząca w skład rejonu diemidowskiego w оbwodzie smoleńskim w Rosji.
Centrum administracyjnym osiedla wiejskiego jest wieś (ros. деревня, trb. dieriewnia) Zaborje.
Geografia.
Powierzchnia osiedla wiejskiego wynosi 682,4 km², a jego główną rzeką jest Połowja.
Historia.
Osiedle powstało na mocy uchwały obwodu smoleńskiego z 28 grudnia 2004 r., z późniejszymi zmianami (uchwała z dnia 28 maja 2015 roku), w wyniku których w skład jednostki weszły wszystkie miejscowości zlikwidowanych osiedli: Bakłanowskoje, Karcewskoje, Worobjowskoje, Zakustiszczenskoje.
Demografia.
W 2020 roku osiedle wiejskie zamieszkiwały 1432 osoby.
Miejscowości.
W skład jednostki administracyjnej wchodzi 81 miejscowości, w tym 1 osiedle (Worobji) i 80 dieriewni (Aleksino, Anosinki, Bakłanowo, Biel, Bielany, Bieleńkije, Bolszoje Zakustiszcze, Borowiki, Botałowo, Bubolewo, Bułyża, Chołm, Chomiaki, Dobrino, Gorodiec, Gorodiszcze, Ignatienki, Iwaszniewo, Jariłowo, Jelisiejenki, Kamienka, Karcewo, Klucz, Kopaniewo, Koriewo, Korniejewo, Kosmowskoje, Koty, Kowszyry, Koziuli, Krutieli, Ksty, Kuminowo, Łobanowo, Łużok, Makłakowo, Małoje Zakustiszcze, Michajłowskoje, Nichołaży, Nikasicy, Nikitienki, Niżnije Ługi, Niżnije Mochowiczi, Pieriesielje, Pietrowskoje, Pietrowskoje, Płai, Poboiszcze, Pokrowskoje, Połowje, Praniki, Rassumaki, Rykowszczina, Saki, Sieliwonowo, Siniaki, Sokoriewo, Szaszuty, Szczukino, Szugajłowo, Szusty, Takownoje, Twierdy, Tinowka, Troickoje, Ustinowo, Wiatsza, Wierchnije Ługi, Wierchnije Mochowiczi, Wiszniowka, Wodiany, Worobji, Wystawka, Zaborje, Zalniewo, Zaozierje, Zawilje, Zdwiżenki, Żugino, Żukowszczina).

</doc>
<doc id="5045872" url="https://pl.wikipedia.org/wiki?curid=5045872" title="Titowszczinskoje">
Titowszczinskoje

Titowszczinskoje () – jednostka administracyjna (osiedle wiejskie) wchodząca w skład rejonu diemidowskiego w оbwodzie smoleńskim w Rosji.
Centrum administracyjnym osiedla wiejskiego jest wieś (ros. деревня, trb. dieriewnia) Titowszczina.
Geografia.
Powierzchnia osiedla wiejskiego wynosi 776,2 km², a jego głównymi rzekami są Kaspla i Czeriebiesna.
Historia.
Osiedle powstało na mocy uchwały obwodu smoleńskiego z 28 grudnia 2004 r., z późniejszymi zmianami (uchwała z dnia 28 maja 2015 roku), w wyniku których w skład jednostki weszły wszystkie miejscowości zlikwidowanych osiedli: Borodinskoje, Dubrowskoje, Pieriesudowskoje, Połujanowskoje, Szapowskoje, Zakrutskoje, Życzickoje.
Demografia.
W 2020 roku osiedle wiejskie zamieszkiwały 1700 osoby.
Miejscowości.
W skład jednostki administracyjnej wchodzą 94 miejscowości (wyłącznie dieriewnie): Akatowo, Andriejewo, Baszki, Bojarszczina, Bojarszczina, Bojarszczina, Bolszoje Arietowo, Bordukowo, Borisienki, Boroda, Borok, Borowiki, Briukowszczina, Burłygino, Centralnaja Usadźba, Chołm, Chotiejewo, Diedienki, Diwo, Drokowo, Dubaszy, Dubrowka, Dubrowo, Dworiszcze, Filimonowo, Fosznia, Gorodnaja, Gury, Iwanowo, Juszkowo, Kaszkurino, Kislaki, Kobyzi, Koposino, Kotowszczina, Kraśki, Krupienino, Kuleszy, Lechonow-Bor, Łaśki, Łukaszowo, Maksimowo, Makunino, Małoje Arietowo, Manichi, Michalоwo, Midiulki, Minaki, Mordaszki, Mylniszcze, Niańkowiczi, Nikitino, Niżnieje Chotiakowo, Nowosielje, Nowyje Pieriesudy, Obrok, Orłowo, Osipienki, Ożogino, Pańkowo, Paszyno, Połujanowo, Porieczje, Sawino, Sielco, Siemionowka, Sienino, Sieńkowo, Sieńkowo-Ług, Skugriewo, Słoboda, Starina, Stariny, Staryje Pieriesudy, Stiepanowo, Swistowiczi, Syricy, Szapy, Szczetkino, Szeługanowo, Titowszczina, Tiupina-Niwa, Tołkuny, Ugory, Warnawino, Waśkowszczina, Wierchnieje Chotiakowo, Wierietieja, Zabołotje, Zaiki, Zakrutje, Zalesje, Zamoszczje, Życzicy.

</doc>
<doc id="5045887" url="https://pl.wikipedia.org/wiki?curid=5045887" title="Moon over Bourbon Street">
Moon over Bourbon Street

Moon over Bourbon Street – piosenka z 1985 roku brytyjskiego muzyka Stinga, która wydana została na piątym singlu, który promował jego debiutancki solowy album "The Dream of the Blue Turtles" (1985). Singiel z utworem dotarł do pozycji 44. na głównej brytyjskiej liście przebojów Official Singles Chart Top 100 , a w Polsce na liście przebojów Trójki piosenka znalazła się na 2. miejscu.
Charakterystyka.
W czerwcu 1985 roku w wywiadzie dla brytyjskiego czasopisma muzycznego „NME” Sting stwierdził, że do napisania tej piosenki zainspirowała go powieść "Wywiad z wampirem" (1976) autorstwa Anne Rice. W książce "Lyrics by Sting" (2007) muzyk wspomniał, że, poza bezpośrednią inspiracją dziełem Rice, z powstaniem „Moon over Bourbon Street” wiąże się pobyt Brytyjczyka w Stanach Zjednoczonych – „(…) pewnej księżycowej nocy we francuskiej dzielnicy Nowego Orleanu odniosłem nieodparte wrażenie, że ktoś mnie śledzi”. Ten utwór był też ukłonem Stinga w stronę twórców piosenek z Tin Pan Alley (lata 20. i 30. XX w.).
W nagraniu utworu wykorzystano bezprogową gitarę basową, a także rogi, będące tłem dla narracyjnego śpiewu Stinga, które nadały aranżacji oryginalną atmosferę.
W 2003 roku Sting ponownie nagrał wokal do nowej wersji piosenki „Moon over Bourbon Street”, która została umieszczona na singlu „Send Your Love” (30. miejsce na brytyjskiej liście przebojów Official Singles Chart Top 100).
Wypowiedzi i opinie.
W recenzji albumu "The Dream of the Blue Turtles", opublikowanej w amerykańskim dzienniku „The Miami Herald”, Tom Moon napisał, że melodia kompozycji „Moon over Bourbon Street” oparta została na jazzowym standardzie „Autumn Leaves”.
W wydaniu paneuropejskiego periodyku „Music &amp; Media” z lipca 1985 roku napisano, że „Moon Over Bourbon Street” nawiązuje do twórczości amerykańskiej piosenkarki jazzowo-swingowej Billie Holiday. Autor artykułu dodał też, iż utwór „idealnie nadaje się do odtwarzania o nocnej porze”, a spośród piosenek pochodzących z pierwszego solowego albumu Stinga, według części DJ-ów europejskich rozgłośni, reakcje słuchaczy na tę piosenkę były pozytywne. Na łamach tego samego tygodnika z grudnia 1985 roku autor artykułu dotyczącego pierwszego albumu Brytyjczyka (uznanego za najlepszy debiut w 1985 r.) określił tę piosenkę jako balladę w stylu Franka Sinatry i dodał, że, obok utworów „We Work the Black Seem”, „Love Is the Seventh Wave” i „Russians”, „Moon Over Bourbon Street” został „zrobiony zdecydowanie dobrze”.

</doc>
<doc id="5045896" url="https://pl.wikipedia.org/wiki?curid=5045896" title="Katharina Müller">
Katharina Müller

Katharina Müller (ur. 12 września 1995 w Niżniewartowsku) – niemiecka łyżwiarka figurowa pochodzenia rosyjskiego startująca w parach tanecznych z Timem Dieckiem. Uczestniczka igrzysk olimpijskich (2022), uczestniczka mistrzostw świata i Europy, medalistka zawodów z cyklu Challenger Series oraz dwukrotna mistrzyni Niemiec (2020, 2021).
Programy.
Katharina Müller / Tim Dieck

</doc>
<doc id="5045897" url="https://pl.wikipedia.org/wiki?curid=5045897" title="Tarnowskie Studia Teologiczne">
Tarnowskie Studia Teologiczne

Tarnowskie Studia Teologiczne – teologiczne czasopismo naukowe będące półrocznikiem wydawanym obecnie przez Wydział Teologiczny Sekcja w Tarnowie Uniwersytetu Papieskiego Jana Pawła II w Krakowie. Pierwszy numer czasopisma ukazał się w 1938 r. W latach 1938–1939 opublikowano cztery tomy pisma. Wydawanie czasopisma zostało wznowione w 1972 r.
Punktacja czasopisma.
W wykazie czasopism naukowych Ministerstwa Edukacji i Nauki z 9 lutego 2021 r. półrocznik uzyskał 40 punktów. 

</doc>
<doc id="5045907" url="https://pl.wikipedia.org/wiki?curid=5045907" title="Tim Dieck">
Tim Dieck

Tim Dieck (ur. 7 kwietnia 1996 w Dortmundzie) – niemiecki łyżwiarz figurowy startujący w parach tanecznych z Kathariną Müller. Uczestnik igrzysk olimpijskich (2022), uczestnik mistrzostw świata i Europy, medalista zawodów z cyklu Challenger Series oraz dwukrotny mistrz Niemiec (2020, 2021).
Programy.
Katharina Müller / Tim Dieck

</doc>
<doc id="5045924" url="https://pl.wikipedia.org/wiki?curid=5045924" title="Metoda Kaczmarza">
Metoda Kaczmarza

Metoda Kaczmarza (lub algorytm Kaczmarza) – iteracyjny algorytm przybliżonego rozwiązywania układów równań liniowych. Po raz pierwszy została odkryta przez polskiego matematyka Stefana Kaczmarza i opublikowana w 1937 roku. Ponownie została odkryta w kontekście rekonstrukcji obrazu przez Richarda Gordona, Roberta Bendera i Gabora Hermana w 1970 r.
Niech formula_1 będzie układem równań liniowych, formula_2 liczbą wierszy formula_3 formula_4 zaś formula_5-tym wierszem macierzy formula_3 oraz niech formula_7 będzie dowolnym, początkowym przybliżeniem rozwiązania układu formula_8 Dla formula_9 niech:
gdzie formula_11
Jeżeli układ jest niesprzeczny, to tak otrzymany ciąg formula_12 ma granicę, która jest rozwiązaniem wyjściowego układu.
Metoda Kaczmarza znalazła zastosowanie m.in. w tomografii komputerowej oraz cyfrowym przetwarzaniu sygnałów.

</doc>
<doc id="5045965" url="https://pl.wikipedia.org/wiki?curid=5045965" title="Wielkie Kyz Kala">
Wielkie Kyz Kala

Wielkie Kyz Kala – ruiny ufortyfikowanego pałacu położonego na zachód od starożytnego Merw zbudowanego około VII wieku. Ten i podobne pałace zwane "kőszk" były podmiejskimi rezydencjami elit, zaprojektowanymi tak aby zapewniały ciepło zimą i chłód latem.
Historia.
Wielki Kyz Kala został zbudowany w czasie panowania perskiej dynastii Sasanidów, a dokładniej pomiędzy VII a VIII wiekiem. Budowa była kontynuowana po panowaniu perskim, aż do XII wieku, przez Arabów. Pałac mógł być siedzibą perskiego gubernatora Merw. W 1221 roku Mongołowie podbili Merv i prace budowlane zostały wstrzymane.
Architektura.
Fort zbudowany jest z gliny i posiada dwie kondygnacje. Dolna kondygnacja o wysokości dwóch metrów i wymiarach w kształcie prostokąta 46 na 36 metrów. Górna kondygnacja ma ściany o wysokości dziesięciu metrów i składa się z pomieszczeń o kolebkowych sklepieniach otaczających dziedziniec. Do zwieńczonego łukiem wejścia do pałacu prowadziła rampa lub schody.

</doc>
<doc id="5045968" url="https://pl.wikipedia.org/wiki?curid=5045968" title="Chvojnica">
Chvojnica

Chvojnica – rzeka na Słowacji, lewy dopływ Morawy. Ma długość 34,07 kilometra, co czyni ją 4 najdłuższym dopływem Morawy.
Powierzchnia działu wodnego wynosi 125,421 km².
Etymologia nazwy.
Nazwa pochodzi od słowiańskiego chvojъ, chvoja (igły lub gałęzie drzew iglastych).

</doc>
<doc id="5045970" url="https://pl.wikipedia.org/wiki?curid=5045970" title="Lambir">
Lambir

Lambir (, mord. Лямбирь) – wieś (ros. село, trb. sieło) w Republice Mordowii, w Rosji. Centrum administracyjne dystryktu rejonu lambirskiego. Liczba ludności wynosi około 8,7 tysiąca ludzi.

</doc>
<doc id="5045976" url="https://pl.wikipedia.org/wiki?curid=5045976" title="Klementyna Czosnowska">
Klementyna Czosnowska

Klementyna Czosnowska, po mężu Bykow (ur. 11 listopada 1864 w Rudzie Guzowskiej, ob. Żyrardów, zm. 23 lipca 1913 w Warszawie) – polska śpiewaczka operetkowa (sopran) i aktorka.
Życiorys.
Uczęszczała do prywatnej szkoły dramatycznej prowadzonej przez Emiliana Derynga w Warszawie. Debiutowała z zespołem szkolnym w 1879 w Lodzi. Od 1881 zatrudniona w Warszawskich Teatrach Rządowych. Grała głównie w Teatrze Małym, m.in. w "Grubych rybach" Michała Bałuckiego. Uczyła się śpiewu u Honoraty Majeranowskiej.
W 1887 zadebiutowała w Warszawie w repertuarze operetkowym. Zyskała uznanie publiczności. Śpiewała wiele głównych ról w operetkach, m.in. Heleny w "Pięknej Helenie" Jacquesa Offenbacha i Saffi w "Baronie cygańskim" Johanna Straussa.
W latach 1890–1891 występowała gościnnie w Krakowie, Lwowie i Łodzi. W 1892 zwolniła się z Warszawskich Teatrów Rządowych. Występowała gościnnie w wielu miastach. Od 1895 występowała w Warszawskich Teatrach Rządowych w repertuarze operowym, m.in. śpiewała tytułową partię w Halce Moniuszki oraz Marzenki w "Sprzedanej narzeczonej" Bedřicha Smetany. W 1896 na gościnnych występach w Moskwie i Petersburgu, a w następnym roku w Łodzi, Krakowie, Lwowie i Odessie.
W 1898 wyszła za mąż za Rosjanina W. Bykowa. Od 1901 występowała w Warszawie, przede wszystkim w Teatrze Nowości. Otworzyła również szkołę śpiewu.
Zmarła w 1913. Jej pogrzeb odbył się 26 lipca z Kościoła Świętego Krzyża. Pochowana na cmentarzu Stare Powązki w Warszawie (kwatera Pod murem V-1-5,6). 

</doc>
<doc id="5045980" url="https://pl.wikipedia.org/wiki?curid=5045980" title="Diego Giacometti">
Diego Giacometti

Diego Giacometti (ur. 15 listopada 1902 w Borgonovo, Szwajcaria, zm. 15 lipca 1985 w Neuilly-sur-Seine, Francja) – szwajcarski projektant wyposażenia wnętrz, aktywny we Francji.
Jego rodzicami byli malarz Giovanni Giacometti i jego żona Annetta z domu Stampa (1871–1964). Miał dwóch braci: starszy Alberto był znanymi szwajcarskim artystą malarzem i rzeźbiarzem, zaś młodszy Bruno cenionym architektem.
Uzyskał wykształcenie handlowe (szkoły w Stampa, Schiers, St. Gallen i Bazylei) i pracował w wyuczonym zawodzie w różnych firmach w kraju i za granicą. W 1925 przeprowadził się do Paryża i od 1927 współpracował blisko z bratem Alberto, służąc mu za modela i pomocnika technicznego, odpowiedzialnego za budowę szkieletów rzeźb, wykonywanie odlewów, patynowanie brązów. Poważnie poranił sobie prawą rękę w jednej z maszyn w pracowni, co ograniczyło jej sprawność. Dopiero około 1950 roku zaczął rozwijać własną twórczość, wytwarzając meble i elementy wykończenia wnętrz na zamówienia z kręgów związanych ze sztuką, często stosując brąz jako tworzywo i postacie zwierząt jako elementy zdobnicze. Widać w tych jego dziełach inspirację sztuką Egiptu, który odwiedził w jedynej swojej dłuższej podróży. Ich projektowanie i wykonywanie stało się jego głównym zajęciem po śmierci brata w 1966. Jego ostatni, prestiżowy kontrakt to wyposażenie wnętrz Muzeum Picassa w Paryżu; wykonał też meble do Muzeum Chagalla. Ocenia się, że jego dorobek to w sumie około 5000 przedmiotów. Początkowo pozostający w cieniu starszego Alberto, z czasem zaczął być doceniany jako niezależny twórca. Wielbicielem i kolekcjonerem twórczości Diego i zarazem przyjacielem artysty był kreator mody Hugo de Givenchy. Na przeprowadzonej przez Christie's aukcji obiektów z jego kolekcji, odbytej w 2017, stół "Grand table console aux cerfs" uzyskał cenę ponad 2,65 miliona euro, a cały zespół 21 przedmiotów przyniósł ponad 32,5 miliona euro. W 2019 sprzedaż 27 obiektów jego autorstwa w galerii Sotheby's przyniosła ponad 5,5 miliona euro dochodu. 
Pozostał bezżenny. Został pochowany na cmentarzu w Borgonovo.

</doc>
<doc id="5045986" url="https://pl.wikipedia.org/wiki?curid=5045986" title="José Medeiros Ferreira">
José Medeiros Ferreira

José Manuel de Medeiros Ferreira (ur. 20 lutego 1942 w Ponta Delgada lub Funchal, zm. 18 marca 2014 w Lizbonie) – portugalski polityk, historyk i politolog, w latach 1976–1977 minister negocjacji międzynarodowych, wieloletni parlamentarzysta, od 1986 do 1989 eurodeputowany II kadencji.
Życiorys.
Pochodził z Azorów. Studiował historię na Uniwersytecie Lizbońskim. W latach 60. brał udział w protestach studenckich i opozycyjnych, przez co został relegowany z uczelni z zakazem studiowania w Portugalii i w 1968 wyemigrował do Szwajcarii. Ostatecznie studia na tym kierunku ukończył w 1972 na Uniwersytecie Genewskim, a w 1991 obronił doktorat z historii politycznej i instytucjonalnej na Universidade Nova de Lisboa. Od 1972 do 1974 wykładał na genewskiej uczelni, następnie związany z Universidade Nova de Lisboa, od 1999 na stanowisku profesorskim. Specjalizował się w historii współczesnej i stosunkach międzynarodowych, nauczał też na Uniwersytecie Azorów. Autor publikacji naukowych i innych książek, występował jako komentator telewizyjny.
Zaangażował się w działalność Partii Socjalistycznej. W 1975, 1976 i 1979 wybierano go do Zgromadzenia Konstytucyjnego i następnie Zgromadzenia Republiki kadencji IA i IB. Od września 1975 do lipca 1976 był sekretarzem stanu w resorcie spraw zagranicznych w rządzie Jose Batisty Pinheiro de Azevedo, następnie do listopada 1977 – ministrem negocjacji międzynarodowych w pierwszym rządzie Mario Soaresa, odszedł po konflikcie z premierem. W 1979 należał do rozłamowego ugrupowania prawicowego skrzydła PS Reformadores, rozwiązanego w 1985. W tymże roku przeszedł do Demokratycznej Partii Odnowy i powrócił do Zgromadzenie Republiki IV kadencji.
Od 1 stycznia 1986 do 13 września 1987 wykonywał mandat posła do Parlamentu Europejskiego w ramach delegacji krajowej. W 1987 uzyskał reelekcję w wyborach powszechnych jako jedyny przedstawiciel PRD, wkrótce jednak opuścił partię. Od stycznia 1986 do listopada 1987 był wiceprzewodniczącym Europejskiego Sojuszu Demokratycznego, potem należał do frakcji socjalistów. Później ponownie wstąpił do Partii Socjalistycznej, od 1995 do 2005 z jej ramienia powrócił do parlamentu (od VII do IX kadencji). Dodatkowo w latach 1996–2005 członek Zgromadzenia Parlamentarnego Rady Europy. W 2006 odszedł ze stanowisk kierowniczych w Partii Socjalistycznej.
Życie prywatne.
Od 1973 był żonaty z Marią Emílią Brederode Santos, córką polityka Nuno Rodriguesa dos Santos, z którą miał syna. W 1980 uczestniczył w spotkaniu Grupy Bilderberg.
Odznaczenia.
Odznaczony Krzyżem Wielkim Orderu Infanta Henryka (1981) i Krzyżem Wielkim Orderu Wolności (1989).

</doc>
<doc id="5045987" url="https://pl.wikipedia.org/wiki?curid=5045987" title="Predjamska Jama">
Predjamska Jama

 
Predjamska Jama – jaskinia w Słowenii.
Predjamska Jama posiada system komór i korytarzy na 5 poziomach.

</doc>
<doc id="5045988" url="https://pl.wikipedia.org/wiki?curid=5045988" title="José Manuel Medeiros Ferreira">
José Manuel Medeiros Ferreira



</doc>
<doc id="5045994" url="https://pl.wikipedia.org/wiki?curid=5045994" title="Gouffre de Proumeyssac">
Gouffre de Proumeyssac

Gouffre de Proumeyssac – jaskinia krasowa w środkowozachodniej Francji.
W Gouffre de Proumeyssac występuje bardzo bogata oraz różnorodna szata naciekowa.

</doc>
<doc id="5046000" url="https://pl.wikipedia.org/wiki?curid=5046000" title="Malinotruskawka">
Malinotruskawka



</doc>
<doc id="5046002" url="https://pl.wikipedia.org/wiki?curid=5046002" title="Uwroć wodna">
Uwroć wodna



</doc>
<doc id="5046004" url="https://pl.wikipedia.org/wiki?curid=5046004" title="Morela zwyczajna">
Morela zwyczajna



</doc>
<doc id="5046007" url="https://pl.wikipedia.org/wiki?curid=5046007" title="Żeń-szeń">
Żeń-szeń



</doc>
<doc id="5046010" url="https://pl.wikipedia.org/wiki?curid=5046010" title="Gymnocalycium castellanosii acorrugatum">
Gymnocalycium castellanosii acorrugatum



</doc>
<doc id="5046012" url="https://pl.wikipedia.org/wiki?curid=5046012" title="Skośna Szpara">
Skośna Szpara

Skośna Szpara – jaskinia, a właściwie schronisko, w Dolinie Chochołowskiej w Tatrach Zachodnich. Wejście do niej znajduje się w górnej części Wielkich Korycisk, w lewym orograficznie zboczu doliny, w pobliżu jaskiń: Wilcza Nora, Szczelina w Wielkich Koryciskach i Schron w Wielkich Koryciskach, na wysokości 1065 metrów n.p.m. Długość jaskini wynosi 4,5 metrów, a jej deniwelacja 0,8 metrów.
Opis jaskini.
Jaskinię tworzy szczelinowy, wysoki i początkowo idący do góry korytarz, do którego prowadzi wąski i wysoki otwór wejściowy. Korytarz kończy się szczeliną nie do przejścia.
Przyroda.
W jaskini można spotkać nacieki grzybkowe. Na ścianach brak jest roślinności. Przy otworze rosną paprocie, mchy, porosty i trawy.
Historia odkryć.
Jaskinię odkrył leśniczy Tomasz Mączka. Jej pierwszy plan i opis sporządziła I. Luty w 2013 roku.

</doc>
<doc id="5046013" url="https://pl.wikipedia.org/wiki?curid=5046013" title="Gymnocalycium monvillei achirasense">
Gymnocalycium monvillei achirasense



</doc>
<doc id="5046015" url="https://pl.wikipedia.org/wiki?curid=5046015" title="Turniej o Łańcuch Herbowy Miasta Ostrowa Wielkopolskiego 2020">
Turniej o Łańcuch Herbowy Miasta Ostrowa Wielkopolskiego 2020

Turniej o Łańcuch Herbowy Miasta Ostrowa Wielkopolskiego 2020 – 68. edycja turnieju żużlowego, który odbył się 25 października 2020 roku w Ostrowie Wielkopolskim. Turniej wygrał Sebastian Szostak.
Wyniki.
Bieg po biegu

</doc>
<doc id="5046018" url="https://pl.wikipedia.org/wiki?curid=5046018" title="Gymnocalycium amerhauseri altagraciense">
Gymnocalycium amerhauseri altagraciense



</doc>
<doc id="5046020" url="https://pl.wikipedia.org/wiki?curid=5046020" title="Stanisław Kunat">
Stanisław Kunat

Stanisław Kunat (Kunatt) (ur. w 1799 w Michaliszkach, zm. 15 maja 1866 w Paryżu) – polski ekonomista, profesor Królewskiego Uniwersytetu Warszawskiego, członek rządu w Powstaniu listopadowym, działacz emigracyjny, wydawca prasy, nauczyciel.
Życiorys.
Urodził się w 1799 w rodzinie Karola herbu Topór pisarza aktowego smoleńskiego i jego żony Wiktorii z d. Konarskiej. Ukończył szkołę początkową w Sejnach i następnie studia w Królewskim Uniwersytecie Warszawskim w 1820 i otrzymał tytuł magistra prawa i administracji.
W tym samym roku został wysłany na dalsze nauki w zakresie nauk administracyjnych oraz technologicznych do Berlina i Paryża. Poznał ekonomię Holandii, Szwajcarii oraz Anglii. Odbył praktykę w paryskim domu bankowym Lafitte. W 1823 powrócił do kraju i przez kolejne cztery lata wykładał naukę o handlu, administracji oraz statystykę. Od 1827 prowadził w zastępstwie katedrę prawa cywilnego. Był wykładowcą w Szkole Przygotowawczej do Instytutu Politechnicznego oraz pracował jako referent w Banku Polskim.
Był zwolennikiem idei głoszonych przez D. Ricardo, przetłumaczył i wydał jego pozycję: "O zasadach ekonomii politycznej i o podatku" w dwóch tomach w 1826-1827.
W czasie powstania listopadowego jako oficer był w Gwardii Akademickiej oraz został mianowany radcą stanu i sekretarzem-redaktorem protokołów posiedzeń Rady Najwyższej Narodowej. W październiku 1831 udał się na emigrację.
Był członkiem Tymczasowego Komitetu Narodowego, współpracował z Lelewelem i należał do Rady Konserwatywnego Zakładu Polaków w Paryżu. Współredagował organ konserwatystów "Feniks" i był członkiem Towarzystwa Trzeciego Maja. W latach 1834-37 wraz z K. Bronikowskim i przez następne trzy lata samodzielnie wydawał "Kronikę Emigracji Polskiej". Współredagował w latach 1845-46 miesięcznik "Demokracja Polska w XIX wieku".
Przez okres 20 lat nauczał historii i literatury w Instytucie Panien w Hotelu Lambert oraz historii powszechnej i ekonomii w Wyższej Szkole Polskiej na Montparnasse. Należał do członków założycieli i od 1838 był sekretarzem Towarzystwa Literackiego przekształconego w Towarzystwo Historyczno-Literackie w Paryżu oraz był członkiem Towarzystwa Pomocy Naukowej.
Zmarł 15 maja 1866 i pochowany został na cmentarzu w Montmorency.

</doc>
<doc id="5046021" url="https://pl.wikipedia.org/wiki?curid=5046021" title="Piesczaniki (mijanka)">
Piesczaniki (mijanka)

Piesczaniki () – mijanka i przystanek kolejowy w pobliżu miejscowości Staraja Guta, w rejonie unieckim, w obwodzie briańskim, w Rosji. Położona jest na linii Briańsk - Homel.

</doc>
<doc id="5046027" url="https://pl.wikipedia.org/wiki?curid=5046027" title="Albertson Van Zo Post">
Albertson Van Zo Post

Albertson Van Zo Post (ur. 28 lipca 1866 w Cincinnati, zm. 23 stycznia 1938 w Nowym Jorku) – amerykański szermierz.
Życiorys.
Dwukrotny uczestnik letnich igrzysk olimpijskich w 1904 oraz 1912. Zdobył złoty medal w konkurencji drużynowej florecistów występując w drużynie mieszanej, a także indywidualnie zloty medal w walce na kije, srebrny we florecie i brązowe w szpadzie i szabli.

</doc>
<doc id="5046028" url="https://pl.wikipedia.org/wiki?curid=5046028" title="143 km (przystanek kolejowy w obwodzie briańskim)">
143 km (przystanek kolejowy w obwodzie briańskim)

143 km () – przystanek kolejowy w pobliżu miejscowości Słoboda-Sieleckaja, w rejonie unieckim, w obwodzie briańskim, w Rosji. Położony jest na linii Briańsk - Homel.

</doc>
<doc id="5046037" url="https://pl.wikipedia.org/wiki?curid=5046037" title="Schron w Małym Reglu">
Schron w Małym Reglu

Schron w Małym Reglu – jaskinia, a właściwie schronisko, w Dolinie Kościeliskiej w Tatrach Zachodnich. Znajduje się w zachodnim zboczu Małego Regla, poniżej Niżniego Stanikowego Siodła, na wysokości 1039 metrów n.p.m. Jaskinia jest pozioma, a jej długość wynosi 4,5 metrów.
Opis jaskini.
Jaskinię tworzy bardzo niska, szeroka salka, która na końcu tworzy dwie, również niskie, odnogi. Do salki prowadzi niski i szeroki otwór wejściowy, w którym leży duża wanta.
Przyroda.
W jaskini można spotkać mleko wapienne. Na ścianach występują glony i wątrobowce.
Historia odkryć.
Jaskinia była znana od dawna. Pierwszy jej plan sporządził M. Gradziński przy pomocy B. Michalskiej i S. Zagórskiego w 1994 roku. Później otwór został częściowo zasypany przez obryw skał nad nim. Ostatni plan i opis, po odgruzowaniu otworu, sporządziła Izabella Luty w 2013 roku.

</doc>
<doc id="5046039" url="https://pl.wikipedia.org/wiki?curid=5046039" title="Suraż (stacja kolejowa)">
Suraż (stacja kolejowa)

Suraż () – stacja kolejowa w miejscowości Suraż, w rejonie suraskim, w obwodzie briańskim, w Rosji. Położona jest na linii Orsza - Uniecza.

</doc>
<doc id="5046043" url="https://pl.wikipedia.org/wiki?curid=5046043" title="Sylwia Dekiert">
Sylwia Dekiert

Sylwia Maria Dekiert (ur. 12 marca 1979 w Zielonej Górze) – polska dziennikarka sportowa, prezenterka telewizyjna, reporterka i spikerka.
Życiorys.
W 2002 dołączyła do zespołu redakcji sportowej w Telewizji Polskiej. Od października 2005 do 10 września 2019 prowadziła "Sport telegram". i Pjongczangu prowadziła studio olimpijskie. W 2018 stworzyła cykle reportażów "Orły Nawałki" i "Orły Sportu". Podczas mistrzostw świata w piłce nożnej 2018 była jedną z reporterek Telewizji Polskiej w Rosji. Była współgospodarzem studia w czasie meczów piłkarskich mistrzostw Europy 2020.
Od 2017 razem z Maciejem Kurzajewskim prowadzi „Wielkie Testy” w TVP1. W 2017 prowadziła koncert „Debiutów” podczas Krajowego Festiwalu Piosenki Polskiej w Opolu. Od 2018 jest prezenterką studia oprawy TVP1 i TVP2.
Dwukrotnie nominowana do Telekamer: w kategorii "Odkrycie roku" (2018) i "Komentator sportowy" (2021).
Życie prywatne.
Do 2018 była życiowo związana z Rafałem Darżynkiewiczem. Ma trzech synów: Doriana (ur. 2009), Igora (ur. 2015) i Lukę (ur. 2020). Od 2018 związana jest z producentem TVP Sport, Sławomirem Nelupem (ur. 1991), z którym w lipcu 2019 się zaręczyła. Mieszka w Józefosławiu.

</doc>
<doc id="5046044" url="https://pl.wikipedia.org/wiki?curid=5046044" title="Abay Khasenov">
Abay Khasenov



</doc>
<doc id="5046050" url="https://pl.wikipedia.org/wiki?curid=5046050" title="Turniej o Łańcuch Herbowy Miasta Ostrowa Wielkopolskiego 1981">
Turniej o Łańcuch Herbowy Miasta Ostrowa Wielkopolskiego 1981

Turniej o Łańcuch Herbowy Miasta Ostrowa Wielkopolskiego 1981 – 29. edycja turnieju, który odbył się 25 października 1981 roku w Ostrowie Wielkopolskim. Turniej wygrał Jacek Brucheiser.
Wyniki.
Bieg po biegu

</doc>
<doc id="5046051" url="https://pl.wikipedia.org/wiki?curid=5046051" title="Maurizio Aloise">
Maurizio Aloise

Maurizio Aloise (ur. 20 kwietnia 1969 w Catanzaro) – włoski duchowny katolicki, arcybiskup Rossano-Cariati od 2021.
Życiorys.
Święcenia kapłańskie otrzymał 18 listopada 1995 i został inkardynowany do archidiecezji Catanzaro-Squillace. Pracował głównie jako duszpasterz parafialny, pełnił także funkcje m.in. dyrektora kurialnego wydziału ds. duszpasterstwa powołań, wicedyrektora fundacji "Betania Onlus" oraz prowikariusza generalnego archidiecezji.
20 marca 2021 papież Franciszek mianował go arcybiskupem Rossano-Cariati. Sakry biskupiej udzielił mu 13 maja 2021 arcybiskup Vincenzo Bertolone.

</doc>
<doc id="5046052" url="https://pl.wikipedia.org/wiki?curid=5046052" title="Fortunato Morrone">
Fortunato Morrone

Fortunato Morrone (ur. 20 września 1958 w Isola di Capo Rizzuto) – włoski duchowny katolicki, arcybiskup Reggio Calabria-Bova od 2021.
Życiorys.
Święcenia kapłańskie otrzymał 1 października 1983 i został inkardynowany do diecezji Crotone. Pracował głównie jako duszpasterz parafialny, był też m.in. diecezjalnym asystentem młodzieżowej Akcji Katolickiej, duszpasterzem młodzieży, a także wykładowcą Instytutu Teologicznego Kalabrii.
20 marca 2021 papież Franciszek mianował go arcybiskupem metropolitą Reggio Calabria-Bova. Sakry udzielił mu 5 czerwca 2021 biskup Angelo Panzetta.

</doc>
<doc id="5046053" url="https://pl.wikipedia.org/wiki?curid=5046053" title="Gérard Le Stang">
Gérard Le Stang

Gérard Francis Le Stang (ur. 28 czerwca 1963 w Plougonvelin) – francuski duchowny katolicki, biskup Amiens od 2021.
Życiorys.
Święcenia kapłańskie otrzymał 17 czerwca 1990 i został inkardynowany do diecezji Quimper. Był m.in. wychowawcą w seminarium duchownym w Vannes, rektorem seminarium w Rennes, wikariuszem generalnym diecezji oraz pomocniczym sekretarzem generalnym Konferencji Episkopatu Francji.
20 marca 2021 papież Franciszek mianował go ordynariuszem diecezji Amiens. Sakry udzielił mu 13 maja 2021 arcybiskup Éric de Moulins-Beaufort.

</doc>
<doc id="5046054" url="https://pl.wikipedia.org/wiki?curid=5046054" title="Benoni Ambăruș">
Benoni Ambăruș

Benoni Ambăruș (ur. 22 września 1974 w Somușca) – rumuński duchowny katolicki, biskup pomocniczy Rzymu od 2021.
Życiorys.
Święcenia kapłańskie otrzymał 29 czerwca 2000 i został inkardynowany do diecezji Jass, jednak od początku pracował w diecezji rzymskiej, do której został oficjalnie przypisany w 2007. W latach 2001–2004 był wychowawcą w rzymskim seminarium duchownym. W 2017 został mianowany wicedyrektorem diecezjalnej "Caritas", a rok później objął kierownictwo w tej organizacji.
20 marca 2021 papież Franciszek mianował go biskupem pomocniczym diecezji rzymskiej nadając mu stolicę tytularną Truentum. Sakry biskupiej udzielił mu 2 maja 2021 kardynał Angelo de Donatis, wikariusz generalny Rzymu.

</doc>
<doc id="5046056" url="https://pl.wikipedia.org/wiki?curid=5046056" title="Droga 66K-11 (Rosja)">
Droga 66K-11 (Rosja)

Droga 66K-11 – droga regionalna, znajdująca się na terytorium Rosji.
Geografia.
Droga regionalna obwodu smoleńskiego 66K-11 przebiega od drogi federalnej R120 i wsi Olsza, przez Diemidow i Wieliż, do granicy z obwodem pskowskim (w kierunku Uswiatów i Newela).

</doc>
<doc id="5046057" url="https://pl.wikipedia.org/wiki?curid=5046057" title="Jorge Campinos">
Jorge Campinos

Joaquim Jorge de Pinho Campinos (ur. 30 czerwca 1937 w Lobito, zm. 30 lipca 1993 w Mozambiku) – portugalski polityk i prawnik, profesor. Minister handlu zagranicznego (1975–1976) i bez teki (1976–1978), parlamentarzysta, od 1986 do 1988 eurodeputowany II kadencji, sędzia Trybunału Konstytucyjnego.
Życiorys.
Urodził się na terenie dzisiejszej Angoli, ukończył liceum w Sá da Bandeira. Studiował prawo na Uniwersytecie Lizbońskim, od 1959 do 1960 kierował Casa dos Estudantes do Império (klubem dla studentów z kolonii portugalskich). W 1960 wyemigrował do Francji z przyczyn politycznych. Następnie na Université de Poitiers uzyskiwał magisterium z prawa publicznego (1967) i politologii (1968). Został wykładowcą na tej uczelni, później także profesorem na Universidade Nova de Lisboa, specjalizując się m.in. w prawie konstytucyjnym i międzynarodowym. We Francji i w Portugalii obronił doktoraty. We Francji organizował m.in. opozycyjny ruch Acção Socialista Portuguesa i podziemne struktury Partii Socjalistycznej.
W 1975, 1976 i 1979 wybierano go do Zgromadzenia Konstytucyjnego i następnie Zgromadzenia Republiki kadencji IA i IB (zasiadał w nim z przerwami). W ramach trzech rządów przejściowych od lipca 1974 do sierpnia 1975 był sekretarzem stanu w resorcie negocjacji międzynarodowych. W latach 1975–1976 minister handlu zagranicznego w gabinecie José Bapisty Pinheiro de Azevedo, następnie do 1978 minister bez teki w pierwszym rządzie Mario Soaresa (odpowiedzialny za turystykę i handel wewnętrzny). Od 1983 do 1985 sędzia Trybunału Konstytucyjnego (zrezygnował z funkcji). W 1985 powrócił do Zgromadzenie Republiki IV kadencji. Od 1 stycznia 1986 do 13 września 1987 wykonywał mandat posła do Parlamentu Europejskiego w ramach delegacji krajowej, w 1987 uzyskał reelekcję w wyborach powszechnych. Przystąił do frakcji socjalistycznej, został jej wiceprzewodniczącym (1986, 1987–1988); kierował także Komisją ds. Socjalnych i Zatrudnienia. zrezygnował z mandatu z dniem 20 lutego 1988, następnie został dyrektorem ds. prawnych w strukturach PE i urzędnikiem w Komisji Europejskiej.
Zmarł w wypadku drogowym w Mozambiku.
Odznaczenia.
Pośmiertnie odznaczony Krzyżem Wielkim Orderu Wolności (1994). Jego imieniem nazwano jedną z sal rady miejskiej Lizbony.

</doc>
<doc id="5046058" url="https://pl.wikipedia.org/wiki?curid=5046058" title="Droga 66K-30 (Rosja)">
Droga 66K-30 (Rosja)

Droga 66K-30 – droga regionalna, znajdująca się na terytorium Rosji.
Geografia.
Droga regionalna obwodu smoleńskiego 66K-30 znajduje się w rejonach diemidowskim i rudniańskim. Przebiega od miasta Diemidow i drogi regionalnej 66K-11, przez sieło Ponizowje, do dieriewni Zaozierje i drogi regionalnej 66K-28.

</doc>
<doc id="5046061" url="https://pl.wikipedia.org/wiki?curid=5046061" title="Hubanau">
Hubanau

Hubanau (; ) – osiedle na Białorusi, w obwodzie mohylewskim, w rejonie mohylewskim, w sielsowiecie Wiejna.

</doc>
<doc id="5046063" url="https://pl.wikipedia.org/wiki?curid=5046063" title="Puchar Interkontynentalny w Lekkoatletyce 2018 – sztafeta 4 × 100 m kobiet">
Puchar Interkontynentalny w Lekkoatletyce 2018 – sztafeta 4 × 100 m kobiet

Sztafeta 4 × 100 metrów kobiet – jedna z konkurencji biegowych rozgrywana w ramach lekkoatletycznyego pucharu interkontynentalnego na Stadionie miejskim w Ostrawie-Witkowicach.
Terminarz.
Źródło: "worldathletics.org".
Rekordy.
Tabela prezentuje rekord świata, rekord pucharu interkontynentalnego, rekordy kontynentów oraz najlepszy wynik na listach światowych w sezonie 2018 przed rozpoczęciem mistrzostw.
Rezultaty.
Źródło: "worldathletics.org".
Klasyfikacja drużynowa.
Źródło:

</doc>
<doc id="5046066" url="https://pl.wikipedia.org/wiki?curid=5046066" title="Sistema Purificación">
Sistema Purificación

Sistema Purificación – jaskinia w południowym Meksyku, w stanie Tamaulipas, w górach Sierra Madre Wschodnia.
W Sistema Purificación występuje kilkanaście otworów oraz nacieki w kształcie koralowców.

</doc>
<doc id="5046070" url="https://pl.wikipedia.org/wiki?curid=5046070" title="Smalakou">
Smalakou

Smalakou (; ) – osiedle na Białorusi, w obwodzie mohylewskim, w rejonie mohylewskim, w sielsowiecie Wiejna.

</doc>
<doc id="5046071" url="https://pl.wikipedia.org/wiki?curid=5046071" title="Charles Tatham">
Charles Tatham

Charles Tatham (ur. 3 września 1854 w Nowym Jorku, zm. 24 września 1939 tamże) – amerykański szermierz.
Życiorys.
Uczestnik letnich igrzysk olimpijskich w 1904. Multimedalista tych igrzysk – dwukrotny srebrny (w konkurencji drużynowego floretu i szpady indywidualnie) oraz brązowy medalista olimpijski (w konkurencji floretu indywidualnie).
W przeszłości pracował w fabryce wyrobów ołowianych prowadzonej przez jego ojca w Filadelfii. W 1891 był jednym ze współzałożycieli związku szermierczego "Amateur Fencers League of America"/"United States Fencing Association" (AFLA/USFA). W 1901, 1902 i 1903 był mistrzem Stanów Zjednoczonych indywidualnie w szpadzie.

</doc>
<doc id="5046072" url="https://pl.wikipedia.org/wiki?curid=5046072" title="Gminna służba rolna">
Gminna służba rolna

Gminna służba rolna – zespół specjalistów rolnictwa zatrudnionych w administracji gminnej, z zadaniem udzielania porad fachowych rolnikom indywidualnym. Służba kontynuowała zadania gromadzkiej służby rolnej (1968–1972), której zmieniono nazwę i strukturę organizacyjną. Służba powstała w wyniku zmiany administracyjnego podziału kraju i wyłonienia gmin zamiast gromad. W 1973 r. powstało 2365 gmin, których liczba spadła do 2070 w 1981 r. Nowo powstałe gminy były większe obszarowo w stosunku do gromad. Na czele gminy stał naczelnik gminy. W tym kształcie gminna służba rolna funkcjonowała w latach 1973–1981.
Powstanie gminnej służby rolnej.
Gminna służba rolna zorganizowana została w oparciu o rozporządzenie Rady Ministrów z 1972. Gminną służbę rolną tworzyli zatrudnieni w urzędzie gminy instruktorzy, którzy odpowiedzialni byli za rozwój i postęp w rolnictwie. Zrezygnowano z podziału na stanowiska agronoma oraz zootechnika i powrócono do pierwotnie przyjętego pojęcia instruktora. Pracownicy mogli być zatrudniani na stanowisko jako starsi instruktorzy, instruktorzy i młodsi instruktorzy. Zawód doradcy poszerzony został o nowe specjalizacje, gdzie obok zawodu technika (inżyniera) rolnictwa, mogły także występować specjaliści sadownictwa, warzywnictwa, chowu trzody chlewnej, bydła i innych. Spośród instruktorów rolnych naczelnik gminy powoływał kierownika służby rolnej.
Struktura organizacyjna gminnej służby rolnej.
Struktura organizacyjna gminnej służby rolnej przedstawiała się następująco:
W skład instruktorów ogólnogminnych wchodziły trzy stanowiska, w tym instruktorzy ds. wiejskiego gospodarstwa domowego, ds. melioracji i łąkarstwa, ds. budownictwa wiejskiego. Do grupy instruktorów specjalistycznych zaliczano osoby z przygotowaniem innym niż rolniczym, w tym specjaliści z zakresu ogrodnictwa, warzywnictwa czy chowu zwierząt. Instruktorzy rejonowi zatrudnieni zostali w obrębie kilku sołectw lub dawnej gromady, określonym jako rejon pracy instruktorskiej. Nadzór fachowy na gminną służbą rolną sprawował wydział rolnictwa powiatowej rady narodowej.
W 1975 r. wprowadzono nowy podział administracyjny kraju, polegający na przyjęciu dwustopniowego systemu administracji terenowej województwo-gmina (bez powiatu).
Wówczas do wojewódzkich rad narodowych przeszły dotychczasowe zadania i uprawnienia powiatowych rad narodowych, polegające na ustalaniu liczby stanowisk gminnej służby rolnej dla gmin oraz określaniu urzędów gmin, w których mogą być zatrudnieni instruktorzy rolni.
Zadania gminnej służby rolnej.
Do podstawowych zadań gminnej służby rolnej należało:
Realizowane plany rozwoju rolnictwa wymagały od służby rolnej odejścia od działań o charakterze ogólnym, na rzecz specjalizacji, kooperacji i zespołowej gospodarki w rolnictwie. Specjalizacja oznaczała ograniczenie liczby kierunków upraw i rodzajów chowu zwierząt, na rzecz węższej i celowo wybranej grupy działalności gospodarczej, która była właściwa dla danych warunków glebowo-klimatycznych i predyspozycji rolnika. Kooperacja oznaczała podjęcie współpracy między sektorem indywidualnym a uspołecznionym w rolnictwie (PGR, RSP). Najwięcej uwagi służba rolna była zobowiązana skierować na tworzenie zespołów rolników indywidualnych. W skład zespołu powinno wchodzić co najmniej trzech rolników, którzy zarejestrują swoją działalność w urzędzie gminy i podejmą wspólną działalność. Zespoły rolników indywidualnych uzyskiwały preferencje w dostępie do kredytów, środków produkcji i materiałów budowlanych.
Wynagrodzenie gminnej służby rolnej.
Zgodnie z pragmatyką wynagrodzenie gminnej służby rolnej składało się z następujących elementów:
Wynagrodzenie zasadnicze gminnej służby rolnej uzależnione było od poziomu wykształcenia oraz stażu pracy i wahało się od 1500 do 3300 zł miesięcznie. Do tego dochodziły dodatki: 10% wynagrodzenia zasadniczego za 5 lat nieprzerwanej pracy, 10% za trudne warunki pracy, miesięczny ryczałt na pokrycie kosztów podróży (300-500 zł), bezpłatny lokal mieszkalny lub ekwiwalent za brak mieszkania (200-400 zł) oraz bezpłatne działki gruntu o powierzchni do 0,5 ha, wydzielonej z gruntów PFZ. W 1976 r. Minister Rolnictwa wprowadził nowe stawki miesięczne wynagrodzenia zasadniczego, w tym dla:
Minister rolnictwa podnosząc stawki płac jednocześnie obniżył premię z 30% do 15% uposażenia zasadniczego.
Rozwój gminnej służby rolnej.
W latach 1973–1981 liczba osób zatrudnionych w gminnej służbie rolne wzrosła z 14924 osób do 20843 osób. W strukturze zatrudnienia kierownicy gminnej służby rolnej stanowili 10,2% ogólnej populacji, instruktorzy rolni (rejonowi) 46,3% oraz instruktorzy specjalistyczni 43,5%.
W latach 1973–1981 poziom wykształcenia wyższego wśród służby rolnej wzrósł z 8,8% do 13,2%. W zbiorowości gminnej służby rolnej udział kobiet wzrósł odpowiednio z 13,9% do 51,2%. Najmniej sfeminizowane były stanowiska kierowników gminnej służby rolnej (kobiety stanowiły 28%) oraz instruktorów budownictwa wiejskiego (37,6%).
Rozporządzeniem Rady Ministrów z 1981 r. zostały wprowadzone zmiany w organizacji służby rolnej, poprzez oddzielenie funkcji administracyjnych od funkcji doradczych. Część służby została w gminie, tworząc administracyjną służbę rolną, pozostałe zadania przejęły wojewódzkie ośrodki postępu rolniczego.

</doc>
<doc id="5046080" url="https://pl.wikipedia.org/wiki?curid=5046080" title="Zaciszsza (sielsowiet Wiejna)">
Zaciszsza (sielsowiet Wiejna)

Zaciszsza (; , pol. hist. Zacisze) – wieś na Białorusi, w obwodzie mohylewskim, w rejonie mohylewskim, w sielsowiecie Wiejna. Od wschodu i południa graniczy z Mohylewem.
Do 1917 położona była w Rosji, w guberni mohylewskiej, w powiecie mohylewskim. Następnie w granicach Związku Sowieckiego. Od 1991 w niepodległej Białorusi.

</doc>
<doc id="5046081" url="https://pl.wikipedia.org/wiki?curid=5046081" title="Ranco (jezioro)">
Ranco (jezioro)

Ranco – jezioro w środkowym Chile, w Andach.
Na jeziorze Ranco występują liczne małe wyspy.

</doc>
<doc id="5046083" url="https://pl.wikipedia.org/wiki?curid=5046083" title="Malina Krumowa">
Malina Krumowa

Malina Walentinowa Krumowa, (ur. 1976) – bułgarska urzędniczka państwowa, wiceminister, w 2017 wicepremier ds. funduszy unijnych.
Życiorys.
W 1998 ukończyła studia z politologii i stosunków międzynarodowych na Uniwersytecie Amerykańskim w Bułgarii, uzyskała magisterium z zakresu demokracji i praw człowieka na kursie prowadzonym przez Uniwersytet Boloński i Uniwersytet w Sarajewie. Od 1998 zatrudniona przy różnych projektach. Od 2007 ekspert, a od 2009 dyrektor programu operacyjnego w ramach ministerstwa środowiska i gospodarki wodnej. Od marca do maja 2013 była wiceministrem w tym resorcie. Później zajmowała się koordynacją funduszy strukturalnych i inwestycyjnych w kancelarii premiera, weszła też w skład ciała doradczego Komisji Europejskiej ds. uproszczenia procedur.
Od stycznia do maja 2017 pozostawała wicepremierem ds. funduszy unijnych w technicznym rządzie Ognjana Gerdżikowa (jako bezpartyjna). Następnie przeszła na stanowisko wiceministra rozwoju regionalnego i robót publicznych. W lipcu 2019 została prezesem państwowej agencji do spraw bezpieczeństwa dróg publicznych (Bezopasnost na dwiżenieto po pytisztata).

</doc>
<doc id="5046084" url="https://pl.wikipedia.org/wiki?curid=5046084" title="Puchar Interkontynentalny w Lekkoatletyce 2018 – sztafeta mieszana 4 x 400 m">
Puchar Interkontynentalny w Lekkoatletyce 2018 – sztafeta mieszana 4 x 400 m

Sztafeta mieszana 4 × 400 metrów – jedna z konkurencji biegowych rozgrywana w ramach lekkoatletycznyego pucharu interkontynentalnego na Stadionie miejskim w Ostrawie-Witkowicach.
Terminarz.
Źródło: "worldathletics.org".
Rezultaty.
Źródło: "worldathletics.org".
Klasyfikacja drużynowa.
Źródło:

</doc>
<doc id="5046086" url="https://pl.wikipedia.org/wiki?curid=5046086" title="Zajcewo">
Zajcewo



</doc>
<doc id="5046090" url="https://pl.wikipedia.org/wiki?curid=5046090" title="Jo Mihaly">
Jo Mihaly

Jo Mihaly, właśc. Elfriede Alice Kuhr, po mężu Steckel (ur. 25 kwietnia 1902 w Pile, zm. 29 marca 1989 w Seeshaupt) – niemiecka tancerka, aktorka, pisarka, działaczka społeczna; autorka najsłynniejszego dziecięcego dziennika z I wojny światowej.
Rodzina i życie prywatne.
Była czwartym dzieckiem Margarethe Golz-Kuhr (1875–1924), która była nauczycielką śpiewu, pianistką, dyrektorką Mistrzowskiej Szkoły Aktorskiej i Wokalnej w Berlinie, oraz architekta Richarda Kuhra (1865–1921). Przed jej urodzeniem rodzice się rozeszli i podzielili dziećmi – Elfriede, nazywana Piete, została z matką. Wychowywała się u dziadków, rodziców matki – Berty (1852–1929) i Eduarda Golza (1840–1912), kamieniarza i miejskiego radnego, którego firma zbudowała m.in. tunel dworca kolejowego i koszary piechoty w Pile. Od 1912 Piete wychowywała się ze wszystkimi trzema braćmi, bo ojciec nie sprawdził się w roli wychowawcy. W 1914 starsi bracia Piete zaciągnęli się do służby na statkach marynarki handlowej, a jej babka Berta z młodszymi dziećmi przeprowadziła się z „willi Golz” do mieszkania przy ul. Starej Dworcowej 17 (ob. 14 Lutego), gdzie mieszkała jej siostra.
W latach 1914–1917 Piete uczyła się w miejskim liceum Cesarzowej Augusty Wiktorii w Pile. W 1917 rozpoczęła pracę w miejskim domu dziecka jako opiekunka niemowląt. Skończyła kurs maszynopisania, stenotypii i pielęgniarski.
W 1920 wyjechała do Berlina, gdzie pomagała matce w prowadzeniu Mistrzowskiej Szkoły Dramatu i Muzyki. Ćwiczyła głos. Poza tym potajemnie studiowała balet klasycznych i taniec nowoczesny, samodzielnie opłacając zajęcia. Uczyła się w szkole prof. sztuki i projektanta mody Ottona Haas-Heyego i u awangardowej tancerki Berthe Trümpy.
W 1924 wróciła do Berlina, gdzie umarła jej matka. Przez 2 lata przechodziła załamanie nerwowe.
Po ślubie z Leonardem Steckelem w 1927 zamieszkała w berlińskiej „czerwonej kolonii artystów”, w kamienicy przy Breitenbachplatz w dzielnicy Wilmersdorf. Ich sąsiadami, przyjaciółmi i współpracownikami byli najbardziej cenieni twórcy epoki.
W dniu 3 lutego 1933 urodziła córkę Anję Barbarę (po mężu Ott). Jeszcze w tym samym roku emigrowała do Szwajcarii.
Po II wojnie światowej trafiła do Frankfurtu nad Menem. Latem 1946 mąż zabrał ją do Szwajcarii. Małżeństwo rozwiodło się w 1949. Wyjechała z Zurychu i przeprowadziła się do Ascony. Tam mieszkała przez 40 lat.
W 1951 dokonała konwersji na katolicyzm.
W latach 1963–1977, kiedy jej przyjaciel, mentor i patron Carl Selig zmarł, mieszkała w jego domu w Neufahrn w Bawarii. Przebywała tam z córką.
Zmarła po krótkiej chorobie. Spoczęła na cmentarzu w Seeshaupt obok wnuka Oliviera.
Dziennik z I wojny światowej.
Od sierpnia 1914 do listopada 1918 Piete spisywała dziennik, w którym zawarła informacje na temat Piły, swojej rodziny i przyjaciół. Opisała pracę swojej babki w punkcie Czerwonego Krzyża na dworcu kolejowym w Pile.
Dziennik odnalazła przypadkowo po latach. Pierwsze wydanie ukazało się w 1982 (przedmowa – Horst Budjuhn, niemiecki pisarz i scenarzysta urodzony w Bydgoszczy, który krótko mieszkał w Pile). Drugie wydanie pojawiło się na rynku w 1984, a trzecie jako wersja kieszonkowa w 1986.
W 1998 ukazało się angielskie tłumaczenie dziennika "There we’ll meet again. The young German girls diary of the First World War". Tłumacz Walter Wright odbył wędrówkę śladami autorki.
Zanim dziennik Piete Kuhr wydano po polsku, był używany w Pile jako źródło do dziejów miasta i inspiracja do organizacji wielu wydarzeń. W 2007 zorganizowano "Spotkania po latach ze sławną pilanką Piete Kuhr/Jo Mihaly". Poza tym wydano broszurę o jej życiu i twórczości, a w I LO im. Marii Skłodowskiej Curie i Pilskim Domu Kultury wystawiano inscenizacje bazujące na dzienniku. Zorganizowano sesję popularnonaukową i wykłady w szkołach. W 2010 w galerii „Labirynt” Pilskiej Spółdzielni mieszkaniowej zorganizowano spotkanie poetycko-literackie poświęcone jej pamięci. W 2014 Muzeum Okręgowe w Pile zorganizowało wystawę "Piła w okresie I wojny światowej 1914–1918", na której gościem był Thomas B. Schumann jako opiekun spuścizny po Jo Mihaly. W 2015 dziennik Piete Kuhr posłużył jako kanwa do stworzenia dokumentu "Piła w czasach Wielkiej Wojny" autorstwa regionalisty Jana Szwedzińskiego we współpracy z historykiem Markiem Fijałkowskim z Muzeum Okręgowego w Pile i Wiesławą Szczygieł-Kusowską – animatorką kultury w Pile, autorką opracowań i felietonów. Wyemitowano go w TV Astra jako 88. odcinek serii "Tajemnice historii". Poza tym wspomniana stacja pokazała film "Piła oczami Elfriede „Piete” Kuhr" wyreżyserowany przez Piotra Gadzinowskiego i Pawła Michała Różyckiego, zaś w dzień urodzin Piete Kuhr aktorka Katarzyna Węglicka czytała fragmenty wojennego dziennika. Spotkanie zorganizowano w Regionalnym Centrum Kultury w Pile. Nauczyciele z pilskich szkół organizowali wycieczki śladami Piete Kuhr.
W 2015, podczas konferencji naukowej organizowanej przez Instytut Kulturoznawstwa Uniwersytetu Adama Mickiewicza i Akademię Muzycznej w Poznaniu pod hasłem "Kobiety i/a doświadczenie wojny 1914–1945 i później" Wiesława Szczygieł-Kusowska wygłosiła referat pt. "Piete idzie na wojnę". Tekst ukazał się drukiem w publikacji pokonferencyjnej.
W 2017 Wiesława Szczygieł-Kusowska we współpracy z Janem Szwedzińskim doprowadziła do polskiego wydania dziennika. Ukazał się pt. „"...znów się tam spotkamy!”. Wojenny dziennik dziewczynki 1914–1918". Opracowanie tekstu było możliwe dzięki stypendium Marszałka Województwa Wielkopolskiego w dziedzinie kultury oraz temu, że w 2009 córka artystki przekazała miastu Piła prawa do tłumaczenia dziennika. Wydanie książki umożliwił crowdfunding.
Twórczość.
Jako aktorka Piete zadebiutowała w 1923. Została członkinią zespołu Haas-Heye-Ballett, z którym wyruszyła w tournee po Niemczech i Europie. Występowała w kabarecie, rewiach, wodewilach i w cyrku. Na prośbę babki przyjęła pseudonim artystyczny Jo Mihaly.
W 1926, wraz z Lisą Ney i Lou Eggers, pracowała w Teatrze Trzech Miast (Chorzów, Bytom i Gliwice). Wówczas stworzyła pierwsze etiudy choreograficzne: "Robotnika" ("Der Arbeiter") i "Krzywdę" ("Leid") oraz układ grupowy "Bajeczne tańce" ("Tanzmärchen"). W kolejnym sezonie artystycznym w tańczyła w Berlinie w Teatrze Ludowym ("Volksbühne"). Debiutowała rolą Tytanii w "Śnie nocy letniej" W. Szekspira. Podczas pracy nad sztuką poznała aktora i reżysera Leonarda Steckela, późniejszego męża.
Po ślubie opracowała autorski recital złożony z etiud choreograficznych o przesłaniu pacyfistycznym. Zaprojektowała do niego kostiumy, opracowała recital muzycznie. Układy choreograficzne do tańców były opatrzone następującymi tytułami: "Kwiat z podwórza" ("Blume im Hinterhof"), "Wizja wojny" ("Vision eines Krieges"), "Matka" ("Mütter"), "Judyta zabija Holofernesa" ("Judith erschlägt den Holofernes"), "Robotnik" ("Der Arbeiter"), "Krzywda" ("Leid"), "Parobek, który dostał ziemię" ("Der Knecht, als er einen Acker bekam"), "Prześladowanie Żydów" ("Die Verfolgung der Juden"). Użyła munduru brata, wojskowych butów wuja i hełmu żołnierza z Belgii, by wystąpić jako personifikacja wojny. Recital prezentowała m.in. na Berlińskiej Scenie Narodowej. Tańce z lat 1928–1933 przyniosły jej rozgłos i uznanie.
Związała się z Bractwem Włóczęgów ("Bruderschaft der Vagabunden"), przyjaźniąc z twórcą i ideologiem ruchu Gregorem Gogiem i jego żoną Anni Geiger-Hof. W czasopiśmie ruchu – „Wieści” ("Der Kunde") – publikowano jej reportaże, wiersze i opowiadania. W 1929 wzięła udział w zielonoświątkowym Międzynarodowym Kongresie Włóczęgów w Stuttgarcie. Tam, podczas wystawy, zaprezentowała swoje rysunki i wycinanki. Pierwsze książki, wszystkie z rysunkami jej autorstwa, ukazały się w Stuttgarcie w wydawnictwie Bractwa Włóczęgów. Były to: "Ballada o nędzy" ("Ballade vom Elend", 1927), "Teatr lalek i inne ciekawe historie" ("Kasperltheater und andere nachdenkliche Geschichten", 1929) i powieść "Michael Arpad i jego dziecko. Los dziecka w drodze" ("Michael Arpad und sein Kind. Kinderschicksal auf der Landstrasse", 1930). Publikacje trafiły na listę książek zakazanych w III Rzeszy.
W 1933 odmówiła przyjęcia tytułu Narodowej Artystki Rzeszy, będąc świadomą zmian w Niemczech i przyszłych trudności związanych z żydowskim pochodzeniem męża. Decyzję o emigracji do Szwajcarii przyśpieszyły narodziny córki oraz zaangażowanie społeczne małżonków. Z kilkumiesięczną córką Jo wyjechała do Zurichu, gdzie jej mąż już pracował w Schauspielhaus jako aktor i reżyser.
W Szwajcarii kierowała robotniczym agitacyjno-propagandowym zespołem „Nowy Chór”, z którym jeździła na występy w całym kraju. Ceniono jej inscenizacje "Uwaga – dzieci!" ("Vorsicht, Kinder!") i "Czerwona nić" ("Der Rote Faden").
Po 1933 rzadko pokazywała się jako tancerka. W 1935 wystąpiła z recitalem na scenach Schauspielehaus i Volkbühne w Zurichu, zastępując sławną wówczas Alessandrę Moissi. Występ powtórzyła w 1947 w mniejszej sali. W 1935 tańczyła w Zurychu i w Klubie Nauczycielskim w Paryżu. Z pieśniarzem Ernstem Buschem wykonała program "Pieśni naszych czasów".
W 1942 wyszła jej powieść "Opiekun Brata" ("Der Hüter des Bruders") przygotowana na zorganizowany w USA konkurs dla niemieckich pisarzy emigrantów. Tekst otrzymał entuzjastyczne recenzje. Po wydaniu w Zurichu pracę już rok później przetłumaczono na duński, szwedzki, czeski i holenderski. W Polsce wydał ją w 1951 Państwowy Instytut Wydawniczy ("Obrońca brata swego"). W Niemczech natomiast ukazała się dopiero w latach siedemdziesiątych i to pod zmienionym tytułem "Gesucht: Stepan Varesku" ("Poszukiwany: Stefan Varesku"). Później książka była kilka razy wznawiana, a ostatnio wydana w 1990.
W 1946 w Zurychu ukazał się tom wierszy "Nie milczeliśmy. Wiersze z obcego kraju" ("Wir verstummen nicht. Gedichte in der Fremde") wydany z L. Ajchenrandem i S. Hermlinem. W Stuttgarcie opublikowano jej powieść "Kamienie" ("Die Steine"). Po wojnie tworzyła opowiadania, wiersze, słuchowiska, sztuki teatralne, książki dla dzieci, eseje, artykuły kulturalno-polityczne. Pisała teksty krytyczne dla czasopism, radia i telewizji. Współpracowała z prasą. Do 1980 organizowała środowiskowe „Rozmowy Literackie”.
Na przełomie lat sześćdziesiątych i siedemdziesiątych XX w., przebywając w miasteczku Neufahrn w Bawarii, wraz z córką założyła pismo „Miesiące” poświęcone kulturze regionu oraz powołała Klub Dyskusyjny.
Ostatnią rolą w jej życiu była rola narratorki w filmie Isy Hesse-Rabinovitch "Duchy i goście. Pamięci Grand Hotelu Brissago" ("Geister und Gäste. In memoriam Grand Hotel Brissago") z 1989. Film miał premierę już po jej śmierci.
W 2002 ukazała się niepublikowana wcześniej powieść "Auch wenn es Nacht is" ("Nawet jeśli jest to noc"). Powieść powstała w Szwajcarii. Akcja rozpoczyna się zimą 1945. Książka prezentuje przeżycia Niemki i Polaka uciekających z oblężonej przez Rosjan Piły.
Działalność społeczna.
Wraz z mężem angażowała się w działalność opozycyjnych i antynazistowskich lewicowych organizacji. Do 1933 była członkinią "Rote Gewerkschaftsopposition" (Czerwonej Opozycji Związkowej), Rote Hilfe (Czerwonej Pomocy) i Freidenkerbund (Związku Wolnomyślicieli).
Po przyjeździe do Szwajcarii w 1933 nie miała pozwolenia na pracę, dlatego do 1949 pisywała artykuły do najważniejszych gazet w Bazylei, Lucernie, Zurychu i St. Gallen oraz emigracyjnego „Uciekiniera przez Granice”. Teksty podpisywała pseudonimami Jaques Michel, J. Josias czy Francesco Moletta.
W latach 1938–1939 była agentką ruchu oporu. Pomagała żydowskim uciekinierom. Organizowała spotkania kulturalne w obozach dla uchodźców – łącznie doprowadziła do skutku ponad sto imprez, wykładów, odczytów, spektakli, koncertów, nierzadko umożliwiając debiut lub pierwsze występy późniejszym sławom (G. Solti, L. Lindtberg, M. Sperber, F. Hochwälder, F. Bondy). Podkreślała zadania, które stoją przed poetą w czasach, w których działała, mówiła o powstaniu Żydów w getcie w Warszawie. Została przewodniczącą Związku Kulturalnego Uchodźców. Angażowała się w akcje humanitarne, kulturalne, artystyczne i polityczne. Wspierała emigrantów i uchodźców w dochodzeniu ich praw, sprzeciwiając się m.in. szwajcarskiej polityce azylowej.
W 1943 była współzałożycielką i przewodniczącą Ruchu Wolnych Niemiec. W 1944 skontaktowała się ze 180 niemieckimi literatami, emigrantami w Szwajcarii, by założyć Stowarzyszenie Ochrony Niemieckich Pisarzy w Szwajcarii. Była jedną z założycieli Międzynarodowego Stowarzyszenia Ochrony Niemieckich Pisarzy, następnie jego honorowym członkiem i w latach 1944–1946 jego przewodniczącą.
W 1945 wyjechała do Frankfurtu nad Menem, by jako reprezentantka szwajcarskiego komitetu „Wolne Niemcy” przekazać zebrane w Szwajcarii, a niedostępne w okresie III Rzeszy partytury muzyczne, przybory do malowania oraz książki. Materiały te stały się podstawą organizacji Archiwum Niemieckiej Literatury Emigracyjnej we Frankfurcie.
Włączyła się w odbudowę kraju. Została członkinią komisji kultury rady Frankfurtu nad Menem. Założyła Niezależne Niemieckie Towarzystwo Kultury ("Freie Deutsche Kulturgesellschaft"). We Frankfurcie organizowała wystawy, odczyty i koncerty artystów, których twórczość została zakazana przez nazistów.
W dniu 12 kwietnia 1946 w Stuttgarcie wygłosiła mowę pt. "Wśród zadań pisarza w chwili obecnej" ("Von den Aufgaben des Schriftstellers in der Gegenwart"), skierowaną do zgromadzenia członków Stowarzyszenia Ochrony Pisarzy Niemieckich ("Schutzverband deutscher Schriftsteller"). W tym samym roku powołano ją do Doradczej Komisji Wielkiej Hesji, poprzedniczki Parlamentu Landu Hesji, gdzie zajmowała się tematyką kształcenia nauczycieli i reformą szkolną.
Nie zgodziła się na karierę polityczną, choć jej nazwisko znalazło się na piątym miejscu listy wyborczej KPD do Krajowego Zgromadzenia Konstytucyjnego.
Nagrody.
Kilkakrotnie ją odznaczono. Wśród wyróżnień znalazły się m.in. nagroda honorowa Zurychu (1948, 1958 i 1960) oraz Nagroda Kulturalna Ascony (1979).
Upamiętnienie.
W 1991 powstał dwuczęściowy dokument produkcji francusko-niemieckiej "Niemy krzyk. Przestrzeń, która we mnie płacze. Hołd dla niemieckiego tańca ekspresjonistycznego" ("The Silent Scream – L’espace qui CRIE de moi. Hommage à la dance expressioniste allemande"), w którym Jo Mihaly została przedstawiona jako jedna z najważniejszych tancerek swoich czasów.
Dzięki Thomasowi B. Schumannowi, wydawcy powieści Jo Mihaly, po Niemczech krąży wystawa "Jo Mihaly – tancerka, pisarka, polityk" (fotografie, dokumenty, listy, rękopisy, książki i obrazy). Ekspozycja powstała we współpracy z Krajowym Muzeum Prus Zachodnich w Münster i Fundacją Dom Gerharta Hauptmanna Niemieckie Wschodnioeuropejskie Forum w Düsseldorfie.
W 2009 Muzeum Okręgowe w Pile wzbogaciło się o popiersie Jo Mihaly dłuta Wernera Müllera podarowane przez córkę artystki.
W 2011 w Szwajcarii wydano biografię Jo Mihaly autorstwa Niklausa Starcka "– Jo Mihaly i ludzka godność. Biografia ilustrowana" ("Jo Mihaly und die Würde des Menschen"), jak również "Listy miłosne do Ticino", które Jo Mihaly pisała pisywane do córki ("Liebesbriefe an den Tessin, geschrieben von Jo Mihaly"), opracowane przez Niclausa Starcka i Anję Ott.
Imię Jo Mihaly nosi jedna z ulic Neufahrn. Miejscowa szkoła w 2014 obrała ją za patronkę, ponieważ jako "osoba kreatywna, mająca odwagę by stawać w obronie własnych przekonań, darząca szacunkiem każdego człowieka, umiejąca rozwijać własne pasje, współczująca i do końca swoich dni walcząca z nazizmem, ksenofobią i dyskryminacją rasową". W tym samym roku niemiecka telewizja ARTE emitowała niemiecko-francusko-kanadyjski serial "Pamiętniki Wielkiej Wojny". Jeden z odcinków poświęcono pamiętnikowi Piete Kuhr.
W latach 2014–2015 Anja Tuckermann (autorka) i Miranda Markgraf (tancerka) organizowały literacko-taneczne wieczory poświęcone Jo Mihaly. Organizowano je w Niemieckim Archiwum Tańca w Magdeburgu, Berlinie i Kolonii.
W 2018, w rocznicę urodzin Jo Mihaly, na ścianie budynku w Pile, w którym się urodziła, odsłonięto pamiątkową tablicę. Napis o treści "25 kwietnia 1902 roku w tym budynku urodziła się Elfriede Alice Kuhr, autorka dziennika z I wojny światowej, tancerka, pisarka, działaczka, pacyfistka, emigrantka, jedna z wielkich kobiet XX wieku, znana jako Jo Mihaly" jest po polsku i niemiecku. Tablicę zaprojektował Norbert Sarnecki, artysta z Poznania. Tablicę odsłonili: Wiesława Szczygieł-Kusowska oraz prezydent Piły Piotr Głowski.
W 2021 Paweł Michał Różycki otrzymał stypendium Marszałka Województwa Wielkopolskiego na produkcję filmu fabularnego o Piete Kuhr (Jo Mihaly). Premiera filmu miała miejsce 13 grudnia 2021 w Pile.

</doc>
<doc id="5046093" url="https://pl.wikipedia.org/wiki?curid=5046093" title="Arthur Fox">
Arthur Fox

Arthur George Fox (ur. 9 września 1878 w Cowes, zm. 17 sierpnia 1958 w Los Angeles) – amerykański szermierz.
Życiorys.
Uczestnik letnich igrzysk olimpijskich w 1904. Zdobył srebrny medal we florecie drużynowo. Indywidualnie startował we florecie i szabli. Przegrał wszystkie pojedynki na igrzyskach.

</doc>
<doc id="5046096" url="https://pl.wikipedia.org/wiki?curid=5046096" title="Humani generis unitas">
Humani generis unitas

Humani generis unitas (pl. O jedności rasy ludzkiej) – szkic encykliki zaplanowany do wydania przez papieża Piusa XI przed śmiercią 10 lutego 1939 r. Projekt tekstu potępiał antysemityzm, rasizm i prześladowania Żydów. Ponieważ tekst nigdy nie został wydany jako encyklika, czasami nazywany jest "ukrytą encykliką" lub "zaginioną encykliką". "Humani generis unitas" została napisana przez trzech jezuitów pod przewodnictwem Johna LaFarge'a. Projekt tekstu pozostawał nieznany do momentu opublikowania we Francji w 1995 r. oraz w 1997 r. w języku angielskim. W języku polskim dopiero niedawno ukazały się na ten temat pierwsze publikacje (np. Petera Eisnera ""Krucjata Piusa XI przeciw Hitlerowi"").
Historia.
W czerwcu 1938 r. Pius XI zlecił amerykańskiemu jezuicie Johnowi LaFarge przygotowanie szkicu "Humani generis unitas". Genarał zakonu jezuitów Włodzimierz Ledóchowski wyznaczył dwóch innych zakonników, Gustawa Gundlacha i Gustave'a Desbuquois, do pomocy LaFarge'owi. Pracując w Paryżu, stworzyli wersję roboczą na około 100 stron. Inny jezuita przetłumaczył projekt na łacinę i przedstawił Ledóchowskiemu. Projekt trafił do Watykanu we wrześniu 1938 roku. Encyklika miała zostać ogłoszona 11 lutego 1939 r. – w okrągłą, 10. rocznicę podpisania Traktatów laterańskich. Dzień wcześniej papież zmarł na zawał. Czy data jego śmierci była przypadkowa? W latach 70. XX wieku pojawiły się pogłoski, że papież został otruty na zlecenie dyktatora Mussoliniego, który chciał zapobiec jego wystąpieniu. Spekulację podsyca kuriozalna okoliczność: w noc poprzedzającą śmierć Ojca Świętego czuwał nad nim lekarz Francesco Petacci, ojciec kochanki Mussoliniego...
Niektóre źródła wtórne, w tym kardynał Tisserant, twierdzą, że projekt znajdował się na biurku Piusa XI, gdy ten zmarł na zawał serca 10 lutego 1939 r.
Następca Piusa XI, papież Pius XII, nie ogłosił projektu jako encykliki. Krytycy Piusa XII (zwłaszcza John Cornwell w jego kontrowersyjnej pracy "Papież Hitlera") przytaczali tę decyzję jako dowód jego rzekomego milczenia wobec antysemityzmu i Holokaustu. Pius XII wykorzystał część szkicu w swojej własnej inauguracyjnej encyklice "Summi Pontificatus" o jedności społeczeństwa ludzkiego, w październiku 1939 r., miesiąc po wybuchu II wojny światowej.
W czerwcu 2006 r. papież Benedykt XVI nakazał otwarcie wszystkich dokumentów z okresu panowania Piusa XI w Tajnych Archiwach Watykanu, 18 września 2006 r. udostępniono badaczom ponad 30 000 teczek dokumentów z tego okresu.
Treść.
Pierwszych 70 akapitów, prawdopodobnie autorstwa Gundlacha, to krytyka teologicznego modernizmu, niekonwencjonalnej ponownej interpretacji Pisma Świętego, nacjonalizmu i rasizmu; pozostałe 108, prawdopodobnie autorstwa wszystkich trzech jezuitów, zawierało analizę znaczenia i przesłania pierwszej części tekstu w kontekście społecznej roli katolickich instytucji edukacyjnych w odniesieniu do antysemityzmu.
Chociaż projekt wyraźnie potępił rasizm i antysemityzm, dokument jest głęboko zakorzeniony w antyjudaizmie. Projekt krytykuje większość postmesjanistycznych Żydów za to, że nie uznają Jezusa Chrystusa za prawdziwego żydowskiego Mesjasza.
Rasizm.
"Humani generis unitas" wyraźnie potępia amerykańską segregację rasową i rasizm oraz nazistowski niemiecki antysemityzm, choć bez wyraźnego wymieniania tych krajów. Rasizm to zaprzeczenie jedności społeczeństwa ludzkiego, zaprzeczenie ludzkiej osobowości i zaprzeczenie prawdziwym wartościom religii. Nie ma związku między rasą a religią, ponieważ rasizm jest destrukcyjny dla każdego społeczeństwa. Rasizm jest destrukcyjny nie tylko dla stosunków społecznych w społeczeństwie, ale także dla stosunków międzynarodowych i stosunków między różnymi rasami.
Kontekst antyjudaistyczny.
Szkic potępia prześladowania Żydów. ""Te prześladowania były niejednokrotnie krytykowane przez Stolicę Apostolską, szczególnie jeśli odbywają się pod pozorem Chrześcijaństwa". Ale tekst zawiera wątek antyjudaistyczny. "Ta niesprawiedliwa i bezlitosna kampania przeciwko Żydom miała przynajmniej tę zaletę", wspomina szkic, "iż dowodzi, że prawdziwa natura, autentyczna podstawa społecznego oddzielenia Żydów od reszty ludzkości… ma charakter religijny. … Zasadniczo tak zwana kwestia żydowska… jest kwestią religii, a od czasu przyjścia Chrystusa kwestią Chrześcijaństwa". Encyklika obwinia Żydów z czasów Chrystusa o skazanie na śmierć własnego Mesjasza Jezusa Chrystusa: "Sam akt, przez który naród żydowski uśmiercił swego Zbawiciela i Króla, był, mówiąc mocnym językiem św. Pawła, zbawieniem świata"". Dalej szkic oskarża Żydów o ślepy materializm.
Działania papieża Piusa XII.
Według autorów Pius XII przed śmiercią swojego poprzednika nie znał szkicu encykliki. Ostatecznie postanowił go nie publikować. Jednak jego pierwsza encyklika "Summi Pontificatus", wydana po wybuchu II wojny światowej, zawiera w tytule echo nie wydanego dzieła poprzednika: O jedności społeczeństwa ludzkiego i używa wielu argumentów tekstu, pomijając większość negatywnej charakterystyki narodu żydowskiego i religii rabinicznej.
"Summi Pontificatus" postrzega Chrześcijaństwo jako uniwersalne i przeciwstawne każdej formie rasowej wrogości i każdemu roszczeniu do rasowej wyższości. Nie ma prawdziwych różnic rasowych: rasa ludzka tworzy jedność, ponieważ ""jeden Stwórca [Bóg] sprawił, by wszystkie narody zamieszkiwały całą ziemię"”.
To boskie prawo solidarności i miłości zapewnia, że wszyscy ludzie są naprawdę braćmi, nie wykluczając wielkiej różnorodności osób, kultur i społeczeństw.

</doc>
<doc id="5046097" url="https://pl.wikipedia.org/wiki?curid=5046097" title="Teodor Sedłarski">
Teodor Sedłarski

Teodor Wenkow Sedłarski, (ur. 1978 w Burgasie) – bułgarski ekonomista i urzędnik państwowy, nauczyciel akademicki, w 2017 minister gospodarki.
Życiorys.
Studiował zarządzanie przedsiębiorstwem i rozwój organizacji na Uniwersytecie Sofijskim im. św. Klemensa z Ochrydy. Kształcił się też m.in. w zakresie nowej ekonomii instytucjonalnej na Uniwersytecie Ekonomicznym w Wiedniu i na Uniwersytecie w St. Gallen. W 2009 obronił doktorat na macierzystej uczelni, na której od 2005 wykładał teorię ekonomii, mikroekonomię, makroekonomię i zagadnienia dotyczące rynku pracy. Został kierownikiem centrum polityki i teorii ekonomii, w 2020 objął stanowisko profesorskie. W latach 2015–2019 był dziekanem wydziału ekonomicznego na Uniwersytecie Sofijskim. Kierował też działem audytu ryzyka w ramach przedsiębiorstwa ubezpieczeniowego.
W styczniu 2017 objął urząd ministra gospodarki w rządzie Ognjana Gerdżikowa (jako bezpartyjny). Funkcję tę pełnił do maja tegoż roku.

</doc>
<doc id="5046101" url="https://pl.wikipedia.org/wiki?curid=5046101" title="Charles Townsend">
Charles Townsend



</doc>
<doc id="5046102" url="https://pl.wikipedia.org/wiki?curid=5046102" title="Prochy Babilonu">
Prochy Babilonu

Prochy Babilonu (ang. "Babylon’s Ashes") – amerykańska powieść fantastyczno-naukowa, klasyfikowana jako space opera, autorstwa Jamesa S.A. Coreya. Jest szóstym tomem z cyklu "Expanse". Została wydana 6 grudnia 2016 przez Orbit Books. W Polsce ukazała się 18 września 2019 nakładem wydawnictwa Mag, w tłumaczeniu Marka Pawleca.
Fabuła.
Marco Inaros, wraz ze swoją Wolną Flotą, wypowiedział wojnę wszystkim przedstawicielom Planet Wewnętrznych. Wewnątrz jego organizacji dochodzi jednak do rozłamu.

</doc>
<doc id="5046111" url="https://pl.wikipedia.org/wiki?curid=5046111" title="Fitzhugh Townsend">
Fitzhugh Townsend

Samuel George Fitzhugh Townsend (ur. kwiecień 1872 w Nowym Jorku, zm. 11 grudnia 1906 tamże) – amerykański szermierz.
Życiorys.
Uczestnik letnich igrzysk olimpijskich w 1904, gdzie zdobył srebrny medal występując w drużynowych zawodach we florecie. Jego pierwszym imieniem było imię Samuel, jednak podczas letnich igrzysk olimpijskich w St. Louis występował jako Fitzhugh Townsend. Podczas tych igrzysk wystąpił również indywidualnie we florecie ale został wyeliminowany już w pierwszej rundzie oraz indywidualnie w szpadzie, gdzie zajął 5. pozycję.
Ukończył studia na Columbia University na kierunku fizyka, później pracował na tymże uniwersytecie wykładając inżynierię elektryczną. Zmarł na tyfus i został pochowany na cmentarzu Trinity Cemetery w Nowym Jorku.

</doc>
<doc id="5046114" url="https://pl.wikipedia.org/wiki?curid=5046114" title="Eeva Joenpelto">
Eeva Joenpelto

Eeva Elisabeth Joenpelto, po mężu Hellemann, pseud. Eeva Helle i Eeva Autere (ur. 17 czerwca 1921 w Sammatti, zm. 28 stycznia 2004 w Lohja) – fińska powieściopisarka i dziennikarka.
Życiorys i twórczość.
Urodziła się 17 czerwca 1921 w Sammantti. Była córką handlowca. Ukończyła Wyższą Szkołę Nauk Społecznych. Pdróżowała, m.in. do Stanów Zjednoczonych i Polski. W latach 1945–1947 była redaktorem naczelnym pisma społeczno-kulturalnego „Nuori voima”. Od 1950 zajęła się wyłącznie pracą pisarską, zamieszkała w Helsinkach.
Uznanie przyniosła jej dopiero trzecia powieść "Po prostu Johannes" 1952, której tematyką jest stosunek człowieka do wartości materialnych i duchowych oraz konieczność dokonania wyboru między nimi. Podobne zagadnienia podejmowała również w późniejszych powieściach. Za najlepszy jej utwór uważana jest dwuczęściowa powieść: "Dziewczyna w głębinie" (1955) i "Roziskrzone lata" (1961). Tematyka utworu to m.in. konflikt pokoleń. Konflikt ten jest również jednym z tematów powieści "Rycerz z mrocznych lasów" (1966). Obok wspomnianej "Dziewczyny w głębinie" za jedną z lepszych jej powieści uważa się "Gdzie ptaszęta śpiewają" (1957), będącą jednocześnie najbardziej romantyczną spośród jej powieści. Ważne w jej dorobku są też powieści "Późne lato" (1960), "Mędrcy siedzą w cieniu" (1964), a także tetralogia, na którą składają się "Otworzyć wszystkie drzwi" (1974), "Jak żagiew w ręku" (1976), "Pada słony deszcz" (1978) i "Do sieni i na progi" (1980).
W swoich powieściach kreśliła zwykle bardzo zindywidualizowane charaktery ludzkie o prawdziwym rysunku psychologicznym aczkolwiek niezbyt pogłębionym. Zachowywała dystans do swoich bohaterów, jednak łatwo odgadnąć można jej osobisty stosunek do nich. Operowała przejrzystym językiem potocznym, unikając poetyzowania.
W 1994 za powieść "Tuomari Müller, hieno mies" otrzymała Finlandię – fińską nagrodę literacką przyznawaną przez Fińską Fundację Książki za wybitne osiągnięcia w dziedzinie literatury . Wielokrotnie otrzymała fińską Państwową Nagrodę Literacką. 
W Polsce jej utwory znalazły się w Serii Dzieł Pisarzy Skandynawskich wydanej przez Wydawnictwo Poznańskie: w 1965 "Dziewczyna na głębinie: powieść" w przekładzie Kazimiery Manowskiej i w 1978 "Po prostu Johannes" w przekładzie Cecylii Lewandowskiej.

</doc>
<doc id="5046115" url="https://pl.wikipedia.org/wiki?curid=5046115" title="Zajcewo (rejon miorski)">
Zajcewo (rejon miorski)

Zajcewo (; ) – wieś na Białorusi, w obwodzie witebskim, w rejonie miorskim, w sielsowiecie Uźmiony.
Dawniej używana nazwa – Zajcowo.
Historia.
W czasach zaborów wieś w gminie Czeress, w powiecie dzisieńskim, w guberni wileńskiej Imperium Rosyjskiego. Wieś należała do dóbr Czeress ks. Radziwiłłów.
W latach 1921–1945 wieś leżała w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Czeress a od 1927 w gminie Leonpol.
Według Powszechnego Spisu Ludności z 1921 roku zamieszkiwało tu 46 osób, wszystkie były wyznania prawosławnego i zadeklarowały białoruską przynależność narodową. Było tu 10 budynków mieszkalnych. W 1931 w 11 domach zamieszkiwały 63 osoby.
Wierni należeli do parafii rzymskokatolickiej w Leonpolu i prawosławnej w m. Czeress. Miejscowość podlegała pod Sąd Grodzki w Druji i Okręgowy w Wilnie; właściwy urząd pocztowy mieścił się w Leonpolu.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do obwodu mińskiego Białoruskiej SRR. Do 1962 roku w składzie sielsowietu Malce.
Od 1991 w składzie niepodległej Białorusi.

</doc>
<doc id="5046116" url="https://pl.wikipedia.org/wiki?curid=5046116" title="Księga ziemiańska">
Księga ziemiańska

Księga ziemiańska – spis uprawnionych do głosowania na sejmikach ziemskich po reformie przeprowadzonej przez Sejm Czteroletni.
Na sejmikach zapewniono głos szlachcie-dziedzicom wraz z synami i braćmi niedzielnymi, zastawnikom oraz posesorom dożywotnim, pod warunkiem opłacenia podatków. Od zastawników i posesorów dożywotnich wymagano cenzusu opłaty rocznej 100 złotych polskich ofiary dziesiątego grosza. Nieposesjonaci zostali z sejmików usunięci.
Obowiązek zestawienia liczby osób uprawnionych do udziału w sejmikach, osobno dla każdego powiatu i ziemi należał do komisji porządkowych cywilno-wojskowych.

</doc>
<doc id="5046117" url="https://pl.wikipedia.org/wiki?curid=5046117" title="Turniej o Łańcuch Herbowy Miasta Ostrowa Wielkopolskiego 1975">
Turniej o Łańcuch Herbowy Miasta Ostrowa Wielkopolskiego 1975

Turniej o Łańcuch Herbowy Miasta Ostrowa Wielkopolskiego 1975 – 23. edycja turnieju, który odbył się 4 października 1975 roku w Ostrowie Wielkopolskim. Turniej, który został zorganizowany przez działaczy Kolejarza Opole, był mecze międzypaństwowym pomiędzy reprezentacją Polski a reprezentacją ZSRR. Po meczu zorganizowany został bieg dodatkowy, w którym udział wzięło czterech zawodników z największą liczbą punktów, w którym zwyciężył Jerzy Szczakiel, który tym samym został zwycięzcą turnieju.

</doc>
<doc id="5046118" url="https://pl.wikipedia.org/wiki?curid=5046118" title="Fagradalsfjall">
Fagradalsfjall

Fagradalsfjall (wymowa: ) – masyw górski pochodzenia wulkanicznego na półwyspie Reykjanes w południowo-zachodniej Islandii, około 8 km na północny wschód od miejscowości Grindavík (gmina Grindavíkurbær). Najwyższy szczyt w obrębie masywu, Langhóll, osiąga wysokość 385 m n.p.m. Drugi wyróżniający się szczyt to Stóri-Hrútur o wysokości 353 m n.p.m. Fagradalsfjall wchodzi w skład systemu wulkanicznego Krýsuvík-Trölladyngja. Niekiedy bywa jednak klasyfikowany jako odrębny system wulkaniczny.
Nazwa masywu oznacza w języku islandzkim „górę w pięknej dolinie”.
Katastrofa lotnicza w 1943 roku.
W 1943 na Fagradalsfjall rozbił się amerykański samolot bombowy B-24 Liberator. W katastrofie zginęło 14 osób, w tym generał Sił Powietrznych Armii Stanów Zjednoczonych Frank Andrews.
Erupcja w 2021 roku.
Do poprzedniej erupcji w tym systemie wulkanicznym doszło w XII wieku. Inne źródła podają 1340 rok.
Erupcję w marcu 2021 roku poprzedziła znacząca aktywność sejsmiczna od grudnia 2019 roku. Część wstrząsów osiągnęła magnitudę powyżej 5, m.in. 20 października 2020, 24 lutego 2021 oraz 7 marca 2021.
Pierwszy wypływ lawy nastąpił 19 marca 2021 roku w środkowej części masywu, w bezodpływowej dolinie Geldingadalir. Lawa zaczęła wydobywać się ze szczeliny o długości 200 m z wydajnością około 5-7 m3/s. W jej składzie stwierdzono wysoką zawartość MgO, co oznaczało, że magma docierała na powierzchnię z głębokości około 17-20 km. Na tej podstawie przewidywano, że wskutek erupcji może powstać wulkan tarczowy.
5 kwietnia około 700 m na północny wschód od pierwszego krateru pojawiły się dwie nowe szczeliny wulkaniczne o łącznej długości około 200 m, z których lawa zaczęła spływać do sąsiedniej doliny Meradalir. W nocy z 6 na 7 kwietnia lawa zaczęła się wydobywać z trzeciego miejsca położonego między dwoma wcześniejszymi miejscami wypływu lawy. 10 kwietnia – z kolejnego, czwartego, miejsca między kraterem drugim i trzecim. Kolejne szczeliny (piąta i szósta) otworzyły się 13 kwietnia. Wypływy lawy następują na odcinku o łącznej długości około 900 m. W drugiej połowie kwietnia wypływy lawy w północnej części ustały. Do 12 kwietnia pole lawowe osiągnęło powierzchnię 0,75 km2, a 21 kwietnia, po miesiącu erupcji, 1 km2. W tym czasie średni wypływ lawy osiągnął średnią wydajność rzędu 5,6 m3/s. Pod tym względem erupcję tę można zaliczyć do niewielkich w porównaniu z innym wybuchami wulkanów na wyspie.
Od 26 kwietnia odnotowano zwiększoną aktywność w jednym z południowych kraterów (nr 5), w którym skoncentrował się wypływ lawy, podczas gdy pozostałe przestały wykazywać aktywność. Zaobserwowano wówczas fontanny lawy o wysokości około 50 m w porównaniu do 10-15 m wcześniej. Od 2 maja wypływ z tego krateru przyjął formę pulsacyjną – 8-12 minut aktywności, 1-2 minut przerwy. W fazie aktywnej fontanny lawy osiągały wysokość 100-150 m. Niektóre wyrzuty lawy oceniane były na 300 m wysokości, a 5 maja nawet ponad 450 m. Były one widoczne z Reykjavíku. 3 maja pole lawowe zajmowało powierzchnię 1,41 km2, a 10 maja 1,78 km2. W tym okresie nastąpiło zwiększenie wydajności wypływu lawy do 12,9 m3/s. Taki wzrost aktywności uznano za nietypowy w porównaniu z wcześniejszymi wybuchami tego rodzaju wulkanów na Islandii, kiedy to największa wydajność obserwowana była z reguły na początku erupcji.
W połowie maja podjęto próbę zatrzymania potoku lawy poprzez usypanie dwóch wałów ziemnych o wysokości 4 m, następnie podwyższonych do 8 m. Miały one powstrzymać spływ lawy do doliny Nátthagi, a potem dalej w kierunku wybrzeża i drogi nr 427 (Suðurstrandarvegur) z Grindavík do Þorlákshöfn. 22 maja lawa pokonała jednak jedno z umocnień. 18 maja lawa zajmowała powierzchnię 2,06 km2.
Turystyka.
Ze względu na stosunkowo spokojny przebieg erupcji, stała się ona atrakcją turystyczną, przyciągając odwiedzających m.in. z położonego około 30 km na północny wschód regionu stołecznego. Do miejsca erupcji wyznaczono dwa szlaki rozpoczynające się od drogi numer 427. Zagrożenie dla ludzi stanowią jednak gazy wulkaniczne, które gromadzą się w zagłębieniach terenu, zwłaszcza przy słabym wietrze. Ze względu na możliwość niespodziewanego otwarcie kolejnych szczelin wyznaczono strefę zagrożenia wokół istniejących miejsc wypływu lawy i na ich przedłużeniu. Z podwyższoną aktywnością wulkanu od początku maja związane jest większe ryzyko upadku bomb wulkanicznych w promieniu kilkuset metrów od aktywnego krateru.
Erupcję można obserwować na żywo za pośrednictwem kamer ustawionych m.in. przez islandzką telewizję publiczną RÚV oraz główny islandzki dziennik Morgunblaðið.

</doc>
<doc id="5046119" url="https://pl.wikipedia.org/wiki?curid=5046119" title="William O’Connor (szermierz)">
William O’Connor (szermierz)

William Scott O’Connor (ur. 23 maja 1864 w Pittsburghu, zm. 16 stycznia 1939 w Nowym Jorku) – amerykański szermierz. Uczestnik letnich igrzysk olimpijskich w 1904, srebrny medalista w konkurencji walki na kije.

</doc>
<doc id="5046127" url="https://pl.wikipedia.org/wiki?curid=5046127" title="Lodowiec Rennicka">
Lodowiec Rennicka

Lodowiec Rennicka – lodowiec w Antarktydzie Wschodniej, na Ziemi Wiktorii. Lodowiec został odkryty w 1911 r. przez Roberta Falcona Scott'a.

</doc>
<doc id="5046130" url="https://pl.wikipedia.org/wiki?curid=5046130" title="Dzwonki (Białoruś)">
Dzwonki (Białoruś)

Dzwonki (; ) – chutor na Białorusi, w obwodzie witebskim, w rejonie miorskim, w sielsowiecie Uźmiony.
Historia.
W czasach zaborów wieś w gminie Czeress, w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Czeress a od 1927 w gminie Leonpol.
Według Powszechnego Spisu Ludności z 1921 roku zamieszkiwały tu 22 osoby, wszystkie były wyznania prawosławnego i zadeklarowały białoruską przynależność narodową. Były tu 3 budynki mieszkalne. W 1931 w 6 domach zamieszkiwało 40 osób.
Wierni należeli do parafii rzymskokatolickiej w Leonpolu i prawosławnej w m. Czeress. Miejscowość podlegała pod Sąd Grodzki w Druji i Okręgowy w Wilnie; właściwy urząd pocztowy mieścił się w Leonpolu.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do obwodu mińskiego Białoruskiej SRR. Do 1962 roku w składzie sielsowietu Malce.
Od 1991 w składzie niepodległej Białorusi.

</doc>
<doc id="5046132" url="https://pl.wikipedia.org/wiki?curid=5046132" title="William Grebe">
William Grebe

William F. Grebe (ur. 9 marca 1869 w Chicago, zm. 29 czerwca 1960 tamże) – amerykański szermierz.
Życiorys.
Uczestnik letnich igrzysk olimpijskich w 1904. Dwukrotny medalista podczas tych igrzysk - srebrny w szabli indywidualnie oraz brązowy w walce na kije. Uczestniczył również w zawodach floretu indywidualnie ale został wyeliminowany już w pierwszej rundzie. W 1906 został mistrzem Stanów Zjednoczonych w szpadzie indywidualnie. W latach 1910 i 1912 również uczestniczył w mistrzostwach Stanów Zjednoczonych jednak nie zdobył żadnych medali podczas tych krajowych mistrzostw.
Do 1984 srebro Grebe’a i brąz Albertsona Van Zo Posta były jedynymi medalami olimpijskimi zdobytym w konkurencji szabli indywidualnie przez reprezentanta Stanów Zjednoczonych. W 1984 po brąz sięgnął Peter Westbrook, a w 2016 srebro zdobył Daryl Homer.

</doc>
<doc id="5046135" url="https://pl.wikipedia.org/wiki?curid=5046135" title="MOK Brčko-Jedinstvo">
MOK Brčko-Jedinstvo



</doc>
<doc id="5046137" url="https://pl.wikipedia.org/wiki?curid=5046137" title="Nikołaj Pawłow (polityk)">
Nikołaj Pawłow (polityk)

Nikołaj Angełow Pawłow, (ur. 9 lutego 1975 w Dimitrowgradzie) – bułgarski menedżer związany z sektorem energetycznym, w 2017 minister energetyki.
Życiorys.
Studiował finanse i międzynarodowe stosunki gospodarcze na Uniwersytecie Gospodarki Narodowej i Światowej. Był dyrektorem i członkiem zarządu w koncernie energetycznym Nacionałna elektriczeska kompanija EAD oraz w elektrowni KonturGłobał Marica Iztok 3, zasiadał w radzie nadzorczej firmy hydrotechnicznej Gorna Arda. Zajmował stanowiska dyrektora finansowego i od 2016 dyrektora generalnego w Bułgargazie. W styczniu 2017 został ministrem energetyki w technicznym rządzie Ognjana Gerdżikowa. Później powrócił do wykonywania obowiązków dyrektora generalnego Bułgargazu. Został odwołany z tego stanowiska w 2022.
Żonaty, ma jedno dziecko.

</doc>
<doc id="5046142" url="https://pl.wikipedia.org/wiki?curid=5046142" title="Ivan Osiier">
Ivan Osiier

Ivan Joseph Martin Osiier (ur. 16 grudnia 1888 w Kopenhadze, zm. 23 września 1965 tamże) – duński szermierz.
Życiorys.
Urodził się w Kopenhadze w rodzinie o żydowskich korzeniach. Uczęszczał do "Borgerdydskolen", później studiował medycynę, a następnie w latach 1915–1917 pracował jako chirurg w szpitalu garnizonowym w Kopenhadze. Ze względu na żydowskie pochodzenie, w okresie okupacji Danii przez Niemcy (1940) przebywał w Szwecji gdzie pracował w szpitalu "Sankt Görans sjukhus" oraz uprawiał wioślarstwo.
Był 25-krotnym mistrzem Danii w szermierce w trzech odmianach – szpadzie, florecie i szabli: We florecie tytuły mistrzowskie zdobywał w latach: 1913, 1915, 1917–19, 1923–1924 i 1927–1929; w szpadzie w latach: 1915–1917 i 1927–1928 oraz w szabli w latach: 1913, 1916–1920, 1922, 1923, 1928, 1929. Był również mistrzem Skandynawii w szermierce – we florecie w latach: 1920, 1921, 1923, 1927, 1929 i 1931; w szpadzie w 1920 oraz w szabli w latach: 1921, 1923, 1927, 1929, 1931 i 1933. Wraz z zapaśnikiem Abrahamem Kurlandem zbojkotował letnie igrzyska olimpijskie 1936 w Berlinie, ze względu na zorganizowanie ich przez niemieckich nazistów wrogo nastawionych do osób o pochodzeniu żydowskim.
Uczestnik siedmiu letnich igrzysk olimpijskich w 1908, 1912, 1920, 1924, 1928, 1932 oraz 1948. Jest jednym z czterech sportowców uczestniczących w igrzyskach olimpijskich na przestrzeni 40 lat obok żeglarzy: Magnusa Konowa, Paula Elvstrøma i Duranda Knowlesa. Laureat Olimpijskiego Dyplomu Zasługi.
Był mężem Ellen Osiier, złotej medalistki olimpijskiej we florecie z letnich igrzysk olimpijskich 1924 w Paryżu oraz prezesem Duńskiej Federacji Szermierczej. W 1986 pośmiertnie wprowadzony do galerii sław International Jewish Sports Hall of Fame.

</doc>
<doc id="5046144" url="https://pl.wikipedia.org/wiki?curid=5046144" title="STM Alpagu">
STM Alpagu

STM Alpagu – turecka, skrzydlata amunicja krążąca, opracowana z myślą o prowadzeniu działań asymetrycznych, mogąca być również używana w klasycznych konfliktach zbrojnych.
Historia.
Alpagu został opracowany przez turecką firmę Savunma Teknolojileri Mühendislik ve Ticaret (STM). Prosty w obsłudze i transporcie, może być obsługiwany przez pojedynczego żołnierza. Aparat przenoszony jest w tubie, z której po wystrzeleniu przez system pneumatyczny, jest w stanie wznieść się na wysokość maksymalnie 400 metrów. Po wystrzeleniu rozkładane są powierzchnie nośne, składające się z dwóch par skrzydeł w układzie tandem. Przednia z par umieszczona jest nad kadłubem, tylna, pod nim. W pojemniku transportowo-startowym, skrzydła pozostają w pozycji złożonej wzdłuż kadłuba. Alpagu wyposażony jest w umieszczony z tyłu kadłuba silnik elektryczny, napędzający śmigło pchające. Maszyna jest w stanie wyczekiwać na swój cel do 10 minut operując na swoim maksymalnym zasięgu, wynoszącym 5 km. Po wykryciu i identyfikacji celu przez zestaw czujników umieszczony w czole kadłuba, aparat nurkuje w stronę celu z prędkością około 140 km/h. Eksplozja głowicy o masie około 0,5 kg, następuje nad celem. Producent planuje na bazie Alpagu stworzenie całej rodziny krążącej amunicji, różniącej się masą, zasięgiem i przeznaczeniem.

</doc>
<doc id="5046145" url="https://pl.wikipedia.org/wiki?curid=5046145" title="Park osiedlowy Olszyna">
Park osiedlowy Olszyna



</doc>
<doc id="5046152" url="https://pl.wikipedia.org/wiki?curid=5046152" title="Rockin’ in the Free World">
Rockin’ in the Free World

Rockin' in the Free World – piosenka rockowa Neila Younga, wydana w 1989 roku jako singel promujący album "Freedom".
Powstanie.
Piosenka powstała w lutym 1989 roku. W tym czasie Ruhollah Chomejni wydał fatwę skazującą Salmana Rushdiego na śmierć z powodu napisania powieści "Szatańskie wersety", a ZSRR wycofał wojska z Afganistanu. W utworze Young m.in. krytykuje administrację George'a H.W. Busha, parodiując jego kampanię prezydencką, odnosi się także do fatwy Chomejniego oraz kampanii Jessego Jacksona. Tytuł Young zaczerpnął z rozmowy z gitarzystą Frankiem Sampedro, który powiedział: „I guess we’ll have to keep on rockin’ in the free world”. W nagraniu utworu pomógł Youngowi jego dawny zespół, The Bluenotes.
Utwór został po raz pierwszy wykonany 21 lutego 1989 roku w Paramount Theatre w Seattle.
Odbiór.
Piosenka zajęła drugie miejsce na liście Mainstream Rock oraz 83. na liście UK Singles Chart. Została ponadto sklasyfikowana na 216. miejscu w rankingu 500 utworów wszech czasów magazynu „Rolling Stone”.
Covery i wykorzystanie.
Utwór był wielokrotnie coverowany. Szczególnie często wykonuje go Pearl Jam, zamykając nim koncerty, a także podczas wspólnych koncertów z Youngiem. Pierwsze wspólne zagranie tej piosenki przez Younga i Pearl Jam zdarzyło się w 1993 roku podczas MTV Video Music Awards. Covery piosenki nagrały ponadto takie zespoły, jak Bon Jovi i Simple Minds.
Piosenka pojawiła się w filmach "Fahrenheit 9.11" (2004) oraz "Big Short" (2015), a także w grze komputerowej "".
Mimo faktu, że utwór ma wiele ironicznych podtekstów, jest czasem wykorzystywany jako proamerykański. W 2016 roku został wykorzystany w zapowiedzi głoszącej, iż Donald Trump będzie kandydował na prezydenta Stanów Zjednoczonych. Na zarzut Younga, iż piosenkę wykorzystano bezprawnie, sztab Trumpa oświadczył, iż wpłacono dla ASCAP pieniądze za użycie utworu w tej zapowiedzi.

</doc>
<doc id="5046156" url="https://pl.wikipedia.org/wiki?curid=5046156" title="Kazimiera Kłoczowska">
Kazimiera Kłoczowska

Kazimiera Józefa Joanna z Rykowskich Kłoczowska (ur. 24 lutego 1859 w Krzynowłodze Wielkiej, zm. 13 września 1929 w Bogdanach Wielkich) – polska ziemianka, dziedziczka Bogdan Wielkich, działaczka społeczna i oświatowa.
Życiorys.
Była córką Eugeniusza Rykowskiego (1814–1861), dziedzica na Bogdanach Wielkich, Bogdanach Chmielewie i Krzynowłodze Wielkiej, oraz Walerii z Klickich (1833–1883), dziedziczki na Rycicach. Pierwsze dwa lata życia spędziła w Krzynowłodze Wielkiej, a po wybuchu powstania styczniowego wraz z matką i rodzeństwem przeniosła się do Rycic, do babki Julii Tekli z Koziebrodzkich Klickiej. Z końcem insurekcji rodzina przeprowadziła się do Warszawy, gdzie zamieszkała przy Smolnej 7. Matka Kazimiery owdowiała w 1861, w 1865 wyszła ponowie za mąż za architekta Adolfa Schimmelpfenniga.
Kazimiera kształciła się w Warszawie pod okiem matki i ojczyma. Była uzdolniona artystycznie: grała na fortepianie, rysowała, malowała akwarele, pisała wiersze. Znała biegle francuski i niemiecki, czytała po angielsku. Często wyjeżdżała za granicę (Montreux, Genewa, Nicea), głównie w celach zdrowotnych.
Na mocy działów majątku ok. 1886 otrzymała Bogdany Wielkie, gdzie stanął dwór projektu ojczyma. Około 1890 przeniosła się do własnego majątku. W 1895 wyszła za mąż za Józefa Piotra Kłoczowskiego, dzierżawcę majątku w pobliskim Duczyminie. W 1897 urodziła syna Eugeniusza Józefa Dominika. W kolejnym roku urodziła dziecko, które zmarło tuż po narodzinach.
We dworze w Bogdanach pielęgnowano tradycje rodzinne i pamięć o powstaniu styczniowym (świadectwem są zachowane do dzisiaj akwarelowe kopie rysunków Artura Grottgera (cykl Polonia) pędzla Kazimiery). Społecznikowskim ambicjom Kazimiery przyświecało pozytywistyczne hasło pracy u podstaw. W założonej przez siebie tajnej szkółce wiejskiej uczyła dzieci i młodzież z majątku w Bogdanach, korzystając z "Elementarza" Kazimierza Prószyńskiego „Promyka”. Z miejscowymi kobietami czytywała „Gazetę Świąteczną”. Kazimiera zgromadziła we dworze dużą bibliotekę, ściągając najnowsze publikacje z Warszawy i Paryża. Zimą 1906 zorganizowała w Bogdanach placówkę szkolną dla dzieci w wieku 8–14 lat, działającą pod patronatem Polskiej Macierzy Szkolnej. W latach 1917–1918 stanęła na czele szkolnictwa publicznego w gminach Krzynowłoga Wielka i Duczymin. Tworzyła programy nauczania i wspierała młode nauczycielki. We dworze w Bogdanach organizowała pogadanki patriotyczne oraz naukę śpiewu przy fortepianie.
Zmarła w Bogdanach Wielkich i została pochowana obok męża Józefa Kłoczowskiego (zm. 19 lipca 1920) na cmentarzu parafialnym w Krzynowłodze Wielkiej.
Jest babką historyka mediewisty Jerzego Kłoczowskiego i dominikanina Jana Andrzeja Kłoczowskiego oraz prababką: filozofa Pawła Kłoczowskiego, tłumacza Jana Marii Kłoczowskiego oraz historyka literatury Piotra Kłoczowskiego.
Do tradycji społecznikowskich, których orędowniczką była Kazimiera Kłoczowska, odwołuje się Stowarzyszenie „Dwór i park w Bogdanach Wielkich” założone w 2018 przez rodzinę Kłoczowskich.

</doc>
<doc id="5046165" url="https://pl.wikipedia.org/wiki?curid=5046165" title="Ralf Bissdorf">
Ralf Bissdorf

Ralf Bissdorf (ur. 15 marca 1971 w Heidenheim an der Brenz) – niemiecki szermierz.
Życiorys.
Uczestnik letnich igrzysk olimpijskich w 2000 oraz 2004. Podczas letnich igrzysk olimpijskich 2000 w Sydney sięgnął po srebrny medal walcząc we florecie indywidualnie. 

</doc>
<doc id="5046167" url="https://pl.wikipedia.org/wiki?curid=5046167" title="Nawasiołki (sielsowiet Wiejna)">
Nawasiołki (sielsowiet Wiejna)

Nawasiołki (; , pol. hist. Nowosiółki) – wieś na Białorusi, w obwodzie mohylewskim, w rejonie mohylewskim, w sielsowiecie Wiejna, w pobliżu mohylewskiej elektrociepłowni. 
Do 1917 położone były w Rosji, w guberni mohylewskiej, w powiecie mohylewskim. Następnie w granicach Związku Sowieckiego. Od 1991 w niepodległej Białorusi.

</doc>
<doc id="5046169" url="https://pl.wikipedia.org/wiki?curid=5046169" title="Nowosiółki (sielsowiet Wiejna)">
Nowosiółki (sielsowiet Wiejna)



</doc>
<doc id="5046172" url="https://pl.wikipedia.org/wiki?curid=5046172" title="Tot´ma">
Tot´ma



</doc>
<doc id="5046173" url="https://pl.wikipedia.org/wiki?curid=5046173" title="Tot'ma">
Tot'ma



</doc>
<doc id="5046176" url="https://pl.wikipedia.org/wiki?curid=5046176" title="Puchar Republiki Serbskiej w piłce siatkowej mężczyzn">
Puchar Republiki Serbskiej w piłce siatkowej mężczyzn

Puchar Republiki Serbskiej w piłce siatkowej mężczyzn (serb. "Куп Републике Српске у одбојци за мушкарце", "Kup Republike Srpske u odbojci za muškarce") – cykliczne rozgrywki w piłce siatkowej o puchar Republiki Serbskiej – jednej z części składowych Bośni i Hercegowiny. Organizowane są corocznie od 1994 roku przez Związek Piłki Siatkowej Republiki Serbskiej ("Одбојкашки савез Републике Српске") dla męskich klubów siatkarskich z tego regionu.
Pierwszym zwycięzcą został . Jak dotychczas najwięcej pucharów zdobył .
Od 2005 roku kluby z Republiki Serbskiej uczestniczą także w Pucharze Bośni i Hercegowiny obejmującym cały kraj.

</doc>
<doc id="5046179" url="https://pl.wikipedia.org/wiki?curid=5046179" title="Memoriał Jana Ciszewskiego 1991">
Memoriał Jana Ciszewskiego 1991

Memoriał im. Jana Ciszewskiego 1991 – 68. edycja turnieju, który odbył się 27 października 1991 roku, miał na celu upamiętnienie komentatora sportowego – Jana Ciszewskiego, a także był zarówno mistrzostwami Śląska. Turniej wygrał Leszek Matysiak.
Wyniki.
Bieg po biegu

</doc>
<doc id="5046183" url="https://pl.wikipedia.org/wiki?curid=5046183" title="Edgar Seligman">
Edgar Seligman

Edgar Isaac Seligman (ur. 14 kwietnia 1867 w San Francisco, zm. 27 września 1958 w Londynie) – brytyjski szermierz oraz malarz.
Życiorys.
Urodził się w San Francisco w rodzinie niemiecko-żydowskiej, później cała rodzina Seligman przeniosła się do Londynu. Walczył w II wojnie burskiej jako kapral w formacji Imperial Yeomanry oraz był malarzem - jego prace malarskie wystawiano w Royal Academy of Arts i Fine Art Society. W 1928 i 1932 brał udział w Olimpijskim Konkursie Sztuki i Literatury{. Był sześciokrotnym mistrzem Wielkiej Brytanii w trzech konkurencjach szermierczych: w szpadzie (1904, 1906); we florecie (1906, 1907) oraz w szabli (1923, 1924). Był również wiceprzewodniczącym związku szermierczego "Amateur Fencing Association".
Uczestnik letnich igrzysk olimpijskich w 1908, 1912, 1920, 1924, 1928 oraz 1932. Zdobywca dwóch srebrnych medali olimpijskich w drużynowym florecie podczas letnich igrzysk olimpijskich w 1908 w Londynie i 1912 w Sztokholmie. Był również srebrnym medalistą w drużynowym florecie podczas Olimpiady Letniej 1906 w Atenach.

</doc>
<doc id="5046186" url="https://pl.wikipedia.org/wiki?curid=5046186" title="Paletniki">
Paletniki

Paletniki (; ) – wieś na Białorusi, w obwodzie mohylewskim, w rejonie mohylewskim, w sielsowiecie Wiejna, przy drodze republikańskiej R71 (Szosie Sławogradzkiej).
Od północy i zachodu graniczy z Mohylewem. W bezpośrednim sąsiedztwie Paletników znajdują się zakład karny oraz zakłady przemysłowe.

</doc>
<doc id="5046190" url="https://pl.wikipedia.org/wiki?curid=5046190" title="Sielsowiet Wiejna">
Sielsowiet Wiejna

Sielsowiet Wiejna (; ) – sielsowiet na Białorusi, w obwodzie mohylewskim, w rejonie mohylewskim, z siedzibą w Wiejnie.
Od północy graniczy z Mohylewem oraz na jego terytorium znajduje się eksklawa Mohylewa, obejmująca mohylewską elektrociepłownię i inne zakłady produkcyjne.
Według spisu z 2009 sielsowiet Wiejna zamieszkiwało 4889 osób, w tym 4540 Białorusinów (92,86%), 250 Rosjan (5,11%), 58 Ukraińców (1,19%), 17 Ormian (0,35%), 7 Mołdawian (0,14%), 11 osób innych narodowości i 6 osób, które nie podały żadnej narodowości.

</doc>
<doc id="5046198" url="https://pl.wikipedia.org/wiki?curid=5046198" title="Mistrzostwa Świata w Kolarstwie Szosowym 2020 – wyścig ze startu wspólnego kobiet">
Mistrzostwa Świata w Kolarstwie Szosowym 2020 – wyścig ze startu wspólnego kobiet

Mistrzostwa Świata w Kolarstwie Szosowym 2020 – wyścig ze startu wspólnego kobiet – konkurencja wyścigu ze startu wspólnego elity kobiet w ramach Mistrzostw Świata w Kolarstwie Szosowym 2020, rozegrana 26 września 2020 na liczącej 143 kilometry trasie wokół Imoli.

</doc>
<doc id="5046200" url="https://pl.wikipedia.org/wiki?curid=5046200" title="Andrzej Marek Borkowski">
Andrzej Marek Borkowski

Andrzej Marek Borkowski (ur. 7 października 1959 w Łukowie, zm. 13 marca 2021) – polski specjalista w zakresie geodezji i kartografii, prof. dr hab. inż.
Życiorys.
W 1979 ukończył Technikum Geodezyjne w Żelechowie, a w 1984 studia na Oddziale Geodezji Urządzeń Rolnych Wydziale Melioracji Wodnych Akademii Rolniczej we Wrocławiu. W 1994 na Uniwersytecie Technicznym w Dreźnie obronił pracę doktorską "Stochastisch-geometrische Beschreibung, Filterung und Präsentation des Reliefs", w 2004 habilitował się na podstawie pracy zatytułowanej "Modellierung von Oberflächen mit Diskontinu­itäten", również na Uniwersytecie Technicznym w Dreźni"e". Został zatrudniony na stanowisku profesora i dyrektora w Instytucie Geodezji i Geoinformatyki na Wydziale Inżynierii Kształtowania Środowiska i Geodezji Uniwersytetu Przyrodniczego we Wrocławiu.
Był członkiem Komitetu Geodezji Polskiej Akademii Nauk.
Pochowany w Opolu Czarnowąsach na Cmentarzu Parafialnym św. Anny.

</doc>
<doc id="5046204" url="https://pl.wikipedia.org/wiki?curid=5046204" title="Roger Ducret">
Roger Ducret

Roger Ducret (ur. 2 kwietnia 1888 w Paryżu, zm. 8 stycznia 1962 tamże) – francuski szermierz, multimedalista igrzysk olimpijskich.
Życiorys.
Podczas I wojny światowej był jeńcem wojennym.
Uczestnik letnich igrzysk olimpijskich w 1920, 1924 oraz 1928. Podczas letnich igrzysk olimpijskich 1924 brał udział we wszystkich odmianach szermierki - szpadzie, florecie i szabli, wygrywając trzy turnieje podczas tych igrzysk: drużynową szpadę, drużynowy floret i floret indywidualnie. Po zakończeniu kariery sportowej pracował jako dziennikarz dla Le Figaro, L'Echo des Sports i innych gazet.

</doc>
<doc id="5046207" url="https://pl.wikipedia.org/wiki?curid=5046207" title="Powiat Niwa">
Powiat Niwa

 – powiat w Japonii, w prefekturze Aichi. W 2020 roku liczył mieszkańców.

</doc>
<doc id="5046208" url="https://pl.wikipedia.org/wiki?curid=5046208" title="Two Point Hospital">
Two Point Hospital

Two Point Hospital – komputerowa gra ekonomiczna z 2018 roku stworzona przez Two Point Studios i wydana przez Segę na platformy Linux, macOS i Windows. Wersje konsolowe na PlayStation 4, Xbox One i Nintendo Switch zostały wydane w lutym 2020. Gra jest uważana za duchowego następcę gry "Theme Hospital" z 1997 roku.
Zadaniem gracza jest budowa i prowadzenie sieci szpitali w fikcyjnym Two Point County oraz leczenie pacjentów z fikcyjnymi, komicznymi dolegliwościami. Gra została zaprojektowana i opracowana przez niektórych twórców "Theme Hospital", w tym Marka Webleya i Gary’ego Carra. Do stworzenia tytułu wykorzystany został silnik graficzny Unity.
W ciągu kilku tygodni od premiery "Two Point Hospital" był drugą najczęściej pobieraną grą w Europie, na Bliskim Wschodzie, w Afryce i Australii. Gra otrzymała cztery główne aktualizacje jako zawartość do pobrania dodające nowe regiony i choroby do wyleczenia.

</doc>
<doc id="5046217" url="https://pl.wikipedia.org/wiki?curid=5046217" title="Halina Laura Siemieńska">
Halina Laura Siemieńska

Halina Laura Siemieńska h. Leszczyc, ps. „Zygmunt” (ur. 30 czerwca 1913 w Warszawie, zm. 3 sierpnia 1944 tamże) – polska graficzka, uczestniczka powstania warszawskiego.
Edukacja.
Halina Laura Siemieńska była córką Józefa Jana Siemieńskiego (1882–1941), doktora filozofii, historyka, archiwisty, dyrektora Archiwum Głównego w Warszawie, który zginął w obozie koncentracyjnym Auschwitz w 1941 roku, i Haliny z Zawadzkich h. Rogala (1890–1943), działaczki społecznej. Halina Siemieńska została w 1943 roku pomyłkowo zamiast córki aresztowana przez Gestapo i zginęła podczas akcji pod Arsenałem 26 marca 1943 roku; jej bratem był prawnik i dyrektor banków Zbigniew Siemieński (1909–1989). Halina Siemieńska była cioteczną siostrą żołnierza AK Tadeusza Zawadzkiego ps. „Zośka”, autora planu akcji pod Arsenałem.
Halina Siemieńska jest absolwentką Gimnazjum Państwowego im. Juliusza Słowackiego w Warszawie, które ukończyła w 1931 roku. W latach 1932–1938 studiowała w warsztatach Akademii Sztuk Pięknych: w latach 1932–1933 pod okiem Władysława Skoczylasa, w latach 1933–1934 u Felicjana Szczęsnego Kowarskiego, a w latach 1934–1938 u Edmunda Bartłomiejczyka. W okresie studiów jej prace były kilkakrotnie wyróżniane: w 1934 roku zdobyła I i II nagrodę za kompozycję brył i płaszczyzn, w roku akademickim 1936/1937 otrzymała II nagrodę za grafikę użytkową, a w 1938 III nagrodę za grafikę.
Działalność konspiracyjna.
W okresie II wojny światowej Siemieńska była łączniczką o pseudonimie „Zygmunt”, „Zygmuś”. W latach 1941–1943 pełniła funkcję magazynierki wytwórni materiałów wybuchowych Związku Odwetu Związku Walki Zbrojnej, a następnie Kedywu AK przy ul. Asfaltowej 15. W 1942 roku otrzymała Krzyż Walecznych za ugaszenie z narażeniem życia pożaru w magazynie. W 1943 roku pełniła tę samą funkcję kierowniczą w magazynie przy ulicy Pułtuskiej 14 (do 13 kwietnia 1943 roku), przy której obecnie znajduje się tablica pamiątkowa z jej imieniem. W czasie powstania warszawskiego była przydzielona do grupy „Północ”, gdzie pełniła funkcję magazynierki magazynu broni zgrupowania AK „Leśnik” przy ul. Twardej 40, a następnie Krochmalnej 15 jako zastępca kierownika produkcji. W sierpniu została przypadkowo postrzelona przez żołnierza AK, zmarła w szpitalu przy ul. Śliskiej.
Twórczość.
Jej twórczość przypadła głównie na 1939 rok oraz lata okupacji. Współpracowała z Referatem Graficznym Komendy Głównej Armii Krajowej skupiającym plastyków, którzy podczas powstania mieli przygotowywać plakaty, znaczki pocztowe czy też emblematy żołnierskie.
Siemieńska tworzyła głównie drzeworyty: "Panorama Lwowa" (1939, sygnowany), "Siedząca staruszka" (1940, sygnowany), "Miasteczko" (1940), "Ruiny zamku"/ "Miasteczko" (1941), drzeworyty barwne: "Pola zimą" (przed 1939 sygnowany), "Przy kieliszku" oraz linoryty: "Fontanna Neptuna z fragmentem katedry" (Lwów, sygnowany i datowany „H. Siemieńska 1939”).
Jej prace były wystawiane w Warszawie w 1939 roku na wystawie pt. „Świat kobiet”, w dziale grafiki: prace "Nad Wisłą" i "Plac Krasińskich" oraz w Pradze w 1947 roku.

</doc>
<doc id="5046219" url="https://pl.wikipedia.org/wiki?curid=5046219" title="Konserwatyzm narodowy">
Konserwatyzm narodowy



</doc>
<doc id="5046220" url="https://pl.wikipedia.org/wiki?curid=5046220" title="Daszkauka">
Daszkauka

Daszkauka (; , pol. hist. Daszkówka) – agromiasteczko na Białorusi, w obwodzie mohylewskim, w rejonie mohylewskim, w sielsowiecie Daszkauka, nad Dnieprem.
Transport.
Znajduje tu się stacja kolejowa Daszkauka, położona na linii Mohylew – Żłobin. Przez miejscowość przebiega droga republikańska R97.
Historia.
Dawniej miasteczko.
Pierwsza wzmianka pochodzi z 1597. Daszkówka należała do Rzeczypospolitej Obojga Narodów do czasu I rozbioru Polski, gdy weszła w skład Imperium Rosyjskiego. W carskiej Rosji położona była w guberni mohylewskiej, w powiecie bychowskim.
Podczas kampanii rosyjskiej Napoleona w 1812 odbyła się tu bitwa wojsk francuskich Louisa Nicolasa Davouta z Rosjanami.
Od 1917 w granicach Związku Sowieckiego. Od 1991 w niepodległej Białorusi.
Majątek i pałac.
Daszkówka początkowo należała do kniazów Sołomereckich. W XIX w. najpierw do Połubińskich, następnie przeszła na własność Żukowskich, którzy na początku XX w. zbudowali tu eklektyczny dwór, z otaczającym go parkiem krajobrazowym i rozległymi widokami na Dniepr. Przebudowany w czasach komunizmu pałac i park (częściowo) zachowały się do dnia dzisiejszego. Obecnie dawny dwór jest siedzibą władz sielsowietu.
Zabytki.
Oprócz dworu Żukowskich w Daszkówce znajduje się stary cmentarz żydowski. Była tu również cerkiew zniszczona w czasach sowieckich.

</doc>
<doc id="5046221" url="https://pl.wikipedia.org/wiki?curid=5046221" title="Daszkówka (obwód mohylewski)">
Daszkówka (obwód mohylewski)



</doc>
<doc id="5046225" url="https://pl.wikipedia.org/wiki?curid=5046225" title="Daria Dorosh">
Daria Dorosh

Daria Dorosh (ur. 1943 w Busku) – amerykańska intermedialna artystka wizualna, projektantka mody, badaczka i akademiczka, feministka i aktywistka pochodząca z Ukrainy oraz związana z Nowym Jorkiem. Współzałożycielka galerii A.I.R. Gallery, pierwszej galerii sztuki w Stanach Zjednoczonych prowadzonej wyłącznie przez kobiety.
Życiorys.
Dorosh urodziła się w 1943 r. w ukraińskim Busku (wówczas ZSRR). Do siódmego roku życia wychowywała się w Ukrainie, a następnie jej rodzina przeniosła się do Nowego Jorku, co było dla niej trudnym doświadczeniem i później stało się jednym ze źródeł jej sztuki.
W latach 1961–1963 uczyła się ilustracji mody w Fashion Institute of Technology w Nowym Jorku. W latach 1964–1968 studiowała sztuki piękne ("Fine Arts") w nowojorskim Cooper Union School of Art &amp; Architecture. W 2007 r. uzyskała tytuł doktory w zakresie nowych mediów ("PhD in new media") w University of East London.
W latach 1969–2015 związana była z Fashion Institute of Technology w Nowym Jorku, gdzie pracowała na stanowisku profesorki ("Professor") projektowania mody. W latach 1976–1985 pracowała też na stanowisku adiunktki ("Adjunct Professor") w dziedzinie sztuk pięknych w nowojorskiej Parsons School of Design. Od 2016 r. jest profesorką w ("Adjunct Associate Professor") w SMARTlab w University College Dublin.
Mieszka i pracuje w Nowym Jorku przez całe swoje dorosłe życie.
Twórczość.
Początkowo zajmowała się malarstwem, potem innymi mediami, m.in. sztuką cyfrową (""), rzeźbą, wideo czy instalacją oraz projektowaniem mody. Za pomocą techniki kolażu i asamblażu tworzy prace o charakterze narracyjnym i symbolicznym. Jej sztuka ma charakter feministyczny oraz zaangażowany społeczno-politycznie i ekologicznie, jest zaangażowana we wspieranie innych artystek w ramach podejmowanych przez siebie przedsięwzięć organizacyjnych. Ważnym kontekstem dla poszukiwań Dorosh związanych z tożsamością jest jej własne doświadczenie migracyjne z czasów dzieciństwa.
Bardzo istotnym obszarem działania artystki jest przestrzeń cyfrowa. W latach 90. niemal całkowicie zaangażowała się w tworzenie za pomocą takich narzędzi, jak Photoshop, który umożliwiał jej pracę na warstwach i manipulację obrazem w dużo płynniejszy sposób, niż fizyczny kolaż. Tworzy prace sytuujące się w nurcie cyberfeminizmu i artywizmu, w których zajmuje się problematyką płci w przestrzeni internetu i mediów społecznościowych.
Od 2004 r. zajmuje się także modą i tkaniną artystyczną, tworzy tekstylne rzeźby i małe, miękkie i przenośne „kojące przedmioty” ("comfort objects") dla dorosłych. Krytycznie odnosi się do przestrzeni galeryjnej jako miejsca prezentacji sztuki, poszukując dla swojej twórczości bardziej bezpośredniego i autentycznego obiegu. „Małe jest dla mnie nowym dużym, a pracownia musi być przenośna do dowolnego miejsca, w którym się znajdę” – deklaruje Dorosh.
Artists in Residence (A.I.R. Gallery, od 1972 r.).
W 1972 r. była w gronie współzałożycielek galerii Artists in Residence (A.I.R. Gallery) w Nowym Jorku, pierwszej w Stanach Zjednoczonych galerii sztuki prowadzonej wyłącznie przez kobiety. W tym czasie możliwości wystawiennicze dla kobiet były bardzo ograniczone i z tego względu powstało niekomercyjne miejsce przeznaczone wyłącznie na prezentację ich sztuki. Inicjatorkami były: Dotty Attie, Maude Boltz, Mary Grigoriadis, Nancy Spero, Susan Williams i Barbara Zucker, które zaprosiły do współpracy 14 innych twórczyń: Rachel bas-Cohain, Judith Bernstein, Blythe Bohnen, Agnes Denes, Darię Dorosh, Lorettę Dunkelman, Harmony Hammond, Laurace James, Nancy Kitchell, Louise Kramer, Anne Healy, Rosemary Mayer, Patsy Norvell oraz Howardenę Pindell. Galeria mieściła się przy 97 Wooster Street w dzielnicy SoHo. Dorosh była w gronie 10 artystek prezentujących swoje prace na wystawie inauguracyjnej, obok Bernstein, Boltz, bas-Cohain, Dunkelman, James, Kitchell, Mayer, Norvell i Spero.
Fashion Lab in Process (FliP™, od 2010 r.).
Od 2010 r. prowadzi sytuujący się w nurcie slow fashion projekt badawczy Fashion Lab in Process (FliP™), działający na przecięciu mody, sztuki i technologii. Jego celem jest dostarczenie innowacyjnych i odpowiedzialnych środowiskowo rozwiązań przemysłowi tekstylnemu. W ramach projektu Dorosh stosuje m.in. metodę upcyclingu, za pomocą której przeprojektowuje niesprzedane i przeznaczone do utylizacji ubrania. FLiP otwiera się jako pop-up shop w sklepach odzieżowych z zalegającym towarem i cały proces twórczy odbywa się na oczach klienteli w formie zachęcającego do zakupu unikatowych ubiorów performansu. Drugim celem projektu jest także wspieranie działalności młodych utalentowanych artystek oraz tworzenie dla nich miejsc pracy. Inauguracja projektu odbyła się w American Folk Art Museum w Nowym Jorku.
Prace w kolekcjach.
Prace Dorosh znajdują się w kolekcjach publicznych m.in. Whitney Museum, Fashion Institute of Technology, Biblioteki Kongresu czy Lookout Sculpture Park oraz korporacyjnych: Health and Hospitals Corporation, General Electric Corporation, Prudential czy Mobil Oil.
W wielu instytucjach jej prace znajdują się w ramach kolekcji druków A.I.R. Gallery z lat 70. ("A.I.R. Print Portfolio"), m.in. w: Smithsonian American Art Museum, Brooklyn Museum, Cincinnati Museum, Metropolitan Museum of Art, Museum of Modern Art, National Museum of American Art, National Museum of Women in the Arts, Philadelphia Museum of Art, University of Oklahoma Museum of Art, Yale Museum, Los Angeles County Museum of Art czy Milwaukee Art Museum.
Nagrody i granty.
Artystka uzyskała różnorodne wyróżnienia za swoją pracę, w tym rezydencje i granty artystyczne:

</doc>
<doc id="5046226" url="https://pl.wikipedia.org/wiki?curid=5046226" title="Marsala Calcio">
Marsala Calcio

Marsala Calcio (wł. Società Sportiva Dilettantistica Marsala Calcio a r.l.) – włoski klub piłkarski, mający siedzibę w mieście Marsala, na Sycylii, grający w rozgrywkach Serie D.
Historia.
Chronologia nazw: 
Klub sportowy Marsala FC został założony w miejscowości Marsala w 1912 roku. Początkowo zespół rozgrywał mecze towarzyskie. Dopiero w sezonie 1929/30 debiutował w rozgrywkach Terza Divisione Sicilia (D5). W 1931 awansował do Seconda Divisione Sicilia (D4). W 1935 roku po wprowadzeniu Serie C klub został zakwalifikowany do Prima Divisione Sicilia. W 1941 klub przyjął nazwę GS Marinai d'Italia, a w następnym roku awansował do "Serie C". W 1943 roku na terenie Włoch rozpoczęto działania wojenne II wojny światowej, wskutek czego mistrzostwa 1943/44 zostały odwołane. W latach 1943-1945 zespół brał udział w lokalnych mistrzostwach Sycylii.
Po zakończeniu II wojny światowej, klub wznowił działalność w 1945 roku i z nazwą SC Marsala został zakwalifikowany do "Prima Divisione Sicilia". W 1946 awansował do "Serie C". W 1948 roku w wyniku reorganizacji systemu lig zespół został zdegradowany do Promozione (D4), ale po roku wrócił do "Serie C". W 1952 roku w wyniku reorganizacji systemu lig klub spadł do IV Serie, która w 1957 zmieniła nazwę na "Campionato Interregionale - Prima Categoria". W 1958 klub wrócił do "Serie C". W 1965 zespół spadł do "Serie D". W 1968 awansował na rok do "Serie C". W 1973 klub znów otrzymał promocję "Serie C". W 1978 spadł do czwartej ligi. Przed rozpoczęciem sezonu 1978/79 "Serie C" została podzielona na dwie dywizje: Serie C1 i Serie C2, wskutek czego klub został przydzielony do "Serie C2". W 1984 spadł do Campionato Interregionale, w 1985 do Promozione Sicilia, a w 1986 do Prima Categoria Sicilia. W 1985 klub przyjął nazwę SC Marsala 1912, a w 1987 wrócił do "Promozione Sicilia". W 1988 do klubu dołączył "Pro Marsala" i uzyskał awans do "Campionato Interregionale", które w 1992 zmieniło nazwę na "Campionato Nazionale Dilettanti". W 1995 klub ponownie otrzymał promocję do "Serie C2", a w 1998 roku do "Serie C1". Po zakończeniu sezonu 1999/2000, w którym zajął 18.miejsce w grupie B "Serie C1" i został zdegradowany do "Serie C2", klubowi nie udało się zarejestrować na mistrzostwa "Serie C2", po czym ogłosił upadłość.
Latem 2000 powstał nowy klub o nazwie AS Marsala 2000, który przejął tytuł sportowy od "Don Bosco Partinico" i rozpoczął występy w regionalnych mistrzostwach Eccellenza Sicilia (D6). W 2002 awansował do Serie D, a w 2005 znów ogłosił upadłość i został rozwiązany.
We wrześniu 2006 roku klub został reaktywowany jako SC Marsala 1912 ASD i po wykupieniu tytułu sportowego od "ASD Bosco 1970" startował w Seconda Categoria Sicilia (D9). W 2007 awansował do Prima Categoria Sicilia, a w 2008 do "Promozione Sicilia". W 2008 do klubu dołączył "US Kennedy Birgi 1967", a w 2009 otrzymał promocję do "Eccellenza Sicilia". W 2010 nastąpił kolejny awans do "Serie D", po czym połączył się z "ASD Marsala 1970", wskutek czego nazwa klubu została zmieniona na SSD SC Marsala 1912. W 2012 zespół spadł do "Eccellenza Sicilia". Przed rozpoczęciem sezonu 2014/15 wprowadzono reformę systemy lig, wskutek czego "Eccellenza" została podwyższona do piątego poziomu. W 2015 klub awansował na rok do "Serie D". Ale w sezonie 2017/18 klub nie przystąpił do rozgrywek "Promozione Sicilia" i pozostał nieaktywny. Latem 2018 kupił tytuł sportowy od "Polisportiva Paceco 1976", który akurat spadł z "Serie D", po czym powstał klub SC Marsala 1912, który po sezonie 2018/19 spadł z "Eccellenza Sicilia" do "Promozione Sicilia" i został rozwiązany.
W 2017 klub "Riviera Marmi 2015", który uczestniczył w mistrzostwach "Eccellenza Sicilia", sprzedał swój tytuł sportowy nowo utworzonemu klubowi ASD Marsala Calcio. W sezonie 2017/18 klub zwyciężył w grupie A "Eccellenza Sicilia", awansując do "Serie D", po czym zmienił nazwę na SSD Marsala Calcio a r.l. W sezonie 2019/20 zajął 16.miejsce w grupie I "Serie D" i spadł do "Eccellenza Sicilia".
Barwy klubowe, strój.
Klub ma barwy niebieskie. Zawodnicy swoje domowe spotkania zazwyczaj grają w niebieskich koszulkach, niebieskich spodenkach oraz niebieskich getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2020).
Struktura klubu.
Stadion.
Klub piłkarski rozgrywa swoje mecze domowe na Stadio Antonino Lombardo Angotta, w mieście Marsala o pojemności 13,5 tys. widzów.

</doc>
<doc id="5046227" url="https://pl.wikipedia.org/wiki?curid=5046227" title="Marsala 1912">
Marsala 1912



</doc>
<doc id="5046231" url="https://pl.wikipedia.org/wiki?curid=5046231" title="Memoriał Alfreda Smoczyka 2018">
Memoriał Alfreda Smoczyka 2018

Memoriał Alfreda Smoczyka 2018 – 68. edycja turnieju, który odbył się 13 maja 2018 roku w Lesznie, miał na celu upamiętnienie polskiego żużlowca Alfreda Smoczyka, który zginął tragicznie w 1950 roku. Turniej wygrał Przemysław Pawlicki.
Wyniki.
Bieg po biegu

</doc>
<doc id="5046233" url="https://pl.wikipedia.org/wiki?curid=5046233" title="Balin (rycerz)">
Balin (rycerz)

Sir Balin (również Balin le Savage, Balaain, Balen, Balyn) – postać z legend arturiańskich, występuje w XIII-wiecznym starofrancuskim romansie "Suite du Merlin" oraz w XV-wiecznym "Morte d’Arthur" Thomasa Malory’ego. W tym drugim dziele nosi przydomek Rycerza z Dwoma Mieczami. Przy pomocy świętej włóczni zadał niegojącą się ranę królowi Pellamowi, ściągając na jego ziemie przekleństwo, które dopiero wiele lat później zdjął Galahad. Nie rozpoznawszy swojego brata bliźniaka Balana, stoczył z nim walkę, w której obaj ponieśli śmierć.
Balin w tekstach średniowiecznych.
Postać Balina należy do najtragiczniejszych w legendach arturiańskich. Może być interpretowana jako anty-Galahad, a jego historia stanowi lustrzane odbicie dziejów późniejszego rycerza. Na każdym kroku prześladuje go nieszczęście, którego nie udaje mu się uniknąć ani nawet przewidzieć.
W "Le Morte d’Arthur" Malory’ego Balin jest ubogim rycerzem z Northumberland, uwięzionym za zabicie krewniaka króla Artura. Po jego uwolnieniu na dwór przybywa panna z przypasanym mieczem, od którego może ją uwolnić tylko rycerz niesplamiony żadną zdradą ani podstępem. Żaden z rycerzy nie potrafi dobyć broni. Udaje się to dopiero Balinowi, który zatrzymuje zdobyty w ten sposób miecz, mimo że panna ostrzega go, iż zabije nim osobę, którą najbardziej kocha. Po jej odjeździe na dwór przybywa Pani Jeziora i żąda, by Artur w zamian za otrzymany od niej miecz Excalibur dał jej albo głowę panny z mieczem, albo głowę Balina. Balin zabija wówczas Panią Jeziora. Choć tłumaczy, że w ten sposób pomścił śmierć własnej matki oraz wielu rycerzy, którzy zginęli z winy Pani Jeziora, musi w niełasce opuścić dwór Artura.
Wkrótce na pojedynek wyzywa go sir Lanceor z Irlandii, zazdrosny o to, że Balinowi udało się dobyć miecza przyniesionego przez pannę. Balin zabija go w walce, po czym jest świadkiem, jak ukochana Lanceora, Colombe, z rozpaczy popełnia samobójstwo.
Chcąc odzyskać łaskę Artura, Balin wraz ze swoim bratem bliźniakiem Balanem bierze do niewoli wrogiego króla Rience’a (Rionsa) oraz bierze udział w bitwie pod Terabel (Terrabil) przeciwko zbuntowanym królom Lotowi i Neronowi.
Niedługo Artur posyła go, by sprowadził nieszczęśliwego sir Herlewsa le Barbeus. Balin obiecuje rycerzowi ochronę, jeśli pojedzie z nim na królewski dwór. Po drodze jednak Herlews zostaje zabity przez niewidzialnego jeźdźca, sir Garlona. Aby pomścić tę śmierć, Balin wyrusza w drogę razem z damą, która towarzyszyła zabitemu rycerzowi.
Docierają na zamek należący do chorej kobiety, którą wyleczyć może tylko krew panny królewskiego rodu. Zgodnie z obyczajem obowiązującym na zamku, dama towarzysząca Balinowi pozwala upuścić sobie krwi, ale nie udaje jej się uzdrowić chorej (dokona tego dopiero Dindrane, siostra Percevala, towarzysząca Galahadowi podczas poszukiwania Graala). Następnie goszczą u rycerza, którego syn cierpi od ran zadanych mu przez Garlona. Może go uleczyć tylko krew niewidzialnego rycerza.
Balin i jego towarzyszka trafiają nareszcie na zamek króla Pellama, który jest bratem Garlona. Podczas uczty Balin widzi Garlona i waha się, czy skorzystać z rzadkiej sposobności, gdy jest on widzialny, i zabić go, zapobiegając w ten sposób kolejnym zbrodniom. Gdy napastliwy Garlon uderza go w twarz, Balin zabija go jednym ciosem. Ścigany przez Pellama i innych rycerzy obecnych na uczcie, wbiega do bogato urządzonej komnaty, gdzie znajduje włócznię Longinusa, którą przebito Jezusa Chrystusa na krzyżu. Nie wiedząc, że to święta relikwia, Balin chwyta włócznię i rani nią Pellama. W tej samej chwili zamek obraca się w ruinę, a okoliczne ziemie w pustkowie. W katastrofie ginie dama, która towarzyszyła Balinowi.
Wydobyty ze zrujnowanego zamku przez czarodzieja Merlina, Balin rusza w dalszą drogę i wkrótce spotyka sir Garnisha, zrozpaczonego tym, że ukochana nie przyszła na umówioną schadzkę. Balin powstrzymuje go od samobójstwa i jedzie z nim do siedziby jego kochanki. Po przybyciu znajdują ją w ramionach innego mężczyzny. Sir Garnish zabija ją i śpiącego z nią człowieka, po czym sam przebija się mieczem.
Mimo wielu innych niepomyślnych znaków Balin nie zawraca z drogi i wreszcie dociera na zamek, gdzie zgodnie z obyczajem musi walczyć ze strzegącym wyspy rycerzem w czerwonej zbroi. Od mieszkańców zamku przyjmuje nową tarczę, która ukrywa jego tożsamość, i staje do pojedynku, nie wiedząc, że czerwonym rycerzem jest jego brat Balan. Rozpoznają się nawzajem dopiero wtedy, gdy obaj są śmiertelnie ranni. Po śmierci zostają pochowani we wspólnym grobie. Merlin zabiera miecz Balina i wbija go w blok marmuru, który unosi się na wodzie. Stąd wiele lat później wydobędzie go Galahad.
Balin w późniejszej literaturze.
W poemacie "Balin and Balan" Alfreda Tennysona(1885), najpóźniej napisanym utworze z cyklu "Idylli królewskich", Balin zmaga się z napadami niepowstrzymanego gniewu i próbuje stać się lepszym rycerzem, otaczając uwielbieniem Ginewrę. Opowieść o jej romansie z Lancelotem wywołuje u niego atak szału. Właśnie wtedy spotyka go Balan i, nie rozpoznawszy brata, staje z nim do walki, w której obaj giną.
W "Mieczu dla króla" T.H. White’a imiona Balin i Balan noszą dwa jastrzębie, z którymi w ptasiej postaci spotyka się Wart – młody Artur.
Balin jest również postacią epizodyczną w "Mgłach Avalonu Marion Zimmer Bradley, która opisuje, w jaki sposób Viviana, Pani Jeziora, doprowadziła do śmierci jego matki." W zniekształconej formie historię Balina wspomina Elżbieta Cherezińska w "Koronie śniegu i krwi" (2012).
Z mniejszymi modyfikacjami fabułę przedstawioną przez Malory’ego odtwarzają m.in. Algernon Charles Swinburne w poemacie "The Tale of Balen" (1896), John Steinbeck w niedokończonej książce "The Acts of King Arthur and His Noble Knights" (1976) czy w "Królu Arturze i rycerzach Okrągłego Stołu" (1954).

</doc>
<doc id="5046236" url="https://pl.wikipedia.org/wiki?curid=5046236" title="Lynette Yiadom-Boakye">
Lynette Yiadom-Boakye

Lynette Yiadom-Boakye (ur. w 1977 w Londynie) – brytyjska artystka pochodzenia ghańskiego. W swej twórczości zajmuje się przede wszystkim olejnym malarstwem portretowym. Uznawana za jedną z najważniejszych współczesnych twórczyń malarstwa figuratywnego. Nominowana do Nagrody Turnera w 2013 roku. Jej prace znajdują się w kolekcjach czołowych muzeów światowych, m.in. Museum of Modern Art w Nowym Jorku, Tate Modern w Londynie, Museum of Contemporary Art w Chicago czy National Museum of African Art w Smithsonian Institute. Mieszka i pracuje w Londynie.
Życiorys.
Lynette Yiadom-Boakye urodziła się w Londynie w 1977 roku jako córka pielęgniarzy-emigrantów przybyłych w latach 60. do Wielkiej Brytanii z Ghany. W latach 1996–1997 studiowała na Central St. Martins College of Arts and Design w Londynie. W późniejszym czasie, zniechęcona atmosferą panującą w Central St. Martins, przeniosła się do Falmouth School of Art w Kornwalii. W 2003 roku uzyskała tytuł magistra na Royal Academy Schools. W 2006 roku wygrała nagrodę przyznawaną przez Arts Foundation, dzięki czemu mogła zacząć utrzymywać się wyłącznie z malarstwa. W 2010 roku krytyk artystyczny Okwui Enwezor, który śledził twórczość Yiadom-Boakye od kilku lat, zorganizował wystawę jej obrazów w Studio Museum in Harlem w Nowym Jorku, co przyspieszyło jej karierę.
Yiadom-Boakye jest laureatką prestiżowych nagród i wyróżnień. W 2013 roku, dzięki wystawie "Extracts and Verses", zorganizowanej w Chisenhale Gallery w Londynie, znalazła się na krótkiej liście Nagrody Turnera, przyznawanej co roku przez Tate Britain najwybitniejszym brytyjskim artystom, którzy nie ukończyli 50 lat. Rok wcześniej, w 2012 roku, została laureatką Pinchuk Foundation Future Generation Prize. W 2018 roku otrzymała Carnegie Prize – jedną z najstarszych i najbardziej prestiżowych nagród w świecie sztuki. Była piątą kobietą i pierwszą nie-białą kobietą, która otrzymała to wyróżnienie. W 2019 i 2020 roku umieszczona została na "Powerlist" – zestawieniu najbardziej wpływowych czarnoskórych osób pochodzenia afrykańskiego i afro-karaibskiego w Wielkiej Brytanii (w 2019 roku znalazła się w pierwszej setce, w 2020 roku – w pierwszej dziesiątce).
Obrazy Yiadom-Boakye znajdują się w kolekcjach wielu muzeów na całym świecie, między innymi Museum of Modern Art w Nowym Jorku, Muzeum Wiktorii i Alberta oraz Tate Modern w Londynie. W Polsce jedna praca jej autorstwa – obraz zatytułowany "Obserwatorka wiosny" ("Observer of Spring") – znajduje się w kolekcji Muzeum Sztuki Nowoczesnej w Warszawie. Jej obrazy funkcjonują także w obiegu aukcyjnym – w 2019 roku praca zatytułowana "Leave a Brick Under the Maple" została sprzedana za 795 tysięcy funtów.
Twórczość.
Yiadom-Boakye tworzy portrety w technice olejnej na lnianym płótnie, co stanowi odniesienie do tradycji sztuki europejskiej. Konwencja obrana przez artystkę nawiązuje do twórców takich jak Francisco Goya czy Edouard Manet. Wśród inspiracji artystka wymienia także Edgara Degas, a komentatorzy zwracają uwagę na to, że atmosfera obrazów Yiadom-Boakye przywodzi na myśl twórczość Diego Velazqueza i Waltera Sickerta. Bohaterowie jej obrazów są niemalże wyłącznie osobami czarnoskórymi, które w historycznym malarstwie europejskim albo nie były przedstawiane w ogóle, albo odgrywały drugorzędne role. Podkreśla się, że ze względu na przyjętą przez Yiadom-Boakye konwencję nawiązującą do tradycji malarstwa portretowego, jej obrazy prowokują do zadawania pytań o tożsamość, reprezentację czy nieobecność ciemnoskórych postaci w sztuce europejskiej.
Na swoich portretach Yiadom-Boakye zamiast władców i możnych (czyli osób, które historycznie najczęściej były zleceniodawcami malarstwa portretowego) przedstawia postaci fikcyjne, będące wytworami jej wyobraźni. Artystka nie korzysta z modeli – malowane przez nią postaci stanowią konglomerat powstały na bazie różnych inspiracji i różnych osób, zarówno realnych, jak i wymyślonych przez artystkę. Jak wspomina sama artystka, wśród inspiracji dla malowanych przez nią postaci znajdują się między innymi „zwycięzcy nagród Grammy, rewolucjoniści, fanatycy antropolodzy i misjonarze, dzikusy, radykałowie i osoby ogólnie gniewne”.
Postacie portretowane przez artystkę przedstawione są zazwyczaj na jednolitym, nieokreślonym tle, przywodzącym na myśl pustkę. Monochromatyczne tło uniemożliwia usytuowanie postaci w konkretnej epoce historycznej czy klasie społecznej oraz sprawia wrażenie, że znajdują się one poza czasem i przestrzenią. Pozbawienie portretów kontekstu historycznego jest zabiegiem celowym – artystka rzadko umieszcza na obrazach elementy, które mogłyby świadczyć o przynależności do konkretnego okresu w historii. Z tego względu postaci malowane przez Yiadom-Boakye nie mają butów (chyba, że są to kapcie), ponieważ obuwie umożliwiałoby łatwe umiejscowienie portretowanej osoby w konkretnej epoce. Niejednoznaczność prac potęgują także charakterystyczne dla twórczości Yiadom-Boakye enigmatyczne i rozbudowane tytuły, takie jak m.in. "Any Number of Preoccupations" (2010) czy "A Passion Like No Other" (2012), które na pierwszy rzut oka zdają się nie mieć związku z przedstawianymi scenami i postaciami.
Artystka pracuje stosunkowo szybko – wskazują na to krótkie i ekspresyjne pociągnięcia pędzla. Nie wykonuje wstępnych szkiców i zazwyczaj improwizuje. Zwykle ukończenie obrazu zajmuje jej jeden dzień. W początkowej fazie jej twórczości używała przede wszystkim ciemnych i przytłumionych kolorów, jednak w późniejszych latach w jej palecie zaczęły pojawiać się także intensywne akcenty barwne. Jej obrazy to studia postaci przedstawionych w ponadnaturalnej skali na jednolitym, nieokreślonym tle. Osoby ukazane na obrazach często nawiązują kontakt wzrokowy z widzem. Artystka wykonuje zarówno portrety grupowe, jak i indywidualne, przy czym te drugie w trakcie wystaw często grupuje, przez co przywodzą na myśl monumentalne portrety rodzinne.
Yiadom-Boakye zajmuje się także pisaniem wierszy i krótkich form prozatorskich. Kilka z jej prac pisarskich zostało opublikowanych jako wstępy do katalogów jej wystaw indywidualnych.

</doc>
<doc id="5046244" url="https://pl.wikipedia.org/wiki?curid=5046244" title="Gleiwitz I">
Gleiwitz I

Gleiwitz I – niemiecki nazistowski podobóz Auschwitz-Birkenau, zlokalizowany w Gliwicach.
Obóz, założony jako pierwszy na terenie Gliwic z inicjatywy komendanta KL Auschwitz Rudolfa Hössa, powstał na terenie warsztatów naprawczych Taboru Kolejowego Rzeszy. Pierwszy transport trafił tam w marcu 1944, byli to więźniowie z obozu Monowitz. Ich zadaniem była budowa nowego podobozu (baraków dla więźniów i ogrodzenia). Pierwszymi więźniami w Gleiwitz I byli wykwalifikowani robotnicy (Polacy, Węgrzy i Ukraińcy), później w obozie zaczęli dominować Żydzi, których największy transport (ok. 2 tys. więźniów) przybył w maju 1944. W czasie istnienia podobozu średnio przebywało w nim nawet 1300 więźniów.
Więźniowie podobozu pracowali przez dwie 12-godzinne zmiany, głównie przy remontach wagonów kolejowych i lokomotyw, przy budowie drogi oraz pobliskiego lotniska. Jeżeli dla kogoś zabrakło zajęcia, wykonywał on tzw. "Steinetragen" – przenosił kamienie z hałdy do obozu i z powrotem. W obozie panowała wysoka śmiertelność. Co jakiś czas przeprowadzano selekcję – niezdolnych więźniów wywożono do komór gazowych w Birkenau. Wiele egzekucji przeprowadzał sam komendant obozu Otto Moll. Przez pewien czas nie zarządzał on obozem, został oddelegowany do nadzorowania akcji masowej eksterminacji Żydów węgierskich ("Ungarn-Aktion").
W nocy z 18 na 19 stycznia 1945 nastąpiła ewakuacja więźniów. Tuż przed nią przeprowadzono selekcję, po której 100 więźniów niezdolnych do marszu rozstrzelano. Następnie pozostałych poprowadzono pieszo do obozu Blechhammer. W pozostałych po obozie barakach przetrzymano więźniów z innych obozów, których później przewieziono do KL Groß-Rosen, KL Buchenwald i KL Sachsenhausen.
Do dzisiejszych czasów po podobozie zachowały się budynki, w których mieszkali więźniowie. Na ścianie budynku Zakładów Doświadczalnych Instytutu Spawalniczego, przy ulicy Przewozowej, w 1979 roku umieszczono tablicę upamiętniającą obóz.

</doc>
<doc id="5046250" url="https://pl.wikipedia.org/wiki?curid=5046250" title="Cortado">
Cortado

Cortado – pochodzący z Hiszpanii (prawdopodobnie z Madrytu) napój składający się z espresso zmieszanego mniej więcej w proporcji pół na pół z ciepłym mlekiem w celu zmniejszenia kwasowości kawy. Mleko w cortado jest parzone, ale nie jest spienione, jak w wielu włoskich napojach kawowych, np. cappuccino.
Cortado jest napojem pośrednim pomiędzy macchiato a cappuccino. Ma większą zawartość mleka niż macchiato, ale jest bardziej intensywny w smaku i aromacie od flat white. Cortado serwuje się w filiżance o pojemności 130 ml, czyli mniejszej niż do flat white.
Nazwa wywodzi się od hiszpańskiego słowa oznaczającego „przecięty”, ponieważ, gdy kawa jest przygotowana, widać jak mleko przecinają ciemne paseczki espresso, a po ich połączeniu na wierzchu kawy ujawnia się niezbyt masywna, około półcentymetrowa pianka. Jest to napój, w którym zbalansowana jest słodycz mleka i kwasowość kawy.
W Katalonii napój nazywany jest "tallatem", we Francji – "noisette" (prawdopodobnie ze względu na orzechowy kolor), a w Kalifornii – "Gibraltar". Na Kubie "cordito" serwuje się ze skondensowanym mlekiem.

</doc>
<doc id="5046265" url="https://pl.wikipedia.org/wiki?curid=5046265" title="Sfinks (Rumunia)">
Sfinks (Rumunia)



</doc>
<doc id="5046268" url="https://pl.wikipedia.org/wiki?curid=5046268" title="Milada Ślizińska">
Milada Ślizińska

Milada Ślizińska (ur. 1950 w Warszawie) – polska historyczka sztuki i kuratorka; wykładowczyni akademicka.
Życiorys.
Milada Ślizińska jest z absolwentką Instytutu Historii Sztuki na Uniwersytecie Warszawskim, gdzie studiowała w latach 1969–1975, na tej uczelni studiowała wcześniej również anglistykę. 
W latach 1973–1987 pracowała w Galerii Foksal. Również w latach 80. przez dwa lata pracowała w Instytucie Wzornictwa Przemysłowego. Późnej w latach 1990–2011 była głównym kuratorem programu Wystaw Międzynarodowych w Centrum Sztuki Współczesnej Zamek Ujazdowski w Warszawie. W 1994 zasiadała w jury Nagrody Turnera. 
Kuratorka wielu wystaw zbiorowych i indywidualnych, takich artystów jak: Nan Goldin, Kara Walker, Pipilotti Rist, Cindy Sherman, Isaac Julien, Barbara Kruger, Krzysztof Wodiczko, Nedko Solakov, Dawid Hammons, Mary Kelly, Leon Tarasewicz, Magdalena Abakanowicz, Marina Abramović, Tony Oursler, James Turrell, Antony Gormley, Angelika Markul, Lawrence Weiner, Roni Horn, Rosemarie Trockel, Christian Boltanski, Jenny Holzer, Joseph Kosuth / Ilya Kabakov, Wojciech Fangor czy Gerhard Richter. 
Nominowana do Kobiety Roku 2008 przez Magdalenę Abakanowicz. 
W 2014 roku była kuratorką monograficznej wystawy pt. "Teresa Żarnowerówna (1897–1949). Artystka końca utopii", która odbyła się w Muzeum Sztuki w Łodzi. 
Od roku 2011 wykładowczyni na Wydziale Nowych Mediów ASP, na Wydziale Reżyserii Dźwięku Uniwersytetu Muzycznego oraz w Polsko-Japońskiej Wyższej Szkole Technik Komputerowych w Warszawie. Wykładała również w Rhode Island School of Design (Providence), Pratt Institute (Nowy Jork), New School for Social Research (Nowy Jork), Uniwersytecie Columbia (Nowy Jork), Royal College of Art (Londyn), Bard College i Annansdale-on-Hudson. 
Pracuje i mieszka w Warszawie. 
Jest córką slawisty, pisarza i badacza folkloru słowiańskiego Jerzego Ślizińskiego. 

</doc>
<doc id="5046276" url="https://pl.wikipedia.org/wiki?curid=5046276" title="Pot–pourri (ceramika)">
Pot–pourri (ceramika)

 
Pot-pourri (fr. pot-pourri – mieszanina) – dekoracyjne naczynia w kształcie wazy lub wazonu wykonane z fajansu lub porcelany z ażurową pokrywą, czasami miały także otworki w ściankach.
Były przeznaczone do przechowywania pachnideł, płatków pachnących kwiatów, ziół. Eteryczne substancje ulatniały się przez otwory w naczyniu odświeżając powietrze w pomieszczeniu.
W XIX wieku pot-pourri stosowano także jako dekorację. Takie naczynia czasem miały dwie pokrywki. Znane są dwie wersje takich naczyń. Dziurki wykonywano w pokrywie wewnętrznej a zewnętrzna była pełna, lub na odwrót, wewnętrzna lita a zewnętrzna z dziurkami. Pełna pokrywa zatrzymywała zapach, gdy waza nie była używana. 
Naczynia takie były popularne w Europie w połowie XVIII wieku, produkowane także w XIX i XX wieku. 
Najbardziej typowe były rokokowe pot-pourri z porcelany miśnieńskiej, ale inne zakłady ceramiczne również wytwarzały takie wyroby. Zachowane obiekty można oglądać w wielu muzeach. 

</doc>
<doc id="5046278" url="https://pl.wikipedia.org/wiki?curid=5046278" title="Sébastien Érard">
Sébastien Érard

Sébastien Érard (ur. 5 kwietnia 1752 w Strasburgu, zm. 5 sierpnia 1831 w Passy) – francuski (alzacki) budowniczy instrumentów.
Życiorys.
Był synem stolarza, jego rodzina nosiła pierwotnie nazwisko Erhard. Odbył praktykę zawodową w zakładzie ojca i uczęszczał do szkoły technicznej. W 1768 roku przeniósł się do Paryża, gdzie podjął pracę w zakładzie produkującym klawesyny. W 1776 roku zdobył sobie rozgłos skonstruowaniem klawesynu z ulepszonym mechanizmem (tzw. clavecin mécanique). Dzięki wsparciu księżnej de Villeroy założył własny zakład, w którym w 1777 roku skonstruował swój pierwszy fortepian stołowy. Od 1780 roku prowadził wspólnie z bratem Jeanem-Baptiste’em zakład, w którym zbudował dla królowej Marii Antoniny piano organisé, połączenie fortepianu z małym pozytywem o dwóch manuałach. W 1783 roku zastosował pedał do tłumików i pedał przesuwający klawiaturę. W latach 1786–1796 przebywał w Londynie, gdzie założył filię firmy i w 1792 roku uzyskał patent na ulepszanie harf i fortepianów. Po powrocie do Paryża w 1796 roku zbudował swój pierwszy duży fortepian. Wprowadził szereg udoskonaleń w budowie fortepianu, m.in. agrafy, konstrukcję metalowej ramy oraz mechanizm repetycyjny z podwójnym wymykiem. Udoskonalił też harfę pedałową, dodając pedał umożliwiający podwójne przestrajanie strun. Ostatnim jego dziełem były wykonane dla kaplicy pałacu Tuileries 3-manuałowe organy z pedałem i żaluzją oraz fisharmonia (orgue expressif).
W 1827 roku w uznaniu zasług otrzymał order kawalera Legii Honorowej.

</doc>
<doc id="5046281" url="https://pl.wikipedia.org/wiki?curid=5046281" title="Daniel Bessa">
Daniel Bessa

Daniel Bessa Fernandes Coelho (ur. 6 maja 1948 w Porto) – portugalski ekonomista i nauczyciel akademicki, prorektor Uniwersytetu w Porto, w latach 1995–1996 minister gospodarki.
Życiorys.
W 1970 ukończył ekonomię na Uniwersytecie w Porto, w 1986 doktoryzował się na Universidade Técnica de Lisboa. W latach 1970–2009 pracował jako nauczyciel akademicki na macierzystej uczelni w Porto. W latach 1990–1995 zajmował stanowisko prorektora do spraw finansowych. Od 1983 wykonywał także zawód ekonomisty.
W latach 1995–1996 sprawował urząd ministra gospodarki w rządzie Antónia Guterresa. Od 1996 do 2000 pełnił funkcję dyrektora wykonawczego organizacji uniwersyteckiej Associação das Universidades da Região Norte. W latach 2000–2009 zarządzał szkołą biznesową współtworzoną przez Uniwersytet w Porto, działającą pod nazwą Escola de Gestão do Porto, a od 2008 jako Porto Business School. Powoływany na stanowiska dyrektorskie, a także do organów doradczych, programowych i nadzorczych w różnych przedsiębiorstwach. W latach 2009–2015 był dyrektorem generalnym organizacji gospodarczej COTEC Portugal.
W latach 2013–2014 zajmował stanowisko przewodniczącego zgromadzenia miejskiego Porto.

</doc>
<doc id="5046283" url="https://pl.wikipedia.org/wiki?curid=5046283" title="Praneel Naidu">
Praneel Naidu

Praneel Naidu (ur. 29 stycznia 1995 roku w Lautoce) – fidżyjski piłkarz grający na pozycji lewego obrońcy. W sezonie 2020/2021 występuje w klubie Ba FC.
Kariera seniorska.
Ba FC.
Naidu awansowano do drużyny seniorskiej Ba FC 1 lipca 2013 roku. Zadebiutował on w jej barwach 5 lutego 2017 roku w meczu z Suva FC (wyg. 1:2). Do tamtego czasu, dla Ba FC Fidżyjczyk rozegrał 16 spotkań, nie zdobywając żadnej bramki.
Lautoka FC.
Naidu przeniósł się do Lautoki FC 12 września 2017 roku. Debiut dla tego klubu zaliczył on 14 stycznia 2018 roku w spotkaniu przeciwko Tavua FC (wyg. 5:1), strzelając jednocześnie swojego pierwszego gola. Łącznie dla Lautoki FC Fidżyjczyk wystąpił w 30 spotkaniach i zdobył 4 bramki.
Ba FC.
Naidu ponownie trafił do Ba FC 1 lipca 2019 roku. Pierwszą swoją bramkę dla tego klubu zdobył on 24 sierpnia 2019 roku w spotkaniu przeciwko Tavua FC (wyg. 3:0). Do 20 marca 2021 roku dla Ba FC Fidżyjczyk rozegrał 3 mecze i strzelił 1 gola.
Kariera reprezentacyjna.
Naidu grał dla młodzieżowych reprezentacji Fidżi: U-20 (lata 2013–2015, 12 spotkań, jedna bramka) oraz U-23 (2015 rok, 1 spotkanie, bez bramek).

</doc>
<doc id="5046294" url="https://pl.wikipedia.org/wiki?curid=5046294" title="Conotrachelus deflexus">
Conotrachelus deflexus

Conotrachelus deflexus – gatunek chrząszcza z rodziny ryjkowcowatych.
Zasięg występowania.
Ameryka Południowa, występuje w Brazylii.
Budowa ciała.
Przednia krawędź pokryw szersza od przedplecze, nieco zaokrąglona.

</doc>
<doc id="5046301" url="https://pl.wikipedia.org/wiki?curid=5046301" title="Iwona Kolasińska-Pasterczyk">
Iwona Kolasińska-Pasterczyk

Iwona Kolasińska-Pasterczyk – polska filmoznawczyni i historyk filmu, doktor habilitowany nauk humanistycznych w Instytucie Sztuk Audiowizualnych Uniwersytetu Jagiellońskiego. Jej zainteresowania obejmują zjawiska problematyki gender, kina gatunków, zjawisk we współczesnym kinie europejskim oraz sacrum w kinie.
Kariera.
Doktoryzowała się obronioną w 1995 rozprawą "Horror filmowy i kobieta. Modele dyskursu a odbiorca w tekście", będącą podstawą dla wydanej w 2003 roku książki "Kobieta i demony. O widzu horroru filmowego", za którą uhonorowana została Nagrodą Indywidualną Ministra Edukacji Narodowej i Sportu. Stopień doktora habilitowanego otrzymała w 2008 na podstawie pracy "Piekła Luisa Buňuela. Wokół problematyki sacrum i profanum", poświęconej tytułowemu hiszpańskiemu reżyserowi"".
Do jej dorobku naukowego należy także współredagowana z Eugeniuszem Wilkiem książka "Nowa audiowizualność – nowy paradygmat kultury?" (2008) oraz szereg analiz filmów pokroju "Rękopisu znalezionego w Saragossie", "Imienia róży", "Ostatniego kuszenia Chrystusa".

</doc>
<doc id="5046303" url="https://pl.wikipedia.org/wiki?curid=5046303" title="Conotrachelus denieri">
Conotrachelus denieri

Conotrachelus denieri – gatunek chrząszcza z rodziny ryjkowcowatych.
Zasięg występowania.
Ameryka Południowa, występuje w Argentynie, Boliwii oraz Paragwaju.
Budowa ciała.
Przednia krawędź pokryw szersza od przedplecza, Całe ciało pokryte gęstymi włoskami.
Ubarwienie ciała brązowe z jaśniejszymi oraz czarnymi plamkami. Przednia część pokryw jasno kremowobrązowa.

</doc>
<doc id="5046305" url="https://pl.wikipedia.org/wiki?curid=5046305" title="Robyn Woodhouse">
Robyn Woodhouse

Robyn Woodhouse, po mężu Sillitoe (ur. 26 lipca 1943) – australijska lekkoatletka, specjalistka skoku wzwyż, dwukrotna medalistka igrzysk Imperium Brytyjskiego i Wspólnoty Brytyjskiej, olimpijka.
Kariera sportowa.
Zwyciężyła w skoku wzwyż (wyprzedzając swe koleżanki z reprezentacji Australii Helen Frith i Michele Mason) na igrzyskach Imperium Brytyjskiego i Wspólnoty Brytyjskiej w 1962 w Perth. Zajęła 11. miejsce w tej konkurencji na igrzyskach olimpijskich w 1964 w Tokio. Na igrzyskach Imperium Brytyjskiego i Wspólnoty Brytyjskiej w 1966 w Kingston zdobyła brązowy medal, przegrywając tylko z Michele Brown (dawniej Mason) i Dorothy Shirley z Anglii.
Woodhouse była mistrzynią Australii w skoku wzwyż w 1962/1963, 1964/1965 i 1966/1967, wicemistrzynią w 1959/1960, 1961/1962 i 1963/1964 oraz brązową medalistką w 1965/1966.
Dwukrotnie poprawiała i czterokrotnie wyrównywała rekord Australii w skoku wzwyż, doprowadzając go do wyniku 1,778 m, uzyskanego 26 listopada 1962 w Perth. Był to najlepszy wynik w jej karierze.

</doc>
<doc id="5046307" url="https://pl.wikipedia.org/wiki?curid=5046307" title="Jakob Stainer">
Jakob Stainer

Jakob Stainer, także Jacob Steiner (ur. przypuszczalnie 14 lipca 1617 w Absam, zm. październik/listopad 1683 tamże) – austriacki lutnik.
Życiorys.
W dzieciństwie był chórzystą, następnie terminował w zakładzie lutniczym. Kształcił się we Włoszech. Styl jego instrumentów nawiązuje do dzieł mistrzów regionu południowoniemieckiego i wskazuje na związki z tym ośrodkiem. Najstarsze wykonane przez niego skrzypce noszą datę 1638. Przed 1655 rokiem dużo podróżował, odwiedził m.in. Salzburg, Monachium i Wenecję, oferując swoje usługi jako instrumentalista i budowniczy instrumentów na dworach i w klasztorach. W 1658 roku podjął służbę na dworze księcia Tyrolu Ferdynanda Karola Habsburga, uzyskał też tytuł szlachecki. W 1669 roku oskarżony o sprzyjanie luteranizmowi, został jako heretyk osadzony na kilka miesięcy w więzieniu. Po uwolnieniu realizował liczne zamówienia m.in. z Norymbergi, wykonywał też instrumenty dla bawarskiego klasztoru w Rottenbuch. Po 1675 roku zapadł na zdrowiu psychicznym, nie zaprzestał jednak pracy. Ostatnie wykonane przez niego skrzypce noszą datę 1682.
Należał do najwybitniejszych budowniczych skrzypiec, był twórcą tyrolskiej szkoły lutniczej. Poza skrzypcami budował też wiole altowe, tenorowe i basowe, wiolonczele i kontrabasy. Znawcy wyróżniają trzy modele instrumentów Stainera, różniące się wymiarami. Płyty wykonanych przez niego instrumentów są wysoko sklepione i dość gwałtownie opadają, po czym wznoszą się nieznacznie w pobliżu krawędzi, w skrzypcach wykonanych po 1660 roku sklepienia płyt uległy nieznacznemu spłaszczeniu. Ślimak zazwyczaj wykonywany był z drewna gruszy, dość płytki, lecz o szerokim przekroju, otwory rezonansowe są małe i rozmieszczone niekiedy niesymetrycznie. Instrumenty Stainera cenione były za precyzję wykonania i wyraźną, miękką barwę brzmienia. John Hawkins cenił jego skrzypce wyżej od tych wytwarzanych w ośrodku w Cremonie.

</doc>
<doc id="5046310" url="https://pl.wikipedia.org/wiki?curid=5046310" title="Jacob Stainer">
Jacob Stainer



</doc>
<doc id="5046311" url="https://pl.wikipedia.org/wiki?curid=5046311" title="Maxus Istana">
Maxus Istana



</doc>
<doc id="5046314" url="https://pl.wikipedia.org/wiki?curid=5046314" title="GP Izola">
GP Izola



</doc>
<doc id="5046315" url="https://pl.wikipedia.org/wiki?curid=5046315" title="Conotrachelus dentifer">
Conotrachelus dentifer

Conotrachelus dentifer – gatunek chrząszcza z rodziny ryjkowcowatych.
Zasięg występowania.
Ameryka Południowa i Północna, występuje w Brazylii, Peru, Wenezueli oraz w Ameryce Środkowej.
Budowa ciała.
Ciało nieco wydłużone. Przednia krawędź pokryw szersza od przedplecza, nieco zaokrąglona.
Ubarwienie ciała jasnobrązowe z ciemniejszymi plamkami.

</doc>
<doc id="5046316" url="https://pl.wikipedia.org/wiki?curid=5046316" title="Fernando Gomes da Silva">
Fernando Gomes da Silva

Fernando Gomes da Silva (ur. 20 lipca 1938 w Lizbonie) – portugalski rolnik i agronom, w latach 1995–1998 minister rolnictwa.
Życiorys.
Z wykształcenia inżynier rolnictwa, absolwent Instituto Superior de Agronomia. Zajął się działalnością w branży rolniczej w Vila Franca de Xira. Był też nauczycielem akademickim w macierzystym instytucie oraz badaczem w Fundação Calouste Gulbenkian. Pełnił funkcję dyrektora biura planowania w resorcie rolnictwa i rybołówstwa (1976–1978) i przewodniczącego komitetu sterującego agencji płatniczej IFADAP (1978–1980). W latach 80. wchodził w skład kierownictwa międzynarodowej organizacji rolniczej CICA.
Od 1995 do 1998 sprawował urząd ministra rolnictwa, rozwoju wsi i rybołówstwa w rządzie Antónia Guterresa. Później zawodowo związany z Instituto de Participações do Estado oraz agencją inwestycyjną API.

</doc>
<doc id="5046326" url="https://pl.wikipedia.org/wiki?curid=5046326" title="Bufor STE">
Bufor STE

Bufor STE – jeden z buforów wykorzystywanych w badaniach laboratoryjnych z dziedziny mikrobiologii oraz inżynierii genetycznej. 
Skład buforu.
Skład mieszaniny nie jest ściśle ustalony, spotyka się różne warianty tego buforu zależnie od typu komórek, z których będzie w trakcie badań ekstrahowane DNA.
Przykładowa receptura stosowana do minilizy alkalicznej komórek bakteryjnych to:
Według jednej z procedur ekstrakcji DNA z komórek roślinnych receptura buforu STE to:
Zastosowanie do ektrakcji DNA z komórek bakteryjnych.
Bufor STE wykorzystywany jest do oczyszczania komórek bakteryjnych pochodzących z hodowli, w szczególności bezpośrednio przed izolacją plazmidowego DNA metodą minilizy alkalicznej. Po oddzieleniu komórek od mieszaniny pohodowlanej zawiesza się je w buforze STE i odwirowuje. Uzyskany supernatant usuwa się, a pellet poddaje procedurze izolacji plazmidowego DNA metodą minilizy alkalicznej.

</doc>
<doc id="5046330" url="https://pl.wikipedia.org/wiki?curid=5046330" title="Budynek siłowni Huty Bobrek">
Budynek siłowni Huty Bobrek

Budynek siłowni Huty Bobrek – dwuczęściowy budynek elektrowni wzniesiony w 1900 i 1907 roku w Bytomiu-Bobrku, wpisany do rejestru zabytków nieruchomych województwa śląskiego.
Historia.
Siłownia, tj. zakładowa elektrownia, została wzniesiona na przestrzeni lat 1900–1907 na potrzeby Huty Julia. Budynek południowy wzniesiono w 1900 roku, a budynek północny w 1907 roku (według innego źródła w 1913 lub 1914 roku). Siłownia mieściła się w budynku północnym, który od lat 70. XX wykorzystywano jako wydział elektryczny. W części południowej była sala zborna i wydział rachuby; od lat 50. XX wieku przestrzeń była wykorzystywana jako świetlica, a od lat 70. XX wieku przeznaczono ją na szatnię.
7 listopada 1984 roku obiekt wpisano do rejestru zabytków nieruchomych województwa katowickiego (numer w rejestrze: A/1329/84). Obiekt nieużytkowany (stan na 2011 rok).
Architektura.
Siłownia Huty Bobrek to dwa połączone budynki wzniesione z cegły, w stylu neoromańskim (w jednolitej dekoracji), na planie wydłużonego prostokąta (o długości około 108 m), przy czym budynek południowy jest nieco węższy. Budynki niepodpiwniczone, wzniesione na podmurówce, jednokondygnacyjne, nakryte dachem dwuspadowym o konstrukcji stalowej z wiązarów systemu Polonceau z doświetleniem kalenicowym. 
Elewacje nieotynkowane, główna elewacja rozdzielona gzymsem na dwie kondygnacje, duże okna w prostokątnych polach zamknięte pełnym łukiem z archiwoltą, nad nimi arkady utworzone z szeregu poczwórnych okien z kolumienkami poniżej fryzu arkadowego. Elewacje boczne udekorowane ceramicznymi kształtami, podzielone lizenami. Obie części zabezpieczono za pomocą stalowych ściągów przed szkodami górniczymi. Od strony zachodniej i północnej znajdują się przyległe późniejsze przybudówki. 
We wnętrzu znajdowała się aparatura zasilana gazem wielkopiecowym; zastosowane prądnice były wyposażone w koła zamachowe w obudowach o średnicy około 15 metrów.

</doc>
<doc id="5046332" url="https://pl.wikipedia.org/wiki?curid=5046332" title="Jadwiga Hučková">
Jadwiga Hučková

Jadwiga Hučková, z domu Głowa – polska filmoznawczyni i historyk filmu, doktor habilitowany nauk humanistycznych w Instytucie Sztuk Audiowizualnych Uniwersytetu Jagiellońskiego. Jej zainteresowania obejmują historię filmu dokumentalnego, w tym dokumentów z Europy Środkowej.
Kariera.
Doktoryzowała się obronioną w 1995 rozprawą "Polski film dokumentalny lat osiemdziesiątych i jego konteksty". Stopień doktora habilitowanego otrzymała w 2006 na podstawie pracy "Dokument filmowy epoki Hawla".
Do jej dorobku naukowego należą także prace zbiorowe pod jej redakcją, na przykład dwujęzyczna "Dokument po przełomie. Film dokumentalny lat 90. w Europie Środkowo-Wschodniej / Zooming in on History's Turning points. Documentaries in the 1990s in Central and Eastern Europe" (1999) oraz "Český a polský dokumentární film w éře evropeizace / Czeski i polski film dokumentalny w czasach europeizacji" (2015, wraz z Janem Křipaczem i Iwoną Łyko). W latach 1999-2004 dyrektor programowy międzynarodowego festiwalu filmów dokumentalnych o prawach człowieka w Sztokholmie. Od 1997 roku w Radzie Programowej Krakowskiego Festiwalu Filmowego. Juror ponad trzydziestu międzynarodowych festiwali filmu dokumentalnego (Dania, Szwecja, Finlandia, Niemcy, Jugosławia, Czechy, Słowacja, Iran, Włochy, Izrael). W latach 2006-2014 ekspert Polskiego Instytutu Sztuki Filmowej.

</doc>
<doc id="5046334" url="https://pl.wikipedia.org/wiki?curid=5046334" title="Temple Church">
Temple Church

Temple Church – królewski kościół anglikański znajdujący się w londyńskim City, położony pomiędzy Fleet Street i Tamizą, zbudowany w XII w. przez zakon templariuszy jako ich angielska siedziba. Kościół jest jednym ze szczególnych królewskich kościołów (ang. royal peculiar) wyjętych spod jurysdykcji biskupiej, podległych bezpośrednio głowie kościoła anglikańskiego angielskiemu monarsze.
Historia.
Z powodu szybkiego wzrostu liczebności w latach sześćdziesiątych XI wieku, zakon templariuszy kupił ziemię nad Tamizą pod budowę kompleksu klasztornego jako głównej siedziby zakonu w Anglii. Oprócz kościoła w nowym kompleksie znajdowały się pomieszczenia mieszkalne, obiekty do szkolenia wojskowego i tereny ćwiczeń dla zakonników-rycerzy i nowicjuszy. Budynek kościoła składał się z dwóch części: okrągłego kościoła o średnicy ok. 17 metrów, charakterystycznego dla kościołów templariuszy oraz prostokątnej części, która została dobudowana od strony wschodniej około pół wieku później. Kościół został konsekrowany 10 lutego 1185 r. przez patriarchę Jerozolimy Herakliusza. Za panowania króla Jana (1199–1216) budynek służył jako skarbiec królewski, strzeżony przez templariuszy. Król Henryk III (1216–1272) chciał zostać pochowany w kościele. Aby było to możliwe, prostokątna budowla została rozebrana na początku XIII wieku i zastąpiona większą. Powstał trójnawowy kościół o wysokości sklepienia 12 metrów. Kościół został poświęcony w Dzień Wniebowstąpienia w 1240 roku. Chociaż powstał na polecenie króla, to jednak Henryk III zmienił życzenie i został pochowany w Opactwie Westminsterskim.
Po likwidacji zakonu Templariuszy w 1307 r. król Edward II przejął kościół na własność skarbu koronnego. Potem kościół został przekazany zakonowi szpitalników imienia św. Jana, który wydzierżawił go londyńskim stowarzyszeniom prawniczym "Inns of Court". W 1540 r. kościół ponownie przeszedł na własność korony, kiedy król Henryk VIII wydał zakaz działalności zakonu joannitów w Anglii i skonfiskował ich majątek. Henryk VIII, już jako głowa kościoła anglikańskiego, mianował księdza-opiekuna świątyni nadając mu tytuł „Mistrza Świątyni”.
W 1608 roku król Jakub I nadał dwóm stowarzyszeniom prawniczym wieczyste prawo do korzystania z kościoła, pod warunkiem, że będą utrzymywać budynek.
Pod koniec XVII wieku kościół został odnowiony przez Christophera Wrena, który dokonał znaczących zmian we wnętrzu, w tym dobudowania prezbiterium i zainstalowania pierwszych organów. Po renowacji wiktoriańskiej w 1841 roku ściany i sufit zostały w stylu neogotyckim, próbując przywrócić pierwotny wygląd kościoła. Kolejna renowacja została przeprowadzona w 1862 roku przez Jamesa Piersa St Aubyn.
W dniu 10 maja 1941 r. w wyniku niemieckiego bombardowania w czasie bitwy o Anglię zapalił się dach okrągłego kościoła, po którym pożar szybko rozprzestrzenił się na nawę i chór. Organy i wszystkie drewniane części, zostały strawione przez ogień. Po II wojnie światowej kościół został odbudowany, a wnętrze odrestaurowano przywracając wystrój z czasów wiktoriańskich. W roku 1950 kościół został wpisany do rejestru zabytków.
Obecnie kościół jest użytkowany przez stowarzyszenia prawnicze, np. ich członkowie zawierają tu związki małżeńskie. W kościele są celebrowane msze niedzielne i inne uroczystości religijne. Ksiądz opiekujący się kościołem nosi tradycyjny tytuł „Mistrza Świątyni” i jest mianowany przez panującego monarchę.
Znani pochowani w kościele.
W kościele między innymi są pochowani:

</doc>
<doc id="5046335" url="https://pl.wikipedia.org/wiki?curid=5046335" title="Flaga Ceuty">
Flaga Ceuty

Flaga Ceuty – jeden z symboli Ceuty, hiszpańskiej eksklawy posiadającej status miasta autonomicznego. Składa się z biało-czarnego promienia i w polu centralnym. Istnieje również cywilna wersja flagi, składająca się tylko z promienia.
Flaga została oficjalnie wprowadzona 14 marca 1995 roku, wraz ze Statutem Autonomii Ceuty. Jej dokładny opis podaje Artykuł 3.
Symbolika.
Biało-czarny promień jest symbolem zakonu dominikanów. W średniowieczu był jednym z symboli Portugalii, do dzisiaj znajduje się na fladze Lizbony. Upamiętnia on zdobycie Ceuty przez Portugalczyków podczas bitwy o Ceutę w 1415 roku.
Herb Ceuty znajdujący się w polu centralnym przypomina średniowieczny herb Portugalii: pięć błękitnych tarcz i 25 kół na polu srebrnym, na czerwonym skraju siedem złotych zamków. Różni się układem zamków i koroną markiza zamiast królewskiej, co symbolizuje zależność Ceuty od Portugalii. Herb ten symbolizuje pierwszą zamorską posiadłość imperium portugalskiego.

</doc>
<doc id="5046336" url="https://pl.wikipedia.org/wiki?curid=5046336" title="Boris Siczkin">
Boris Siczkin

Boris Siczkin, (ur. 15 sierpnia 1922 w Kijowie, zm. 21 marca 2002 w Nowym Jorku) - radziecki aktor filmowy, choreograf, mistrz recytacji, kompozytor.

</doc>
<doc id="5046345" url="https://pl.wikipedia.org/wiki?curid=5046345" title="Conotrachelus deplanatus">
Conotrachelus deplanatus

Conotrachelus deplanatus – gatunek chrząszcza z rodziny ryjkowcowatych.
Zasięg występowania.
Ameryka Południowa i Północna, występuje w Brazylii, Gujanie Francuskiej, Kolumbii, Paragwaju oraz w Ameryce Środkowej.
Budowa ciała.
Przednia krawędź pokryw znacznie szersza od przedplecza, nieco zaokrąglona; w ich tylnej części dwa duże, podłużne garbki.
Głowa czarna, przedplecze brązowe z czarnymi plamkami, pokrywy w przedniej części czarne zaś w tylnej brązowe. Przednia para odnóży czarna z szeroką brązową obrączką w środkowej części ud. Przednia część pokryw pokryta bardzo gęstymi, białawymi włoskami, ich tylna krawędź przybiera kształt odwróconej litery "V".

</doc>
<doc id="5046346" url="https://pl.wikipedia.org/wiki?curid=5046346" title="Bebrava">
Bebrava

Bebrava – rzeka w zachodniej Słowacji. Wznosi się w Górach Strażowskich, w pobliżu miejscowości Čierna Lehota, płynie najpierw na południowy zachód, po około 10 km skręca na południe, przepływa przez Bánovce nad Bebravou, by ostatecznie wpaść do rzeki Nitra w pobliżu Topolczan. Ma 47 kilometrów (dokładnie 46,68 km) długości, a jej rozmiar dorzecza to 631 km² (dokładnie 630,540).

</doc>
<doc id="5046348" url="https://pl.wikipedia.org/wiki?curid=5046348" title="Bitwa pod Nowogródkiem">
Bitwa pod Nowogródkiem

Bitwa pod Nowogródkiem – walki grupy mjr. Leona Zawistowskiego z oddziałami Zachodniej Dywizji Strzelców toczone w początkowym okresie wojny polsko-bolszewickiej.
Geneza.
W ostatnich miesiącach 1918 i w pierwszych 1919 na wschodnich krańcach odradzającej się Rzeczypospolitej stacjonowały wojska niemieckie Ober-Ostu. Ich ewakuacja powodowała, że opuszczane przez nie tereny od wschodu zajmowała Armia Czerwona. Jednocześnie od zachodu podchodziły oddziały odradzającego się Wojska Polskiego. W lutym 1919 oddziały polskie weszły w kontakt bojowy z jednostkami Armii Czerwonej. Rozpoczęła się nigdy niewypowiedziana wojna polsko-bolszewicka. W tym okresie oddziały polskie prowadziły ograniczone działania zaczepne. W połowie lutego front polsko-sowiecki ustalił się na linii rzeki Szczary. 26 marca 1919 marszałek Józef Piłsudski przedstawił w Brześciu plan wyzwolenia Wilna. Plan przewidywał też wykonanie uderzenia demonstracyjnego na Baranowicze, Lidę i Nowogródek. Miały one odwrócić uwagę dowództwa sowieckiej Dywizji Zachodniej od głównego kierunku uderzenia, jakim był kierunek wileński.
Zadanie opanowania Baranowicz i Nowogródka powierzono oddziałom „Frontu rzeki Szczary” gen. Adama Mokrzeckiego. Dysponował on dziewięcioma batalionami piechoty, 3. i 9 pułkiem ułanów, grupą jazdy mjr. Dąbrowskiego i trzema bateriami artylerii. Dla Józefa Piłsudskiego celem działań prowadzonych przez tę część Dywizji Litewsko-Białoruskiej na Nowogródek i Baranowicze było nie tyle opanowanie tych miast, co związanie dużych sił nieprzyjacielskich.
Walki pod Nowogródkiem.
Podczas polskiej wyprawy na Wilno oraz równoczesnego uderzenia na Lidę i Baranowicze, zadanie zdobycia Nowogródka powierzono grupie mjr. Leona Zawistowskiego. W jej skład wchodził Kowieński pułk strzelców, II batalion Białostockiego pułku strzelców, szwadron 10 pułku ułanów, dwa plutony 5 pułku ułanów, 3 bateria 8 pułku artylerii polowej i pluton artylerii ciężkiej. Prawe skrzydło grupy utrzymywało łączność taktyczną z grupą płk. Aleksandra Boruszczaka, nacierającą na Baranowicze, lewe z grupą zaniemeńską gen. Józefa Lasockiego, maszerującą na Lidę. 
Nocą z 14 na 15 kwietnia oddziały mjr. Zawistowskiego podeszły pod Nowojelnię i z marszu uderzyły na sowieckie pozycje. Przeciwnik, uprzedzony przez ludność o nadciąganiu Polaków, stawił jednak zacięty opór. Natarcie kowieńskiego pułku trzykrotnie załamał celny ogień czerwonoarmistów. Dopiero manewr obejścia wykonany szwadronem 10 pułku ułanów dał Polakom przewagę, Sowieci wycofali się z Nowojelni w kierunku na Nowogródek. Na stacji Nowojelna zdobyto wielkie składy granatów ręcznych, granatników, amunicji, a także narzędzia saperskie.
Po jednodniowym odpoczynku Grupa ruszyła do dalszych działań.
18 kwietnia oddziały polskie dotarły pod Nowogródek. Miasta broniły dwa bataliony strzelców i dwa szwadrony kawalerii. Nacierające z marszu od zachodu i od południa oddziały polskie zostały zatrzymane silnym ogniem broni maszynowej. Dowódca grupy nakazał 4/Kowieńskiego pułku strzelców obejść przez Boczkowicze i Bryziankę stanowiska nieprzyjaciela od północy i zająć panującą nad miastem górę Mendoga. Kompania wykonała zadanie i ogniem broni maszynowej rozpoczęła ostrzał centrum miasta. Sowieci, przekonani o rysującym się okrążeniu, opuścili dobrze umocnione pozycje na wzgórzach i rozpoczęli odwrót. Wtedy do działań weszła polska jazda. Obeszła ona miasto od południa i uderzyła na przeciwnika. Sowieci wycofali się na Lubczę, w kierunku puszczy Nalibockiej.
Bilans walk.
Opanowanie Nowogródka umożliwiło wojskom polskim obsadzenie linii starych okopów niemieckich nad Niemnem i Serweczem.

</doc>
<doc id="5046350" url="https://pl.wikipedia.org/wiki?curid=5046350" title="Conotrachelus diadematus">
Conotrachelus diadematus

Conotrachelus diadematus – gatunek chrząszcza z rodziny ryjkowcowatych.
Zasięg występowania.
Ameryka Południowa, występuje w Brazylii.
Budowa ciała.
Ciało nieco wydłużone. Przednia krawędź pokryw szersza od przedplecza; zarówno przedplecze jak i przód pokryw grubo punktowane.

</doc>
<doc id="5046353" url="https://pl.wikipedia.org/wiki?curid=5046353" title="Leonor Beleza">
Leonor Beleza

Maria Leonor Couceiro Pizarro Beleza de Mendonça Tavares (ur. 23 listopada 1948 w Porto) – portugalska polityk, prawniczka, wykładowczyni akademicka i działaczka społeczna, deputowana, w latach 1985–1990 minister zdrowia.
Życiorys.
W 1972 ukończyła studia prawnicze na Uniwersytecie Lizbońskim. Pracowała na tej uczelni jako nauczyciel akademicki, prowadząc zajęcia z prawa rodzinnego. W drugiej połowie lat 70. wchodziła w skład gabinetu ministra spraw społecznych, a także w skład komisji zajmującej się reformą prawa cywilnego. Działała w think tanku SEDES, zaangażowała się w działalność polityczną w ramach Partii Socjaldemokratycznej. W 1983, 1987, 1991 i 2002 wybierana na posłankę do Zgromadzenia Republiki III, V, VI i IX kadencji. W latach 1991–1994 i 2002–2005 pełniła funkcję wiceprzewodniczącej portugalskiego parlamentu.
Była sekretarzem stanu przy prezydium rządu (1982–1983) oraz sekretarzem stanu do spraw zabezpieczenia społecznego (1983–1985). W latach 1985–1990 sprawowała urząd ministra zdrowia w dwóch rządach Aníbala Cavaco Silvy. Później podjęła praktykę w zawodzie adwokata, kierowała też obsługą prawną telewizji TVI. W 2004 została prezesem Fundação Champalimaud, organizacji społecznej, którą w testamencie powołał António de Sommer Champalimaud. W 2008 weszła w skład Rady Państwa, organu doradczego prezydenta Portugalii. W latach 2011–2013 członkini rady nadzorczej Banco Comercial Português.
Jej bratem był ekonomista Miguel Beleza.

</doc>
<doc id="5046363" url="https://pl.wikipedia.org/wiki?curid=5046363" title="Emily Bausback">
Emily Bausback

Emily Bausback (ur. 24 lipca 2002 w Vancouver) – kanadyjska łyżwiarka figurowa, startująca w konkurencji solistek. Uczestniczka mistrzostw czterech kontynentów oraz mistrzyni Kanady (2020).

</doc>
<doc id="5046367" url="https://pl.wikipedia.org/wiki?curid=5046367" title="Władimir Potapow">
Władimir Potapow



</doc>
<doc id="5046370" url="https://pl.wikipedia.org/wiki?curid=5046370" title="Dom mieszkalny profesorów Uniwersytetu Jagiellońskiego (ul. Łokietka)">
Dom mieszkalny profesorów Uniwersytetu Jagiellońskiego (ul. Łokietka)

Dom mieszkalny profesorów Uniwersytetu Jagiellońskiego – zabytkowy budynek znajdujący się w Krakowie w dzielnicy V przy ul. Łokietka 1 na rogu z ul. Friedleina 2, na Krowodrzy.
Zaprojektowany przez Wiktora Miarczyńskiego dla Związku Spółdzielni Jajczarskich „Jajo" biurowiec rozpoczęto budować w 1923 roku.
W roku 1925 niedokończoną budowlę kupił Uniwersytet Jagielloński. Miały w niej powstać mieszkania dla kadry profesorskiej uczelni. Budynek dokończono po niewielkich zmianach projektu dokonanych przez Ludwika Wojtyczkę.
Jest to jedna z kilku kamienic wybudowanych w latach 20. XX wieku w Krakowie dla profesorów Uniwersytetu.

</doc>
<doc id="5046371" url="https://pl.wikipedia.org/wiki?curid=5046371" title="Krýsuvík-Trölladyngja">
Krýsuvík-Trölladyngja

Krýsuvík-Trölladyngja – system wulkaniczny w południowo-zachodniej Islandii, na półwyspie Reykjanes. Stanowi system szczelin wulkanicznych o długości około 50 km, który rozciąga się od okolic Grindavík na południowym zachodzie do okolic Mosfellsbær na północnym wschodzie. System nie posiada wulkanu centralnego.
W jego skład wchodzi masyw Fagradalsfjall oraz obszar geotermalny Krýsuvík.
19 marca 2021 roku rozpoczęła się erupcja szczelinowa w masywie Fagradalsfjall, poprzedzona okresem aktywności sejsmicznej od końca 2019 roku. Poprzednia erupcja, znana jako "ognie Krýsuvík" (isl. "Krýsuvíkureldar"), miała miejsce w XII wieku i trwała kilkadziesiąt lat. Lawy z tej erupcji pokryły 36,5 km2. W ciągu ostatnich 8 tys. lat zdarzyło się 10 epizodów aktywności wulkanicznej. Średnio 1 erupcja na 750 lat.
Zobacz też.
Pozostałe systemy strefy wulkanicznej Reykjanes:

</doc>
<doc id="5046381" url="https://pl.wikipedia.org/wiki?curid=5046381" title="Thomas Pidcock">
Thomas Pidcock

Thomas „Tom” Pidcock (ur. 30 lipca 1999 w Leeds) – brytyjski kolarz szosowy, przełajowy i górski.
Osiągnięcia.
Kolarstwo szosowe.
Opracowano na podstawie:
Kolarstwo przełajowe.
Opracowano na podstawie:
Kolarstwo górskie.
Opracowano na podstawie:

</doc>
<doc id="5046382" url="https://pl.wikipedia.org/wiki?curid=5046382" title="Tom Pidcock">
Tom Pidcock



</doc>
<doc id="5046387" url="https://pl.wikipedia.org/wiki?curid=5046387" title="Krísuvík">
Krísuvík



</doc>
<doc id="5046391" url="https://pl.wikipedia.org/wiki?curid=5046391" title="Plena Manlibro de Esperanta Gramatiko">
Plena Manlibro de Esperanta Gramatiko

Plena Manlibro de Esperanta Gramatiko (PMEG, ) – książka objaśniająca gramatykę esperanto w przystępnej formie. Autorem książki jest Bertilo Wennergen. Książka jest stworzona dla esperantystów, którzy chcą przestudiować gramatykę języka, budowę słów, zapis i wymowę.
Dla ułatwienia, książka nie zawiera terminów gramatycznych. Na przykład zamiast „substantivo” (z eo rzeczownik) używane jest „O-vorto” (O-słowo) i „A-vorto” (A-słowo) zamiast „adjektivo” (przymiotnik). Dzięki tym terminom można prościej opisać esperancką gramatykę. Używając tradycyjnej terminologii, słowa „tiu” (ten), „ambaŭ” (oba), „ties” (tego) byłyby przymiotnikami, ale zachowują się inaczej, niż przymiotniki zakończone na literę „a”. Dlatego na przykład wyrażenie „A-vorto” pozwala na pogrupowanie słów zachowujących się podobnie.
PMEG jest praktycznym podręcznikiem do nauki języka, a nie tak jak Plena Analiza Gramatiko de Esperanto (Pełna Analityczna Gramatyka Esperanto), dogłębną analizą języka dla językoznawców.
Wydanie papierowe.
Od 1995 do 2006, PMEG znajdował się tylko w Internecie, a od 2006 można zakupić wersję papierową, wydawaną przez Esperanto-USA. W 2020 E@L, we współpracy z La Ranetoj, opublikowali nową papierową wersję. Pierwsze wydanie książki ukazało się w 2005.

</doc>
<doc id="5046395" url="https://pl.wikipedia.org/wiki?curid=5046395" title="Namophila urotepala">
Namophila urotepala

Namophila urotepala – gatunek roślin z monotypowego rodzaju Namophila z rodziny szparagowatych. Występuje endemicznie w dolinie położonej na północny wschód od Rosh Pinah oraz w górach Hunsberge w ǁKaras w południowo-zachodniej Namibii.

</doc>
<doc id="5046399" url="https://pl.wikipedia.org/wiki?curid=5046399" title="Amielkowo">
Amielkowo

Amielkowo – dawny folwark. Tereny na których leżał znajdują się obecnie na Białorusi, w obwodzie witebskim, w rejonie głębockim, w sielsowiecie Prozoroki.
Dawniej używane nazwy – Amelkowo, Anielkowo.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim, w gminie Czerniewicze, a od 1929 w gminie Łużki.
Według Powszechnego Spisu Ludności z 1921 roku zamieszkiwało tu 14 osób, wszystkie były wyznania rzymskokatolickiego. Jednocześnie 2 mieszkańców zadeklarowało polską a 12 białoruską przynależność narodową. Były tu 3 budynki mieszkalne. W 1931 w 2 domach zamieszkiwało 14 osób.
Wierni należeli do parafii rzymskokatolickiej i prawosławnej w Czerniewiczach. Miejscowość podlegała pod Sąd Grodzki w Łużkach i Okręgowy w Wilnie; właściwy urząd pocztowy mieścił się w Łużkach.

</doc>
<doc id="5046402" url="https://pl.wikipedia.org/wiki?curid=5046402" title="Grzybówka mydlana">
Grzybówka mydlana

Grzybówka mydlana ("Mycena inclinata" (Fr.) Quél.) – gatunek grzybów z rodziny grzybówkowatych ("Mycenaceae").
Systematyka i nazewnictwo.
Pozycja w klasyfikacji według Index Fungorum: "Mycena, Mycenaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Takson ten opisał w Elias Fries 1838 r. nadając mu nazwę "Agaricus inclinatus". Obecną, uznaną przez Index Fungorum nazwę nadał mu Lucien Quélet w 1872 r..
Synonimy:
nazwę polską nadała mu Maria Lisiewska w 1987 r. Barbara Gumińska i Władysław Wojewoda iw 1983 r. używali nazwy grzybówka zgięta.
Morfologia.
Średnica 10–40 mm, paraboliczny, stożkowy lub dzwonkowaty, z garbkiem lub bez, w końcu płasko-wypukły, półprzezroczyście prążkowany (czasem jest to słabo widoczne). Powierzchnia naga, w stanie wilgotnym lepka. Początkowo o barwie od kremowej do blado brązowej lub szarawej, potem coraz ciemniejsza, ciemnobrązowa, ciemnoczerwono-brązowa, czasem srebrzystoszara. Środek ciemniejszy, często czarnobrązowy.
W liczbie 22–33 dochodzących do trzonu, przyrośnięte, zbiegające, początkowo białe, potem blado-sepiowe lub blado szarobrązowe, w końcu często czerwonawe z różowym odcieniem, często nakrapiane winnymi plamkami, zwłaszcza w pobliżu brzegu kapelusza. Ostrza białawe.
Wysokość 30–150 mm, grubość 1,5–6 mm, walcowaty, pusty w środku, twardy, przy podstawie grubszy, prosty lub zakrzywiony.. Powierzchnia od gładkiej do drobno karbowanej i przechodzącej we włókienkowatą, czasem w górnej części owłosiony. Barwa od srebrzystobiałej dp srebrzystoszarej, czasem u góry żółtawa, w dolnej części ciemnoczerwono-brązowa. U starszych owocników staje się całkowicie ciemnobrązowy. Podstawa gęsto pokryta długimi, grubymi włókienkami o barwie od białawej poprzez żółtawą do ochrowej. 
Zapach często silnie mączny, albo zjełczały. Smak podobny, cierpki i nieprzyjemny.
Podstawki 24–38 × 6,5–9 µm, maczugowate, 4-zarodnikowe, ze sterygmami o długości 4–9 µm. Zarodniki 7–11 × 5–8 µm, szeroko pipetowate, gładkie, amyloidalne. Cheilocystydy 19–35 × 6,5–13,5 µm, maczugowate, lub prawie cylindryczne, pokryte z rzadka nierównomiernie rozmieszczonymi, grubymi, cylindrycznymi, prostymi lub rozgałęzionymi wybrzuszeniami 1–17 × 0,5–2 µm. Pleurocystyd brak. Trama blaszek dekstrynoidalna. Strzępki w skórce kapelusza o szerokości 1–4 (–7) µm, gładkie, lub pokryte wypukłościami 1–5 (–18) × 1–1,5 µm. Strzępki w skórce trzonu o szerokości 2–3 µm, gładkie, z wypukłościami 2–8 × 1–1,5 µm, na końcach poszerzone do 5 µm. Sprzążki obecne w strzępkach wszystkich części grzyba.
Występowanie i siedlisko.
Grzybówka mydlana znana jest w Ameryce Północnej, Europie, Maroku, Korei, Japonii, na Borneo i w Nowej Zelandii. Władysław Wojewoda w zestawieniu grzybów wielkoowocnikowych Polski w 2003 r. przytacza liczne stanowiska. .
Grzyb saprotroficzny. Występuje w lasach liściastych na próchniejących pniach i pniakach drzew, zwłaszcza dębu.
Gatunki podobne.
Grzybówka mydlana jest bardzo zmienna morfologicznie, jednak w terenie dość łatwa do odróżnienia. Występowanie na pniach dębu jest jej cechą charakterystyczną. Podobnie jest z karbowanym brzegiem kapelusza, dwukolorowym trzonem, wełnistą podstawą trzonu i silnym zapachem mącznym lub zjełczałym. Robich w 2003 r. opisał białą postać tego gatunku. Jedyną różnicą w stosunku do typowej formy jest całkowicie biały kapelusz i biały trzon, który staje się brązowy w kierunku podstawy. 

</doc>
<doc id="5046403" url="https://pl.wikipedia.org/wiki?curid=5046403" title="Mycena inclinata">
Mycena inclinata



</doc>
<doc id="5046409" url="https://pl.wikipedia.org/wiki?curid=5046409" title="Spas Popnikołow">
Spas Popnikołow

Spas Władimirow Popnikołow, (ur. 1969) – bułgarski inżynier i przedsiębiorca, w 2017 minister rozwoju regionalnego i robót publicznych.
Życiorys.
W 1997 ukończył studia ze specjalizacją w inżynierii transportu na Uniwersytecie Architektury, Budownictwa i Geodezji w Sofii, odbył także trzymiesięczny kurs w Osace. Między 1997 a 2003 pracował jako kierownik budowy i menedżer w sektorze prywatnym. Następnie do 2007 pracował jako ekspert w jednym z departamentów ministerstwa rozwoju regionalnego i robót publicznych, odpowiadając m.in. za implementację programu Phare. W 2008 założył własne przedsiębiorstwo inżynieryjno-konsultingowe.
Od stycznia do maja 2017 pozostawał ministrem rozwoju regionalnego i robót publicznych w rządzie Ognjana Gerdżikowa (jako bezpartyjny).

</doc>
<doc id="5046411" url="https://pl.wikipedia.org/wiki?curid=5046411" title="Memoriał Alfreda Smoczyka 2019">
Memoriał Alfreda Smoczyka 2019

Memoriał Alfreda Smoczyka 2019 – 69. edycja turnieju, który odbył się 24 marca 2019 roku w Lesznie, miał na celu upamiętnienie polskiego żużlowca Alfreda Smoczyka, który zginął tragicznie w 1950 roku. Turniej wygrał Emil Sajfutdinow.
Wyniki.
Bieg po biegu

</doc>
<doc id="5046412" url="https://pl.wikipedia.org/wiki?curid=5046412" title="Bruce Venture">
Bruce Venture

Bruce Venture (ur. 13 listopada 1985 w San Ramon) – amerykański aktor i reżyser filmów pornograficznych. Jeden z najpopularniejszych aktorów filmów dla dorosłych w XXI wieku, pozostający również w czołówce najczęściej wyszukiwanych aktorów pornograficznych w Internecie.
Życiorys.
Wczesne lata.
Urodził się i dorastał w San Ramon, w stanie Kalifornia, w rodzinie pochodzenia amerykańskiego, czirokeskiego, holenderskiego, irlandzkiego i portugalskiego. W 2004 ukończył California High School w San Ramon. 
Kariera.
Venture rozpoczął karierę w branży porno w kwietniu 2010 w Los Angeles w wieku 25 lat. Jego pseudonim artystyczny to kombinacja dwóch słów; imię Bruce zaczerpnął od idola ze szkolnych lat – mistrza kung-fu Bruce’a Lee, a nazwisko Ventura pochodzi od nazwy szkoły w Bay Area, do której uczęszczał.
W 2012 zdobył nominację do dwóch branżowych nagród – X-Rated Critics’ Organization jako nowy ogier i Adult Video News Award jako najlepszy debiutant. Współpracował z największymi produkcjami w branży 21Sextury, Bang Bros, Brazzers, Digital Playground, Evil Angel, Fame Digitals, Hustler Video, Kink.com, Lethal Hardcore, Mega Site Pass, Naughty America, New Sensations, Penthouse, Porn Pros, Premium Pass, Puba, Reality Kings czy Vivid Entertainment. W 2013 zagrał w swoim pierwszym monograficznym filmie zatytułowanym "Bruce Venture has a Big Dick", zrealizowanym przez Digital Sin. W maju 2015 w Miami na Florydzie założył firmę producencką Venture Entertaiment.
W 2015 znalazł się na drugim miejscu najbardziej poszukiwanego aktora porno na portalu internetowym Porn Hub za Jamesem Deenem i przed Manuelem Ferrarą. W 2016 jednym z najbardziej popularnych filmów na PornHub, który zyskał ponad 60 mln wyświetleń, był film krótkometrażowy Nubile Films "Tension" z udziałem Holly Michaels. W 2018 zajął piąte miejsce w rankingu „Najczęściej i najchętniej oglądanych ogierów branży dla dorosłych wg danych z takich stron, jak Pornhub czy RedTube”. W 2019 był na siódmym miejscu listy Red Light Vegas - „Wielcy i sławni: 10 najbardziej znanych gwiazdorów porno”. W 2020 został wymieniony wśród „20 największych penisów w porno” na liście TheLittleSlush. W 2021 znalazł się na liście TOP 15 gwiazdorów z największymi penisami w porno portalu EroHut, ThePornLinks.com i LustFel oraz TOP 10 najsłynniejszych męskich gwiazd porno na świecie portalu Red Light Vegas.
Problemy z prawem.
W 2005 w wieku 19 lat został aresztowany w więzieniu hrabstwa Santa Rita pod dwoma zarzutami za udział w podwójnej próbie zabójstwa z użyciem noża w korytarzu hotelu Ramada. 
28 grudnia 2015 w Woodland Hills, dzielnicy w Los Angeles w Kalifornii został aresztowany pod zarzutem prowadzenia pojazdu pod wpływem alkoholu, a 4 stycznia 2016 został uznany za niewinnego.
Życie prywatne.
W 2016 związał się z Teanną Trump.
Wolne chwile spędza w Las Vegas, gdzie wykorzystuje swoje umiejętności w Texas Hold’em.

</doc>
<doc id="5046414" url="https://pl.wikipedia.org/wiki?curid=5046414" title="Procesy zwierząt w średniowieczu">
Procesy zwierząt w średniowieczu



</doc>
<doc id="5046416" url="https://pl.wikipedia.org/wiki?curid=5046416" title="Alеksandra Fеjgin">
Alеksandra Fеjgin

Aleksandra Fejgin, bułg. Александра Фейгин (ur. 22 grudnia 2002 w Jerozolimie) – bułgarska łyżwiarka figurowa, startująca w konkurencji solistek. Uczestniczka igrzysk olimpijskich (2022), uczestniczka mistrzostw świata i Europy, medalistka zawodów z cyklu Challenger Series oraz czterokrotna mistrzyni Bułgarii (2017, 2019–2021).

</doc>
<doc id="5046418" url="https://pl.wikipedia.org/wiki?curid=5046418" title="Samanta Tīna">
Samanta Tīna

Samanta Tīna, właśc. Samanta Poļakova (ur. 31 marca 1989 w Tukums) – łotewska piosenkarka i autorka tekstów. 
Reprezentantka Łotwy w 65. Konkursie Piosenki Eurowizji (2021).
Życiorys.
W 2010 zwyciężyła w łotewskim talent show "O!Kartes akadēmija", w którym nagrodą główną była możliwość podjęcia studiów na Tech Music School w Londynie.
W 2012 wzięła udział w programie "Eirodziesma", wyłaniającym reprezentanta Łotwy na 57. Konkurs Piosenki Eurowizji, w którym startowała z dwiema piosenkami: „For Father” oraz „I Want You Back” wykonywanej z Dāvidsem Kalandiją. Jako solistka zajęła 7. miejsce w drugim półfinale i nie awansowała do rundy finałowej, natomiast w duecie dotarła do drugiego miejsca w finale, przegrywając jedynie z Anmary. W tym samym roku zajęła drugie miejsce w festiwalu "Słowiański Bazar".
W 2013 z utworem „I Need a Hero” zajęła drugie miejsce w łotewskich preselekcjach do 58. Konkursu Piosenki Eurowizji. Rok później w krajowych eliminacjach eurowizyjnych zajęła trzecie miejsce z utworem „Stay”. W 2016 ponownie wystąpiła w programie "Supernova", tym razem startując z dwoma utworami: „We Live For Love” oraz „The Love Is Forever”; pierwszy z nich odpadł w fazie eliminacyjnej, natomiast drugi awansował do półfinału, z którego Tīna się wycofała. Rok później wystąpiła z Tadasem Rimgailą w litewskich preselekcjach do 62. Konkursu Piosenki Eurowizji; wykonali piosenkę „Tavo oda” i odpadli w pierwszej rundzie eliminacyjnej. 
W 2020 z piosenką „Still Breathing” zwyciężyła w finale "Supernovy", dzięki czemu została reprezentantką Łotwy w 65. Konkursie Piosenki Eurowizji. W marcu konkurs został odwołany ze względu na pandemię COVID-19, jednakże w maju łotewski nadawca LTV ogłosił, że Tīna została ponownie wybrana do reprezentowania kraju w kolejnym konkursie. 12 marca 2021 premierę miał jej singel „The Moon Is Rising”, z którym reprezentowała Łotwę w Konkursie Piosenki Eurowizji 2021. Przy tworzeniu obu konkursowych utworów współpracowała z Aminatą Savadogo. 20 maja wystąpiła w drugim półfinale Eurowizji i zajęła w nim ostatnie miejsce.

</doc>
<doc id="5046421" url="https://pl.wikipedia.org/wiki?curid=5046421" title="Samanta Polakova">
Samanta Polakova



</doc>
<doc id="5046423" url="https://pl.wikipedia.org/wiki?curid=5046423" title="Krwawa hrabina">
Krwawa hrabina

Krwawa hrabina (ang. "The Countess") − niemiecko-francuski film historyczny z 2009 roku w reżyserii Julie Delpy. Delpy była też autorką scenariusza i muzyki, a także zagrała główną rolę. Film bazuje na biografii węgierskiej arystokratki Elżbiety Batory.

</doc>
<doc id="5046424" url="https://pl.wikipedia.org/wiki?curid=5046424" title="Chato (Tanzania)">
Chato (Tanzania)

Chato – miasto w północno-zachodniej Tanzanii, w regionie Geita. Jest centrum administracyjnym dystryktu Chato. W 2012 roku liczyło 17 508 mieszkańców. Do 2012 roku Chato, wraz z dystryktem Chato było częścią regionu Kagera. 

</doc>
<doc id="5046426" url="https://pl.wikipedia.org/wiki?curid=5046426" title="Babicze (sielsowiet Prozoroki)">
Babicze (sielsowiet Prozoroki)

Babicze (; ) – chutor na Białorusi, w obwodzie witebskim, w rejonie głębockim, w sielsowiecie Prozoroki.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 ówczesna wieś leżała w Polsce, w województwie wileńskim, w powiecie dziśnieńskim, w gminie Czerniewicze, a od 1929 w gminie Prozoroki.
Według Powszechnego Spisu Ludności z 1921 roku zamieszkiwały tu 34 osoby, 23 było wyznania rzymskokatolickiego a 11 prawosławnego. Jednocześnie wszyscy mieszkańcy zadeklarowali białoruską przynależność narodową. Było tu 5 budynków mieszkalnych. W 1931 w 5 domach zamieszkiwało 28 osób.
Wierni należeli do parafii rzymskokatolickiej i prawosławnej w Czerniewiczach. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Prozorokach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do obwodu mińskiego Białoruskiej SRR. Do 1972 roku w składzie sielsowietu Ziabki.
Od 1991 w składzie niepodległej Białorusi.

</doc>
<doc id="5046427" url="https://pl.wikipedia.org/wiki?curid=5046427" title="Borsukowo">
Borsukowo



</doc>
<doc id="5046428" url="https://pl.wikipedia.org/wiki?curid=5046428" title="Płamen Uzunow">
Płamen Uzunow

Płamen Dimitrow Uzunow, (ur. 13 kwietnia 1972 w Płowdiwie) – bułgarski policjant i urzędnik państwowy, w 2017 minister spraw wewnętrznych.
Życiorys.
W 1990 ukończył szkołę handlową, a następnie studia licencjackie z zapobiegania przestępczości i ochrony porządku prawnego w Akademii Ministerstwa Spraw Wewnętrznych w Sofii. W 2003 uzyskał magisterium z prawa na Uniwersytecie Płowdiwskim. W latach 1993–2015 zatrudniony w regionalnej delegaturze Ministerstwa Spraw Wewnętrznych w Płowdiwie, od 2013 jako jej dyrektor. Był też m.in. naczelnikiem wydziału, a od 2006 do 2010 kierownikiem wydziału kryminalnego w Płowdiwie. W 2015 odszedł ze służby w stopniu starszego komisarza MSW. Od 2015 wykładał kryminalistykę i działania operacyjno-poszukiwawcze w Wyższej Szkole Bezpieczeństwa i Ekonomii w Płowdiwie. Został członkiem International Police Association.
W styczniu 2017 objął urząd ministra spraw wewnętrznych w technicznym rządzie Ognjana Gerdżikowa, który sprawował do maja tegoż roku. Następnie został doradcą prezydenta Rumena Radewa ds. prawnych i przeciwdziałania korupcji. W 2020 został zatrzymany na 24 godziny pod zarzutem nadużycia władzy przy zamówieniu publicznym. Zatrzymanie to zostało później uznane przez sądy I i II instancji za bezzasadne.
Życie prywatne.
Żonaty, ma dwoje dzieci.

</doc>
<doc id="5046431" url="https://pl.wikipedia.org/wiki?curid=5046431" title="Madeline Schizas">
Madeline Schizas

Madeline Schizas (ur. 14 lutego 2003 w Oakville) – kanadyjska łyżwiarka figurowa, startująca w konkurencji solistek. Uczestniczka igrzysk olimpijskich (2022), medalistka zawodów międzynarodowych oraz dwukrotna mistrzyni Kanady (2022, 2023).
Wzięła udział w serialu Netflixa "Spinning Out" (2020), gdzie była dublerką Leah w scenach występów łyżwiarskich.

</doc>
<doc id="5046437" url="https://pl.wikipedia.org/wiki?curid=5046437" title="Droga 66N-0504 (Rosja)">
Droga 66N-0504 (Rosja)

Droga 66N-0504 – droga regionalna, znajdująca się na terytorium Rosji.
Geografia.
Droga regionalna (wewnątrzrejonowa) obwodu smoleńskiego 66N-0504 znajduje się w rejonie diemidowskim. Przebiega od drogi regionalnej 66K-11, przez Chołm, do Prżewalskoje.

</doc>
<doc id="5046439" url="https://pl.wikipedia.org/wiki?curid=5046439" title="Puchar Republiki Serbskiej w piłce siatkowej mężczyzn (2020)">
Puchar Republiki Serbskiej w piłce siatkowej mężczyzn (2020)

Puchar Republiki Serbskiej w piłce siatkowej mężczyzn 2020 – 27. sezon rozgrywek o siatkarski Puchar Republiki Serbskiej zorganizowany przez Związek Piłki Siatkowej Republiki Serbskiej.
Rozgrywki składały się z dwóch rund wstępnych, ćwierćfinałów, półfinałów i finału. We wszystkich rundach rywalizacja toczyła się w systemie pucharowym, a o awansie decydowało jedno spotkanie. jako obrońca tytuły rywalizację rozpoczynał od półfinałów.
Finał odbył się 21 listopada 2020 roku w hali sportowej Gimnazjum "Vaso Pelagić" w Brczku. Puchar Republiki Serbskiej po raz dziesiąty z rzędu zdobył , który w finale pokonał . Obaj finaliści zapewnili sobie udział w Pucharze Bośni i Hercegowiny.
MVP finału wybrany został Czarnogórzec Jovan Delić.

</doc>
<doc id="5046440" url="https://pl.wikipedia.org/wiki?curid=5046440" title="Mel Giedroyc">
Mel Giedroyc

Melanie Clare Sophie Giedroyc (ur. 5 czerwca 1968 w Epsom) – brytyjska prezenterka telewizyjna i aktorka polsko-litewskiego pochodzenia. 
Najbardziej znana z prowadzenia programów razem z Sue Perkins: The Great British Bake Off, Light Lunch, Generation Game oraz Mel i Sue. Oprócz tego prowadziła liczne programy telewizyjne, m.in.: What Do Kids Know?, The Wright Stuff, Sport Relief i Comic Relief, Collectaholics, Draw It!, Vertigo Road Trip, Now You See It, The Gift, Relatively Clever, Let It Shine, Pitch Battle, Letterbox, Children in Need, Have I Got News for You.
Prowadziła brytyjskie studio podczas Konkursu Piosenki Eurowizji 2015 oraz Konkursu Piosenki Eurowizji 2018, zaś od 2016 prowadzi brytyjskie eliminacje .
Życiorys.
Pochodzi z polsko-litewskiej rodziny Giedroyciów. Jej ojciec, Michał Giedroyć (1929-2017), konstruktor samolotów i inżynier budownictwa, podczas II wojny światowej został zesłany wraz z matką i rodzeństwem do zachodniej Syberii, w 1942 rodzina ewakuowała się wraz z armią gen. Władysława Andersa do Iranu, gdzie wstąpił do Junackiej Szkoły Kadetów, w 1947 przeniósł się do Wielkiej Brytanii. Jej matką jest Rosemary "Rosy" Cumpston (ur. 1937). 
Uczęszczała do Oxford High School, później ukończyła Kolegium Trójcy Świętej w Cambridge w Cambridge, uzyskując dyplom z języka francuskiego i włoskiego. 
Filmografia.
Źródło: 
Życie prywatne.
Jest zamężna z reżyserem telewizyjnym Benem Morrisem, mają dwie córki, Florence i Vitę. Ma trójkę starszego rodzeństwa, brata Miko oraz siostry Kasię i Coky Giedroyc, reżyserkę filmową.

</doc>
<doc id="5046443" url="https://pl.wikipedia.org/wiki?curid=5046443" title="Maxus">
Maxus

Maxus – chiński producent samochodów dostawczych, pickupów i SUV-ów z siedzibą w Szanghaju działający od 2011 roku. Należy do chińskiego koncernu SAIC Motor.
Historia.
W 2009 roku chiński koncern SAIC Motor podjął decyzję o kupnie brytyjskiego przedsiębiorstwa LDV Group, które znalazło się wówczas w stanie upadłości. Razem z zakupem firmy nabyto prawa do jedynego modelu tworzącego ofertę LDV w ostatniej fazie istnienia w postaci dostawczego Maxusa.
Dwa lata później, we wrześniu 2011 roku produkcja pojazdu została wznowiona w chińskich zakładach SAIC w Jiangsu, inaugurując jednocześnie powstanie nowej marki Maxus, z pierwszym modelem V80, który był zarazem jedynym modelem, który wywodził się z czasów istnienia brytyjskiego LDV Group. Drugi model Maxusa, przedstawiony w marcu 2014 roku, duży minivan G10, powstał od podstaw jako nowa, chińska konstrukcja.
Choć pierwotnie marka Maxus powstała z myślą o samochodach typu van, to w drugiej połowie drugiej dekady XXI wieku zaczęto stopniowo dywersyfikować ofertę modelową. W 2016 roku zadebiutował duży pickup T60, z kolei rok później ofertę wzbogacił pierwszy SUV pod nazwą D90.
Elektryfikacja.
W 2014 roku Maxus przedstawił swój pierwszy samochód elektryczny w postaci modelu EV80 opartego na spalinowym V80, z kolei dwa lata później elektryczny wariant otrzymał także model G10 w postaci napędzanego prądem EG10. W 2018 roku przedstawiono pierwszy model od podstaw zbudowany z myślą o napędzie na prąd w postaci dostawczego vana EV30.
W 2019 roku zainicjowano nową submarkę elektrycznych modeli opartą także o osobowe modele Maxusa w postaci linii "Euniq". Pierwszymi modelami zostały Euniq 5 oraz Euniq 6.
Zasięg rynkowy.
W 2012 roku Maxus rozpoczął eksport swoich modeli do pierwszych państw zagranicznych obejmujących ościenne kraje Azji Wschodniej jak Filipiny czy Tajlandia. Rok później oficjalne operacje otwarto w Chile oraz w krajach Bliskiego Wschodu.
W 2016 roku specjalnie z myślą o wkroczeniu na rynek Wielkiej Brytanii i Irlandii zdecydowano się przywrócić do użytku markę LDV, pod którą rozpoczęto sprzedaż wybranych, wyłącznie dostawczych Maxusa z zachowaniem charakterystycznego, trójkątnego logo. W szerszym zakresie markę LDV wdrożono w tym samym czasie także do Australii i Nowej Zelandii, gdzie gamę wzbogacono także o vany i SUV-y.
Po tym, jak Maxus rozpoczął w 2014 roku stopniowe rozwijanie obecności w krajach Europy Zachodniej, w 2020 roku przedsiębiorstwo Alcomotive poinformowało, że stanie się oficjalnym importerem dostawczych modelu Maxusa w Polsce poczynając od 2021 roku.

</doc>
<doc id="5046444" url="https://pl.wikipedia.org/wiki?curid=5046444" title="Zaborje (rejon diemidowski)">
Zaborje (rejon diemidowski)

Zaborje () – wieś (ros. деревня, trb. dieriewnia) w zachodniej Rosji, centrum administracyjne osiedla wiejskiego Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest nad rzeką Somol, przy drogach regionalnych 66N-0508 (Zaborje – Anosinki) i 66N-0504 (66K-11 – Prżewalskoje), 16 km od centrum administracyjnego rejonu (Diemidow), 75 km od stolicy obwodu (Smoleńsk), 40,5 km od granicy z Białorusią.
W granicach miejscowości znajdują się ulice: Cwietocznyj pierieułok, Koopieratiwnyj pierieułok, Mołodiożnaja, Nabierieżnaja, Nabierieżnyj pierieułok, Nowyj pierieułok, Oziornaja, Polewaja, pierieułok Proswieszczenije, Sadowyj pierieułok, Szkolnyj pierieułok, Zapadnyj pierieułok.
Demografia.
W 2010 r. miejscowość zamieszkiwało 369 osób.

</doc>
<doc id="5046445" url="https://pl.wikipedia.org/wiki?curid=5046445" title="Anosinki">
Anosinki

Anosinki () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest przy drodze regionalnej 66N-0508 (Zaborje – Anosinki), 3,5 km od drogi regionalnej 66N-0504 (66K-11 – Prżewalskoje), 20 km od centrum administracyjnego osiedla wiejskiego (Zaborje), 35 km od centrum administracyjnego rejonu (Diemidow), 85 km od stolicy obwodu (Smoleńsk), 52,5 km od granicy z Białorusią.
W granicach miejscowości znajdują się ulice: Jużnaja, Polewaja, Siewiernaja, Wierchniaja.
Demografia.
W 2010 r. miejscowość zamieszkiwało 14 osób.

</doc>
<doc id="5046446" url="https://pl.wikipedia.org/wiki?curid=5046446" title="Alain Daniélou">
Alain Daniélou

Alain Daniélou, pseudonim Shiva Sharan (ur. 4 października 1907 w Neuilly-sur-Seine, zm. 27 stycznia 1994 w Lozannie) – francuski indolog i etnomuzykolog.
Życiorys.
Był synem ministra Charles’a Daniélou i bratem kardynała Jeana Daniélou. Ukończył Collège Sainte-Croix w Neuilly-sur-Seine oraz St. John’s College w Annapolis w stanie Maryland. Do grona jego nauczycieli należeli Charles Panzéra i Max d’Ollone. W 1932 roku odbył podróż do Afryki Północnej i Azji. W latach 1935–1949 studiował sanskryt, filozofię, religię i muzykę hinduską na Hindu University w Benares, następnie od 1949 do 1954 roku był wykładowcą tej uczelni. Poznał Rabindranatha Tagore, który zatrudnił go w swojej szkole w Santiniketan. W latach 1954–1956 kierował należącym do Towarzystwa Teozoficznego Research Centre i Adyar Library w Madrasie, od 1956 do 1959 roku był profesorem Institut Français d’Indologie w Pondicherry. Od 1959 roku był członkiem École française d’Extrême-Orient. W Indiach dokonał konwersji na śiwaizm. Pobierał nauki u hinduskiego przywódcy duchowego Swami Karpatri i tłumaczył jego pisma. W 1960 roku został radcą Międzynarodowej Rady Muzyki UNESCO. W latach 1963–1975 był dyrektorem International Institute for Comparative Music Studies w Berlinie i Wenecji. Był autorem ponad 30 publikacji poświęconych Indiom, ich muzyce, filozofii i religii.
W 1981 roku otrzymał nagrodę Międzynarodowej Rady Muzyki UNESCO. W 1992 roku został członkiem Indian National Academy of Music, Dance and Theater. Odznaczony został krzyżem kawalerskim (1967) i krzyżem oficerskim (1993) Legii Honorowej, krzyżem oficerskim Orderu Narodowego Zasługi (1974) i krzyżem komandorskim Orderu Sztuki i Literatury (1985).

</doc>
<doc id="5046447" url="https://pl.wikipedia.org/wiki?curid=5046447" title="Chołm (Zaborjewskoje)">
Chołm (Zaborjewskoje)

Chołm () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest przy drodze regionalnej 66N-0504 (66K-11 – Prżewalskoje), 4 km od drogi regionalnej 66N-0508 (Zaborje – Anosinki), 7 km od centrum administracyjnego osiedla wiejskiego (Zaborje), 21,5 km od centrum administracyjnego rejonu (Diemidow), 77 km od stolicy obwodu (Smoleńsk), 45 km od granicy z Białorusią.
W granicach miejscowości znajdują się ulice: Chołmowskaja, Dacznaja 1-ja, Dacznaja 2-ja, Iwowaja, Ługowaja, Nabierieżnaja, Polewaja, Prudowaja, Riecznaja, Smolenskaja.
Demografia.
W 2010 r. miejscowość zamieszkiwało 235 osób.

</doc>
<doc id="5046449" url="https://pl.wikipedia.org/wiki?curid=5046449" title="Spławka">
Spławka

Spławka – ciek w Poznaniu, w południowej części Spławia, prawy dopływ Dworskiego Rowu.
Charakterystyka.
Źródła Spławki znajdują się na wschód od ulicy Bolesława Krzywoustego, przy stacji benzynowej. Następnie płynie ona cały czas na wschód, na odcinku od ulicy Ostrowskiej do Chrzanowskiej jest skanalizowana, potem przepływa pod ulicą Sokalską, płynie równolegle do ulicy Dobrepole (na południe od niej) i przepływa pod autostradą A2. Za tą trasą kontynuuje bieg na wschód, przepływa pod ulicą Gospodarską u jej południowego krańca i wkrótce wpada do Dworskiego Rowu. W rejonie źródła znajduje się ulica Nad Spławką.
Ciek został poddany antropopresji. Przykryto go na odcinku o długości 1,5 km oraz zmieniono jego kierunek odpływu, podobnie jak pobliskiej Krzesinki.

</doc>
<doc id="5046454" url="https://pl.wikipedia.org/wiki?curid=5046454" title="Bakłanowo (rejon diemidowski)">
Bakłanowo (rejon diemidowski)

Bakłanowo () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest nad jeziorem Bakłanowskoje, przy drodze regionalnej 66N-0508 (Zaborje – Anosinki), 5,5 km od drogi regionalnej 66N-0504 (66K-11 – Prżewalskoje), 9,5 km od drogi regionalnej 66N-0510 (Koriewo – Staryj Dwor – Pogołka), 13 km od centrum administracyjnego osiedla wiejskiego (Zaborje), 29 km od centrum administracyjnego rejonu (Diemidow), 84,5 km od stolicy obwodu (Smoleńsk), 44,5 km od granicy z Białorusią.
W granicach miejscowości znajdują się ulice: Centralnaja, Dacznaja, Gornaja, Jużnaja, Karjernaja, Kopaniewskaja, Ługowaja, Oziornaja, Panskaja, Plażnaja, Rubieżskaja, Sadowaja, Wietieranow, Wostocznaja, Zariecznaja.
Demografia.
W 2010 r. miejscowość zamieszkiwało 136 osób.

</doc>
<doc id="5046456" url="https://pl.wikipedia.org/wiki?curid=5046456" title="Koriewo (wieś)">
Koriewo (wieś)

Koriewo () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest w pobliżu jeziora Gorodiszcze, przy drodze regionalnej 66N-0510 (Koriewo – Prżewalskoje – Pogołka), 21,5 km od drogi regionalnej 66N-0508 (Zaborje – Anosinki), 17 km od drogi regionalnej 66N-0504 (66K-11 – Prżewalskoje), 22 km od centrum administracyjnego osiedla wiejskiego (Zaborje), 29 km od centrum administracyjnego rejonu (Diemidow), 65,5 km od stolicy obwodu (Smoleńsk), 63 km od granicy z Białorusią.
W granicach miejscowości znajdują się ulice: Jamskaja, Sadowaja, Tichije Prudy, Tienistaja.
Demografia.
W 2010 r. miejscowość zamieszkiwało 45 osób.

</doc>
<doc id="5046457" url="https://pl.wikipedia.org/wiki?curid=5046457" title="Worobji (osiedle w rejonie diemidowskim)">
Worobji (osiedle w rejonie diemidowskim)

Worobji () – osiedle typu wiejskiego w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest przy drodze regionalnej 66N-0510 (Koriewo – Prżewalskoje – Pogołka), 13 km od drogi regionalnej 66N-0508 (Zaborje – Anosinki), 9,5 km od drogi regionalnej 66N-0504 (66K-11 – Prżewalskoje), 16,5 km od centrum administracyjnego osiedla wiejskiego (Zaborje), 26,5 km od centrum administracyjnego rejonu (Diemidow), 72 km od stolicy obwodu (Smoleńsk), 57 km od granicy z Białorusią.
W granicach miejscowości znajduje się ulica Zawodskaja (13 posesji).
Demografia.
W 2010 r. miejscowość zamieszkiwało 11 osób.

</doc>
<doc id="5046459" url="https://pl.wikipedia.org/wiki?curid=5046459" title="Worobji (wieś w rejonie diemidowskim)">
Worobji (wieś w rejonie diemidowskim)

Worobji () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest nad rzeką Czerniejka, przy drodze regionalnej 66N-0510 (Koriewo – Prżewalskoje – Pogołka), 16,5 km od drogi regionalnej 66N-0508 (Zaborje – Anosinki), 12,5 km od drogi regionalnej 66N-0504 (66K-11 – Prżewalskoje), 17 km od centrum administracyjnego osiedla wiejskiego (Zaborje), 25,5 km od centrum administracyjnego rejonu (Diemidow), 69 km od stolicy obwodu (Smoleńsk), 58,5 km od granicy z Białorusią.
W granicach miejscowości znajdują się ulice: Sirieniewaja, Smolenskaja.
Demografia.
W 2010 r. miejscowość zamieszkiwały 22 osoby.

</doc>
<doc id="5046460" url="https://pl.wikipedia.org/wiki?curid=5046460" title="Gorodiszcze (rejon diemidowski)">
Gorodiszcze (rejon diemidowski)

Gorodiszcze () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest nad jeziorem Gorodiszcze, 2 km od drogi regionalnej 66N-0510 (Koriewo – Worobji – Prżewalskoje – Pogołka), 24 km od drogi regionalnej 66N-0508 (Zaborje – Anosinki), 19 km od drogi regionalnej 66N-0504 (66K-11 – Prżewalskoje), 24 km od centrum administracyjnego osiedla wiejskiego (Zaborje), 30 km od centrum administracyjnego rejonu (Diemidow), 64,5 km od stolicy obwodu (Smoleńsk), 67 km od granicy z Białorusią.
W granicach miejscowości znajdują się ulice: Nabierieżnaja, Oziornaja.
Demografia.
W 2010 r. miejscowość zamieszkiwało 15 osób.

</doc>
<doc id="5046461" url="https://pl.wikipedia.org/wiki?curid=5046461" title="Staryj Dwor (obwód smoleński)">
Staryj Dwor (obwód smoleński)

Staryj Dwor () – wieś (ros. деревня, trb. dieriewnia) w zachodniej Rosji, centrum administracyjne osiedla wiejskiego Słobodskoje rejonu diemidowskiego w obwodzie smoleńskim.
Geografia.
Miejscowość położona jest nad jeziorem Sapszo, przy drogach regionalnych 66N-0510 (Koriewo – Worobji – Prżewalskoje – Pogołka) i 66N-0504 (66K-11 – Prżewalskoje), 3,5 km od drogi regionalnej 66N-0508 (Zaborje – Anosinki), 33 km od centrum administracyjnego rejonu (Diemidow), 81,5 km od stolicy obwodu (Smoleńsk), 54,5 km od granicy z Białorusią.
W granicach miejscowości znajdują się ulice: Oziornaja, Rodnikowaja.
Demografia.
W 2010 r. miejscowość zamieszkiwały 44 osoby.

</doc>
<doc id="5046462" url="https://pl.wikipedia.org/wiki?curid=5046462" title="Pogołka">
Pogołka

Pogołka () – wieś (ros. деревня, trb. dieriewnia) w zachodniej Rosji, w osiedlu wiejskim Słobodskoje rejonu diemidowskiego w obwodzie smoleńskim.
Geografia.
Miejscowość położona jest 0,5 km od drogi regionalnej 66N-0510 (Koriewo – Worobji – Staryj Dwor – Pogołka), 1,5 km od drogi regionalnej 66N-0504 (66K-11 – Prżewalskoje), 2,5 km od drogi regionalnej 66N-0508 (Zaborje – Anosinki), 2 km od centrum administracyjnego osiedla wiejskiego (Staryj Dwor), 34,5 km od centrum administracyjnego rejonu (Diemidow), 83,5 km od stolicy obwodu (Smoleńsk), 54,5 km od granicy z Białorusią.
W granicach miejscowości znajduje się ulica Sadowaja.
Demografia.
W 2010 r. miejscowość zamieszkiwało 19 osób.

</doc>
<doc id="5046463" url="https://pl.wikipedia.org/wiki?curid=5046463" title="DT-75">
DT-75

DT-75 (ros. ДТ-75) – gąsienicowy ciągnik rolniczy i przemysłowy skonstruowany w Wołgogradzkiej Fabryce Traktorów (WgTZ), produkowany od 1962 roku do początku XXI wieku w kilku wersjach w ZSRR, a następnie Rosji. Używany także między innymi jako spycharka.
Historia.
Ciągnik gąsienicowy DT-75 stanowił następcę ciągnika DT-54, produkowanego od 1949 roku w Stalingradzkiej Fabryce Traktorów (od 1961 roku – Wołgogradzka Fabryka Traktorów, "Wołgogradskij Traktornyj Zawod" – WgTZ). Już w połowie lat 50. podjęto zadanie zastąpienia go nowocześniejszą konstrukcją, lecz opracowany w latach 1957-58 ciągnik DT-56 nie przeszedł pomyślnie prób i nie został skierowany do produkcji. Udane okazały się natomiast prace nad kolejnym ciągnikiem DT-75, prowadzone pod kierunkiem Michaiła Szarowa. 16 lipca 1959 roku zmontowano dwa prototypy, a następnie do początku kolejnego roku 22 ciągniki serii próbnej, które poddano badaniom. Nowy ciągnik miał lepsze parametry, w tym większą prędkość, a przy tym był prostszy w produkcji. Zachowano w nim ogólny układ zawieszenia ciągnika DT-54. Ciągnik otrzymał nowocześniejszą opływową kabinę typu samochodowego. Zbiornik paliwa był umieszczony w pierwszych wersjach za kabiną.
Władze ZSRR postanowiły w 1960 roku skierować ciągnik DT-75 do produkcji. W międzyczasie produkowano przejściowy starszy model DT-54B z niektórymi nowymi podzespołami, jak kabina, system hydrauliczny i zawieszenie. Pierwsza partia ciągników DT-75 została skierowana dla radzieckiego wielkoobszarowego rolnictwa już w lipcu 1962 roku, natomiast oficjalnym początkiem produkcji stał się 30 grudnia 1963 roku, kiedy DT-75 zamienił DT-54 na głównej taśmie montażowej WgTZ. Od 1968 roku ciągnik DT-75M produkowano również w Pawłodarskiej Fabryce Traktorów w Pawłodarze. 
W toku produkcji powstawały kolejne odmiany, a sam ciągnik był modernizowany i znacząco zmieniał wygląd. Pierwszą modernizację stanowił DT-75M, wprowadzony do produkcji 28 sierpnia 1967 roku. Wprowadzono w nim mocniejszy silnik A-41 (90 KM), ulepszono mechanizmy przeniesienia napędu, podwyższono dach kabiny. Od 1978 roku produkowano w WgTZ bazowy model drugiego pokolenia DT-75D. Posiadał on wyższą kanciastą kabinę z przednią szybą o ujemnym nachyleniu, przesuniętą w prawo w stosunku do osi ciągnika, a po jej lewej stronie na zewnątrz umieszczony był zbiornik paliwa. Różnił się też przód nadwozia z osłoną chłodnicy. Wysokość z kabiną wynosiła 2710 mm. Produkowano następnie kolejne modele, różniące się m.in. silnikiem. Odmiany z bakiem paliwa po lewej stronie produkowano tylko w WgTZ. Od 1986 roku produkowano natomiast w PTZ własny model DT-75MŁ z nową obszerną wysoką kanciastą kabiną na całą szerokość ciągnika (wysokość: 2923 mm). 
Ciągniki produkowane w Wołgogradzie były typowo czerwone, a ciągniki produkowane w Pawłodarze niebieskie z białym dachem (DT-75M) lub żółte z białym dachem (DT-75MŁ). Traktory produkcji PTZ miały ponadto markę „Kazachstan” po bokach maski.
W Pawłodarze ciągniki DT-75M produkowano do 1992 roku, a modele pochodne – do upadłości fabryki w 1998 roku. Produkcja w Wołgogradzie w zmodernizowanych odmianach przetrwała do XXI wieku. W 2009 roku została przekazana do spółki-córki Wołgogradzka Spółka Traktorowa ("Wołgogradskaja Traktornaja Kompanija"). Ogółem do początku drugiej dekady XXI wieku wyprodukowano ich 2 741 000 sztuk. Od 1965 roku były przedmiotem eksportu, głównie do krajów bloku wschodniego (m.in. Polska, Bułgaria, Czechosłowacja) oraz państw zaprzyjaźnionych, jak Kuba i niektóre państwa afrykańskie. Ceniony był za niezawodność i wyjątkowo prostą konstrukcję.
Opis.
Stosowano silniki wysokoprężne, czterocylindrowe rzędowe, czterosuwowe:
Rozruch silnika następował przy pomocy dwusuwowego gaźnikowego silnika startowego PD-10M2 (DT-74) lub PD-10U (DT-75M), o mocy 10 KM, uruchamianego rozrusznikiem elektrycznym, chłodzonego wodą, którego drugim zadaniem było podgrzanie silnika zasadniczego. Silnik wersji A-41SI nie posiadał silnika rozruchowego, a jedynie rozrusznik. Skrzynia biegów miała siedem biegów do przodu i jeden do tyłu.
Zawieszenie składa się z dwóch dwukołowych wózków resorowanych sprężynami śrubowymi (z podwójnymi metalowymi kołami), zawieszonych wahliwie po każdej ze stron. Gąsienicowy układ jezdny dopełniają zębate koła napędowe z tyłu, koła napinające z przodu i dwa podwójne koła podtrzymujące po każdej stronie. Gąsienice mają szerokość 390 mm. Tylny most posiada planetarne przekładnie skrętu.
DT-75 rozwijał prędkość od 3,3 do 9,2 km/h, a DT-75M od 5,3 do 11,2 km/h.
Standardowo ciągnik posiadał całkowicie zamkniętą przeszkloną kabinę kilku modeli. Spotykano też w gorącym klimacie ciągniki bez kabiny, a jedynie z daszkiem na pałąkach.

</doc>
<doc id="5046464" url="https://pl.wikipedia.org/wiki?curid=5046464" title="Warszawskie Studia Teologiczne">
Warszawskie Studia Teologiczne

Warszawskie Studia Teologiczne – teologiczne czasopismo naukowe będące półrocznikiem wydawanym obecnie przez Akademię Katolicką w Warszawie. Pierwszym numer czasopisma ukazał się w 1983 r. Początkowo pismo było kwartalnikiem, jednak od 2020 r. wydawane jest jako półrocznik. 
Punktacja czasopisma.
W wykazie czasopism naukowych Ministerstwa Edukacji i Nauki z 9 lutego 2021 r. półrocznik uzyskał 40 punktów.

</doc>
<doc id="5046465" url="https://pl.wikipedia.org/wiki?curid=5046465" title="Jahanestajsmania">
Jahanestajsmania

Jahanestajsmania ("Johannesteijsmannia" H.E.Moore) – rodzaj roślin z rodziny arekowatych, czyli palm ("Arecaceae"). Obejmuje cztery gatunki. Trzy z nich są endemitami niewielkich obszarów na Półwyspie Malajskim. Najbardziej rozległy zasięg ma jahanestajsmania wysokolistna "J. altifrons", aczkolwiek ma bardzo rozproszone stanowiska w jego obrębie – rośnie na Półwyspie Malajskim, na Sumatrze i w zachodniej części Borneo. Rośliny te rosną w podszycie lasów deszczowych i na nadmorskich klifach w miejscach wilgotnych. Nie znoszą odsłaniania i nie utrzymują się po wycięciu drzew, stąd zagrożone są wylesieniami i z powodu zakładania plantacji olejowca gwinejskiego.
Rośliny te, zwłaszcza jahanestajsmania wysokolistna, są bardzo poszukiwanymi i cenionymi roślinami ozdobnymi, sadzonymi przed hotelami, często w pojemnikach, poza tym w ekskluzywnych terenach zieleni w miastach malajskich. Liście tych palm używane są także do krycia dachów.
Nazwa rodzaju upamiętnia holenderskiego botanika Johannesa Teijsmanna (1808–1882), dyrektora ogrodu botanicznego w Bogor na Jawie.
Systematyka.
Rodzaj w obrębie arekowatych "Arecaceae" klasyfikowany jest do podplemienia "Livistoninae" z plemienia "Corypheae" i podrodziny "Coryphoideae" .
Specjacja w obrębie rodzaju nastąpiła stosunkowo niedawno, najprawdopodobniej w ciągu minionych czterech milionów lat. "J. altifrons" jest gatunkiem siostrzanym dla "J. perakensis", ta para jest siostrzana z kolei dla "J. lanceolata", a bazalnym gatunkiem, tj. siostrzanym dla trzech pozostałych, jest "J. magnifica".

</doc>
<doc id="5046466" url="https://pl.wikipedia.org/wiki?curid=5046466" title="Johannesteijsmannia">
Johannesteijsmannia



</doc>
<doc id="5046468" url="https://pl.wikipedia.org/wiki?curid=5046468" title="Ozdoba (herb szlachecki)">
Ozdoba (herb szlachecki)

Ozdoba – polski herb szlachecki z nobilitacji.
Opis herbu.
Opis historyczny.
Juliusz Ostrowski blazonuje herb następująco:
Opis współczesny.
Opis skonstruowany współcześnie brzmi następująco:
"Na tarczy dwudzielnej w pas w polu dolnym błękitnym sześcioramienna gwiazda złota z dwoma strusimi piórami u góry, pole górne srebrne z czerwonym kluczem w poprzek ułożonym."
"W klejnocie trzy pióra strusie, czerwone pomiędzy białymi."
"Labry herbowe z prawej strony tarczy czerwone, z lewej strony błękitne, podbite srebrem."
Geneza.
Herb został nadany Ignacemu Kluczewskiemu w 1767 roku, a także 10 grudnia 1768 r., Józefowi i Melchiorowi. Anna z Łaszczewskich Kluczewska, dama orderu krzyża gwiaździstego, została zapisana do szlachectwa galicyjskiego w 1786 roku.
Herbowni.
Kluczewski

</doc>
<doc id="5046469" url="https://pl.wikipedia.org/wiki?curid=5046469" title="Leonardo Ribeiro de Almeida">
Leonardo Ribeiro de Almeida

Leonardo Eugénio Ramos Ribeiro de Almeida (ur. 19 września 1924 w Santarém, zm. 18 stycznia 2006 w Lizbonie) – portugalski polityk i prawnik, dwukrotny przewodniczący Zgromadzenia Republiki, minister obrony narodowej w latach 1985–1987.
Życiorys.
Ukończył studia prawnicze na Uniwersytecie Lizbońskim, praktykował jako adwokat. W 1974 po rewolucji goździków dołączył do Partii Socjaldemokratycznej, pod koniec lat 70. objął funkcję przewodniczącego krajowej komisji politycznej PSD. Był posłem do konstytuanty, a następnie deputowanym I, II, III, V i VI kadencji.
Wchodził w skład Najwyższej Rady Sądownictwa oraz Rady Państwa. Od stycznia 1980 do października 1980 oraz od listopada 1982 do maja 1983 pełnił funkcję przewodniczącego Zgromadzenia Republiki. W latach 1985–1987 sprawował urząd ministra obrony narodowej w rządzie Aníbala Cavaco Silvy.

</doc>
<doc id="5046471" url="https://pl.wikipedia.org/wiki?curid=5046471" title="Helena Kitowska">
Helena Kitowska

Helena Kitowska, z d. Sępioł (ur. 28 listopada 1915 w Iłży, zm. 6 listopada 2000 w Gdańsku) – chemik, pracownik naukowy Politechniki Gdańskiej i Akademii Medycznej w Gdańsku, podporucznik Armii Krajowej.
Życiorys.
Młodość.
Jej rodzicami byli Piotr Sępioł, właściciel piekarni, i Sabina z domu Liziniewicz, gospodyni domowa. Miała czworo rodzeństwa: Kazimierza, Mieczysława, Zofię i Krystynę. W 1934 roku ukończyła gimnazjum o profilu matematyczno-przyrodniczym w Radomiu. Dwa lata później rozpoczęła studia na Wydziale Matematyczno-Przyrodniczym Uniwersytetu Warszawskiego. Wybuch II wojny światowej przerwał jej edukację. H. Kitowska ukończyła 2 lata studiów. Podczas okupacji zaangażowała się w nauczanie na tajnych kompletach w rodzinnej Iłzy, opiekowała się jednocześnie młodszym rodzeństwem po stracie rodziców. W czasie tajnej działalności poznała swojego przyszłego męża Franciszka Kitowskiego. Była także członkiem Polskiego Czerwonego Krzyża oraz sekcji sanitarnej Wojskowej Służby Kobiet Armii Krajowej (AK) w stopniu podporucznika, pseudonim „Maria”. Po wojnie przeprowdziła się z mężem do Gdańska. Podjęła studia na drugim roku Wydziału Chemicznego Politechniki Gdańskiej. W 1949 roku uzyskała tytuł inżyniera chemika oraz magistra nauk chemicznych.
Kariera naukowa.
Po ukończeniu studiów Helena Kitowska zatrudniona została na stanowisku asystenta w Katedrze Chemii Ogólnej Wydziału Inżynierii Rolnej Politechniki Gdańskiej. Od 1951 roku pracowała jako starszy asystent. Rok później przeszła do Katedry Chemii Ogólnej na Wydziale Chemicznym na stanowisko adiunkta. W 1954 roku rozpoczęła pracę w Zakładzie Żelbetnictwa na Wydziale Budownictwa Lądowego PG. W listopadzie 1958 roku została zatrudniona jako starszy asystent w Zakładzie Chemii Ogólnej Wydziału Lekarskiego Akademii Medycznej w Gdańsku. Od roku 1964 pracowała tam na etacie wykładowcy. W 1968 roku uzyskała stopień naukowy doktora nauk technicznych na podstawie dysertacji „Wpływ struktury niektórych dodatków hydraulicznych na wytrzymałość zapraw cementowych” napisanej pod kierunkiem doc. Janusza Rataja. W 1975 roku przeszła na emeryturę. Była autorką skryptów i prac naukowych. Opracowała między innymi zestaw zadań rachunkowych z chemii dla studentów medycyny i stomatologii, ćwiczenia z chemii ogólnej, zagadnienia do podręcznika dla studentów PG „Technologia Betonu” (1962). Dr Helenę Kitowską uhonorowano Złotym Krzyżem Zasługi.
Pochowana została w Gdańsku na Cmentarzu Srebrzysko.

</doc>
<doc id="5046474" url="https://pl.wikipedia.org/wiki?curid=5046474" title="Francisco de Oliveira Dias">
Francisco de Oliveira Dias

Francisco Manuel Lopes Vieira de Oliveira Dias (ur. 17 lutego 1930 w m. Leiria, zm. 14 stycznia 2019 w Lizbonie) – portugalski polityk i lekarz, w latach 1981–1982 przewodniczący Zgromadzenia Republiki.
Życiorys.
Z wykształcenia i zawodu lekarz. W okresie przemian demokratycznych w połowie lat 70. współtworzył Centrum Demokratyczne i Społeczne, wchodził w skład kierownictwa partii. W 1975 uzyskał mandat posła do konstytuanty, następnie wybierany na deputowanego do Zgromadzenia Republiki, w którym zasiadał do 1983. Od 1981 do 1982 pełnił funkcję przewodniczącego portugalskiego parlamentu.

</doc>
<doc id="5046476" url="https://pl.wikipedia.org/wiki?curid=5046476" title="Światowy Kongres Esperanto w 1905 roku">
Światowy Kongres Esperanto w 1905 roku

I Światowy Kongres Esperanto w 1905 roku – pierwszy w historii Światowy Kongres Esperanto. Odbył się w Boulogne-sur-Mer we Francji w dniach 7-12 sierpnia 1905. Głównym pomysłodawcą i organizatorem kongresu był Alfred Michaux. W wydarzeniu uczestniczyło 688 esperantystów z 20 krajów. Kongres powstał na skutek sukcesu poprzedniego nieoficjalnego kongresu w 1904 w Calais.
Pierwszego dnia ustalono komitet organizacyjny, którego dowódcą został Ludwik Zamenhof. W trakcie kongresu ustanowiono Deklarację Buliońską - dokument historyczny stojący u podwalin ruchu esperanckiego. Powstała również pierwsza wersja flagi esperanckiej. Zamenhof zaaprobował pomysł i wybrał pierwszych członków Komitetu Językowego. Pomysł corocznego kongresu spotkał się z aprobatą. Ustalono, że komitet organizacyjny na przyszły rok pozostanie taki sam, natomiast państwo, w którym odbędzie się drugi kongres wybrano później, po pierwszym kongresie.

</doc>
<doc id="5046477" url="https://pl.wikipedia.org/wiki?curid=5046477" title="Josef Fuglewicz">
Josef Fuglewicz

Josef Fuglewicz (ur. 22 kwietnia 1876 w Czerniowcach, zm. 23 października 1972 w Leoben) – austriacki inżynier, profesor górnictwa w Leoben.
Życiorys.
Uczęszczał do Cesarsko-Królewskiego Liceum Ogólnokształcącego w Czerniowcach. Po ukończeniu szkoły średniej w lipcu 1893 r. przeniósł się z rodzicami do Leoben, gdzie studiował górnictwo i metalurgię na tamtejszej Akademii Góniczej. W 1894 r. po pierwszych dwóch latach studiów podjął służbę jako jednoroczny ochotnik. W 1896 r. trafił do 3. bośniacko-hercegowińskiego pułku piechoty w Budapeszcie jako porucznik rezerwy. 27 lutego 1898 r. zdał górniczy egzamin państwowy, a następnie takiż egzamin hutniczy. 27 września 1898 roku rozpoczął pracę w kopalni węgla kamiennego Liebe Gottes w Rosicach na Morawach. 1 stycznia 1899 r. przeniósł się do państwowej kopalni srebra i ołowiu w Příbramie. Po odejściu ze służby cywilnej w 1901 r. dołączył do Zachodnioczeskiego GórniczegoTowarzystwa Akcyjnego w Okręgu Węglowym Pilzna jako szef operacji w kopalni koło Chotěšova, a następnie jako szef operacji w nowej kopalni Austria I w Týncu.
Po wybuchu I wojny światowej został zmobilizowany. W 1915 r. na służąc w pułku piechoty landsturmu walczył w oblężonym Przemyślu. Po kapitulacji twierdzy dostał się do niewoli rosyjskiej i został wywieziony na Syberię jako jeniec wojenny. Wrócił do domu w 1920 roku przez Władywostok jako steward na statku.
Od 1921 do 1927 roku pracował w kopalniach węgla brunatnego w powiecie Ratten w Styrii. W 1928 roku został mianowany profesorem w Montanistische Hochschule w Leoben, której był absolwentem. Wielu absolwentów tej uczelni było wśród założycieli Akademii Górniczo-Hutniczej w Krakowie i jej pierwszych wykładowców. Fuglewicz zajmował się naukowo problematyką wybuchowych gazów kopalnianych, pyłu węglowego i jego palności, parcia skał oraz szkód powodowanych działalnością górniczą, zwłaszcza w zakresie wydobycia węgla brunatnego. Pracował w organach doradczych państwowej administracji górniczej. Prowadził wykłady z zakresu nauk o górnictwie odkrywkowym i o kamieniołomach. W latach 1933–35 i 1944/45 pełnił funkcję rektora szkoły, a w latach 1940–44 dziekana Wydziału Górniczego. W 1946 przeszedł na emeryturę.

</doc>
<doc id="5046486" url="https://pl.wikipedia.org/wiki?curid=5046486" title="Annapolis-Cornwallis Valley">
Annapolis-Cornwallis Valley



</doc>
<doc id="5046492" url="https://pl.wikipedia.org/wiki?curid=5046492" title="Wyspa Wasylewska">
Wyspa Wasylewska

Wyspa Wasylewska (, "Wasiljewskij ostrow") – wyspa w delcie Newy, pomiędzy Newą i Małą Newą, o powierzchni 1090 hektarów. Jedna z wysp zajmowanych przez zabudowę miejską Petersburga. Terytorium wyspy należy do rejonu wasyleostrowskiego Petersburga.
Nazwa.
Wyspa została w końcu XV w. nazwana na cześć Wasilija Sieleznia z Nowogrodu, właściciela miejscowych dóbr. Ludność fińska nazywała wyspę Hirvisaari (Wyspa Łosia). Na początku XVIII w. wyspę określano również Książęcą, Mienszykowa lub Prieobrażenską. 
Historia zabudowy.
W momencie założenia miasta Petersburga Wyspa Wasylewska była obszarem zalesionym i bagiennym, zwłaszcza w części zachodniej. Po 1710 r. Piotr I planował rozmieścić na wyspie centrum budowanego miasta. W 1710 r. na wyspie rozpoczęto wznoszenie murowanego pałacu dla Aleksandra Mienszykowa, zaufanego i bliskiego współpracownika cara. Pałac został ukończony dopiero w 1727 r., jednak już w 1711 r. gotowe były reprezentacyjne sale, w których Piotr I wyprawiał przyjęcia i uczty. W 1716 r. Domenico Trezzini przygotował plan zabudowy wyspy, zakładający, iż zamiast ulic powstanie na niej sieć kanałów. Plan ten jednak pozostał niezrealizowany (zamiast planowanych kanałów wytyczono ulice, nazwane liniami), a do lat 30. XVIII w. zabudowa wyspy rozwijała się bardzo wolno. Podobnie niezrealizowany pozostał bardziej realistyczny projekt zagospodarowania wyspy sporządzony w 1717 r. przez Jeana-Baptiste'a Le Blonda, który zakładał m.in. wzniesienie na wyspie pałacu carskiego z ogrodem. Sytuację zmieniło przeniesienie głównego portu petersburskiego na wschodni cypel wyspy, co sprzyjało szybkiej zabudowie wschodniej i południowo-wschodniej części wyspy (zachodnia pozostawała niezabudowana jeszcze w końcu stulecia). W latach 1722-1732 na wyspie zbudowano gmach Dwunastu Kolegiów. 
W 1737 r. Komisja Budowy Petersburga kierowana przez Piotra Jeropkina ostatecznie zdecydowała, by centrum Petersburga znalazło się na stałym lądzie, wokół trzech ulic rozpoczynających się przed gmachem Admiralicji, nie zaś na Wyspach Wasylewskiej i Zajęczej (gdzie znajdowała się Twierdza Pietropawłowska). 
W końcu XVIII i na pocz. XIX w. w tej części Petersburga wzniesiono budynki Akademii Nauk i Akademii Sztuk, gmach Szkoły Górniczej (1806-1811), gmachy 1 korpusu kadetów i morskiego korpusu kadetów, Kunstkamerę. W budynkach mieszkalnych wznoszonych w ich sąsiedztwie zamieszkiwali urzędnicy, studenci, wykładowcy, ludzie kultury i artyści. W północnej części wyspy powstał Cmentarz Smoleński z cerkwią Smoleńskiej Ikony Matki Bożej, natomiast przy Wielkim Prospekcie, głównej ulicy na wyspie, w latach 1768-1771 wzniesiono luterański kościół św. Katarzyny. W 1756 r. w domu Gołowina na wyspie otwarto państwowy teatr rosyjski. Większość budynków na wyspie była drewniana, z wyłączeniem reprezentacyjnych gmachów na brzegu Newy. W 1810 r. na wschodnim cyplu wyspy wzniesiono gmach Giełdy oraz kolumny rostralne. 
W 1850 r. wyspę połączono z lewym brzegiem Newy (ze Stroną Admirałtiejską, Nabrzeżem Angielskim) stałym mostem Błagowieszczeńskim (dosł. Zwiastowania). Wcześniej funkcjonował jedynie most pontonowy. 
W II poł. XIX w. i na pocz. XX w. na Wyspie Wasylewskiej powstał szereg zakładów przemysłowych, w tym największy - Stocznia Bałtycka. W latach 60. XIX w. na wyspie funkcjonowało 13 fabryk i 57 warsztatów. Wokół fabryk powstawały domy przeznaczone dla robotników, często pozbawione podstawowych wygód. W latach 1904-1906 r. z inicjatywy Towarzystwa Walki z Problemem Mieszkaniowym w zachodniej części wyspy, Gawani (dosł. Przystani), wzniesiono miasteczko robotnicze w nieco wyższym standardzie. 
Robotnicy z zakładów położonych na wyspie brali udział w rewolucji 1905 r. Podczas krwawej niedzieli w Petersburgu jedynie na Wyspie Wasylewskiej - po tym, gdy wojsko strzelało do robotniczego pochodu w innych częściach miasta - doszło do starć protestujących robotników z policją, budowano barykady. Wcześniej działalność duszpasterską i społeczną wśród robotników Gawani prowadził ks. Gieorgij Gapon, proboszcz tutejszej cerkwi Ikony Matki Bożej "Miłująca", wzniesionej w robotniczej dzielnicy wyspy w latach 1889-1896. Po klęsce Rosji w bitwie pod Cuszimą robotnicy ze Stoczni Bałtyckiej organizowali na wyspie wiece antyrządowe. Podczas rewolucji lutowej na Wyspie Wasylewskiej odbywały się masowe demonstracje. Następnie w 1917 r. na wyspie działały oddziały Czerwonej Gwardii; wzięły one udział w rewolucji październikowej.
W latach 20. XX wieku w zachodniej części wzniesiono osiedle Mietałłostroj, w latach 1931-1937 - dom kultury im. Kirowa. Podczas blokady Leningradu wszystkie zachowane do tej pory drewniane budynki na wyspie zostały rozebrane na opał. 
W latach 50. i 60. kontynuowano zagospodarowywanie zachodniej części wyspy, w szczególności zbudowano nowe budynki mieszkalne, Dworzec Morski, w 1979 r. hotel Nadbałtycki (Pribałtijskaja). 
Pod wyspą przebiega linia Newsko-Wasileostrowska petersburskiego metra, na wyspie znajduje się stacja Wasileostrowska. Wyjście na wyspę jest również możliwe ze stacji Sportiwnaja linii Frunzeńsko-Primorskiej. 

</doc>
<doc id="5046493" url="https://pl.wikipedia.org/wiki?curid=5046493" title="Ato Malinda">
Ato Malinda

Ato Malinda, znana również jako Alex Mawimbi (ur. 1981 w Nairobi) – artystka multidyscyplinarna, artystka LGBTQ i aktywistka. Obszar twórczości: performance, rysunek, sztuka multimediów i malarstwo.
Wczesne życie.
Urodziła się w 1981 roku w Kenii jako córka kenijskiej matki i ugandyjskiego ojca. Dorastała przez pierwsze lata w Holandii, jako nastolatka wróciła do Kenii. Po ukończeniu szkoły średniej wyjechała do USA, gdzie studiowała historię sztuki i biologię molekularną na Uniwersytecie w Teksasie. Ojciec pragnął, aby została lekarką. Przytłaczał ją stosunek społeczności, w której dorastała, do jej homoseksualności. Wcześniej znana jako Alex Mawimbi, po śmierci swojej teściowej, matki żony, postanawia zmienić imię i nazwisko w terapeutycznym geście wobec swojej przeszłości.
Kariera i twórczość.
Jest doktorantką na Uniwersytecie w Lejdzie i Królewskiej Akademii Sztuk Pięknych w Hadze.
Jej performatywne dzieła podejmują tematykę afrocentryczności, postkolonializmu, czy „hybrydowej natury afrykańskiej tożsamości i jej autentyczności”. Kolejnymi tematami dzieł Malindy są płeć kulturowa oraz seksualność kobiet w Afryce.
Wybrane dzieła.
"Prison Sex II," 2009.
"Prison Sex II" to tryptyk video. Pierwszą bohaterką pracy jest kobieta pochodzenia muzułmańskiego, która dostanie rozwód pod warunkiem, że spędzi 6 miesięcy w więzieniu Fort Jesus. Druga historia opowiada o kobiecie, która została skazana na więzienie, ponieważ sprzeciwiła się Brytyjczykom wycinającym święty las. Głównym motywem wizualnym i symbolicznym dzieła jest "leso", czyli kawałek materiału pochodzącego z pozszywanych chusteczek noszonych przez portugalskich kupców w XVI wieku. Miejscowe kobiety handlowały z kupcami na kenijskim wybrzeżu i zszywały od nich kupione chusteczki, aby powstał większy kawałek, który można było owinąć wokół ciała. Te fragmenty materiałów są ówcześnie rozpoznawalnym znakiem Afryki Wschodniej. Przesłaniem instalacji było hasło: „poznaj swoją historię, ale posiadaj swoją kulturę”. Odnosiło się ono do historii tkaniny, która zdaniem wielu ludzi pochodzi z Afryki Wschodniej, a w rzeczywistości reprezentuje historyczną hybrydę.
"Fait Ensemble, 2010".
Film opowiada o Mami Wata, starożytnym afrykańskim duchu wody, który był czczony przez Afrykanów przed przybyciem Europejczyków, choć zaczął być powszechnie rozpoznawalny dopiero w XV wieku. Podaje się, że na widok europejskich statków Afrykanie kojarzyli duchy wodne z Europejczykami.
"Mourning A Living Man" ("Opłakując żywego człowieka"), 2013.
Dwukanałowo prezentowany film opowiada o osobach odgrywających równocześnie role: ojca, żony, dorosłej lesbijki, dziecka, tworząc obraz dysfunkcyjnej rodziny, uwikłanej w kazirodztwo i cudzołóstwo oraz niepotrafiącej się porozumieć.
"Mshoga Mpya (The New Homosexual / Nowi Homoseksualni)", 2014.
Praca powstała jako odpowiedź na zakaz kontaktów homoseksualnych w Kenii. Spektakl każdorazowo może oglądać tylko jedna osoba. Widz staje twarzą w twarz z samą artystką w zamkniętej kabinie. Na przedstawienie składają się anonimowe historie – przeżycia osób LGBT zebrane przez artystkę w Nairobi. Artystka pełni funkcję pewnego rodzaju medium doświadczeń społeczności uciemiężonej. Występuje z pomalowaną na twarzy flagą społeczności LGBT.

</doc>
<doc id="5046497" url="https://pl.wikipedia.org/wiki?curid=5046497" title="Anatol Klimienko">
Anatol Klimienko

Anatol Wiktarawicz Klimienko (biał. Анатоль Віктаравіч Клiменко, ros. Анатолий Викторович Клименко, "Anatolij Wiktorowicz Klimienko"; ur. 2 września 1963 w Karagandzie) – białoruski strzelec, olimpijczyk, wielokrotny mistrz świata i Europy w barwach Białorusi i ZSRR.
Kariera sportowa.
Specjalizował się w strzelaniach karabinowych. Dwukrotny uczestnik igrzysk olimpijskich (IO 1996, IO 2000), na których wystąpił w 4 konkurencjach. Najlepsze miejsce osiągnął w swoim drugim olimpijskim starcie – zajął 4. pozycję w karabinie pneumatycznym z 10 m, przegrywając z Jewgienijem Alejnikowem o 0,4 punktu.
Klimienko 7 razy stał na podium mistrzostw świata. W 1990 roku jako reprezentant ZSRR wywalczył 1 złoto i 2 srebra w zawodach drużynowych. W 1994 roku zdobył 2 złote medale jako reprezentant Białorusi. W karabinie pneumatycznym z 10 m wywalczył srebro, które było jego jedynym indywidualnym medalem mistrzostw świata. Złoto osiągnął jeszcze w 2006 roku w karabinie standardowym w trzech postawach z 300 m drużynowo. Indywidualnie wielokrotnie znalazł się wśród 10 najlepszych strzelców świata w poszczególnych konkurencjach.
Białorusin przynajmniej 10 razy zdobył medale mistrzostw Europy, w tym 6 złotych, 2 srebrne i 2 brązowe. W barwach ZSRR wywalczył 5 medali na mistrzostwach w 1989 roku. Przynajmniej 5 medali osiągnął jako reprezentant Białorusi. 10-krotnie stał na podium zawodów o Puchar Świata, zaś 2-krotnie zdobył medale w zawodach finałowych Pucharu Świata.
Wyniki.
Medale mistrzostw świata.
"Opracowano na podstawie materiałów źródłowych:"
Medale mistrzostw Europy.
"Opracowano na podstawie materiałów źródłowych:"

</doc>
<doc id="5046498" url="https://pl.wikipedia.org/wiki?curid=5046498" title="Conotrachelus egregius">
Conotrachelus egregius

Conotrachelus egregius – gatunek chrząszcza z rodziny ryjkowcowatych.
Zasięg występowania.
Ameryka Południowa, występuje w Brazylii.
Budowa ciała.
Przednia krawędź pokryw znacznie szersza od przedplecza oraz pofałdowana; na pokrywach podłużne garbki.

</doc>
<doc id="5046502" url="https://pl.wikipedia.org/wiki?curid=5046502" title="Conotrachelus elephas">
Conotrachelus elephas

Conotrachelus elephas – gatunek chrząszcza z rodziny ryjkowcowatych.
Zasięg występowania.
Ameryka Południowa, występuje w Brazylii oraz Gujanie Francuskiej.
Budowa ciała.
Przednia krawędź pokryw znacznie szersza od przedplecza i zakończona ostrogą.

</doc>
<doc id="5046503" url="https://pl.wikipedia.org/wiki?curid=5046503" title="Okręg Górnośląski ZHR">
Okręg Górnośląski ZHR

Okręg Górnośląski ZHR – organizacyjna terenowa jednostka Związku Harcerstwa Rzeczypospolitej działająca na terenie województwa śląskiego, oraz województwa opolskiego.

</doc>
<doc id="5046505" url="https://pl.wikipedia.org/wiki?curid=5046505" title="Conotrachelus faustus">
Conotrachelus faustus

Conotrachelus faustus – gatunek chrząszcza z rodziny ryjkowcowatych.
Zasięg występowania.
Ameryka Południowa, występuje w Kolumbii.
Budowa ciała.
Ubarwienie brązowoczerwone. Całe ciało pokryte dość gęstą, żółtą szczecinką.

</doc>
<doc id="5046507" url="https://pl.wikipedia.org/wiki?curid=5046507" title="Dyrekcja Kolei w Olsztynie">
Dyrekcja Kolei w Olsztynie

Dyrekcja Kolei w Olsztynie – terytorialny organ zarządzania koleją z siedzibą w Olsztynie.
Historia.
Dyrekcja Okręgowa Kolei Państwowych powstała w 1945 z siedzibą tymczasową w Białymstoku, następnie przeniesiona do Olsztyna. Zarządzała infrastrukturą kolejową będącą częścią obszaru Dyrekcji Kolei w Królewcu, a który po 1945 przypadł PRL. W 1962 zarządzany przez nią obszar przekazano do DOKP w Gdańsku. Kilkanaście lat później w budynku mieściła się też Dyrekcja Rejonowa Kolei Państwowych (1975–1983), przekształcona w Rejon Przewozów Kolejowych (1983-1990). Władzom miejskim PKP przekazała budynek w 2002.
Siedziba.
Mieściła się w gmachu Rejencji w Olsztynie z 1911 (arch. Richard Saran) pod ówczesnym adresem w al. Zwycięstwa 36, które obecnie noszą nazwę al. Piłsudskiego, następnie przy ul. Emilii Plater 1, łącznie 315 pokoi. Obecnie zajmują go – Urząd Marszałkowski i Wojewódzki Sąd Administracyjny.

</doc>
<doc id="5046508" url="https://pl.wikipedia.org/wiki?curid=5046508" title="Marta Płonka">
Marta Płonka

Marta Płonka (ur. 14 stycznia 1979 w Częstochowie) – polska designerka, prorektor Akademii Sztuk Pięknych im. Eugeniusza Gepperta we Wrocławiu.
Życiorys.
Marta Płonka w 1998 ukończyła I Liceum Ogólnokształcące w Częstochowie. W 2005 ukończyła studia w zakresie specjalizacji projektowania form przemysłowych (projektowanie komunikacji wizualnej) na Wydziale Architektury Wnętrz i Wzornictwa ASP we Wrocławiu. W trakcie studiów przebywała na stażach w Halle i Wiedniu, przebywała także na wymianie na Kunst Universität in Linz. W 2013 doktoryzowała się tamże w dziedzinie sztuk plastycznych, w dyscyplinie sztuk projektowych, na podstawie pracy "Wizualna forma opakowań w kontekście uwarunkowań rynkowych" (promotor – Jan Kukuła). W 2019 habilitowała się w dziedzinie sztuki, dyscyplina sztuki plastyczne i konserwacja dzieł sztuki, przedstawiając dzieło "Idea przekazu treści dzieł wybranych twórców. Autorskie opracowanie publikacji albumowych i wydawnictw katalogowych dla instytucji kultury i placówek dydaktycznych".
1 października 2005 rozpoczęła pracę na macierzystym Wydziale. Prorektor ds. naukowych i współpracy z podmiotami zewnętrznymi w kadencji 2020–2024.
Od 2006 prowadzi także działalność gospodarczą pod nazwą Pracownia Graficzna MP Design Marta Płonka.
Członkini Stowarzyszenia Projektantów Form Przemysłowych.

</doc>
<doc id="5046510" url="https://pl.wikipedia.org/wiki?curid=5046510" title="Sfinx (zespół muzyczny)">
Sfinx (zespół muzyczny)

Sfinx – rumuński zespół rockowy, założony w Bukareszcie w roku 1963. W latach 1975–1984 wydał trzy płyty. Był obok grupy Phoenix jednym z najbardziej znanych rockowych wykonawców rumuńskich w latach 70. XX wieku.
Biografia.
Założycielami Sfinxa byli trzej uczniowie szkoły średniej: Octav Zemlicka (gitara i śpiew), Corneliu Bibi Ionescu (gitara basowa) oraz Cristian Valica (perkusja). W 1967 dołączył do zespołu Dan Andrei Aldea (gitara). W kolejnych latach skład zmieniał się często, a w całej historii zespołu brało udział kilkanaście osób.
W historii zespołu wyróżnia się dwa okresy. Pierwszy trwał do 1981, w czasie gdy liderem był Aldea.
Sfinx został zauważony w 1971, gdy piosenka „Sir de cocori” zyskała popularność koncertową i rok później wydana została jako singel. Zespół był wówczas triem, w którym poza Aldeą i Ionescu grał Marian Toroimac (perkusja). Muzyka zespołu ewoluowała od czystego hard-rocka ku rockowi progresywnemu.
W komunistycznej Rumunii działalność zespołów rockowych była ograniczana, szczególnie po Tezach Lipcowych ogłoszonych w 1971. Partia komunistyczna wymagała w twórczości treści narodowych, nieufna też była wobec wpływów zewnętrznych, szczególnie ze współczesnego Zachodu. Sfinx omijał te ograniczenia, korzystając m.in. z rumuńskich przekładów tekstów Clementa Marot, Percy Bysshe Shelley’a, a także Williama Szekspira.
W połowie lat 70. zespołem zainteresowała się rumuńska państwowa wytwórnia płytowa Electrecord. Sfinx nagrał wtedy dwie płyty: "Lume albă" (1975) ora"z Zalmoxe" (1978). Ta druga, długo wstrzymywana przez cenzurę, była koncept albumem opartym na mitologii dacyjskiej, np. tytułowy Zalmoxe (Zalmoksis) był dacyjskim pół-bogiem, pół-kapłanem. Obie płyty utrzymane były w stylistyce rocka progresywnego, a muzykę Sfinxa porównywano do takich wykonawców jak Nektar, Emerson Lake and Palmer czy Genesis.
W 1981 Aldea wyemigrował do Niemiec i nigdy potem do zespołu nie wrócił, zmarł 18 stycznia 2020. Do Sfinxa dołączyli natomiast Sorin Chifiriuc (gitara) i Doru Apreotesei (instrumenty klawiszowe). W nowym składzie zespół nagrał płytę "Sfinx" (1984), zwaną także "Albumul albastru" (niebieskim albumem), charakteryzującą się nowocześniejszym i bardziej popowym brzmieniem. W latach 80. zespół opuścili kolejni muzycy, ten wciąż istniał, choć nie prowadził znaczącej działalności.
Po 1990 Sfinx podzielił się na dwie konkurujące grupy, liderem jednej (zwanej także jako Sfinx Experience) był perkusista Mihai Cernea, drugiej Corneliu “Bibi” Ionescu. Sfinx Experience nagrał dwie płyty: "Balkano" (1999) oraz "Sfinxstanbul" (2001).

</doc>
<doc id="5046511" url="https://pl.wikipedia.org/wiki?curid=5046511" title="Macki (film)">
Macki (film)

Macki (ang. "Tentacles", wł. "Tentacoli") – amerykańsko-włoski horror z 1977 roku w reżyserii Ovidia G. Assonitisa.
Opis fabuły.
W oceanie grasuje olbrzymia kałamarnica. Atakuje i zabija mieszkańców nieodległego lądu – nurków, pływaków, turystów. Jej rozmiary i siła pozwalają jej zatapiać nawet sporych rozmiarów łodzie. Lokalne władze ściągają do jej unieszkodliwienia znanego oceanografa Willa Gleasona. Gdy ofiarą potwora pada żona Willa, sprawa nabiera dla niego osobistego wymiaru.
Will jest opiekunem dwóch orek o imionach "Zima" i "Lato", które od oseska przetrzymuje w specjalnym ośrodku. Teraz, gdy już dorosły, planuje wypuścić je na wolność licząc, że pomogą mu one wytropić i unieszkodliwić ośmiornicę. Badacz zdaje sobie jednak sprawę, że obydwa rekiny mogą po prostu odejść. Tak też się i staje, a Will rozumie ich wybór. Musi jednak stawić czoła kałamarnicy wyłącznie ze swoim przyjacielem Mikiem. Kiedy udaje się im ją wytropić, rozmiary potwora i jego siła zaskakują ich. Mike zostaje przygnieciony kawałkami podwodnych skał zrzuconych na niego przez bestię, jego akwalung jest uszkodzony, a sam Will niewiele jest w stanie mu pomóc. Wtedy, nieoczekiwanie zjawiają się orki, które atakują ośmiornicę. Daje to Willowi możliwość wygrzebania przyjaciela spod skał i bezpiecznego wynurzenia się. Po zaciętej walce potwór pada ofiarą orek, a obydwaj przyjaciele odpływają bezpiecznie w ich towarzystwie.
Obsada aktorska.
i inni.
Odbiór.
Film spotkał się z bardzo negatywnym przyjęciem krytyków. Ich zdaniem udział gwiazd światowego formatu (Huston, Winters, Fonda), został rozmyty przez słaby scenariusz i kiepską reżyserię. Określali go jako "słabą imitację "Szczęk"" Stevena Spielberga, chociaż chwalili efekty specjalne i utrzymaną w napięciu akcję filmu. W rankingu popularnego, filmowego serwisu internetowego „Rotten Tomatoes” obraz posiada obecnie (2021) "zerową", skrajnie negatywną ocenę "zielonych pomidorów".
Film przyniósł jednak dość spory dochód – 3 mln dolarów.

</doc>
<doc id="5046513" url="https://pl.wikipedia.org/wiki?curid=5046513" title="Olha Mikutina">
Olha Mikutina

Olha Romaniwna Mikutina, ukr. Ольга Романівна Мікутіна (ur. 6 października 2003 w Charkowie) – ukraińska łyżwiarka figurowa reprezentująca Austrię, startująca w konkurencji solistek. Uczestniczka igrzysk olimpijskich (2022), uczestniczka mistrzostw Europy, medalistka zawodów międzynarodowych oraz dwukrotna mistrzyni Austrii (2020, 2021).
Osiągnięcia.
Austria

</doc>
<doc id="5046515" url="https://pl.wikipedia.org/wiki?curid=5046515" title="Petyr Abraszew">
Petyr Abraszew

Petyr Penczew Abraszew (bułg. "Петър Пенчев Абрашев"; ur. 4 kwietnia 1866 w Kotele, zm. 17 czerwca 1930 w Sofii) – bułgarski polityk i prawnik, minister handlu i rolnictwa (1902-1903), minister sprawiedliwości (1911-1913), deputowany do Zwyczajnego Zgromadzenia Narodowego 12. (1902–1903) i 15. (1911-1913) kadencji.
Życiorys.
Syn Penczo Abraszewa. Ukończył szkołę średnią w Mikołajowie, na Ukrainie, a następnie w 1887 rozpoczął studia prawnicze na uniwersytecie w Odessie. W 1890 został usunięty ze studiów za prowadzenie działalności rewolucyjnej. Wyjechał z Rosji i w 1891 dokończył studia prawnicze na uniwersytecie w Genewie. Po powrocie do kraju pracował jako sędzia w Razgradzie, Warnie, Ruse i w Sofii. W 1895 przeniósł się na stałe do Sofii i podjął pracę w zawodzie adwokata. Od 1901 był wykładowcą Wydziału Prawa Uniwersytetu Sofijskiego, od 1925 kierował Katedrą Prawa Cywilnego. Prowadził także wykłady na Wolnym Uniwersytecie Nauk Politycznych i Ekonomicznych. Był autorem pierwszego bułgarskiego podręcznika prawa cywilnego procesowego. Od 1922 członek Bułgarskiej Akademii Nauk.
Działalność polityczna.
W początkach XX w. Abraszew związał się z Partią Postępowo-Liberalną. W 1902 objął stanowisko ministra handlu i rolnictwa w gabinecie Stojana Danewa. W 1911 objął kierownictwo resortu sprawiedliwości w gabinecie Iwana Geszowa. W 1923, w czasie rządów Aleksandra Stambolijskiego Abraszew stanął przed sądem oskarżony o udział w rządzie, który odpowiadał za klęskę w II wojnie bałkańskiej. Spędził rok w więzieniu, opuścił je w czerwcu 1924 na mocy amnestii.
W 1995 nakładem wydawnictwa Marin Drinow ukazał się Dziennik Abraszewa (Дневник), w opracowaniu Petyra Swiraczewa, przedstawiający działalność Abraszewa w latach 1911-1913.

</doc>
<doc id="5046531" url="https://pl.wikipedia.org/wiki?curid=5046531" title="Mimeograf">
Mimeograf



</doc>
<doc id="5046534" url="https://pl.wikipedia.org/wiki?curid=5046534" title="Herb gminy Dubiecko">
Herb gminy Dubiecko



</doc>
<doc id="5046537" url="https://pl.wikipedia.org/wiki?curid=5046537" title="Ondřej Kúdela">
Ondřej Kúdela

Ondřej Kúdela (ur. 26 marca 1987 w Pitínie) – czeski piłkarz grający na pozycji środkowego obrońcy w czeskim klubie Slavia Praga oraz w reprezentacji Czech.
Kariera klubowa.
Urodził się w małej miejscowości Pitín, w kraju zlińskim, położonej na zachodzie kraju. Jako sześciolatek, trafił do Viktorii Bojkovice, z sąsiedniej miejscowości i występował tam do 1997, kiedy trafił do drużyn juniorskich 1. FC Slovácko. W rundzie wiosennej sezonu 2004/2005, został włączony do pierwszej drużyny. Dla klubu z Uherskiego Hradišciu zadebiutował 25 maja 2005, w wyjazdowym meczu 29. kolejki z FK Mladą Boleslav.
Latem 2007 przeniósł się do Sparty Praga, ale rundę jesienną sezonu 2007/2008 spędził na wypożyczeniu do SK Kladno.
W 2009 przeniósł się ze Sparty do FK Mladej Boleslav, w zastępstwie za odchodzącego Jana Rajnocha. W sezonie 2012/2013 dotarł z klubem do finału Pucharu Czech, gdzie zmierzył się z FK Baumit Jablonec. Mecz zakończył się wynikiem 2:2, a po serii rzutów karnych, lepsza okazała się drużyna z Jablonca nad Nysą (4:5). 
28 czerwca 2014, został wypożyczony na pół roku, do kazaskiego klubu Ordabasy Szymkent. Po powrocie z wypożyczenia, występował w klubie z Mladej Boleslav do 23 stycznia 2017, kiedy to podpisał dwuipółletni kontrakt ze Slovanem Liberec.
28 stycznia 2018 trafił, wraz z Ondřejem Kolářem, do Slavii Praga, prowadzonej przez Jindřicha Trpišovský'ego, który wcześniej prowadził obu piłkarzy w Slovanie.
Kariera reprezentacyjna.
Reprezentacje młodzieżowe.
Kúdela reprezentował Czechy na każdym szczeblu wiekowym, od reprezentacji do lat 17. wzwyż.
Był podstawowym graczem reprezentacji U-20, która zdobyła srebrne medale na Mistrzostwach Świata do lat 20. w Kanadzie w 2007. Czesi w finale przegrali z Argentyną 1:2. W turnieju zdobył jedną bramkę, w 1/8 finału, w meczu przeciwko Japonii, kiedy to w 74. minucie strzelił gola kontaktowego z rzutu karnego.
W latach 2007–2008 rozegrał łącznie 12 meczów w reprezentacji do lat 21., w których nie zdobył bramki.
Pierwsza reprezentacja.
W październiku 2018 otrzymał powołanie do seniorskiej reprezentacji, na mecze ze Słowacją i Ukrainą, jednak oba spotkania spędził na ławce rezerwowych.
Dla reprezentacji zadebiutował 26 marca 2019, w dniu swoich 32 urodzin, przeciwko reprezentacji Brazylii. W internetowym głosowaniu kibiców, przeprowadzonym przez brazylijską telewizję Rede Globo, Kúdela został wybrany zawodnikiem meczu, ze względu na nazwisko brzmiące podobnie do "cu dela", co po portugalsku oznacza "jej tyłek".
Kontrowersje.
18 marca 2021, Kúdela został oskarżony o rasizm wobec Glena Kamary, podczas meczu 1/8 finału Ligi Europy z Rangers F.C. Obrońca oraz Slavia stanowczo zaprzeczyli oskarżeniu, natomiast trener szkockiego klubu, Steven Gerrard, poparł Kamarę. Praski klub twierdził, że to Kúdela jest ofiarą i został pomówiony, a także pobity po meczu, w tunelu prowadzącym z płyty boiska do szatni. Klub złożył również skargę.
Statystyki kariery.
Statystyki reprezentacyjne.
Występy w pierwszej reprezentacji, stan na dzień 25 marca 2021.

</doc>
<doc id="5046547" url="https://pl.wikipedia.org/wiki?curid=5046547" title="Markiza de Rambouillet">
Markiza de Rambouillet



</doc>
<doc id="5046552" url="https://pl.wikipedia.org/wiki?curid=5046552" title="Parcul Natural Bucegi">
Parcul Natural Bucegi

Parcul Natural Bucegi – obszar chroniony w górach Bucegi w środkowej Rumunii, na terenie okręgów Brașov, Dâmbovița i Prahova. "Parcul natural" to w Rumunii obszar chronionego krajobrazu o V kategorii IUCN. Jest to jeden z 27 obszarów o takiej lub bardziej chronionej kategorii IUCN obszarów chronionych w Rumunii.
Położenie.
Park rozciąga się w południowej części okręgu Brașov, w północnej części okręgu Dâmbovița oraz w północno-zachodniej części okręgu Prahova. Bezpośrednio w pobliżu parku znajduje się droga krajowa DN1, prowadząca do Budapesztu. Ze względu na górski krajobraz, występują tam znaczne różnice wysokości – od 653 do 2514 m n.p.m. (szczyt Omu). Obejmuje swym zasięgiem praktycznie cały masyw Bucegi – fragment Karpat Południowych.
Historia.
Pierwsze oficjalne wzmianki o górach Bucegi pochodzą z XV wieku. Już w roku 1864 U. Hoffman prowadził wykłady na temat flory parku, znane są także dzieła traktujące o tym z lat 1940, 1967 i 1972. Pierwsze propozycje objęcia tego obszaru szczególną ochroną pojawiły się w 1936 roku. W roku 1990, decyzją nr 7/1990 wydaną przez rumuńskiego Ministra Środowiska, obszar gór został uznany za park narodowy. W późniejszych latach pojawiła się konieczność dostosowania przepisów dotyczących ochrony przyrody do norm Unii Europejskiej, co zrealizowano w 2000 roku. Parkowi przyznano status "parcul natural" (decyzja 5/2000), natomiast jego dokładne granice i sposoby zarządzania ustalono w 2003 roku.
Geologia.
Góry Bucegi są bardzo zróżnicowane pod względem geologicznym; występują tu różne rodzaje skał oraz zróżnicowana jest rzeźba terenu. Na terenie parku znajdują formacje skalne, m.in. wąwozy, jaskinie, a także pojedyncze skałki o kształtach m.in. grzybów, wież, iglic.
Przyroda ożywiona.
Flora.
Różnorodność ukształtowania terenu, struktura geologiczna, wysokość ponad 2500 m n.p.m., oferują szeroką gamę warunków, które umożliwiły rozwój flory tak bogatej, jak i zróżnicowanej, obejmującej wszystkie główne grupy roślin. Florę parku stanowią rośliny, występujące w zależności od wysokości nad poziomem morza – a co za tym idzie, w zależności od zmian takich warunków klimatycznych jak średnia temperatura, roczna suma opadów atmosferycznych i długość okresu wegetacyjnego – w poszczególnych piętrach. Wybrane gatunki występujące w parku to:
Drzewa, krzewy i krzewinki: jodła ("Abies"), cis pospolity ("Taxus baccata"), sosna limba ("Pinus cembra"), modrzew europejski ("Larix decidua"), jesion ("Fraxinus") buk zwyczajny ("Fagus sylvatica"), brzoza brodawkowata ("Betula pendula"), topola osika ("Populus tremula"), wierzba iwa ("Salix caprea"), wierzba borówkolistna ("Salix myrtilloides"), wierzba wykrojona ("Salix retusa"), kosodrzewina ("Pinus mugo"), jałowiec pospolity ("Juniperus communis"), leszczyna pospolita ("Corylus avellana"), borówka brusznica ("Vaccinum vitis-idaea"), borówka czarna ("Vaccinum myrtillus"), jeżyna krzewiasta ("Rubus fruticosus"), trzmielina pospolita ("Euonymus europaeus");
Rośliny zielne – niektóre z nich to tutejsze endemity lub subendemity: szarotka alpejska ("Leontopodium alpinum"), obuwik pospolity ("Cypripedium calceolus"), różanecznik wschodniokarpacki ("Rhododendron kotschyi"), wawrzynek Blagaya ("Daphne blagayana"), dębik ośmiopłatkowy ("Dryas octopetala"), dzięgiel litwor ("Angelica archangelica"), traganek ("Astragalus depressus"), podejźrzon księżycowy ("Botrychium lunaria"), paprotnica królewska ("Cystopteris alpina"), pszonak ("Erysimum officinalis"), kosaciec ("Iris ruthenica"), siwiec żółty ("Glaucium flavum"), "Nigritella rubra", przylaszczka siedmiogrodzka ("Hepatica transsilvanica"), goryczka żółta ("Gentiana lutea"), tłustosz alpejski ("Pinguicula alpina"), goryczka krótkołodygowa ("Gentiana clusii"), tojad południowy ("Aconitum anthora"), jastrzębiec pomarańczowy ("Hieracium aurantiacum"), omieg górski ("Doronicum austriacum"), kozłek lekarski ("Valeriana officinalis"), jaskier górski ("Ranunculus montanus"), posłonek rozesłany ("Helianthemum nummularium"), pleszczotka górska ("Biscutella laevigata"), macierzanka piaskowa ("Thymus serpyllum"), dziewięćsił bezłodygowy ("Carlina acaulis"), dębik ośmiopłatkowy ("Dryas octopetala"), rogownica polna ("Cerastium arvense"), pierwiosnek wyniosły ("Primula elatior"), skalnica naprzeciwlistna ("Saxifraga oppositifolia"), jastrun właściwy ("Leucanthemum vulgare"), rogownica kutnerowata ("Cerastium tomentosum"), dzwonek alpejski ("Campanula alpina"), lepnica bezłodygowa ("Silene acaulis").
Fauna.
Niektóre z gatunków zwierząt z obszaru parku znajdują się w czerwonej księdze IUCN. Fauna parku jest reprezentowana przez wiele gatunków ptaków, ssaków, gadów i płazów oraz nieliczne ryb:
Ssaki: niedźwiedź brunatny ("Ursus arctos"), wilk szary ("Canis lupus"), jeleń szlachetny ("Cervus elaphus"), daniel zwyczajny ("Dama dama"), kozica północna ("Rupicapra rupicapra"), sarna europejska ("Capreolus capreolus"), żbik europejski ("Felis silvestris"), ryś ("Lynx lynx"), kuna leśna (Martes martes), lis rudy ("Vulpes vulpes crucigea"), wiewiórka szara ("Sciurus carolineansis"), ślepiec ("Nannospalax leucodon"), mopek zachodni ("Barbastella barbastellus"), podkowiec mały ("Rhinolophus hipposideros"), mroczek późny ("Eptesicus serotinus"), gacek brunatny ("Plecotus auritus"), mroczek posrebrzany ("Vespertilio murinus"), zębiełek białawy ("Crocidura leucodon"), koszatka leśna ("Dryomys nitedula"), smużka leśna ("Sicista betulina");
Ptaki: głuszec ("Tetrao urogallus"), orzeł przedni ("Aquila chrysaetos"), sęp płowy ("Gyps fulvus"), kruk ("Corvus corax"), myszołów rdzawosterny ("Buteo jamaicensis"), nagórnik zwyczajny ("Monticola saxatilis"), krzyżodziób świerkowy ("Loxia curvirostra"), jerzyk zwyczajny ("Apus apus"), siwerniak ("Anthus spinoleta");
Gady i płazy: wąż Eskulapa ("Elaphe longissima"), gniewosz plamisty ("Coronella austriaca"), padalec zwyczajny ("Anguis fragilis"), żmija zygzkowata ("Vipera berus"), jaszczurka zwinka ("Lacerta agilis"), murówka zwyczajna ("Podarcis muralis"), kumak górski ("Bombina variegata"), traszka karpacka ("Triturus montandoni"), rzekotka drzewna ("Hyla arborea"), żaba trawna ("Rana temporaria"), żaba dalmatyńska ("Rana dalmatina"), traszka górska ("Triturus alpestris"), traszka zwyczajna ("Triturus vulgaris") salamandra plamista ("Salamandra salamandra");
Ryby: kiełb Kesslera ("Gobio kessleri") i głowacz białopłetwy ("Cottus gobio").
Szczególne formy ochrony przyrody.
Pomniki przyrody.
W celu trwałego zachowania szczególnych cech naturalnych, które są godne uwagi ze względu na ich znaczenie przyrodnicze, unikalną lub reprezentatywną jakość, na mocy ustawy 5/2000 ustanowiono 46 pomników przyrody – głównie są to wodospady, jaskinie oraz skałki powstałe z biegiem czasu w wyniku erozji deszczowej i wietrznej.
Najczęściej odwiedzane pomniki przyrody to Babele i Sfinks. Istnieje wiele innych podobnych kształtów i figur, takich jak Delfin (rum. "Delfinul"), Żaba (rum. "Broasca"), Bliźnięta (rum. "Gemenii"), Pies (rum. "Câinele"), Cesarz (rum. "Împăratul") czy Jaszczurka (rum. "Șopârla").
Rezerwaty.
Na około 35% procentach powierzchni parku utworzono rezerwaty, mające na celu ściślejszą ochronę przyrody na danym obszarze. Działanie to uznano za konieczne ze względu na istniejące tam formacje skalne, albo występujące gatunki drzew czy innych roślin.

</doc>
<doc id="5046554" url="https://pl.wikipedia.org/wiki?curid=5046554" title="Moroeni (gmina)">
Moroeni (gmina)

Moroeni – gmina (rum. "comuna") w Rumunii, w okręgu Dymbowica (rum. "Dâmbovița").
Lokalizacja.
Gmina leży w skrajnie północnej części okręgu. Jej obszar zajmuje tereny wysokogórskie, w tym znaczną część Parku Narodowego Bucegi w górach Bucegi. Na terenie gminy znajduje się jezioro Bolboci i źródła Jałomicy (rum. "Ialomița") z jaskinią Ialomiței, a na granicy z okręgiem Prahova szczyt Omu, najwyższy punkt Gór Bucegi i okręgu Dâmbovița. Przez gminę przebiega droga DN71, która łączy miasta Sinaia i Târgoviște.
Demografia.
Według spisu powszechnego z 2011 roku większość mieszkańców to Rumuni (78,53%), mniejszość stanowią Romowie (17,95%). Dla 3,48% populacji pochodzenie etniczne jest nieznane.
Polityka.
Gmina Moroeni jest zarządzana przez burmistrza i radę lokalną składającą się z 15 radnych. Burmistrz Mihai-Laurențiu Moraru, z Partii Socjaldemokratycznej, jest na stanowisku od 2012 r. Po wyborach samorządowych w 2020 r., rada gminy zyskała następujący skład:
Historia.
Pod koniec XIX wieku gmina stanowiła część regionu Ialomița-Dâmbovița w okręgu Dâmbovița i składała się z trzech wsi: Moroeni, Lunca i Muscelu, zamieszkałych przez 1132 osoby. W 1925 r. gmina liczyła te same trzy sołectwa i wchodziła w skład obszaru Pucioasa tego samego okręgu, licząc 2177 mieszkańców.
W 1950 r. została włączona do okręgu Pucioasa w regionie Prahova, a następnie (po 1952 r.) do okręgu Târgoviște w regionie Ploiești. W 1968 r. przybrała swoją obecną formę i ponownie weszła w skład utworzonego ponownie powiatu Dâmbovița.

</doc>
<doc id="5046556" url="https://pl.wikipedia.org/wiki?curid=5046556" title="Spis powszechny ludności w 2011 (Rumunia)">
Spis powszechny ludności w 2011 (Rumunia)

Spis powszechny ludności w 2011 – spis powszechny przeprowadzony w Rumunii przez Narodowy Instytut Statystyczny między 20 a 31 października 2011 roku. Jego zadaniem było porównanie zmian ze spisem powszechnym z 2002 roku. Pierwotnie zaplanowano go na 12-21 marca 2011 r., jednak został przełożony ze względów budżetowych i odbył się w październiku.
Spis był trzecim od upadku reżimu komunistycznego. Pierwsze dwa miały miejsce w 1992 i 2002 roku. Pierwsze wyniki zostały przedstawione przez rumuński Narodowy Instytut Statystyczny w styczniu 2012 roku.
Ostatecznie otrzymano następujące wyniki :

</doc>
<doc id="5046560" url="https://pl.wikipedia.org/wiki?curid=5046560" title="SS-Hütte Porombka">
SS-Hütte Porombka

SS-Hütte Porombka – ośrodek rekreacyjny dla SS-manów z personelu Auschwitz-Birkenau i ich rodzin, zlokalizowany w pobliżu zapory wodnej Porąbka, zarazem podobóz Auschwitz-Birkenau.
Jako podobóz Auschwitz-Birkenau.
Do 1945.
W podobozie osadzonych było od 20 do 40 ludzi, byli głównie polscy więźniowie polityczni. Ich praca polegała na budowie ośrodka, przewożeniu paliwa i surowców do "Solahütte" („Solska Chata”) oraz wykonywaniu prac remontowych. Około dziesięciu więźniarek podczas funkcjonowania ośrodka pracowało jako personel.
Większość budynków została zbudowana przez więźniów Auschwitz I. Więźniów zakwaterowano w istniejącym wcześniej domu, później przeniesiono ich do kasyna SS.
30 kwietnia 1944 jeden więzień pracujący w SS Hütte Porombka uciekł. Z oświadczenia Jana Baranioka (numer obozowy 7649) wynika, że uciekinier był z 25 bloku i pochodził z Nowego Sącza. Uciekł po wyjściu na podwórze, przylegające do lasu, by wytrzepać koce. 
Z zeznań byłych więźniów wiadomo, że początkowo (na etapie budowy) stosunek esesmanów do osadzonych w obozie był bardzo surowy. Byli więźniowie skarżyli się na pracę przekraczającą ich siły oraz agresywny charakter strażników SS, którzy ich bili i maltretowali. Zmieniło się to po zakończeniu fazy budowy ośrodka wypoczynkowego: więźniowie przybywający później do Międzybrodzia-Porąbki nie byli nawet pilnie strzeżeni przez esesmanów.
Ewakuacja więźniów nastąpiła w styczniu 1945.
Po wojnie.
Prawdopodobnie pod koniec lat sześćdziesiątych Polska Zjednoczona Partia Robotnicza przejęła obiekty po obozie i przekształciła je w elitarny kurort HPR Kozubnik Porąbka z salami tanecznymi i barami oraz restauracją, krytym basenem, małym kinem, sauną, i wielopoziomowym hotelem dla kluczowych urzędników. Prawdopodobnie w tym czasie zostały zbudowane domki letniskowe wokół oryginalnego jednopiętrowego baraku pokazanego na zdjęciach z albumu Karla Höckera. Przebywali tam najwyżsi urzędnicy górnictwa i przemysłu metalowego oraz inni wysocy rangą urzędnicy. Po upadku komunizmu pierwotny parterowy barak i domki zostały kupione przez prywatnego inwestora, który je wyremontował i wynajął jako domki letniskowe. Około 2010 zburzono pierwotny barak letniskowy i powojenne domki letniskowe.
Jako ośrodek wypoczynkowy.
Ośrodek znajdował się przy zaporze na rzece Sole. Oficjalne otwarcie nastąpiło 21 kwietnia 1941. Obsługę w ośrodku stanowiły więźniarki z obozu. W ośrodku były przeprowadzane m.in. szkolenia oraz umieszczano tu na rekonwalescencji pacjentów SS-mańskiego szpitala. Funkcjonował do stycznia 1945. W roku 2007 anonimowy darczyńca przekazał dla USHMM album fotograficzny, dawniej należący do Karla Höckera, w którym znajdowały się zdjęcia z ośrodka, wykonane w połowie 1944. Na zdjęciach można zobaczyć m.in. Rudolfa Hössa, Richarda Baera, Josefa Kramera, Josefa Mengele oraz Otto Molla.
Pensjonat był zbudowany w stylu alpejskim, z widokiem na góry oraz jezioro. W budynku znajdowały się pokoje sypialne oraz duża sala, w której odbywały się uczty i tańce. Budynek od strony wschodniej stał na kamiennej podmurówce. Górna część budynku była wykonana z desek, była również ocieplona igliwiem, mchem oraz torfem. Przed ośrodkiem znajdował się wyłożony deskami podłużny taras. Obok został wybudowany schron przeciwlotniczy. W pobliskich lasach działał oddział AK „Garbnik”.

</doc>
<doc id="5046565" url="https://pl.wikipedia.org/wiki?curid=5046565" title="Aussenstelle Westerplatte">
Aussenstelle Westerplatte

Aussenstelle Westerplatte (Außenstelle Westerplatte) – niemiecki nazistowski podobóz KL Stutthof, zlokalizowany na półwyspie Westerplatte.
Historia.
Od 10 września 1939 Westerplatte było miejscem pracy około 200 więźniów sprowadzonych z tymczasowego więzienia urządzonego w gdańskiej Victoriaschule. Od 16 września więźniowie dowożeni byli promem z koszar z obozu Zivilgefangenenlager Neufahrwasser.
Podobóz istniał od wiosny 1940, prawdopodobnie po zlikwidowaniu obozu w Nowym Porcie. Istniał do połowy 1941, w dokumentach po raz ostatni wymieniony był 11 czerwca 1941. Przed marcem 1940 więźniowie pracujący na Westerplatte byli doprowadzani początkowo z Victoriaschule, a następnie z obozu w Nowym Porcie.
Więźniowie.
Więźniowie byli zakwaterowani w nieuszkodzonej części dawnej polskiej Składnicy Tranzytowej. Praca polegała na oczyszczaniu terenu Westerplatte, usuwaniu niewybuchów, a od wiosny 1940 również przy rozbiórce muru z ogrodzenia. Materiały uzyskane z rozbiórek były później dostarczane do budowanego w tym czasie obozu Stutthof. Podobóz liczył kilkudziesięciu więźniów, w miejsce zmarłych lub chorych przysyłani byli nowi z centralnego obozu Stutthof.

</doc>
<doc id="5046568" url="https://pl.wikipedia.org/wiki?curid=5046568" title="Krzyż Kombatantów">
Krzyż Kombatantów



</doc>
<doc id="5046569" url="https://pl.wikipedia.org/wiki?curid=5046569" title="Marc-Anthony Honoré">
Marc-Anthony Honoré

Marc-Anthony Honoré (ur. 12 czerwca 1984 w Pointe-à-Pierre) – trynidadzko-tobagijski siatkarz, grający na pozycji środkowego, reprezentant Trynidadu i Tobago.
Sukcesy klubowe.
Puchar Niemiec:
Mistrzostwo Niemiec:
Superpuchar Portugalii:
Mistrzostwo Portugalii:
Puchar Portugalii:
Puchar Challenge:

</doc>
<doc id="5046570" url="https://pl.wikipedia.org/wiki?curid=5046570" title="Miroslav Bendík">
Miroslav Bendík

Miroslav Bendík (ur. 1974) – słowacki strzelec, mistrz świata juniorów.
Kariera sportowa.
Specjalizował się w strzelaniach do ruchomej tarczy. 5 razy stanął na podium mistrzostw świata juniorów. Dokonał tego na turnieju w 1994 roku, podczas którego zdobył 3 złote i 2 brązowe medale. Zwyciężył w indywidualnych zawodach w strzelaniu do ruchomej tarczy z 50 m. Wraz z drużyną został złotym medalistą w ruchomej tarczy z 10 m i ruchomej tarczy z 50 m, a także brązowym medalistą w ruchomej tarczy z 10 m mix i ruchomej tarczy z 50 m mix (we wszystkich konkurencjach drużynowych Słowację reprezentowali: Miroslav Bendík, Peter Pelach i Peter Plánovský)
Startował w mistrzostwach Europy juniorów, jednak nie zdobył indywidualnie żadnych medali. Najwyżej był na 7. pozycji w ruchomej tarczy z 50 m podczas mistrzostw Europy juniorów w 1994 roku. Uczestniczył w seniorskich mistrzostwach Europy, jednak bez zdobyczy medalowych. Startował również bez powodzenia w Pucharze Świata.
Wyniki.
Medale mistrzostw świata juniorów.
"Opracowano na podstawie materiałów źródłowych:"

</doc>
<doc id="5046571" url="https://pl.wikipedia.org/wiki?curid=5046571" title="Diana Iovanovici Șoșoacă">
Diana Iovanovici Șoșoacă

Diana Iovanovici Șoșoacă (ur. 13 listopada 1975 w Bukareszcie) – rumuńska prawnik i polityk, senator. Szeroką popularność zyskała w 2020 roku po opublikowaniu kilku wiadomości w serwisach społecznościowych, takich jak Facebook. Wyraziła w nich swój sprzeciw w kwestii ograniczeń wprowadzonych w kraju wskutek pandemii COVID-19. Członek Związku dla Jedności Rumunów (AUR), od 21 grudnia 2020 senator w okręgu Jassy. Po wyborach parlamentarnych stwierdziła, że początkowo chciała zrzec się mandatu, ale do zmiany decyzji zmusił ją jej mąż Alexandru Stănilă. 10 lutego 2021 została wykluczona z partii.
30 maja 2022 dołączyła do SOS Romania, partii założonej w listopadzie 2021 roku. Jest jedną z głównych antyszczepionkowych postaci pandemii COVID-19 w Rumunii. Popiera również wystąpienie Rumunii z Unii Europejskiej. 

</doc>
<doc id="5046572" url="https://pl.wikipedia.org/wiki?curid=5046572" title="Robert Lachmann">
Robert Lachmann

Robert Lachmann (ur. 28 listopada 1892 w Berlinie, zm. 8 maja 1939 w Jerozolimie) – niemiecki etnomuzykolog pochodzenia żydowskiego.
Życiorys.
Studiował filologie angielską, francuską i arabską na uniwersytetach w Berlinie i Londynie. W czasie I wojny światowej pracował jako tłumacz w obozie jenieckim w Wünsdorfie, gdzie zetknął się z jeńcami arabskimi i zapisał ich pieśni. W 1918 roku wznowił studia w zakresie muzykologii oraz języków semickich u Johannesa Wolfa i Carla Stumpfa na Uniwersytecie Berlińskim, w 1922 roku uzyskując stopień doktora na podstawie dysertacji "Die Musik in den tunisischen Städten" (opublikowana w „Archiv für Musikwissenschaft” V, 1923). W 1924 roku podjął pracę w bibliotece miejskiej w Berlinie, od 1927 roku był pracownikiem jej działu muzycznego. Odbył kilka podróży badawczych do krajów arabskich. W 1930 roku wspólnie z Hornbostlem, Sachsem, Schünemannem i Wolfem założył Gesellschaft zur Erforschung der Musik des Oriens, w latach 1933–1935 był redaktorem naczelnym jego kwartalnika „Zeitschrift für vergleichende Musikwissenschaft”. W 1932 roku kierował pracami Kongresu Muzyki Arabskiej w Kairze. Jako Żyd w 1933 roku został odsunięty przez nazistów od pracy naukowej, w 1935 roku opuścił III Rzeszę i emigrował do Palestyny. Kierował Instytutem Muzyki Pozaeuropejskiej w Jerozolimie, gdzie zorganizował archiwum fonograficzne.
Opublikował prace "Die Musik der aussereuropäischen Natur- und Kulturvölker" (Poczdam 1929), "Musik des Orients" (Wrocław 1929), "Ja’qūb kn Ishāq al-Kindī: Risāla fī hubr tā’līf al’alhān: Über die Komposition der Melodien" (Lipsk 1931, wspólnie z Mahmoudem el-Hefnim), "Jewish Cantillation and Song in the Isle of Djerba" (Jerozolima 1940).

</doc>
<doc id="5046573" url="https://pl.wikipedia.org/wiki?curid=5046573" title="Svetlana Nahtigal">
Svetlana Nahtigal

Svetlana Nahtigal – mołdawska strzelczyni, wicemistrzyni świata juniorów.
Kariera sportowa.
Nahtigal raz zdobyła medal mistrzostw świata juniorów. Dokonała tego na zawodach w 1994 roku, gdy została indywidualną wicemistrzynią świata w pistolecie sportowym z 25 m. W tym turnieju lepsza od niej była wyłącznie Sławomira Szpek. Na tych samych mistrzostwach zajęła także 34. miejsce w pistolecie pneumatycznym z 10 m.
Startowała przynajmniej 3 razy w mistrzostwach Europy juniorów, jednak nie zdobyła indywidualnie żadnych medali. Była m.in. 14. w pistolecie sportowym z 25 m podczas mistrzostw Europy juniorów w 1994 roku.
Wyniki.
Medale mistrzostw świata juniorów.
"Opracowano na podstawie materiałów źródłowych:"

</doc>
<doc id="5046574" url="https://pl.wikipedia.org/wiki?curid=5046574" title="Viktor Vierou">
Viktor Vierou

Viktor Vierou, także Viktor Vieru – mołdawski strzelec, mistrz świata juniorów.
Kariera sportowa.
Vierou 3 razy stanął na podium mistrzostw świata juniorów. Dokonał tego na zawodach w 1994 roku, kiedy został drużynowym złotym medalistą w pistolecie sportowym z 25 m, pistolecie standardowym z 25 m i w pistolecie dowolnym z 50 m (we wszystkich konkurencjach drużynowych Mołdawię reprezentowali: Anatolie Corovai, Alexandru Corovai i Viktor Vierou). Na tych samych zawodach zajął indywidualnie 19. miejsce w strzelaniu z pistoletu dowolnego z 50 m, 20. pozycję w pistolecie standardowym z 25 m, 16. lokatę w pistolecie sportowym z 25 m, oraz 29. miejsce w pistolecie pneumatycznym z 10 m.
Startował w mistrzostwach Europy juniorów, jednak nie zdobył indywidualnie żadnych medali. Był m.in. 24. w pistolecie sportowym z 25 m podczas mistrzostw Europy juniorów w 1994 roku.
Wyniki.
Medale mistrzostw świata juniorów.
"Opracowano na podstawie materiałów źródłowych:"

</doc>
<doc id="5046576" url="https://pl.wikipedia.org/wiki?curid=5046576" title="Stanisław Małachowski (generał)">
Stanisław Małachowski (generał)



</doc>
<doc id="5046579" url="https://pl.wikipedia.org/wiki?curid=5046579" title="Alexandru Corovai">
Alexandru Corovai

Alexandru Corovai, także Alexandru Korovai (ur. 3 stycznia 1977) – mołdawski strzelec, złoty medalista mistrzostw świata juniorów i mistrzostw Europy juniorów.
Kariera sportowa.
Corovai 3 razy stanął na podium mistrzostw świata juniorów. Dokonał tego na zawodach w 1994 roku, kiedy został drużynowym mistrzem świata w pistolecie sportowym z 25 m, pistolecie standardowym z 25 m i w pistolecie dowolnym z 50 m (we wszystkich konkurencjach drużynowych Mołdawię reprezentowali: Anatolie Corovai, Alexandru Corovai i Viktor Vierou). Na tych samych zawodach zajął indywidualnie 4. miejsce w strzelaniu z pistoletu dowolnego z 50 m i pistoletu standardowego z 25 m, zaś w pistolecie sportowym z 25 m był 10. zawodnikiem mistrzostw.
Podczas mistrzostw Europy juniorów zdobył przynajmniej 3 medale. W 1994 roku został indywidualnym wicemistrzem kontynentu w pistolecie dowolnym z 50 m, a 2 lata później brązowym medalistą. W międzyczasie został indywidualnym złotym medalistą, zwyciężając w 1995 roku w pistolecie sportowym z 25 m. Kilkukrotnie uczestniczył w seniorskich mistrzostwach świata i Europy, jednak bez zdobyczy medalowych. Startował również w Pucharze Świata, zajmując m.in. 18. miejsce w 2001 roku w pistolecie pneumatycznym z 10 m.
Wyniki.
Medale mistrzostw świata juniorów.
"Opracowano na podstawie materiałów źródłowych:"
Medale mistrzostw Europy juniorów.
"Opracowano na podstawie materiału źródłowego:"

</doc>
<doc id="5046581" url="https://pl.wikipedia.org/wiki?curid=5046581" title="Anatolie Corovai">
Anatolie Corovai

Anatolie Corovai, także Anatolie Korovai (ur. 23 stycznia 1975 w Winnicy) – mołdawski strzelec, wielokrotny mistrz świata juniorów i medalista mistrzostw Europy juniorów.
Kariera sportowa.
Corovai 6 razy stanął na podium mistrzostw świata juniorów. Dokonał tego na zawodach w 1994 roku. W pistolecie sportowym z 25 m i pistolecie dowolnym z 50 m został indywidualnym i drużynowym mistrzem świata juniorów. Złoto wywalczył także w drużynowym strzelaniu z pistoletu standardowego z 25 m (we wszystkich konkurencjach drużynowych Mołdawię reprezentowali: Anatolie Corovai, Alexandru Corovai i Viktor Vierou). Jedyne srebro osiągnął w indywidualnym strzelaniu z pistoletu pneumatycznego z 10 m. 
Na mistrzostwach Europy juniorów przynajmniej raz stanął na podium, zostając w 1993 roku indywidualnym wicemistrzem kontynentu w pistolecie dowolnym z 50 m. Uczestniczył w seniorskich mistrzostwach świata i Europy, jednak bez zdobyczy medalowych (najwyższe miejsce – 10. lokata w pistolecie pneumatycznym z 10 m podczas mistrzostw Europy w 2001 roku). Wielokrotnie startował w Pucharze Świata, w którym najlepsze miejsce zajął w 2000 roku w Mediolanie – ukończył wówczas zawody na 5. miejscu, tracąc do podium 2,1 punktu.
Wyniki.
Medale mistrzostw świata juniorów.
"Opracowano na podstawie materiałów źródłowych:"
Medale mistrzostw Europy juniorów.
"Opracowano na podstawie materiału źródłowego:"

</doc>
<doc id="5046583" url="https://pl.wikipedia.org/wiki?curid=5046583" title="August Czartoryski">
August Czartoryski



</doc>
<doc id="5046584" url="https://pl.wikipedia.org/wiki?curid=5046584" title="Constantin Antonescu">
Constantin Antonescu

Constantin Antonescu (ur. 19 marca 1923 w Konstancy, zm. 1968) – rumuński strzelec, olimpijczyk, mistrz świata i medalista mistrzostw Europy.
Kariera sportowa.
Dwukrotny uczestnik igrzysk olimpijskich (IO 1956, IO 1960), na których wystąpił w 4 konkurencjach. Najlepsze miejsce osiągnął w swoim pierwszym olimpijskim starcie – zajął 5. pozycję w karabinie dowolnym w trzech postawach z 300 m, tracąc do podium 27 punktów.
Antonescu 2 razy stanął na podium mistrzostw świata. Dokonał tego na zawodach w 1958 roku. Został drużynowym wicemistrzem świata w karabinie małokalibrowym leżąc z 50 m (skład zespołu: Constantin Antonescu, Nicolae Dumitrescu, Petre Șandor, Iosif Sîrbu, Dinu Vidrașcu). Wywalczył również złoty medal indywidualnie w karabinie dowolnym stojąc z 300 m, zostając tym samym pierwszym rumuńskim strzelcem, który zdobył indywidualne mistrzostwo świata. 
Stał także na podium mistrzostw Europy. W 1959 roku został drużynowym wicemistrzem kontynentu w karabinie małokalibrowym klęcząc z 50 m.
Wyniki.
Medale mistrzostw świata.
"Opracowano na podstawie materiałów źródłowych:"
Medale mistrzostw Europy.
"Opracowano na podstawie materiałów źródłowych:"

</doc>
<doc id="5046585" url="https://pl.wikipedia.org/wiki?curid=5046585" title="Dinu Vidrașcu">
Dinu Vidrașcu

Dinu Vidrașcu – rumuński strzelec, medalista mistrzostw świata.
Był zawodnikiem sekcji strzeleckiej Steauy Bukareszt.
Vidrașcu raz stanął na podium mistrzostw świata. Dokonał tego na zawodach w 1958 roku, podczas których został 
drużynowym wicemistrzem świata w karabinie małokalibrowym leżąc z 50 m (skład zespołu: Constantin Antonescu, Nicolae Dumitrescu, Petre Șandor, Iosif Sîrbu, Dinu Vidrașcu).
Wyniki.
Medale mistrzostw świata.
"Opracowano na podstawie materiałów źródłowych:"

</doc>
<doc id="5046586" url="https://pl.wikipedia.org/wiki?curid=5046586" title="Petre Șandor">
Petre Șandor

Petre Șandor, także Péter Sándor (ur. 1 lutego 1937 w Oradei) – rumuński strzelec, olimpijczyk, medalista mistrzostw świata i Europy.
Kariera sportowa.
Był zawodnikiem i trenerem sekcji strzeleckiej Dinama Bukareszt, a także zawodnikiem Steauy Bukareszt.
Dwukrotny uczestnik igrzysk olimpijskich (IO 1968, IO 1972), na których wystąpił w 3 konkurencjach. Najlepsze miejsce osiągnął w swoim pierwszym olimpijskim starcie – zajął 8. pozycję w karabinie dowolnym w trzech postawach z 300 m.
Șandor raz stanął na podium mistrzostw świata. Dokonał tego na zawodach w 1958 roku, podczas których został 
drużynowym wicemistrzem świata w karabinie małokalibrowym leżąc z 50 m (skład zespołu: Constantin Antonescu, Nicolae Dumitrescu, Petre Șandor, Iosif Sîrbu, Dinu Vidrașcu). Indywidualnie kilkukrotnie plasował się wśród 8 najlepszych strzelców świata. Na mistrzostwach świata w 1966 roku był 5. w karabinie standardowym w trzech postawach z 50 m (561 pkt.), zaś na turnieju w 1970 roku dokonał tego 3 razy. Zajął 4. miejsce w karabinie dowolnym leżąc z 300 m (393 pkt.), 5. pozycję w karabinie dowolnym klęcząc z 300 m (381 pkt.) i 6. lokatę w karabinie dowolnym w trzech postawach z 300 m (1132 pkt.).
Stał także na podium mistrzostw Europy. Jako junior zdobył 3 medale (2 srebrne i 1 brązowy) w konkurencjach drużynowych na mistrzostwach w 1955 roku. W seniorskich mistrzostwach Europy ma w dorobku także 3 podia. W 1969 roku został indywidualnym mistrzem kontynentu w karabinie pneumatycznym z 10 m, indywidualnym brązowym medalistą w karabinie dowolnym stojąc z 300 m i drużynowym brązowym medalistą w karabinie małokalibrowym w trzech postawach z 50 m.
Wyniki.
Medale mistrzostw świata.
"Opracowano na podstawie materiałów źródłowych:"
Medale mistrzostw Europy.
"Opracowano na podstawie materiałów źródłowych:"

</doc>
<doc id="5046587" url="https://pl.wikipedia.org/wiki?curid=5046587" title="Nicolae Dumitrescu">
Nicolae Dumitrescu

Nicolae Dumitrescu – rumuński strzelec, medalista mistrzostw świata.
Dumitrescu raz stanął na podium mistrzostw świata. Dokonał tego na zawodach w 1958 roku, podczas których został 
drużynowym wicemistrzem świata w karabinie małokalibrowym leżąc z 50 m (skład zespołu: Constantin Antonescu, Nicolae Dumitrescu, Petre Șandor, Iosif Sîrbu, Dinu Vidrașcu).
Wyróżniony tytułem Mistrza Sportu. Był zawodnikiem klubu Dinamo Bukareszt.
Wyniki.
Medale mistrzostw świata.
"Opracowano na podstawie materiałów źródłowych:"

</doc>
<doc id="5046588" url="https://pl.wikipedia.org/wiki?curid=5046588" title="Jaap Kunst">
Jaap Kunst

Jaap Kunst, właśc. Jakob Kunst (ur. 12 sierpnia 1891 w Groningen, zm. 7 grudnia 1960 w Amsterdamie) – holenderski etnomuzykolog.
Życiorys.
W dzieciństwie uczył się gry na skrzypcach. Ukończył studia prawnicze na Uniwersytecie w Groningen (1917). W 1919 roku założył trio smyczkowe, z którym odbył tournée po Holenderskich Indiach Wschodnich. Osiadł na Jawie, gdzie został zatrudniony jako prawnik w placówce rządowej w Bandungu i prowadził badania nad muzyką jawajską. Dla muzeum w Batawii zgromadził zbiory instrumentów ludowych, nagrań fonograficznych, fotografii i książek. W 1934 roku wrócił do Holandii, gdzie w 1936 roku podjął pracę jako kurator w Koloniale Instituut w Amsterdamie. Wygłaszał odczyty o folklorze indonezyjskim w krajach europejskich i Stanach Zjednoczonych. W 1942 roku uzyskał habilitację. Od 1952 roku był wykładowcą Uniwersytetu Amsterdamskiego. W 1958 roku został wybrany członkiem Królewskiej Holenderskiej Akademii Sztuk i Nauk.
Był cenionym badaczem muzyki indonezyjskiej, zgromadził bogatą kolekcję gamelanów. Uważany jest za twórcę pojęcia "etnomuzykologia", które zastąpiło wcześniejszy termin "muzykologia porównawcza". Przedmiotem jego zainteresowań badawczych były instrumenty i przekazywana ustnie tradycja muzyczna wszystkich warstw społecznych u ludów prymitywnych i cywilizowanych, z wyłączeniem jednakże muzyki popularnej. Badał zjawisko akulturacji i wzajemne powiązania kultur muzycznych różnych ludów. Zajmował się również analizą skal instrumentów muzycznych, jest autorem klasyfikacji instrumentów chińskich i indyjskich.

</doc>
<doc id="5046602" url="https://pl.wikipedia.org/wiki?curid=5046602" title="Zakrzepica zatok żylnych mózgu">
Zakrzepica zatok żylnych mózgu

Zakrzepica zatok żylnych mózgu (ang. "cerebral venous sinus thrombosis" – CVST) – obecność skrzeplin krwi w zatokach opony twardej odprowadzających krew z mózgu.
Objawy.
Najczęstszym objawem występującym u około 90% chorych jest ból głowy.
Przyczyny.
Najczęstszą przyczyną jest zwiększona tendencja krzepnięcia krwi, o różnej etiologii.
Leczenie.
Leczenie zakrzepicy zatok żylnych mózgu opiera się na stosowaniu środków o działaniu przeciwkrzepliwym.

</doc>
<doc id="5046603" url="https://pl.wikipedia.org/wiki?curid=5046603" title="Jerzy Czartoryski">
Jerzy Czartoryski



</doc>
<doc id="5046604" url="https://pl.wikipedia.org/wiki?curid=5046604" title="CVST">
CVST



</doc>
<doc id="5046605" url="https://pl.wikipedia.org/wiki?curid=5046605" title="Seweryn Horoch (ziemianin)">
Seweryn Horoch (ziemianin)

Seweryn Horoch, pierw. Horroch herbu Trzy Pióra (zm. 22 grudnia 1882) – polski baron, ziemianin.
Życiorys.
Wywodził się z I linii rodu Horochów herbu Trzy Pióra bądź herbu własnego, pierwotnie pochodzącego z ziemi chełmskiej, osiadłego na Rusi Czerwonej w Galicji, który otrzymał tytuł baronowski w Cesarstwie Austrii 15 lutego 1791, przyznany w Królestwie Polskim w 1823 i potwierdzony w Imperium Rosyjskim 5 sierpnia 1844. Był synem Józefa z Moraniec (członek Stanów Galicyjskich) i Aleksandry ze Skarbków Borowskich herbu Abdank. Miał brata Wacława i siostrę Matyldę (ur. 1829, żona br. Adama Komorowskiego). Pierwotnie używał formy nazwiska „Horroch”.
W drugiej połowie XIX wieku był właścicielem dóbr ziemskich Morańce oraz Broszki i Przedborze (wzgl. Przedworze).
Był czynnym członkiem C. K. Galicyjskiego Towarzystwa Gospodarskiego we Lwowie (mianowany 21 stycznia 1848) i C. K. Towarzystwa Rolniczego w Krakowie. Przez wiele lat do końca życia sprawował stanowisko prezesa wydziału okręgowego Gródek-Jaworów C. K. Galicyjskiego Towarzystwa Kredytowego Ziemskiego. Od około 1870 do około 1875 był członkiem C. K. Powiatowej Komisji Szacunkowej w Jaworowie.
Po ustanowieniu autonomii galicyjskiej (1867) jako posiadacz Moraniec wybierany z grupy większych właścicieli ziemskich i był członkiem Rady c. k. powiatu jaworowskiego oraz pełnił funkcję prezesa (marszałka) wydziału powiatowego do około 1877, po czym wybrany ponownie do Rady od około 1877 pełnił funkcję członka wydziału do końca życia.
W 1883 poślubił Marię wzgl. Wandę Rozwadowską herbu Trąby (córka Władysława Rozwadowskiego). Zmarł 22 grudnia 1882.

</doc>
<doc id="5046606" url="https://pl.wikipedia.org/wiki?curid=5046606" title="Oxford-AstraZeneca">
Oxford-AstraZeneca



</doc>
<doc id="5046607" url="https://pl.wikipedia.org/wiki?curid=5046607" title="Alison Inverarity">
Alison Inverarity

Alison Jane Inverarity, po mężu Ferrier (ur. 12 sierpnia 1970 w Perth) – australijska lekkoatletka, specjalistka skoku wzwyż, dwukrotna medalistka igrzysk Wspólnoty Narodów, trzykrotna olimpijka.
Kariera sportowa.
Zwyciężyła w skoku wzwyż na uniwersjadzie w 1991 w Sheffield. Zajęła 11. miejsce w tej konkurencji na mistrzostwach świata w 1991 w Tokio i 8. miejsce na igrzyskach olimpijskich w 1992 w Barcelonie.
Na halowych mistrzostwach świata w 1993 w Toronto zajęła 5. miejsce. Ustanowiła wówczas skokiem na wysokość 1,97 m halowy rekord Australii i Oceanii, który pobiła Eleanor Patterson 15 lutego 2022. 17 lipca 1994 w Ingolstadt wyrównała należący do Vanessy Ward rekord Australii i Oceanii (oraz rekord Australii) wynikiem 1,98 m. Rekord ten został poprawiony również przez Patterson 28 lutego 2020.
Inverarity zdobyła złoty medal (wyprzedzając Charmaine Weavers z Południowej Afryki i Debbie Marti z Anglii) na igrzyskach Wspólnoty Narodów w 1994 w Victorii. Zajęła 7. miejsce w zawodach pucharu świata w 1994 w Londynie. Odpadła w kwalifikacjach na mistrzostwach świata w 1995 w Göteborgu i na igrzyskach olimpijskich w 1996 w Atlancie. Zajęła 7. miejsce w zawodach pucharu świata w 1998 w Johannesburgu.
Zdobyła brązowy medal (za Hestrie Storbeck z Południowej Afryki i Joanne Jennings z Anglii) na igrzyskach Wspólnoty Narodów w 1998 w Kuala Lumpur. Odpadła w kwalifikacjach na igrzyskach olimpijskich w 2000 w Sydney.
Inverarity była mistrzynią Australii w skoku wzwyż w latach 1990/1991, od 1992/1993 do 1994/1995 i od 1996/1997 do 1999/2000 oraz wicemistrzynią w 1995/1996.
Jej mężem jest Scott Ferrier, australijski wieloboista, olimpijczyk z 1996 i 2000.

</doc>
<doc id="5046609" url="https://pl.wikipedia.org/wiki?curid=5046609" title="Seweryn Horoch">
Seweryn Horoch



</doc>
<doc id="5046613" url="https://pl.wikipedia.org/wiki?curid=5046613" title="Imigranci w Hiszpanii">
Imigranci w Hiszpanii



</doc>
<doc id="5046615" url="https://pl.wikipedia.org/wiki?curid=5046615" title="Vanessa Ward">
Vanessa Ward

Vanessa Carol Ward z domu Browne (ur. 5 stycznia 1963) – australijska lekkoatletka, specjalistka skoku wzwyż, była rekordzistka Australii i Oceanii, dwukrotna olimpijka.
Kariera sportowa.
Zajęła 5. miejsce w skoku wzwyż na igrzyskach Wspólnoty Narodów w 1982 w Brisbane. Na mistrzostwach świata w 1983 w Helsinkach zajęła 9. miejsce w tej konkurencji.
Zajęła 6. miejsce na igrzyskach olimpijskich w 1984 w Los Angeles oraz 9. miejsce na igrzyskach Wspólnoty Narodów w 1986 w Edynburgu.
12 lutego w Perth ustanowiła rekord Australii i Oceanii wynikiem 1,98 m. Rekord ten został wyrównany przez Alison Inverarity w 1994, a poprawiony dopiero przez Eleanor Patterson 28 lutego 2020. Ward zajęła 4. miejsce na igrzyskach Wspólnoty Narodów w 1990 w Auckland oraz 10. miejsce na mistrzostwach świata w 1991 w Tokio.
Ward była mistrzynią Australii w skoku wzwyż w latach 1978/1979, 1983/1984 i od 1987/1988 do 1989/1990,wicemistrzynią w 1976/1977, 1981/1982, 1984/1985 i 1985/1986 oraz brązową medalistką w 1979/1980, 1880/1981 i 1982/1983.
Trzykrotnie poprawiała rekord Australii do wspomnianego wyżej wyniku 1,98 m. Jej rekord życiowy w hali wynosił 1,94 m, ustanowiony 11 marca 1990 w Jokohamie.

</doc>
<doc id="5046617" url="https://pl.wikipedia.org/wiki?curid=5046617" title="Vanessa Browne">
Vanessa Browne



</doc>
<doc id="5046618" url="https://pl.wikipedia.org/wiki?curid=5046618" title="Vanessa Browne-Ward">
Vanessa Browne-Ward



</doc>
<doc id="5046619" url="https://pl.wikipedia.org/wiki?curid=5046619" title="Luiza Nader">
Luiza Nader

Luiza Irena Nader (ur. 1976 w Warszawie) – polska krytyczka i historyczka sztuki; wykładowczyni na Akademii Sztuk Pięknych w Warszawie na Wydziale Zarządzania Kulturą Wizualną.
Życiorys.
Ukończyła studia magisterskie i doktoranckie w Instytucie Historii Sztuki Uniwersytetu Warszawskiego. Jej badania koncentrują się na sztuce nowoczesnej, awangardowej i neoawangardowej, związkach wydarzeń granicznych z polem kulturowym, relacjach sztuki i Holokaustu. Inspiruje się teoriami afektu, traumy, pamięci, archiwum, koncepcjami związanymi ze „zwrotem materialnym” oraz humanistyką i etyką afirmatywną. Autorka licznych tekstów o sztuce współczesnej. Pełniła funkcję prezes Zarządu Sekcji polskiej AICA Międzynarodowego Stowarzyszenia Krytyki Artystycznej w latach 2017–2020. 
Autorka książek "Konceptualizam w PRL" i "Afekt Strzemińskiego „Teoria widzenia”, rysunki wojenne, Pamięci przyjaciół – Żydów." 
Wykładowczyni na Wydziale Zarządzania Kulturą Wizualną ASP w Warszawie, wcześniej także w Instytucie Historii Sztuki UW. 

</doc>
<doc id="5046622" url="https://pl.wikipedia.org/wiki?curid=5046622" title="Wadzim Stralcou">
Wadzim Stralcou

Wadzim Mikałajewicz Stralcou (biał. Вадзім Мікалаевіч Стральцоў; ur. 30 kwietnia 1986 w Mohylewie) – białoruski sztangista mistrz świata, wicemistrz olimpijski.
W 2015 roku zwyciężył w wadze półciężkiej (do 85 kg) na mistrzostwach świata w Houston. Rok później wywalczył srebrny medal w tej samej kategorii wagowej podczas igrzysk olimpijskich w Rio de Janeiro. 
Rywalizuje w różnych kategoriach wagowych, z reguły bierze udział w zawodach mężczyzn do 85 lub 94 kilogramów. W 2006 roku zdobył złoty medal w mistrzostwach świata juniorów w Hangzhou, jest również brązowym medalistą Mistrzostw Świata w Podnoszeniu Ciężarów 2007. Brał udział w Letnich Igrzyskach Olimpijskich 2008.

</doc>
<doc id="5046626" url="https://pl.wikipedia.org/wiki?curid=5046626" title="Mizuko kuyō">
Mizuko kuyō



</doc>
<doc id="5046641" url="https://pl.wikipedia.org/wiki?curid=5046641" title="Elwira Grossman">
Elwira Grossman

Elwira Grossman (ur. 3 sierpnia 1961) – brytyjska kulturoznawczyni, polonistka, tłumaczka. Wykłada na Uniwersytecie w Glasgow.
Dydaktyka.
Studiowała kulturoznawstwo na Uniwersytecie Łódzkim. W 1995 ukończyła doktorat z komparatystyki na Pennsylvania State University, gdzie prowadziła również zajęcia z języka polskiego i rosyjskiego. Od października 1994 jest wykładowczynią na Uniwersytecie w Glasgow. Na Uniwersytecie w Glasgow prowadzi zajęcia w sekcji polonistycznej. Jest inicjatorką programu literatury porównawczej na Wydziale Języków i Literatur Obcych. Jej obecna działalność naukowa skupia się na badaniach nad migracją widzianą przez pryzmat sztuk kreatywnych oraz teatru ze szczególnym uwzględnieniem ról językowych i płciowych w wielokulturowych społecznościach Wielkiej Brytanii. Zajmuje się również dwudziestowieczną literaturą polską, kulturą polskich żydów oraz filmem. W 2013 została uhonorowana Złotym Krzyżem Zasługi.
Działalność tłumaczeniowa.
Przetłumaczyła wraz z Paulem J. Kellym na język angielski antynazistowski dramat Marii Pawlikowskiej-Jasnorzewskiej "Baba-Dziwo". "Tragikomedia w 3 aktach".
Działalność dodatkowa.
Grossman od 2009 działa w GRAMnet (Glasgow Refugee, Asylum and Migration Network) – stowarzyszeniu wspierającym emigrantów, uchodźców i osoby starające się o azyl w Zjednoczonym Królestwie. W 2010 dołączyła do zarządu. Jest także członkinią Amerykańskiego Stowarzyszenia Nauczycieli Języków Słowiańskich i Wschodnioeuropejskich (AATSEEL). Należy do British Comparative Literature Association [BCLA]. Od 2014 działa w Board of Directors – zajmuje się sprawami mniejszości etnicznych – pomaga ludziom zamieszkującym Wielką Brytanię, których nie widzi brytyjski system informacji [OPCS], co skutkuje np. brakiem dostępu tej grupy osób do państwowej opieki zdrowotnej.
Publikacje.
Książki
Artykuły

</doc>
<doc id="5046645" url="https://pl.wikipedia.org/wiki?curid=5046645" title="Andrea Ceccherelli">
Andrea Ceccherelli

Andrea Ceccherelli (ur. 13 lutego 1970 we Florencji) – włoski tłumacz, literaturoznawca polski na Uniwersytecie w Bolonii.
Dydaktyka.
W 1995 roku ukończył studia na Uniwersytecie we Florencji. Następnie studiował we Wrocławiu. W latach 1996–2000 uczęszczał na studia doktoranckie w rzymskim uniwersytecie La Sapienza. W 2001 obronił doktorat zatytułowany "Da Surio a Skarga. Uno studio comparato dei „Żywoty świętych”". W latach 2001–2004 pracował jako badacz na Uniwersytecie w Lecce. Od 2000 naucza języka polskiego oraz wykłada polską literaturę na uniwersytecie w Bolonii. 1 lutego 2016 został mianowany profesorem zwyczajnym Uniwersytetu Bolońskiego.
W latach 2016–2018 pełnił funkcję dziekana na Wydziale Języków Obcych i Literatur na Uniwersytecie w Bolonii. Aktualnie jest kierownikiem Centrum Współczesnej Poezji.
Był zaangażowany w projekt E-LOCAL, mający na celu wspomaganie nauki języka polskiego.
Działalność tłumaczeniowa.
Jego zainteresowania naukowe to polska literatura XVI–XVII w. oraz XX w., powiązania pomiędzy włoską a polską literaturą oraz tłumaczenie tekstów. Napisał książkę o Wisławie Szymborskiej w 2016. Jest autorem tłumaczeń m.in. Miłosza czy Twardowskiego. W 2003 zdobył nagrodę „Leone Traverso – Opera prima” za tłumaczenie "Pieska przydrożnego (Il cagnolino lungo la strada)" Czesława Miłosza.
Nagrody.
Za zasługi na rzecz działalność wzmacniającą pozycję Polski na arenie międzynarodowej w 2012 otrzymał Odznakę Honorowe „Bene merito”, przyznawaną przez Ministra Spraw Zagranicznych RP.
Publikacje.
Prace naukowe (wybór):
Redagowanie i tłumaczenie tomów (wybór):

</doc>
<doc id="5046647" url="https://pl.wikipedia.org/wiki?curid=5046647" title="Rum Cay">
Rum Cay

Rum Cay – nizinna wyspa w środkowej części archipelagu Wysp Bahama.
Rum Cay jest zbudowana z czwartorzędowych wapieni rafowych.
Na wyspie uprawia się palmę kokosową oraz agawę sizalską.

</doc>
<doc id="5046648" url="https://pl.wikipedia.org/wiki?curid=5046648" title="Alaksandr Rabuszenka">
Alaksandr Rabuszenka

Alaksandr Swiatasławawicz Rabuszenka (, , ur. 12 października 1995 w Mińsku) – białoruski kolarz szosowy. Olimpijczyk (2020).
Jego ojciec, Swiatosław Riabuszenko, również był kolarzem.
Osiągnięcia.
Opracowano na podstawie:

</doc>
<doc id="5046649" url="https://pl.wikipedia.org/wiki?curid=5046649" title="Aleksandr Riabuszenko">
Aleksandr Riabuszenko



</doc>
<doc id="5046650" url="https://pl.wikipedia.org/wiki?curid=5046650" title="Alexandr Riabushenko">
Alexandr Riabushenko



</doc>
<doc id="5046652" url="https://pl.wikipedia.org/wiki?curid=5046652" title="Władimir Potapow (reżyser)">
Władimir Potapow (reżyser)

Władimir Potapow, (ur. 8 października 1963 w Uljanowsku) – radziecki i rosyjski aktor, reżyser i scenarzysta.
Absolwent politechniki z 1986, pracował jako mistrz i projektant w Fabryce; pełnił służbę w armii jako oficer.
Był scenarzystą i reżyserem teatralnym i telewizyjnym. W 1996 przeniósł się do Moskwy, ukończył warsztaty Władimira Chotinienko. Od 1997 pracował jako zastępca kierownika planu, asystent reżysera, scenarzysta i drugi reżyser, następnie samodzielny reżyser. Od 2008 generalny dyrektor sp. z o.o. "Mir kino"
Od 2009 - członek Związku Filmowców Federacji Rosyjskiej.
Reżyser m.in. filmu "07 zmienia kurs" (, 2007).

</doc>
<doc id="5046654" url="https://pl.wikipedia.org/wiki?curid=5046654" title="Rupanco">
Rupanco

Rupanco – jezioro w środkowym Chile.
Jezioro zajmuje powierzchnię 233 km². Rozciąga się na 40 km oraz 6.5 km szerokość.

</doc>
<doc id="5046655" url="https://pl.wikipedia.org/wiki?curid=5046655" title="Memoriał Alfreda Smoczyka 2016">
Memoriał Alfreda Smoczyka 2016

Memoriał Alfreda Smoczyka 2016 – 66. edycja turnieju żużlowego, który odbył się 30 września 2016 roku w Lesznie, miał na celu upamiętnienie polskiego żużlowca Alfreda Smoczyka, który zginął tragicznie w 1950 roku. Turniej, który został przerwany po 12. wyścigu z powodu opadów, wygrał Piotr Protasiewicz.
Wyniki.
Bieg po biegu

</doc>
<doc id="5046656" url="https://pl.wikipedia.org/wiki?curid=5046656" title="Themistocles Żammit">
Themistocles Żammit

Themistocles „Temi” Żammit (ur. 30 września 1864 w Valletcie, zm. 2 listopada 1935 w Ta’ Xbiex) – maltański archeolog, epidemiolog, historyk, profesor chemii, lekarz, badacz i pisarz. Pełnił funkcję rektora Królewskiego Uniwersytetu Maltańskiego (1920–26) i był pierwszym dyrektorem Narodowego Muzeum Archeologicznego w Valletcie.
Życiorys.
Po ukończeniu medycyny na Uniwersytecie Maltańskim Żammit specjalizował się w bakteriologii w Londynie i Paryżu. Jego odkrycie w 1905 r. skażonego mleka jako nośnika przenoszącego na ludzi bakterię "brucella melitensis" ze krwi koziej w znacznym stopniu przyczyniło się do wyeliminowania z wysp gorączki maltańskiej, dzięki czemu uzyskał tytuł rycerski.
Jako autor kilku książek w języku maltańskim, Żammit otrzymał tytuł doktora honoris causa Uniwersytetu Oksfordzkiego. Został pasowany na rycerza w 1930 r., a wcześniej został odznaczony jako Kawaler Orderu św. Michała i św. Jerzego. Opublikował także historię wysp maltańskich i uczestniczył w ważnych wykopaliskach archeologicznych, takie jak Hypogeum Ħal Saflieni oraz megalityczne świątynie Tarxien, Ħaġar Qim i Mnajdra, które od tego czasu zostały wpisane na listę światowego dziedzictwa UNESCO.
Upamiętnienie.
Naukowe podejście Żammita do archeologii dodatkowo wzmocniło jego międzynarodową reputację. Stałą ekspozycję niektórych jego znalezisk można obejrzeć w Narodowym Muzeum Archeologicznym w Valletcie.
Imię Żammita nosi główna aula Uniwersytetu Maltańskiego. Przedstawiony jest na pamiątkowej monecie 1 MTL z 1973 r. i na pamiątkowej monecie 5 MTL z 2006 r.
Żammit podpisał większość swoich prac inicjałami T. Z.

</doc>
<doc id="5046658" url="https://pl.wikipedia.org/wiki?curid=5046658" title="Romanian Cycling Tour">
Romanian Cycling Tour



</doc>
<doc id="5046660" url="https://pl.wikipedia.org/wiki?curid=5046660" title="Bolesław Jankowski (ujednoznacznienie)">
Bolesław Jankowski (ujednoznacznienie)



</doc>
<doc id="5046661" url="https://pl.wikipedia.org/wiki?curid=5046661" title="Gheorghe Enache">
Gheorghe Enache

Gheorghe Enache (ur. 22 września 1934 w Bukareszcie, zm. 1971) – rumuński strzelec, olimpijczyk, medalista mistrzostw świata i Europy.
Kariera sportowa.
Dwukrotny uczestnik igrzysk olimpijskich (IO 1960, IO 1964), na których startował wyłącznie w trapie. W Rzymie odpadł w kwalifikacjach (nie znalazł się wśród najlepszych 36 strzelców), natomiast w Tokio uplasował się na 33. miejscu.
Enache 3 razy stanął na podium mistrzostw świata. W 1958 roku został drużynowym brązowym medalistą w skeecie. W 1966 roku został wicemistrzem świata w trapie indywidualnie i drużynowo (skład drużyny na obu turniejach: Ion Dumitrescu, Gheorghe Enache, Gheorghe Florescu, Ștefan Popovici). 
Stał także na podium mistrzostw Europy. W 1966 roku został drużynowym wicemistrzem kontynentu w trapie (Rumunia startowała w tym samym składzie).
Wyniki.
Medale mistrzostw świata.
"Opracowano na podstawie materiałów źródłowych:"
Medale mistrzostw Europy.
"Opracowano na podstawie materiałów źródłowych:"

</doc>
<doc id="5046665" url="https://pl.wikipedia.org/wiki?curid=5046665" title="Themistocles Zammit">
Themistocles Zammit



</doc>
<doc id="5046667" url="https://pl.wikipedia.org/wiki?curid=5046667" title="Temi Żammit">
Temi Żammit



</doc>
<doc id="5046668" url="https://pl.wikipedia.org/wiki?curid=5046668" title="Catholic Worker">
Catholic Worker



</doc>
<doc id="5046671" url="https://pl.wikipedia.org/wiki?curid=5046671" title="Ali-Sadr">
Ali-Sadr

 
Ali-Sadr – jaskinia krasowa w Iranie, w górach Zagros. Najdłuższa jaskinia wodna świata.
W Ali-Sadr występuje bogata szata naciekowa, sieć obszernych korytarzy oraz komór z podziemnymi jeziorami.

</doc>
<doc id="5046672" url="https://pl.wikipedia.org/wiki?curid=5046672" title="Wacław Husarski">
Wacław Husarski

Wacław Husarski (ur. 20 listopada 1883 w Warszawie, zm. 27 stycznia 1951 w Sokołowsku) — polski krytyk artystyczny, historyk sztuki, malarz.
Życiorys.
Uczył się w szkole realnej Wojciecha Górskiego w Warszawie oraz w szkole realnej w Łowiczu. Studia odbywał z przerwami w Paryżu w Académie Julian, Akademii Colarossiego, w Instytucie Nauk Politycznych oraz na paryskiej Sorbonie w latach 1902–1906. Po powrocie do kraju rozpoczął działalność jako malarz i w latach 1908–1910 odbył podróże do Włoch oraz Francji. Od 1912 należał do Towarzystwa Opieki nad Zabytkami Przeszłości w wydziale Konserwatorskim. W następnym roku debiutował w miesięczniku „Sztuka” jako krytyk artystyczny.
W czasie I wojny światowej był wykładowcą historii sztuki na Uniwersytecie Ludowym w Warszawie i równocześnie prowadził dział krytyki literackiej w dzienniku „Głos Stolicy” oraz w miesięczniku „Sfinks”. W latach 1919–1921 pracował w Siedlcach jako państwowy konserwator zabytków. Należał do Stowarzyszenia Artystów „Rytm” od 1924 wystawiając oprócz obrazów projekty ceramiki oraz haftu.
W połowie lat 20. XX w. zaprzestał twórczości artystycznej i poświęcił się krytyce literackiej oraz historii sztuki. W latach 1924–1935 był redaktorem artystycznym oraz autorem artykułów w „Tygodniku Ilustrowanym”. Publikował swoje artykuły i recenzje w czasopismach: „Wiadomości Literackie”, „Czas”, „Wiek XX”, „Południe”, „Sztuki Piękne”, „Przegląd Współczesny”, „Świat Książki”, „Pologne Littéraire”.
W 1932 uzyskał habilitację na Wolnej Wszechnicy Polskiej w Warszawie w zakresie historii sztuki i od 1935 wykładał historię sztuki w Państwowym Instytucie Nauczycielskim. W latach 1945–1949 był profesorem historii sztuki na Uniwersytecie Łódzkim. Od 1935 był członkiem PEN Clubu. W latach 1945-1946 był wojewódzkim konserwatorem zabytków w Łodzi.
Ostatnie lata życia spędził w sanatorium w Sokołowsku pod Wałbrzychem, lecząc ciężką chorobę płuc. Zmarł 27 stycznia 1951 w Sokołowsku.
Twórczość.
Zajmował się problematyką stylu w XIX w. ("Le style romantique", Paryż 1931) oraz sztuki polskiej, głównie nowożytnej i nowoczesnej, ukazujac jej wkład w sztukę europejską. Publikował prace popularnonaukowe z zakresu sztuki. 
Tworzył również ekslibrisy w technice akwaforty, rysunku i cynkotypii kreskowej.
Przetłumaczył powieść pedagogiczną J. J. Rousseau „Emil, czyli o wychowaniu”.

</doc>
<doc id="5046675" url="https://pl.wikipedia.org/wiki?curid=5046675" title="Gheorghe Florescu (strzelec)">
Gheorghe Florescu (strzelec)

Gheorghe Florescu (ur. 18 lutego 1928 w Krajowej) – rumuński strzelec, olimpijczyk, medalista mistrzostw świata i Europy.
Kariera sportowa.
Dwukrotny uczestnik igrzysk olimpijskich (IO 1968, IO 1972), na których startował wyłącznie w trapie. W Meksyku zajął 21. miejsce, natomiast w Monachium uplasował się na 14. miejscu.
Florescu 3 razy stanął na podium mistrzostw świata. W 1958 roku został drużynowym brązowym medalistą w skeecie. W 1966 roku wywalczył drużynowe wicemistrzostwo świata w trapie (skład drużyny na obu turniejach: Ion Dumitrescu, Gheorghe Enache, Gheorghe Florescu, Ștefan Popovici), kończąc indywidualne zawody na 6. miejscu. Indywidualnie zdobył również brąz w trapie podczas mistrzostw w 1971 roku. 
Stał także na podium mistrzostw Europy. W 1966 roku został drużynowym wicemistrzem kontynentu w trapie (Rumunia startowała w tym samym składzie).
Wyniki.
Medale mistrzostw świata.
"Opracowano na podstawie materiałów źródłowych:"
Medale mistrzostw Europy.
"Opracowano na podstawie materiałów źródłowych:"

</doc>
<doc id="5046676" url="https://pl.wikipedia.org/wiki?curid=5046676" title="Jacob Rinne">
Jacob Rinne

Jacob Karl Anders Rinne (ur. 20 czerwca 1993 w Laxå) – szwedzki piłkarz występujący na pozycji bramkarza w Aalborg BK, złoty medalista mistrzostw Europy U-21.
Kariera klubowa.
Początki.
Rinne karierę piłkarską rozpoczynał w Laxå IF. W 2010 został piłkarzem BK Forward, w którym występował do 2013.
Örebro SK.
30 maja 2013 został zawodnikiem Örebro SK, z którego został wypożyczony na pół roku do BK Forward. W Allsvenskan zadebiutował 30 marca 2014 w wygranym 2:1 meczu z Halmstads BK. W pierwszej lidze szwedzkiej w barwach Örebro rozegrał łącznie 37 spotkań.
KAA Gent.
Latem 2016 przeszedł do KAA Gent. W barwach tego zespołu swój pierwszy mecz rozegrał 28 lipca 2016 w eliminacjach do Ligi Europy z rumuńskim Viitorul Konstanca (5:0). W lidze belgijskiej rozegrał 13 spotkań.
Aalborg BK.
17 sierpnia 2017 został piłkarzem Aalborg BK. Podpisał z tym klubem kontrakt do 2022 roku. W Superligaen swój pierwszy mecz rozegrał 11 września 2017 z Silkeborgiem (2:1).
Kariera reprezentacyjna.
Rinne występował w reprezentacji Szwecji do lat 19 oraz w kadrze U-21. W 2015 został powołany na Mistrzostwa Europy U-21, które wygrała Szwecja.
W pierwszej reprezentacji zadebiutował 10 stycznia 2016 w wygranym 3:0 meczu towarzyskim z Finlandią. W 62. minucie tego spotkania zastąpił Patrika Carlgrena.

</doc>
<doc id="5046678" url="https://pl.wikipedia.org/wiki?curid=5046678" title="Puchar Federacji Bośni i Hercegowiny w piłce siatkowej mężczyzn (2020)">
Puchar Federacji Bośni i Hercegowiny w piłce siatkowej mężczyzn (2020)

Puchar Federacji Bośni i Hercegowiny w piłce siatkowej mężczyzn 2020 – rozgrywki o siatkarski Puchar Federacji Bośni i Hercegowiny zorganizowane przez Związek Piłki Siatkowej Federacji Bośni i Hercegowiny. Zainaugurowane zostały 8 października 2020 roku.
Rozgrywki składały się z ćwierćfinałów, półfinałów i finału. We wszystkich rundach rywalizacja toczyła się w systemie pucharowym, a o awansie decydowało jedno spotkanie.
Finał odbył się 22 listopada 2020 roku w hali sportowej D1 w Centrum Skenderija ("Centar Skenderija") w Sarajewie. Puchar Federacji Bośni i Hercegowiny zdobył , który w finale pokonał . Obaj finaliści zapewnili sobie udział w Pucharze Bośni i Hercegowiny.

</doc>
<doc id="5046679" url="https://pl.wikipedia.org/wiki?curid=5046679" title="Memoriał Alfreda Smoczyka 2015">
Memoriał Alfreda Smoczyka 2015

Memoriał Alfreda Smoczyka 2015 – 65. edycja turnieju, który odbył się 24 października 2015 roku w Lesznie, miał na celu upamiętnienie polskiego żużlowca Alfreda Smoczyka, który zginął tragicznie w 1950 roku. Zawody miały odbyć się 16 października 2015 roku. Nowy termin ustalono na dzień 24 października 2015 roku. Turniej wygrał Patryk Dudek. Podczas turnieju uroczyście podsumowano II edycję programu "„Kibic przez duże K”", który promuje kulturalne uczestnictwo kibiców w zawodach sportowych oraz został zrealizowany dzięki współpracy policji z klubem Unia Leszno, Urzędem Miasta Leszna i Starostwem Powiatowym w Lesznie.
Wyniki.
Bieg po biegu

</doc>
<doc id="5046680" url="https://pl.wikipedia.org/wiki?curid=5046680" title="Boeing EA-18G Growler">
Boeing EA-18G Growler

Boeing EA-18G Growler – amerykański samolot walki elektronicznej, opracowany i zbudowany na bazie myśliwca pokładowego F/A-18F Super Hornet przez firmę Boeing, jako dwusilnikowy, dwuosobowy samolot w konfiguracji średniopłatu. Prace nad maszyną rozpoczęto w 2004 roku, zaś w sierpniu 2006 oblatano prototyp samolotu, natomiast produkcję seryjną rozpoczęto w 2007 roku.
Głównym przeznaczeniem samolotu jest walka elektroniczna (WRE) oraz wykonywanie misji SEAD, polegających na przełamywaniu obrony powietrznej przeciwnika. EA-18G używany jest obecnie przez US Navy oraz Royal Australian Air Force.
Historia.
Koncepcja zbudowania samolotu walki elektronicznej na bazie eksploatowanych w Marynarce Wojennej Stanów Zjednoczonych myśliwca wielozadaniowego Boeing F/A-18F Super Hornet pojawił się wraz z końcem lat 90. XX wieku. US Navy zaczęła wówczas rozważać wybór następcy dla starzejących się maszyn EA-6B Prowler. Jednym z głównych założeń była niska cena realizacji programu, dzięki czemu nie trzeba by było budować od podstaw nowej konstrukcji. Zdecydowano, że nowy samolot pokładowy powstanie na bazie dwumiejscowej wersji Super Hornet. Dodatkową korzyścią płynącą z wyboru obecnie używanych maszyn była unifikacja floty samolotów pokładowych.
Marynarka Wojenna Stanów Zjednoczonych zawarła pięcioletni kontrakt na rozwój i prezentację maszyny – "System Development and Demonstration" ("SDD") w grudniu 2003 roku z firmą Boeing. Budowę pierwszego egzemplarza testowego oznaczonego jako EA-1 rozpoczęto się w październiku 2004 roku. 30 czerwca 2006 w bazie marynarki NAS Patuxent River rozpoczęto testy w locie egzemplarza F/A-18F, wyposażonego w zamontowane na końcach skrzydeł zasobniki walki elektronicznej przeznaczone dla EA-18G. Po zakończeniu testów samolot przywrócono do konfiguracji pierwotnej.
Kontrakt na pierwsze cztery samoloty partii testowej podpisano w lipcu 2006. Oblot samolotu EA-18G Growler odbył się 15 sierpnia 2006.
Następnie we wrześniu i listopadzie tego samego roku dostarczono dwa egzemplarze testowe do odbiorcy. Pierwszy samolot pochodzący z partii produkcyjnej dostarczono US Navy we wrześniu 2007 roku. Pierwszy operacyjny samolot dostarczono w czerwcu 2008 roku. Testy w wojsku rozpoczęły się w tym samym roku.
Realizacja programu "SDD" zakończyły się osiągnięciem wstępnej gotowości operacyjnej pod koniec 2009 roku pierwszej z dziesięciu eskadr "VAQ" ("Electronic Attack Squadron").
Konstrukcja.
Konstrukcja samolotu EA-18G jest tożsama w ponad 90% z myśliwcem F/A-18F Super Hornet. Podobnie jak w pierwowzorze załoga Growlerów składa się z dwuosobowej załogi, jednak tylny fotel, zamiast stanowiska operatora systemów pokładowych "NFO" ("Naval Flight Officer") tak jak w F/A-18F, zajmuje operator systemów walki elektronicznej "EWO" ("Electronic Warfare Officer"). Tak jak w wypadku Super Horneta, tylne stanowisko pozbawione jest drążka sterowego. Operator "EWO" wykonuje wszystkie zadania, które w samolocie EA-6B wykonywało trzech operatorów systemu przeciwdziałania elektronicznego "ECMO" ("Electronic Counter-Measures Officer"). Możliwe jest to dzięki zwiększonej automatyzacji systemów pokładowych Growlerów w porównaniu z systemami EA-6B.
Napęd samolotu stanowią dwa silniki turboodrzutowe dwuprzepływowe General Electric F414-GE-400 generujące ciąg 62 kN każdy, zaś na dopalaczu ciąg każdego z silników wzrasta do 98 kN.
Na wewnętrznych pylonach podskrzydłowych oraz na pylonie podkadłubowym możliwe jest podwieszenie dodatkowych zbiorników paliwa o pojemności 1816 litrów każdy.
Wyposażenie elektroniczne.
Stanowisko operatora "EWO" jest wyposażone w trzy główne wielofunkcyjne wyświetlacze ciekłokrystaliczne "AMD" ("Advanced Multipurpose Display"). Pośrodku kokpitu znajduje się duży, kolorowy wyświetlacz "AMD" o wymiarach 203 × 254 mm, a po jego bokach dwa mniejsze wyświetlacze tego samego typu o wymiarach 127 × 127 mm. Wyświetlacze "AMD" mają możliwość wyświetlania kolorowej oraz ruchomej mapy taktycznej "TAMMAC" ("Tactical Aircraft Moving Map").
Samoloty EA-18G wyposażone są najnowszą wersję systemu walki elektronicznej, w którą były wyposażone samoloty EA-6B, pochodzące z pakietu ICAP III. Z powyższego pakietu ICAP III przeniesiono do Growlerów trzy elementy: system zakłócania taktycznego AN/ALQ-99F TJS – będące trzema podwieszanymi zasobnikami walki elektronicznej, system odbioru sygnałów radiowych Litton AN/ALQ-218 oraz system przeciwdziałania Marconi AN/ALE-47 TACDS (wyrzutnik przeciwradiolokacyjnych i termicznych nabojów zakłócających).
W EA-18G Growler zamontowano najnowszą wersję systemu odbioru sygnałów radiowych AN/ALQ-218(V)2 oraz system zakłócania komunikacji radiowej Raytheon AN/ALQ-227(V)1 CCS ("Comunications Countermeasures System"). Dodatkowo maszyny wyposażono w system pozwalający na prowadzenie radiowej komunikacji głosowej podczas emisji sygnałów zakłócających CN-1717A INCANS ("Interference CANcellation System").
EA-18G został wyposażony tak samo jak w myśliwcach F/A-18E/F radar pokładowy Raytheon AN/APG-79 z systemem aktywnego skanowania fazowego AESA. Radar sprzężono z systemami walki elektronicznej. Inne elementy awioniki EA-18G to również system komunikacji satelitarnej SATCOM, taktyczny system łączności Link 16, wielofunkcyjny system dystrybucji danych MIDS, komputer pokładowy z cyfrowym systemem gromadzenia danych AN/AYK-22(V) oraz nahełmowy wyświetlacz z systemem śledzenia celów Vision Systems HMCS. W miejsce działka pokładowego zamontowano komponent walki elektronicznej EAU ("Electronic Attack Unit"), oraz podzespoły systemów AN/ALQ-218(V)2 i AN/ALQ-227(V)1 CCS. W kadłubie za kokpitem, zamontowano moduły systemów INCANS i AN/ALQ-218(V)2 oraz terminal SATCOM.
Na szynach przeznaczonych do przenoszenia pocisków AIM-9 na końcach skrzydeł, tak jak jest to w myśliwcach Super Hornet, zamontowano zasobniki antenowe systemu AN/ALQ-218(V)2. Jednocześnie jest to główny element zewnętrzny wyróżniający samoloty EA-18G od F/A-18F. Samolot przystosowano do przenoszenia trzech zasobników walki elektronicznej AN/ALQ-99.
Uzbrojenie.
Samoloty EA-18G Growler uzbrojone są w dwa pociski rakietowe powietrze–powietrze średniego zasięgu AIM-120 AMRAAM, przeznaczone do samoobrony oraz dwa pociski przeciwradiolokacyjne AGM-88 HARM. Dodatkowo podczas prowadzenia misji uderzeniowych samolot może zostać wyposażony oprócz powyższego uzbrojenia w dwie dodatkowe bomby AGM-154 JSOW. W odróżnieniu od samolotów F/A-18E/F, Growlery pozbawione są działek pokładowych M61 Vulcan, w których miejsce zamontowano moduły systemów walki elektronicznej. Zewnętrzne pylony podskrzydłowe przeznaczone są dla pocisków przeciwradiolokacyjnych AGM-88, zaś pociski AIM-120 AMRAAM montowane są na gondolach silnikowych.
Przeznaczenie samolotu.
Głównym przeznaczeniem samolotów Boeing EA-18G Growler jest walka elektroniczna (WRE), m.in. za pomocą zasobników ALQ-218(V)2 samolot posiada możliwość zagłuszania radiowego. Zasobniki ALQ-99 pozwalają na przechwytywanie oraz zagłuszanie fal radarowych oraz łączności. Dodatkowo samolot przeznaczony jest do wykonywania misji przełamywania obrony powietrznej (SEAD), polegających na eliminacji systemów obrony obszaru powietrznego przeciwnika, szczególnie systemów obrony przeciwlotniczej, dzięki czemu Growlery zapewniają własnym statkom powietrznym możliwość bezpiecznego operowania we własnej przestrzeni powietrznej, która narażona jest na działanie wrogich jednostek przeciwlotniczych, jak i bezpośrednio w przestrzeni powietrznej przeciwnika.
Użytkownicy.
Stany Zjednoczone.
Pierwszy samolot walki elektronicznej Boeing EA-18G Growler wprowadzono do służby 3 czerwca 2008 roku do jednostki "VAQ-129" ("Electronic Attack Squadron 129"). Marynarka Wojenna Stanów Zjednoczonych planowała początkowo zakup do 85 maszyn, które znalazły by się na wyposażeniu 11 eskadr od końca 2008 roku. Testy w wojsku samolotu EA-18G zakończyły się pod koniec lipca 2009 wynikiem pozytywnym, tym samym Growlery zostały dopuszczone do służby operacyjnej. Dostawy pierwszej transzy zakończono w 2012 roku. W 2009 roku zawarto aneks do pierwszej umowy na dostawy samolotów. 28 września 2010 roku zakupiono kolejne 58 EA-18G. W maju 2014 roku Boeing poinformował, że dostarczono setny egzemplarz samolotu. W 2015 roku zamówiono ostatnią partię Growlerów liczącą 15 maszyn. Dostarczono je do stycznia 2018 roku.
28 marca 2022, w związku z wzrostem napięcia w Europie wynikłym z inwazją Rosji na Ukrainę, poinformowano o przebazowaniu sześciu samolotów (wraz z personelem, ok. 240 osób) do amerykańskiej w Niemczech.
Modernizacja.
W połowie 2019 roku poinformowano, że Boeing i Dowództwo US Navy rozpoczęło prace projektowe nad modernizacją obecnie posiadanych maszyn EA-18G Growler Block I. Wcześniej producent rozpoczął konsultacje z US Navy na temat propozycji modernizacji Growler oraz Boeing otrzymał środki finansowe na opracowanie wstępnych założeń technicznych.
W marcu 2021 roku, Dowództwo US Navy poinformowało, że rozpoczęto proces modernizacji samolotów EA-18G Block I w ramach programu GCM ("Growler Capability Modification"). Procesowi modernizacji samolotów Growler poddana zostanie cała ich flota, czyli 160 maszyn. Jednym z głównych celów programu jest przystosowanie samolotów do przenoszenia i wykorzystania zasobników zakłócających nowej generacji AN/249 (v)1 NGJ-MB, które mają zastąpić używane dotychczas zasobniki AN/ALQ-99. Zmodernizowane samoloty otrzymają oznaczenie EA-18G Growler Block II. Dodatkowo maszyny otrzymają także wspólne poszczególne elementy pochodzące z modernizowanych obecnie maszyn F/A-18E/F Super Hornet do wariantu Block III. Proces modernizacji ma trwać 5 lat, natomiast pierwsze maszyny mają zostać dostarczone w 2025 roku. Przeprowadzona modernizacja pozwoli na utrzymanie floty EA-18G Growler do roku 2040.
Australia.
Pierwotnie Australia zamierzała przebudować na samoloty EA-18G połowę posiadanych samolotów wielozadaniowych F/A-18F Super Hornet. Ostatecznie zrezygnowano z realizacji tego pomysłu i zdecydowano się zakupić fabrycznie nowe samoloty. W czerwcu 2014 zawarto kontrakt na dostawę 12 EA-18G. Pierwszy egzemplarz dostarczono w lutym 2017, zaś dostawy zakończono w lipcu tego samego roku. W styczniu 2018 roku doszło do wypadku z udziałem jednego z Growlerów. Podczas startu doszło do pożaru jednego z silników, co spowodowało duże uszkodzenia kadłuba. Egzemplarz skreślono ze stanu. Australijskie Growlery dodatkowo posiadają możliwość przenoszenia pocisków AIM-9X Sidewinder.
Australijskie Siły Powietrzne eksploatują obecnie 11 samolotów EA-18G Growler. Maszyny używane są przez jednostkę "No. 6 Squadron" bazy w Brisbane.

</doc>
<doc id="5046687" url="https://pl.wikipedia.org/wiki?curid=5046687" title="Amanda (singel)">
Amanda (singel)

Amanda – ballada rockowa zespołu Boston, wydana w 1986 roku jako singel promujący album "Third Stage".
Powstanie.
Piosenka została napisana przez Toma Scholza. Jest to wyznanie miłosne, w którym podmiot liryczny oświadcza kobiecie po raz pierwszy, że ją kocha. Imię Amanda zostało wybrane z uwagi na to, że jest rytmiczne w zestawieniu z tekstem. Prace nad piosenką rozpoczęły się w 1980 roku, kiedy to Boston podjął pierwsze prace nad swoim trzecim albumem.
W utworze Scholz zagrał na dwunastostrunowej gitarze akustycznej, wykorzystując ponadto różne efekty, aby gitara przypominała w brzmieniu syntezator. Natomiast partie wokalowe Brada Delpa zostały nagrane dwukrotnie.
Wydanie i odbiór.
W roku 1984 do stacji radiowych wyciekła bootlegowa kopia utworu. Dwa lata później piosenka została wydana na singlu, pierwszym singlu Boston od 1978 roku. Stronę B stanowił utwór „My Destination”.
Piosenka cieszyła się popularnością szczególnie w Ameryce Północnej, zajmując pierwsze miejsce w Kanadzie i Stanach Zjednoczonych. Była to jedyna piosenka Boston, która zajęła pierwsze miejsce na liście Hot 100. Ponadto z uwagi na fakt, że do utworu nie nakręcono teledysku, „Amanda” była ostatnią piosenką numer jeden na liście Hot 100 w historii, która nie miała teledysku.

</doc>
<doc id="5046688" url="https://pl.wikipedia.org/wiki?curid=5046688" title="František Gaulieder">
František Gaulieder

František Gaulieder (ur. 18 stycznia 1951, zm. 25 marca 2017 w powiecie Šaľa) – słowacki polityk, współzałożyciel Ruchu na rzecz Demokratycznej Słowacji, poseł do Rady Narodowej. Został usunięty z parlamentu po głosowaniu w grudniu 1996 roku. W orzeczeniach Europejskiego Trybunału Praw Człowieka i Sądu Konstytucyjnego Słowacji stwierdzono, że prawa konstytucyjne Gauliedera zostały naruszone. W wyniku skandalu Słowacja została na pewien czas pozbawiona możliwości przystąpienia do Unii Europejskiej.
W 2014 roku kandydował na członka Rady Miejskiej Galanty. Otrzymał najwięcej głosów obywateli spośród wszystkich kandydatów (1516) i został posłem jako działacz obywatelski.
Zmarł w wyniku uderzenia przez pociąg 25 marca 2017 roku w nieznanych okolicznościach.

</doc>
<doc id="5046690" url="https://pl.wikipedia.org/wiki?curid=5046690" title="F3D Skyknight">
F3D Skyknight



</doc>
<doc id="5046693" url="https://pl.wikipedia.org/wiki?curid=5046693" title="Grupa majora Leona Zawistowskiego">
Grupa majora Leona Zawistowskiego

Grupa majora Leona Zawistowskiego – improwizowany oddział Wojska Polskiego z okresu wojny polsko-bolszewickiej.
Struktura organizacyjna.
Skład 18 kwietnia 1919:

</doc>
<doc id="5046697" url="https://pl.wikipedia.org/wiki?curid=5046697" title="Julie Dowling">
Julie Dowling

Julie Dowling (ur. 31 stycznia 1969 w Perth) – australijska malarka pochodząca z plemienia Badimaya.
Życiorys.
Urodziła się 31 stycznia 1969 roku w Subiaco, dzielnicy Perth. Ma przodków pochodzących z Europy i Australii. Jej korzenie sięgają plemion Badimaya, Yamatji i Nyoongar; jej praprababkę wywieziono do Anglii, by pokazywać jako egzotyczną ciekawostkę. Sama Dowling identyfikuje się jako członkini plemienia Badimaya, ponieważ wychowała się w kulturze rdzennej Australii.
Dowling jest pierwszą osobą w swojej rodzinie, która zdobyła wyższe wykształcenie. W 1989 roku ukończyła studia na Claremont School of Art, po czym studiowała na Curtin University i Perth Metropolitan TAFE. Jej pierwsza wystawa indywidualna odbyła się w 1995 roku we Fremantle Arts Centre, tego samego roku zdobyła pierwsze rządowe stypendium przyznane przez Australia Council Development. Drugie stypendium otrzymała trzy lata później. Rozgłos zdobyła już pod koniec lat 90. XX w.
W swojej twórczości czerpie z różnorodnych źródeł. Nawiązuje tak do tradycji malarstwa europejskiego oraz ikon, jak i do rdzennej sztuki Australii. Łączy elementy socrealizmu, pop-artu i surrealizmu ze sztuką plemienną, tworząc politycznie nacechowane, postmodernistyczne prace. Tworzy przede wszystkim portrety. W niektórych pracach widać nawiązanie do bohaterskich póz modeli Velázqueza, Ingresa and Goyi, a mimika postaci jest ograniczona jak na renesansowych portretach. Jej twórczość konfrontuje odbiorcę z historią rdzennych mieszkańców Australii. Dla przykładu, cykl "Icon to a Stolen Child" przypomina historię skradzionych pokoleń. Celowo wykorzystuje kolonialne środki wyrazu, które „dekolonizuje” przedstawiając historię swojego plemienia. Jej prace są kontrą dla dawnych, kolonialnych przedstawień rdzennej ludności służących jako etnograficzny zapis wyglądu plemion, o których uważano, że wkrótce wymrą. Powracającym tematem prac Dowling są członkowie jej rodziny, choć – jak w przypadku portretu praprababki – nie tylko osoby, które poznała osobiście. Dowling postrzega malarstwo jako przedłużenie tradycji oralnych swojej rodziny, często wykorzystując stare zdjęcia rodzinne jako wzory dla obrazów, lub wręcz malując portrety na podstawie rodzinnych opowieści.
Trzykrotnie znalazła się w finale Archibald Prize. W 2000 roku została wyróżniona nagrodą Mandorla Award oraz National Aboriginal and Torres Strait Islander Art Award. W 2002 roku otrzymała tytuł doktora honoris causa na Murdoch University.

</doc>
<doc id="5046700" url="https://pl.wikipedia.org/wiki?curid=5046700" title="Salt Cay">
Salt Cay

Salt Cay – nizinna wyspa na Oceanie Atlantyckim, wchodząca w skład terytorium Turks i Caicos.
Salt Cay jest otoczona rafami koralowymi.
Wyspa została odkryta w 1512 r. Od 1990 r. wyspa jest rezerwatem biosfery.

</doc>
<doc id="5046703" url="https://pl.wikipedia.org/wiki?curid=5046703" title="Czarnaziomauka (osiedle)">
Czarnaziomauka (osiedle)

Czarnaziomauka (; ) – osiedle na Białorusi, w obwodzie mohylewskim, w rejonie mohylewskim, w sielsowiecie Daszkauka.
Znajduje tu się stacja kolejowa Czarnaziomauka, położona na linii Mohylew – Żłobin.

</doc>
<doc id="5046704" url="https://pl.wikipedia.org/wiki?curid=5046704" title="Czarnaziomauka">
Czarnaziomauka



</doc>
<doc id="5046705" url="https://pl.wikipedia.org/wiki?curid=5046705" title="Kościół ewangelicko-augsburski w Kutnie">
Kościół ewangelicko-augsburski w Kutnie

Kościół ewangelicko-augsburski w Kutnie – kościół parafialny należący do parafii Ewangelicko-Augsburskiej w Kutnie (diecezja warszawska kościoła Ewangelicko-Augsburskiego w RP).
Jest to świątynia wzniesiona w 1880 roku na miejscu drewnianego kościoła. Jest to budowla wzniesiona w stylu neogotyckim na planie prostokąta, z lekko wysuniętą wieżą na planie kwadratu przy elewacji frontowej oraz absydą zamkniętą trójbocznie. Świątynię nakrywa blaszany dach dwuspadowy. Elewacje boczne kościoła są czteroosiowe i podzielone pseudopilastrami toskańskimi, pomiędzy nimi są umieszczone wąskie, wysokie, ostrołukowe okna. Wieża posiada trzy kondygnacje, w niej znajduje się wejście do kościoła, zwieńczona jest z czterech stron trójkątnymi szczytami, nakrywa ją dach hełmowy w kształcie ostrosłupa o podstawie sześciokąta. Jednoprzestrzenne wnętrze poprzedza kruchta. Po 1989 roku dzięki zaangażowaniu Hermana Nijhofa, ewangelika z Holandii, świątynia została wyremontowana.
W świątyni odprawiane są także nabożeństwa Kościoła Starokatolickiego Mariawitów, przez proboszcza parafii św. Mateusza Apostoła i Ewangelisty i św. Rocha w Nowej Sobótce. 

</doc>
<doc id="5046719" url="https://pl.wikipedia.org/wiki?curid=5046719" title="Czarnaziomauka (wieś)">
Czarnaziomauka (wieś)

Czarnaziomauka (; ) – wieś na Białorusi, w obwodzie mohylewskim, w rejonie mohylewskim, w sielsowiecie Daszkauka.

</doc>
<doc id="5046720" url="https://pl.wikipedia.org/wiki?curid=5046720" title="Grupa majora Aleksandra Narbutta-Łuczyńskiego">
Grupa majora Aleksandra Narbutta-Łuczyńskiego

Grupa majora Aleksandra Narbutta-Łuczyńskiego – improwizowany oddział Wojska Polskiego z okresu wojny polsko-bolszewickiej.
Struktura organizacyjna.
Skład 23 lutego 1919:

</doc>
<doc id="5046721" url="https://pl.wikipedia.org/wiki?curid=5046721" title="Salukkan Kallang">
Salukkan Kallang

Salukkan Kallang – jaskinia w Indonezji, położona na wyspie Celebes.
W Salukkan Kallang występuje bogata szata naciekowa.

</doc>
<doc id="5046724" url="https://pl.wikipedia.org/wiki?curid=5046724" title="Miażysietki">
Miażysietki

Miażysietki (; ) – agromiasteczko na Białorusi, w obwodzie mohylewskim, w rejonie mohylewskim, w sielsowiecie Daszkauka, przy drodze republikańskiej R93.

</doc>
<doc id="5046730" url="https://pl.wikipedia.org/wiki?curid=5046730" title="Bouszawa">
Bouszawa

Bouszawa (; ) – wieś na Białorusi, w obwodzie mohylewskim, w rejonie mohylewskim, w sielsowiecie Daszkauka, nad Łachwą.

</doc>
<doc id="5046731" url="https://pl.wikipedia.org/wiki?curid=5046731" title="Grupa majora Władysława Dąbrowskiego">
Grupa majora Władysława Dąbrowskiego

Grupa majora Władysława Dąbrowskiego – improwizowany oddział Wojska Polskiego z okresu wojny polsko-bolszewickiej.
Struktura organizacyjna.
Skład 23 lutego 1919:

</doc>
<doc id="5046733" url="https://pl.wikipedia.org/wiki?curid=5046733" title="Salzgrabenhöhle">
Salzgrabenhöhle

Salzgrabenhöhle – jaskinia krasowa w Niemczech, w Alpach Salzburskich.
W Salzgrabenhöhle występuje system obszernych korytarzy, komór oraz studni.

</doc>
<doc id="5046735" url="https://pl.wikipedia.org/wiki?curid=5046735" title="Rational Diet">
Rational Diet

Rational Diet – białoruski zespół rockowy, istniejący w latach 1996–2011. Specjalizował się w rocku awangardowym, nawiązywał też do współczesnej muzyki kameralnej.
Historia zespołu.
Zespół powstał w Brześciu, zaczął od wydania kasety „From The Grey Notebook”, z recytacjami m.in. wierszy Aleksandra Wwiedienskiego. W skład zespołu wchodził wtedy Maxim Velvetov (gitara), Vitaly Appow (instrumenty dęte), Dimitry Maslovsky (bas), Nikołaj „Gumberg” Semitko (perkusja). 
Pierwszą płytę, „The Shameless” zespół wydał nakładem własnym w 2003, została w 2006 wznowiona nakładem polskiej wytwórni Audiotong. Wykorzystano na niej teksty rosyjskich futurystów Daniiła Charmsa i Aleksieja Kruczonycha.
W kolejnych latach zespół przeniósł się do Mińska, gdzie jego skład uzupełnili studenci mińskiego konserwatorium, choćby Olga Podgajska.
Większą popularność przyniosły Rational Diet trzy albumy wydane w latach 2007–2010 nakładem włoskiej wytwórni AltrOck Productions. Zespół nawiązywał na nich do nurtu Rock in Opposition i takich wykonawców jak Univers Zero, Present, Henry Cow lub Samla Mammas Manna. Poza tradycyjnymi instrumentarium rockowym Rational Diet wykorzystywał m.in. fagot, wiolonczelę czy akordeon.
W 2011 Rational Diet uczestniczył w przygotowaniu audiobooka „Miłosz pa Bialorusku” we współpracy z białoruskim poetą, Andrejem Chadanowiczem. Grupa stworzyła akompaniament do wybranych wierszy Czesława Miłosza, przetłumaczonych i czytanych przez Chadanowicza.
Po roku 2011 zespół rozpadł się, a jego byli muzycy stworzyli dwa projekty: 
Członkowie zespołu.
Za materiałem źródłowym, który podaje jedynie anglojęzyczną transkrypcję nazwisk:

</doc>
<doc id="5046738" url="https://pl.wikipedia.org/wiki?curid=5046738" title="Dosawa Sialiba">
Dosawa Sialiba

Dosawa Sialiba (; ) – wieś na Białorusi, w obwodzie mohylewskim, w rejonie mohylewskim, w sielsowiecie Daszkauka, nad Łachwą.

</doc>
<doc id="5046739" url="https://pl.wikipedia.org/wiki?curid=5046739" title="Puchar Świata w biathlonie 2020/2021 – Östersund">
Puchar Świata w biathlonie 2020/2021 – Östersund

Zawody Pucharu Świata w biathlonie w Östersund w dniach 19-21 marca 2021 roku były ostatnimi w sezonie 2020/2021 w tej dyscyplinie sportu. Rywalizacja odbyła się w sprincie, biegu pościgowym i biegu masowym.

</doc>
<doc id="5046742" url="https://pl.wikipedia.org/wiki?curid=5046742" title="Krasnica 1 (rejon mohylewski)">
Krasnica 1 (rejon mohylewski)

Krasnica 1 (; ) – wieś na Białorusi, w obwodzie mohylewskim, w rejonie mohylewskim, w sielsowiecie Daszkauka, przy drodze republikańskiej R93 i w pobliżu jej skrzyżowania z drogą republikańską R123.

</doc>
<doc id="5046745" url="https://pl.wikipedia.org/wiki?curid=5046745" title="Grand Prix Bahrajnu 2021">
Grand Prix Bahrajnu 2021

Grand Prix Bahrajnu 2021, oficjalnie Formula 1 Gulf Air Bahrain Grand Prix 2021 – pierwsza runda Mistrzostw Świata Formuły 1 w sezonie 2021. Grand Prix odbyło się w dniach 26–28 marca 2021 na torze Bahrain International Circuit w Sakhir. Wyścig wygrał Lewis Hamilton (Mercedes), a na podium kolejno stanęli po starcie z pole position Max Verstappen (Red Bull) oraz Valtteri Bottas (Mercedes).
Tło.
W pierwotnej wersji kalendarza na sezon 2021 Grand Prix Bahrajnu miało być drugą eliminacją, po Grand Prix Australii. Jednakże wskutek obostrzeń związanych z pandemią COVID-19 Grand Prix Australii zostało przesunięte na listopad, dzięki czemu Grand Prix Bahrajnu będzie pierwszą rundą sezonu 2021.
Tym samym uczestnictwo w Grand Prix Bahrajnu było debiutem w Formule 1 dla zespołu Alpine, który zastąpił Renault. Ponadto po raz pierwszy od 1960 roku w mistrzostwach świata wystartował Aston Martin, który przejął Racing Point. Debiutantami wśród kierowców byłi Yūki Tsunoda, Nikita Mazepin i Mick Schumacher.
Klasyfikacja po wyścigu.
Kierowcy.
Źródło: FIA
Konstruktorzy.
Źródło: FIA

</doc>
<doc id="5046746" url="https://pl.wikipedia.org/wiki?curid=5046746" title="6 Kompania Łączności">
6 Kompania Łączności

Oddziały wojsk łączności noszące numer „6”:
Wojska Polskiego:
Sił Zbrojnch Komitetu Wyzwolenia Narodów Rosji:

</doc>
<doc id="5046747" url="https://pl.wikipedia.org/wiki?curid=5046747" title="Andrzej Justyn Borkowski">
Andrzej Justyn Borkowski

Andrzej Justyn Borkowski – polski geolog, biolog, dr hab. nauk biologicznych, adiunkt Instytutu Geochemii, Mineralogii i Petrologii Wydziału Geologii Uniwersytetu Warszawskiego.
Życiorys.
W 2004 ukończył studia biotechnologii (mikrobiologii) na Uniwersytecie Warszawskim, 24 kwietnia 2009 obronił pracę doktorską "Rola bakterii cyklu siarkowego w kształtowaniu strefy wietrzenia łupków pirytonośnych w Wieściszowicach (Rudawy Janowickie)" (promotor – Jan Parafiniuk). 2 czerwca 2017 habilitował się na podstawie pracy zatytułowanej "Oddziaływanie nanomateriałów ceramicznych (nanostrukturalnego węglika krzemu) na komórki bakteryjne".
Jest zatrudniony na stanowisku adiunkta w Instytucie Geochemii, Mineralogii i Petrologii na Wydziale Geologii Uniwersytetu Warszawskiego.

</doc>
<doc id="5046749" url="https://pl.wikipedia.org/wiki?curid=5046749" title="Tiexi Stadium">
Tiexi Stadium

Tiexi Stadium – stadion wielofunkcyjny w Chinach, w mieście Shenyang, na którym w części piłkarskiej grał tamtejszy klub – Shenyang Zhongze. Mieści 30 000 widzów, zaś część gimnastyczna 4 000. Jego nawierzchnia jest naturalna, trawiasta. Został otwarty w 2008 roku.

</doc>
<doc id="5046750" url="https://pl.wikipedia.org/wiki?curid=5046750" title="Tiexi New District Sports Center">
Tiexi New District Sports Center



</doc>
<doc id="5046752" url="https://pl.wikipedia.org/wiki?curid=5046752" title="Zimbabwe na Mistrzostwach Świata w Lekkoatletyce 2019">
Zimbabwe na Mistrzostwach Świata w Lekkoatletyce 2019

Zimbabwe na Mistrzostwach Świata w Lekkoatletyce 2019 – reprezentacja Zimbabwe podczas mistrzostw świata w Doha liczyła czterech zawodników i jedną zawodniczkę.

</doc>
<doc id="5046755" url="https://pl.wikipedia.org/wiki?curid=5046755" title="Marcin Fiałkowski">
Marcin Fiałkowski

Marcin Fiałkowski (zm. 3 marca 2021) – polski fizyk, dr hab, profesor Instytutu Chemii Fizycznej PAN.
Życiorys.
W 1993 roku ukończył studia fizyczne na Uniwersytecie Jagiellońskim. 27 listopada 1997 obronił pracę doktorską "Viscous Properties of Biaxial Nematic Liquid Crystals and Binary Mixtures of Uniaxial Nematic Liquid Crystals", 17 grudnia 2007 habilitował się na podstawie pracy zatytułowanej "Teoria tworzenia mikrostruktur w układach typu reakcja-dyfuzja". Został zatrudniony na stanowisku profesora nadzwyczajnego w Instytucie Chemii Fizycznej Polskiej Akademii Nauk.
Zmarł 3 marca 2021.

</doc>
<doc id="5046756" url="https://pl.wikipedia.org/wiki?curid=5046756" title="Królewska Szkoła Rzemiosł i Gospodarstwa Domowego dla Dziewcząt w Poznaniu">
Królewska Szkoła Rzemiosł i Gospodarstwa Domowego dla Dziewcząt w Poznaniu

Królewska Szkoła Rzemiosł i Gospodarstwa Domowego dla Dziewcząt w Poznaniu (, także ) – nieistniejąca szkoła usytuowana na rogu współczesnych ulic Zwierzynieckiej (niem. "Tiergartenstrasse") i Roosevelta (dawniej niem. "Glogauerstrasse").
Historia.
Szkoła została założona przez Emmę Köbke i pierwotnie swą siedzibę miała w kamienicy przy placu św. Piotra 3 (współcześnie plac Wiosny Ludów). Otwarto ją 1 stycznia 1881 roku dzięki zaangażowaniu i wsparciu finansowemu niemieckiego stowarzyszenia Schützen-Freu Verein. Prowadziła zajęcia w zakresie nauki rzemiosła, handlu i dziedzin artystycznych. Szkoła nosiła nazwę „Frauenschutz” i w księgach adresowych miasta Poznania (niem. "Adress und Geschäfts-Handbuch der Stadt Posen", następnie "Adressbuch der Provinzial-Hauptstadt Posen") przynajmniej od 1885 roku figurowała pod adresem św. Marcin 6 (niem. "St. Martin"), poprzez lata 1887, 1894 i 1895 do momentu przeniesienia do nowej siedziby przy ul. Zwierzynieckiej.
W 1892 roku na rogu Tiergartenstrasse 4, współczesnej ul. Zwierzynieckiej i Glogauerstrasse 21, współczesnej ul. Franklina Roosevelta (ówcześnie ul. Głogowska dochodziła do ul. Zwierzynieckiej), w głębi parceli wybudowano willę podmiejską z ogrodem dla dr. Andreasa Andresena.
W 1897 roku dobudowano od południa łącznik, który połączył willę z budynkiem, w którym ulokowano Królewską Szkołę Rzemiosł i Gospodarstwa Domowego. W willi natomiast umieszczono szkolny pensjonat. W dwudziestoleciu międzywojennym w willi mieściła się Państwowa Żeńska Szkoła Handlowo-Przemysłowa. Na planie miasta Poznania z 1920 roku (najstarszym w zbiorach Archiwum Państwowego w Poznaniu po odzyskaniu niepodległości) opisana jako „Szkoła przemysłowa i gospodarstwa kobiecego”.
Współcześnie budynek szkoły nie istnieje. Został rozebrany w 1926 roku i na jego miejscu, a także na sąsiadującym z nim placu składowym przedsiębiorstwa budowlanego postawiono modernistyczny budynek usługowo-mieszkalny dla Pocztowej Kasy Oszczędności, z salą widowiskową-kinową, gdzie funkcjonowało po 1945 roku kino Bałtyk.
Tradycję dawnej szkoły kontynuuje współcześnie Zespół Szkół Odzieżowych im. Władysława Stanisława Reymonta przy ul. Kazimierza Wielkiego 17 w Poznaniu.
Opis.
Dwukondygnacyjny budynek szkoły wybudowano w ryglowej konstrukcji ścian wypełnionych czerwoną cegłą. Reprezentował w budownictwie styl szwajcarski i tworzył akcent architektoniczny o rustykalnym charakterze. Mieszkalne poddasze zaprojektowano z dużą ilością dekoracji. Budynek otrzymał wielopołaciowy dach, który pokryto łupkiem i urozmaicono wieloma wystawkami i wykuszami z fantazyjnie wykonanymi daszkami. Także wokół okien zastosowano ozdobne rzeźbione obramienia, wykonane z dużym kunsztem sztuki snycerskiej.
Zadaniem szkoły było przygotowanie dziewcząt niepodlegających obowiązkowi nauki szkolnej do otrzymania odpowiedniego przygotowania do prowadzenia gospodarstwa domowego, a także zdobycia zawodu rękodzielniczego. W szkole prowadzono kursy: gotowania i prowadzenia gospodarstwa domowego, bieliźniarstwa, krawiectwa, robót ręcznych, także kursy: dla modystek i prasowaczek oraz kupiectwa, rysowania i malowania.
Willa, w której funkcjonował pensjonat, miała wysokość dwóch kondygnacji i od ul. Głogowskiej pięcioosiową symetryczną fasadę z ryzalitami na narożach i drewniany ganek tworzący powyżej balkon w osi elewacji. Ściany o konstrukcji szachulcowej maskowało tynkowanie oraz historyzujący detal.
Pensjonat w ramach opłaty rocznej 860 marek dla Niemek i 1200 marek dla dziewcząt pozostałych narodowości oferował zamieszkanie wraz z ogrzewaniem i wyżywieniem. Ponadto w opłatę wliczano koszty oświetlenia, prania, opieki lekarskiej i leków niezbędnych podczas choroby. Dostępne były lekcje rysunku i malowania w wymiarze 8 godzin tygodniowo. Nauka konwersacji w językach angielskim i francuskim oraz nauka tańca lub gry na fortepianie była dodatkowo płatna.

</doc>
<doc id="5046757" url="https://pl.wikipedia.org/wiki?curid=5046757" title="300 km">
300 km

300 km () – przystanek kolejowy w pobliżu miejscowości Nikulino, w rejonie safonowskim, w obwodzie smoleńskim, w Rosji. Położony jest na linii Moskwa - Mińsk - Brześć.

</doc>
<doc id="5046760" url="https://pl.wikipedia.org/wiki?curid=5046760" title="Grupa podpułkownika Władysława Beliny-Prażmowskiego">
Grupa podpułkownika Władysława Beliny-Prażmowskiego

Grupa podpułkownika Władysława Beliny-Prażmowskiego – improwizowany oddział Wojska Polskiego z okresu wojny polsko-bolszewickiej.
Struktura organizacyjna.
W sumie grupa liczyła 840 „szabel”, 10 ckm-ów i 2 działa.

</doc>
<doc id="5046764" url="https://pl.wikipedia.org/wiki?curid=5046764" title="Mitino (przystanek kolejowy)">
Mitino (przystanek kolejowy)

Mitino () – przystanek kolejowy w miejscowości Mitino, w rejonie safonowskim, w obwodzie smoleńskim, w Rosji. Położony jest na linii Moskwa - Mińsk - Brześć.

</doc>
<doc id="5046765" url="https://pl.wikipedia.org/wiki?curid=5046765" title="Izdieszkowo (stacja kolejowa)">
Izdieszkowo (stacja kolejowa)

Izdieszkowo () – stacja kolejowa w miejscowości Izdieszkowo, w rejonie safonowskim, w obwodzie smoleńskim, w Rosji. Położona jest na linii Moskwa - Mińsk - Brześć.
Historia.
Stacja powstała w XIX w. na drodze żelaznej moskiewsko-brzeskiej pomiędzy stacjami Ałfiorowo i Durowo.

</doc>
<doc id="5046766" url="https://pl.wikipedia.org/wiki?curid=5046766" title="Bolesław Jankowski (poseł)">
Bolesław Jankowski (poseł)

Bolesław Jankowski (ur. 13 listopada 1885 w Dąbrowice, zm. 1 maja 1939 w Krzemieńcu) – polski nauczyciel, działacz społeczny i samorządowy, poseł na Sejm V kadencji.
Od 1904 był kierownikiem szkoły powszechnej w Grodźcu (w tym okresie należał do PPS-Frakcji Rewolucyjnej). W latach 1918-1929 nauczał w gimnazjum Polskiej Macierzy Szkolnej w Łucku, zaś pod koniec lat 30. XX w. - w gimnazjum w Równem.
Podczas I wojny światowej służył w armii rosyjskiej. W jej końcowej fazie był instruktorem Centralnego Komitetu Obywatelskiego na okręg smoleński, następnie zaś kijowski. W latach 1918-1920 działał w Polskiej Organizacji Wojskowej. W latach międzywojennych pełnił funkcje: radnego miejskiego i ławnika w Łucku, sekretarza zarządu komitetu miejskiego BBWR i OZN, prezesa Zarządu Okręgowego ZNP, wiceprezesa oddziału miejskiego i Zarządu Powiatowego Związku Strzeleckiego, prezes koła Polskiego Białego Krzyża, prezesa spółdzielni "Kooperatywa Polska". Był także członkiem prezydium Zjednoczenia Polskiej Myśli Politycznej.
Do Sejmu V kadencji został wybrany z okręgu wyborczego nr 59 (Równe). Zasiadał w Komisji Oświaty oraz Zdrowia Publicznego i Opieki Społecznej.

</doc>
<doc id="5046768" url="https://pl.wikipedia.org/wiki?curid=5046768" title="Al Khaleej Club Stadium">
Al Khaleej Club Stadium

Al Khaleej Club Stadium – stadion piłkarski w mieście Saihat, na którym gra tamtejszy klub – Al-Khaleej. Został otwarty w 1996 roku. Mieści 10150 widzów. Jego nawierzchnia jest trawiasta.

</doc>
<doc id="5046769" url="https://pl.wikipedia.org/wiki?curid=5046769" title="Ziarnojadek wielkodzioby">
Ziarnojadek wielkodzioby

Ziarnojadek wielkodzioby, ryżołusk wielkodzioby ("Sporophila maximiliani") – gatunek małego ptaka z rodziny tanagrowatych (Thraupidae). Występuje plamowo w środkowej i północnej części Ameryki Południowej. Obecnie znany jest z pojedynczych stanowisk w Boliwii, Brazylii, Gujanie, Gujanie Francuskiej, Surinamie i Wenezueli. Gatunek zagrożony wyginięciem.
Systematyka.
Takson ten jako pierwszy opisał w 1830 roku Maximilian zu Wied-Neuwied, nadając mu nazwę "Fringilla crassirostris". W 1851 roku Jean Cabanis umieścił ziarnojadka wielkodziobego w nowo utworzonym przez siebie rodzaju "Oryzoborus", a ponieważ nazwa "Oryzoborus crassirostris" była już zajęta przez ziarnojadka grubodziobego, autor zaproponował nową nazwę – "Oryzoborus maximiliani". Obecnie ziarnojadek wielkodzioby jest umieszczany w rodzaju "Sporophila".
Takson ten bywał łączony w jeden gatunek z ziarnojadkiem czarnym ("S. nuttingi"), grubodziobym ("S. crassirostris") i czarnodziobym ("S. atrirostris"), często też za podgatunek ziarnojadka wielkodziobego uznawano podgatunek "occidentalis" ziarnojadka grubodziobego.
Jeszcze niedawno wyróżniano dwa podgatunki "Sporophila maximiliani":
W 2018 opublikowano wyniki badań, którym poddano większość istniejących okazów muzealnych "S. maximiliani". Nie stwierdzono różnic w morfometrii i upierzeniu uzasadniających wydzielanie ich do dwóch osobnych podgatunków, zaproponowano zatem uznanie taksonu "parkesi" za synonim podgatunku nominatywnego. Propozycja ta została zaakceptowana przez Międzynarodowy Komitet Ornitologiczny (IOC), który obecnie uznaje ziarnojadka wielkodziobego za gatunek monotypowy.
Morfologia.
Długość ciała około 14 cm, masa ciała 20–22 g. Samiec jest cały czarny oprócz białego lusterka. Ma duży błyszczący dziób w kolorze od białego do kości słoniowej, nogi i stopy czarne, oczy czarno-brązowe. Samica jest oliwkowozielona, podobnie jak samice wielu innych ziarnojadków. Ma czarniawy dziób, bardzo ciemne oczy, a nogi i stopy także czarniawe.
Występowanie i środowisko.
Ziarnojadek wielkodzioby występuje tylko lokalnie w niewielu zidentyfikowanych siedliskach. Występuje w zaroślach łęgowych i mokradłach słodkowodnych do wysokości 1100 m n.p.m.
Status i ochrona.
W Czerwonej księdze gatunków zagrożonych IUCN ziarnojadek wielkodzioby od 2017 roku klasyfikowany jest jako gatunek zagrożony (EN, "Endangered"); wcześniej, od 2013 roku miał status gatunku narażonego (VU, "Vulnerable"), od 2004 gatunku bliskiego zagrożenia (NT, "Near Threatened"), od 2000 gatunku najmniejszej troski (LC, "Least Concern"), a od 1988 uznawano go za gatunek bliski zagrożenia (NT, "Near Threatened"). Liczebność populacji szacowana jest na 1000–2499 dorosłych osobników, rozmieszczony plamowo w nie więcej niż kilkunastu lokalizacjach. Szacuje się, że populacja systematycznie maleje z powodu zawężania się i zanikania jego naturalnego siedliska oraz wyłapywania w celach handlu ptakami.
BirdLife International wymienia 8 ostoi ptaków IBA, w których ten gatunek występuje, są to: w Kolumbii Reserva Natural Río Ñambí, Reserva Natural El Pangán, w Ekwadorze Gran Yasuní i Campos do Encanto, w Brazylii Park Narodowy Serra da Capivara, Park Narodowy Emas, Parque Estadual do Rio Doce, Caceres i Rios Negro e Aquidauana.

</doc>
<doc id="5046770" url="https://pl.wikipedia.org/wiki?curid=5046770" title="Puchar Bośni i Hercegowiny w piłce siatkowej mężczyzn (2020/2021)">
Puchar Bośni i Hercegowiny w piłce siatkowej mężczyzn (2020/2021)

Puchar Bośni i Hercegowiny w piłce siatkowej mężczyzn 2020/2021 – 28. sezon rozgrywek o siatkarski Puchar Bośni i Hercegowiny (16. sezon z udziałem drużyn z Republiki Serbskiej) zorganizowany przez Związek Piłki Siatkowej Bośni i Hercegowiny ("Odbojkaški savez Bosne i Hercegovine", OSBiH). Zainaugurowany został 10 lutego 2021 roku.
W rozgrywkach brały udział cztery kluby: finaliści Pucharu Federacji Bośni i Hercegowiny, tj. i oraz finaliści Pucharu Republiki Serbskiej, tj. i . Składały się one z półfinałów oraz finału. Półfinały grane były w formie dwumeczów.
Finał odbył się 6 marca 2021 roku w hali sportowej I Szkoły Podstawowej w miejscowości Ražljevo. Puchar Bośni i Hercegowiny po raz siódmy zdobył , który w finale pokonał .
System rozgrywek.
W Pucharze Bośni i Hercegowiny w sezonie 2020/2021 uczestniczą cztery drużyny: finaliści Pucharu Federacji Bośni i Hercegowiny oraz finaliści Pucharu Republiki Serbskiej. Rozgrywki składają się z półfinałów i finałów. Nie jest rozgrywany mecz o 3. miejsce.
Pary półfinałowe tworzone są według klucza:
Zespoły rozgrywają między sobą dwa spotkania. Gospodarzem pierwszego meczu jest finalista pucharu regionalnego, natomiast drugiego – zdobywca pucharu regionalnego. Awans do finału uzyskuje drużyna, która wygrała większą liczbę meczów. Jeżeli obie drużyny wygrały po jednym spotkaniu, o awansie decyduje liczba wygranych setów, a następnie liczba zdobytych małych punktów.
Zwycięzcy półfinałów rozgrywają jeden mecz finałowy o Puchar Bośni i Hercegowiny.

</doc>
<doc id="5046772" url="https://pl.wikipedia.org/wiki?curid=5046772" title="Kościół św. Małgorzaty w Gaci Kaliskiej">
Kościół św. Małgorzaty w Gaci Kaliskiej

Kościół świętej Małgorzaty w Gaci Kaliskiej – rzymskokatolicki kościół filialny należący do parafii św. Benedykta Opata w Chlewie (dekanat Koźminek diecezji kaliskiej).
Pod koniec XVIII wieku właścicielka wsi, Salomea Cielecka, sprzedając Gać Pawęzową pozostawiła pieniądze na naprawę uszkodzonej świątyni. Jednak okazała się ona nieopłacalna, w związku z tym ksiądz Jan Karwat podjął decyzję o budowie nowej. Nowy właściciel Gaci protestant Jan Kossecki zbudował nowy, murowany, kościół katolicki i zachował się on do czasów współczesnych. Poświęcony został w 1808 roku przez dziekana dekanatu Staw księdza Andrzeja Rychłowskiego na prośbę arcybiskupa gnieźnieńskiego Ignacego Raczyńskiego. Prawie 50 lat po poświęceniu kolejny właściciel wsi Karol Osterloff pokrył dach nowym gontem, wyremontował sufit i pobielił go. Kolejne zapisane informacje o świątyni pochodzą z 1864 roku. Dzięki nim możemy się dowiedzieć, że Osterloff miał obowiązek płacić proboszczowi dzierżawę za użytkowanie ziemi. Wiadomo również, że później świątynia była remontowana, na przykład w latach 60. XX wieku. Później dach kościoła został pokryty blachą, następnie zostały przeprowadzone prace odwadniające wokół kościoła. Remonty te zostały wykonane dzięki zaangażowaniu mieszkańców parafii.
We wnętrzu jednonawowej świątyni w półkolistym prezbiterium, w ołtarzu głównym znajduje się obraz przedstawiający Świętą Rodzinę. Natomiast po jego bokach są umieszczone rzeźby – po lewej św. Piotra i po prawej św. Pawła. Z kolei w górnej nastawie ołtarza usytuowane są figurki aniołów. Na wizerunku zawieszonym na ścianie przed prezbiterium znajduje się św. Małgorzata, patronka kościoła. Umieszczony jest tam także obraz św. Antoniego. Obrazy zostały odrestaurowane w czasie malowania świątyni. Kościół posiada również cztery cynowe lichtarze z ornamentem rokokowym, wykonane w 1832 roku. W zachodniej części nawy znajduje się chór muzyczny, który jest podparty dwoma kolumnami.

</doc>
<doc id="5046774" url="https://pl.wikipedia.org/wiki?curid=5046774" title="Kościół Świętej Trójcy w Popradzie">
Kościół Świętej Trójcy w Popradzie

Kościół Świętej Trójcy – ewangelicki kościół w Popradzie. Znajduje się na placu św. Idziego ("Námestie svätého Egídia").
Ewangelicka parafia w Popradzie powstała około 1545, po tym gdy reformacja pojawiła się na Spiszu. W okresie kontrreformacji, ewangeliccy duchowni zostali wydaleni z miasta w 1674, a protestanci spotykali się do 1743 wyłącznie w prywatnych domach. Dopiero w 1760 mogli postawić kościół drewniany.
Kościół murowany został wybudowany w latach 1829-1834. Jego konsekracji dokonano 24 czerwca 1835 podczas Święta Trójcy Świętej. Jego projektantem w ścisłym stylu klasycystycznym był Ján Fabrici. Z kolei ołtarz pochodzi z 1840 i jest dziełem miejscowych rzemieślników: Samuela Justa, Samuela Grentznera oraz Pavla Fábryho.
W 1860 budynek spłonął, został odbudowany nakładem miejscowego przedsiębiorcy, Dawida Husza, oraz pastora Karola Wünschendorfera.
Na fasadzie kościoła znajduje się łacińska inskrypcja "Deo posuit coetus evangelicus anno 1834".
W kościele znajduje się pochodzący z 1830 nagrobek pastora i szlachcica Ondreja Fabriciego, który pracował w Popradzie przez 41 lat. 

</doc>
<doc id="5046776" url="https://pl.wikipedia.org/wiki?curid=5046776" title="MF Nieborów">
MF Nieborów

MF Nieborów – prom pasażersko-samochodowy zbudowany w niemieckiej stoczni Nobiskrug w Rendsburgu. 
Wszedł do eksploatacji 12 listopada 1973 roku w pod nazwą Prinz Hamlet. W barwach armatora Prinzen-Linie obsługiwał trasę z Hamburga do Harwich. Po 14-tu latach został sprzedany do duńskiego armatora DFDS i od 11 maja 1987 pływał na trasie Esbjerg – Newcastle upon Tyne pod nazwą Prins Hamlet. W październiku 1988 przeszedł do Stena Line, by już w listopadzie zostać sprzedanym do Polskiej Żeglugi Bałtyckiej. W barwach polskiego armatora, obsługiwał trasty ze Świnoujścia do Ystad oraz Malmö a także z Gdańska do Nynäshamn. 14 stycznia 1993 roku brał udział w akcji ratunkowej po katastrofie promu Jan Heweliusz. W październiku 2002 roku został sprzedany i trafił do Adriatic Lines, gdzie obsługiwał trasę z Baru do Bari a w miesiącach letnich również z Baru do Ankony. W maju 2017 roku po 44 latach eksploatacji, został wycofany i zezłomowany w tureckiej miejscowości Aliağa.
Zabierał na pokład 225 samochodów osobowych oraz 1100 pasażerów, którzy mieli do dyspozycji 572 kabiny.

</doc>
<doc id="5046777" url="https://pl.wikipedia.org/wiki?curid=5046777" title="Jadwiga Siedlecka">
Jadwiga Siedlecka

Jadwiga (Wiga) Siedlecka (ur. 21 kwietnia 1877 w Markowie (gubernia witebska), zm. 7 marca 1952 w Jastrzębiej Górze lub w Pucku) – polska malarka, zwolenniczka i znacząca postać dla rozwoju polskiej antropozofii.
Edukacja i twórczość artystyczna.
Jadwiga Maria Kazimiera Siedlecka była córką Stefana Markowskiego i Marii z Oskierków. W 1900 roku wyszła za mąż za malarza i grafika Franciszka Siedleckiego. Do 1919 roku mieszkała za granicą, głównie w Paryżu, gdzie uczęszczała na studia artystyczne oraz w Monachium, Berlinie, we Włoszech i Szwecji. W 1919 roku pracowała w warsztatach Stefanii Łazarskiej w Paryżu, a w połowie tego samego roku zamieszkała w Warszawie. W 1935 roku przeniosła się do Radości, po 1945 roku do Zakopanego, a następnie zamieszkała w Jastrzębiej Górze, w domku wybudowanym w latach trzydziestych, wraz ze swoim mężem. 
Do 1914 roku Jadwiga Siedlecka poświęcała się głównie malarstwu; tworzyła głównie pejzaże, studia postaci, sceny symboliczne i rodzajowe. W jej pracach widoczne były wpływy secesji, symbolizmu oraz twórczości Władysława Ślewińskiego. Z tego okresu pochodzą m.in. prace pt. " Portret", "Zamyślona" (1908). Zajmowała się również ilustratorstwem: wykonała projekt okładki „Dzieci”. W okresie, gdy przebywała w Goetheanum, rzeźbiła w drewnie tamtejsze kolumny, wraz z mężem pracowała przy wyrobie witraży. W 1921 roku próbowała rozwinąć w Warszawie pracownię rycia w szkle.
Antropozofia.
W 1911 roku Jadwiga Siedlecka uczęszczała na wykłady Rudolfa Steinera, twórcy antropozofii, którego poznała prawdopodobnie już w 1908 roku dzięki pisarzowi i krytykowi literackiemu Arturowi Górskiemu. W latach 1914–1919 lub 1920 mieszkała wraz z mężem w Dornach koło Bazylei, gdzie brała udział w budowie siedziby Towarzystwa Antropozoficznego „Goetheanum” m.in. przy szlifowaniu niebieskiego i czerwonego okna pierwszego Goetheanum, którego technikę pod kierunkiem Tadeusza Rychtera opracowali. 
Od 1913 roku przewodziła antropozoficznej Grupie Juliusza Słowackiego. 
Po powrocie do Warszawy w 1919 roku Jadwiga Siedlecka wraz z mężem angażowała się na polu sztuki, antropozofii i eurytmii. W willi ich przyjaciół Zofii i Aleksandra Schiele zorganizowali pierwsze przedszkole waldorfskie, gdzie dzieci malowały farbami wodnymi i ćwiczyły eurytmię. Dzięki staraniom Siedleckiej, w 1925 roku do pierwszej szkoły waldorfskiej w Stuttgardzie został wysłany na stypendium jedyny polski uczeń Robert Walter. Dzięki przyjaźni z Elizabeth Vreede — członkinią zarządu Powszechnego Towarzystwa Antropozoficznego — oraz z Itą Wegman, uznawaną za współzałożycielkę medycyny antropozoficznej Siedlecka wysłała do Dornach nauczycielkę, Helenę Wajdzik-Jankowskiej Kaiser, późniejszą założycielkę drugiego przedszkola waldorfskiego w Warszawie w 1934, a Stefan Ziemski, polski filozof i psycholog, jeszcze jako student mógł mieć dostęp do prywatnego archiwum Elizabeth Vreede w Dornach. 
W 1922 roku w Klubie Artystycznym Polonia zaczęła prowadzić kurs eurytmii, w efekcie czego w 1923 roku wraz ze swoimi uczniami wystąpiła na scenie Teatru Polskiego z dramatem misteryjnym Steinera. W 1924 roku Siedlecka wstąpiła do Wolnej Wyższej Szkoły Wiedzy Duchowej. W Warszawie należała do inicjatorów i założycieli Towarzystwa Antropozoficznego, gdzie pełniła funkcję sekretarza (w okresie dwudziestolecia międzywojennego), angażowała się w propagowanie antropozofii, wygłaszając odczyty oraz tłumacząc (wraz z Tadeuszem Witkowskim) pisma Rudolfa Steina m.in. pracę "Zasadnicze podstawy nowego ustroju społeczeństwa i państwa". W 1927 roku brała udział w wydawaniu dzieł Steina. 
Po wojnie, w roku 1946 Siedlecka prowadziła grupę antropozoficzną w Warszawie, która skupiała także uciekinierów z Wilna.

</doc>
<doc id="5046782" url="https://pl.wikipedia.org/wiki?curid=5046782" title="Parafia św. Wojciecha w Kościelecu">
Parafia św. Wojciecha w Kościelecu



</doc>
<doc id="5046785" url="https://pl.wikipedia.org/wiki?curid=5046785" title="Triada (ujednoznacznienie)">
Triada (ujednoznacznienie)

Triada (od łac. "trias", gr. τριάς) – w najogólniejszym rozumieniu zespół trzech elementów wyrażający trójstopniowość.

</doc>
<doc id="5046788" url="https://pl.wikipedia.org/wiki?curid=5046788" title="Azotnaja">
Azotnaja

Azotnaja () – towarowa stacja kolejowa w miejscowości Wierchniednieprowskij, w rejonie dorohobuskim, w obwodzie smoleńskim, w Rosji.
Stacja obsługuje dorohobuskie zakłady azotowe koncernu Acron.

</doc>
<doc id="5046790" url="https://pl.wikipedia.org/wiki?curid=5046790" title="Głęboki rów">
Głęboki rów

Głęboki rów lub Wielki rów (fr. "Le Grand Fossé") – dwudziesty piąty tom serii "Asteriks" (pierwszy stworzony bez udziału zmarłego w 1977 roku René Goscinnego). Jego premiera miała miejsce w 1980 r.
Pierwsze polskie wydanie (w tłumaczeniu Jolanty Sztuczyńskiej) ukazało się w 1996 r.
Fabuła.
Galijska wioska, podobna do tej zamieszkałej przez Asteriksa i jego przyjaciół, jest podzielona głębokim rowem. Mieszkańcy jednej i drugiej połowy są wrogo do siebie nastawieni. Jeden z wodzów, Segregacjoniks, namówiony przez swego doradcę, Paskudniksa, decyduje się wezwać Rzymian, by pomogli mu zdobyć władzę nad całą osadą. Dowiedziawszy się o tych planach, wódz drugiej połowy wioski, Obrotniks, wysyła swojego syna, Komiksa, po wsparcie do Asparanoiksa. Asterix, Obelix i Panoramix udają się z pomocą do podzielonej wioski.

</doc>
<doc id="5046791" url="https://pl.wikipedia.org/wiki?curid=5046791" title="Mowa Nanowa">
Mowa Nanowa

Mowa Nanowa (, w tłumaczeniu „język na nowo” lub „język po nowemu”) – inicjatywa podejmowana przez organizacje pozarządowe, w ramach której prowadzone są bezpłatne kursy języka białoruskiego. Ma ona na celu rozpowszechnienie używania tego języka oraz działanie na rzecz lepszej komunikacji w tym języku między ludźmi z różnych grup społecznych. Pierwsza edycja kursu miała miejsce 13 stycznia 2014 w Galerii Sztuki Współczesnej „Ў” w Mińsku. Jego prowadzącymi są filolożka Alesia Litwinouska i dziennikarz Hleb Łabadzienka. Inicjatywa została przyjęta pozytywnie i doceniona przez inne miasta w kraju, które wspierają to przedsięwzięcie – obecnie kursy odbywają się również w Baranowiczach, Borysowie, Grodnie, Bobrujsku, Rzeczycy, Brześciu, Soligorsku, Mołodecznie, Mohylewie, Witebsku, Ostrowcu i Homlu. Przedsięwzięcie wykracza swoim zasięgiem także poza Białoruś – naukę języka białoruskiego w ramach kursów Mowa Nanowa oferuje między innymi Towarzystwo Białoruskie w Krakowie, oraz miasto Warszawa.
Telewizja.
Na kanwie popularności kursów stacja telewizyjna Biełsat TV emituje program pod tą samą nazwą.

</doc>
<doc id="5046795" url="https://pl.wikipedia.org/wiki?curid=5046795" title="Operacja wileńska (1919)">
Operacja wileńska (1919)

Operacja wileńska – działania militarne Wojska Polskiego prowadzone przeciw oddziałom Armii Czerwonej mające na celu opanowanie i utrzymanie Wilna toczone w pierwszym roku wojny polsko-bolszewickiej.
Była to akcja ofensywna Wojska Polskiego na litewsko-białoruskim kierunku operacyjnym kierowana osobiście przez Wodza Naczelnego Józefa Piłsudskiego. Była istotnym elementem jego planów federalistycznych. 
Zasadniczym elementem operacji był rajd-zagon 1 Brygady Jazdy ppłk Władysława Beliny-Prażmowskiego i działania 2 Dywizji Piechoty Legionów gen. Edwarda Śmigłego-Rydza w kierunku na Wilno („wyprawa wileńska”). Elementami pomocniczymi, mającymi na celu związanie znacznych sił nieprzyjaciela i odwrócenie jego uwagi od kierunku zasadniczego, było uderzenie na Lidę, a także natarcie na Baranowicze i Nowogródek. Poza tym jednostki polskie osłaniały zgrupowania uderzeniowe od strony Grodna przed ewentualnym wrogim kontrdziałaniem wojsk niemieckich. 
Geneza.
Na mocy porozumienia z Niemcami, w lutym 1919 oddziały Wojska Polskiego wkroczyły na tereny opuszczane przez jednostki niemieckie. Niemcy zobowiązali się nie wpuszczać wojsk sowieckich na opuszczane przez siebie terytoria aż do chwili, kiedy to miejsce zajmą oddziały polskie. Realizując to porozumienie, pierwsze oddziały Wojska Polskiego w okresie od 9 do 14 lutego przemaszerowały przez strefę wojsk niemieckich i weszły w kontakt bojowy z jednostkami Armii Czerwonej. Rozpoczęła się nigdy nie wypowiedziana wojna polsko-bolszewicka. 
Na odcinku północnym w rejonie Wołkowyska operowała nie w pełni jeszcze zorganizowana Dywizja Litewsko Białoruska (Grupa gen. Iwaszkiewicza). Oddziały dywizji weszły w styczność bojową z sowieckimi awangardami nadciągającymi od strony Wilna, Baranowicz i Pińska. Z tą chwilą powstanie frontu polsko-sowieckiego stało się faktem. 
Do końca lutego na froncie toczono jedynie drobne potyczki. W tym czasie priorytetem dla sowieckiej Rosji była walka z armiami białych Rosjan, a dla Wojska Polskiego działania na Ukrainie przeciw wojskom Ukrainy Zachodniej i Ukraińskiej Republiki Ludowej (Naddnieprzańskiej).
Na początku kwietnia na litewsko-białoruskim obszarze działań wojennych oddziały polskie stały na linii Jasiołda - Kanał Ogińskiego, podchodząc na północ od Niemna do linii kolejowej Baranowicze - Lida i do rzeki Dzitwy. Na swym lewym skrzydle miały wojska niemieckie, które nadal obsadzały obszar Grodna. W tym czasie oddziały Armii Czerwonej tworzyły cztery zgrupowania. Pierwsze znajdowało się w obszarze Wilna. Jego wysunięte oddziały stały na linii Żośle-Wysoki Dwór-Przełaje, w luźnej styczności z oddziałami litewskimi i wojskami niemieckimi na Litwie. Jedynie jego lewe skrzydło w obszarze Marcinkaniec było częściowo zwrócone ku oddziałom polskim. Załogę Wilna stanowiły między innymi oddziały I Brygady polskojęzycznej Zachodniej Dywizji Strzelców w składzie 1 Warszawski pułk strzelców i 2 Lubelski pułk strzelców. Drugie zgrupowanie obsadzało obszar Lidy i Nowogródka, a trzecie operowało w obszarze Baranowicz. Na Polesiu stacjonowało kolejne zgrupowanie w rejonie Łunińca. Odwody Sowieci rozlokowali w Mińsku i Bobrujsku.
Planowanie operacji.
Jeszcze w marcu 1919 polski wywiad wojskowy meldował, że Sowieci grupują siły i w maju należy spodziewać się ofensywy, mającej na celu opanowanie obszarów Litwy i Białorusi będących w posiadaniu wojsk polskich. Pragnąc uprzedzić działania przeciwnika i wyjść naprzeciw oczekiwaniom opinii publicznej, domagającej się pomocy dla Litwy, Naczelny Wódz zlecił podjęcie prac nad planem ofensywy na Wilno, a 26 marca, podczas narady w Brześciu z generałami Szeptyckim i Listowskim, wydał wstępne rozporządzenia do operacji, stając jednocześnie na jej czele.
Plan ofensywy przewidywał prowadzenie natarcia na Lidę, Nowogródek i Baranowicze, przy jednoczesnym uderzeniu na Wilno samodzielnie operującej brygady jazdy i dywizji piechoty. Plan „wyprawy wileńskiej” utrzymywany był w dużej tajemnicy. Pierwsze szczegółowe rozkazy operacyjne wydane zostały dopiero 10 i 11 kwietnia, zaś wojska przybywające z głębi kraju nie były świadome zadań, jakie będą realizowały. Obok wojsk dowodzonych przez generałów Szeptyckiego i Listowskiego w planowanej operacji miały uczestniczyć dwie dywizje legionowe: 1. i 2 Dywizja Piechoty Legionów zorganizowane i szkolone w głębi kraju.
Siły wyznaczone do realizacji operacji wileńskiej składały się ze związku taktycznego gen. Mokrzeckiego, grupy gen. Lasockiego, części oddziałów Grupy Poleskiej gen. Antoniego Listowskiego, grupy kawaleryjskiej ppłk. Beliny-Prażmowskiego oraz oddziałów 1. i 2 Dywizji Piechoty Legionów i zgrupowania płk. Freja.
W skład polskiej grupy uderzeniowej, mającej wyzwolić Wilno, weszły: grupa jazdy ppłk. Władysława Beliny-Prażmowskiego w składzie dwa szwadrony 11 p.uł., trzy szwadrony 1 pszwol., dwa szwadrony 4 p.uł., szwadron 7 p.uł., półtora szwadronu ckm-ów oraz pluton artylerii konnej, licząca w stanie bojowym około 840 „szabel”, dziewięć ckm, dwa działa, oraz grupa piechoty gen. Edwarda Rydza-Śmigłego w składzie trzy bataliony 1 pp Leg., dwa bataliony 5 pp Leg., batalion 6 pp Leg., bateria 9 pap, bateria 6 pap oraz kompania telegraficzna, licząca około 3 000 oficerów i żołnierzy. 
Polskie zgrupowanie uderzeniowe miało skoncentrować się na zachód od Lidy, a jego grupa jazdy miała forsownym marszem podejść pod Wilno i zdecydowanym atakiem zdobyć je. Maszerująca za kawalerią grupa piechoty miała obsadzić miasto i nie dopuścić do jego utraty. 
Kolejna grupa pod dowództwem gen. Józefa Lasockiego (1 DP Leg., oddział mjr. Mackiewicza, grupa mjr. Janusza Głuchowskiego) miała uderzyć na Lidę, zdobyć ją i tym samym osłonić Wilno od ewentualnego kontruderzenia z południa. 
Aby uniemożliwić siłom sowieckim stojącym na południe od Niemna przeciwdziałanie w kierunku Lidy, zamierzano związać je równoczesnym uderzeniem na Baranowicze i Nowogródek. Miało ono także odwrócić uwagę dowództwa sowieckiej Dywizji Zachodniej od głównego kierunku uderzenia, jakim był kierunek wileński. Jako że obszar Grodna nadal zajmowały wojska niemieckie, a ich stosunek do działań polskich na Litwie pozostawał niewiadomą, w obszarze Skidla pozostawiono grupę obserwacyjną płk. Bolesława Freja, która miała zapewnić osłonę operacji od zachodu. Zatem do wykonania operacji wyznaczona została grupa gen. Stanisława Szeptyckiego (Dywizja L-B, zasilona przez część Grupy Poleskiej gen. Listowskiego, oraz nowo sformowane oddziały 1 i 2 Dywizji Piechoty Legionów i 1 Brygady Jazdy). Dowodzenie operacją przejął osobiście Naczelny Wódz, który 15 kwietnia swoje stanowisko dowodzenia rozwinął w Skrzybowcach.
Działania na kierunku wileńskim.
Marsz i natarcie na Wilno.
Wczesnym rankiem 16 kwietnia ze wsi Myto, maszerując drogą Myto-Krupy-Żyrmuny w kierunku Wilna, wyruszyła grupa ppłk. Beliny-Prażmowskiego w składzie dziewięciu szwadronów kawalerii z plutonem artylerii konnej. Jej straż przednia miała tego dnia pokonać 35 km i osiągnąć Bastuny. W ślad za kawalerią podążał gen. Edward Śmigły-Rydz z trzema batalionami 2 Dywizji Piechoty Legionów i dwiema bateriami artylerii. Nie napotykając na opór nieprzyjaciela, po wyjściu na trakt wileński szybkość marszu jazdy wzrosła. Całość zgrupowania kawalerii już o 16.00 zatrzymała się na kwaterach w rejonie Woronów – stacja Bastuny – Sokoły. Piechota gen. Śmigłego-Rydza już w początkowej fazie operacji zanotowała pierwsze opóźnienia. Z uwagi na fatalny stan dróg na trasie Myto–Krupy–Wielkie Sioło, do rejonu Żyrmun dotarła dopiero wieczorem, nie wysyłając ubezpieczeń do Bastun.
Wieczorem 16 kwietnia Józef Piłsudski podjął decyzję o zatrzymaniu marszu wojsk na Wilno. Marsz wznowiono dopiero w godzinach południowych 17 kwietnia. Idąca na czele kolumny jazdy awangarda, w składzie 11 pułk ułanów i szwadron 7 pułku ułanów, miała dotrzeć do Wielkich Solecznik, tam uszkodzić połączenia kolejowe i telegraficzne i stanąć na nocleg. Pozostałe oddziały brygady miały osiągnąć Bieniakonie i Bieniakońce. Jedynie szwadron jazdy kujawskiej pozostał w Woronowie, by stanowić osłonę dla taborów brygady.
Po marszu dziennym, z uwagi na przemęczenie koni odbywającym się zazwyczaj pieszo, brygada dotarła do Wielkich Solecznik. Tu znaleziono spore ilości owsa i jęczmienia i dzięki temu konie otrzymały należny im obrok, zaś oddziały stanęły na nocleg w rejonie Wielkie Soleczniki, Kamionka i Turgiele. W tym czasie oddziały 2 Dywizji Piechoty Legionów gen. Rydza-Śmigłego, w sile zaledwie trzech batalionów piechoty i dwóch baterii z 9 pułku artylerii polowej, zajmowały rejon Taukinie- Żyrmuny-Skorowody-Wielkie Sioło-Hutor Żyrmuny, czyli były niemal o dwa dni marszu za brygadą jazdy. Jednak z uwagi na niebezpieczeństwo sowieckiej kontrakcji, ppłk Belina-Prażmowski zdecydował się na skoncentrowanie do rana 18 kwietnia podległych mu sił pomiędzy Pawłowem a Turgielami. Taka ich dyslokacja umożliwiała bowiem jednym nocnym przemarszem dotarcie do Wilna. 
18 kwietnia ppłk Belina-Prażmowski wysłał 2/1 pułku szwoleżerów w kierunku północnym z zadaniem przerwania toru kolejowego Wilno-Mińsk, w celu uniemożliwienia Sowietom transportu posiłków oraz ewakuacji Wilna. Miejsce postoju brygady ubezpieczone zostało systemem placówek i posterunków obserwacyjnych. Jednocześnie do Turgiel podciągnięto tabory. Brygada przygotowywała się do szturmu na Wilno. Jej dowódca podjął decyzję o samodzielnym ataku, który nastąpić miał 19 kwietnia w godzinach 3.30-4.00. 
Wymarsz pierwszych oddziałów tworzących straż przednią grupy nastąpił około 21.00. Podczas marszu obowiązywała bezwzględna cisza, a w razie napotkania nieprzyjaciela należało używać jedynie białej broni. Nie niepokojone przez przeciwnika oddziały grupy jazdy minęły Misiuczany, Bortkuszki i Łopatowszczyznę. W Rudomienie zorganizowano godzinny postój.
Jeszcze przed świtem 19 kwietnia Polacy dotarli na północny skraj lasu Dubniaki-Doły. Tam też podpułkownik Belina-Prażmowski wydał ostatnie rozkazy do natarcia na Wilno. Idący w awangardzie 11 pułk ułanów mjr. Mariusza Zaruskiego bez strzału zajął Lipówkę. Godzinę później spieszona kawaleria pod dowództwem mjr. Gustawa Orlicza-Dreszera uderzyła na dworzec kolejowy i zajęła go biorąc przeszło czterystu jeńców, zdobyła przy tym 13 lokomotyw, kilkaset wagonów, 14 ckm oraz duże zapasy broni i amunicji. Jeden ze zdobytych pociągów mjr Zaruski wysłał w kierunku Lidy po piechotę. Wykorzystując zaskoczenie przeciwnika, oddziały polskie dotarły do pl. Katedralnego, opanowały Górę Zamkową oraz część miasta położoną na południowym brzegu Wilii. Zajęto też koszary i rozbrojono śpiących jeszcze czerwonoarmistów. Wzięto do niewoli około 1200 żołnierzy i urzędników sowieckich.
W południe dowództwo sowieckie opanowało panikę w swych oddziałach i zreorganizowało obronę. Tempo polskiego natarcia zmalało, a rozproszona w ulicach rozległego miasta kawaleria znalazła się w trudnym położeniu. Ponadto oddziały polskie zaczęły odczuwać zmęczenie, a coraz większym problemem stawał się brak amunicji do broni pochodzenia austriackiego. Sowieci zaczęli kontratakować w kierunku na most „Zielony” i na dworzec kolejowy. Inne oddziały sowieckie także atakowały zajęte już przez Polaków obszary miasta. Ich ataki aktywnie wspomagali nieumundurowani mieszkańcy miasta żydowskiego pochodzenia. Dowództwo polskie zdecydowało za wszelką cenę usunąć Sowietów z placu Katedralnego i zmusić ich do odwrotu za Wilię. Do tego celu użyto ognia kartaczowego dział 2 plutonu 1 baterii artylerii konnej porucznika Stanisława Kopańskiego, prowadzonego na dystansie 300-400 kroków.
Dopiero wieczorem nadeszły z pomocą pierwsze oddziały piechoty, dowiezione pociągiem zdobytym w Wilnie. Jako pierwszy przybył III/1 pułku piechoty kpt. Władysława Langnera. Wkrótce potem pojawiły się inne pododdziały. W sumie przybyło około 1000 żołnierzy. Część przybyłego oddziału obsadziła dworzec kolejowy, w efekcie czego walczące tam do tej pory szwadrony 4 i 7 pułku ułanów przeszły do odwodu 1 Brygady Jazdy, a grupy majora Zaruskiego i majora Dreszera otrzymały w podporządkowanie po kompanii piechoty. Poza tym kapitan Langner otrzymał rozkaz wysłania kolejnych transportów kolejowych przeznaczonych do przetransportowania do Wilna następnych formacji piechoty i artylerii polowej 2 Dywizji Piechoty Legionów. Korzystając z pomocy przewodników, sforsowano na łodziach Wilię i jeszcze nocą zdobyto przyczółki. Na innych odcinkach trwała wymiana ognia, przy czym ostrzał sowiecki na ogół był nieskuteczny. Równie nieskuteczne były też sowieckie wypady organizowane przed przedni skraj. Jednocześnie jednak cały czas trwała ewakuacja z Wilna do Mejszagoły sowieckich urzędów i instytucji, a w jej ramach aresztowano i wywieziono z miasta około 300 zakładników, głównie przedstawicieli polskiej inteligencji oraz okolicznego ziemiaństwa. Grupa mjr. Zaruskiego wyrównała w nocy pozycje i wyszła na skrzyżowanie ulic Zawalnej i Trockiej, z posterunkiem na ulicy Górzystej. Poza tym opanowała też wylot ulicy Wileńskiej oraz zbieg ulic Ignacego i Jezuickiej oraz południową część ulicy Niemieckiej.
20 kwietnia wznowiono natarcie, opanowano mosty na Wilii i kolejne dzielnice. Przed południem ppłk Belina-Prażmowski nakazał grupie mjr. Dreszera przejąć pozycje grupy mjr. Zaruskiego, zaś szwadrony 11 pułku ułanów wycofać na przedmieścia. Jednocześnie piechurzy kapitana Langnera przejęli odpowiedzialność taktyczną za stację i dworzec kolejowy. Odtworzono też odwód ogólny składający się z kompanii piechoty oraz szwadronów 4., 11., i 7 pułku ułanów. W ciągu dnia mjr Dreszer miał co prawda przekazać swoje pozycje obronne piechocie, ale utrzymać osobiste dowodzenie odcinkiem. Wycofanie szwadronów jazdy osłabiło polskie oddziały walczące w Wilnie, a tymczasem oddziały sowieckie otrzymały posiłki. Spowodowało to zatrzymanie natarcia polskiego zarówno na terenie miasta, jak i na dworcu kolejowym. Ponadto na ulice miasta należało wysłać silniejsze patrole, gdyż gdzieniegdzie rozpoczęły się rabunki dokonywane przez część ludności cywilnej. Lokalne walki prowadzone w godzinach popołudniowych spowodowały, że legioniści opanowali ulicę Wileńską do ulicy Świętego Jura oraz część tej ostatniej. Wykorzystując zamieszanie powstałe u przeciwnika, pod koniec dnia, mjr Dreszer na czele kilkunastu szwoleżerów i piechurów uderzył przez most „Zielony” i zajął kilka domów leżących po drugiej stronie Wilii. Ostatecznie szturmujący zostali zmuszeni do odwrotu, zaś sam major Dreszer, odcięty od własnych żołnierzy, wycofał się wpław przez Wilię.
Nocą z 20 na 21 kwietnia do Wilna przybył gen. Edward Rydz- Śmigły z pozostałymi oddziałami grupy uderzeniowej. 21 kwietnia do działań weszła piechota i opanowała resztę miasta, w tym mocno bronione przez nieprzyjaciela przedmieście Surpiszki. W tym też dniu po południu do Wilna przybył Józef Piłsudski. Miasto było wolne, a oddziały Armii Czerwonej wycofały się w nieładzie w kierunku na Mejszagołę.
Obrona Wilna i polski kontratak.
Utrata Wilna stanowiła dla Sowietów ciężką porażkę, zarówno w wymiarze militarnym jak i politycznym. Dowództwo sowieckie zdecydowało się przywrócić poprzednie położenie. Pod Wilno ściągnięto odwody z Polesia oraz oddziały z frontu przeciwłotewskiego. Utworzono trzy zgrupowania uderzeniowe. Pierwsze zgrupowano w obszarze Szyrwint, na północny zachód od Wilna, kolejne w obszarze Podgrodzia, na północny wschód od miasta, i trzecie w obszarze Soty-Oszmiana, na wschód od Wilna. Miały one wykonać koncentryczny atak i wyrzucić Polaków z miasta. Dowództwo polskie oceniało je na około 12000 piechoty, 3000 kawalerii, 210 ckm-ów i 44 działa.
Obroną Wilna kierował gen. Edward Śmigły-Rydz. W skład podległej mu Grupy Wileńskiej weszły oddziały 2 Dywizji Piechoty Legionów, 1 Brygady Jazdy i część Grupy Lidzkiej. Ogółem grupa liczyła 8 batalionów piechoty, 8 szwadronów jazdy i 4 baterie artylerii. Z głębi kraju miały przybyć kolejne dwa bataliony piechoty. W sumie dawało to około 11 000 żołnierzy.
Dowódca obrony Wilna postanowił bronić miasta w sposób zaczepny. Aby nie dopuścić do równoczesnego uderzenia na Wilno wszystkich trzech zgrupowań nieprzyjaciela, postanowił rozbić je każde z osobna. Jako pierwsza nocą z 28 na 29 kwietnia uderzyła grupa mjr. Stefana Dęba-Biernackiego, kierując się na Podbrodzie. Grupa zdobyła je i zmusiła czerwonoarmistów do wycofania się w obszar Święcian. Tym samym ustało bezpośrednie zagrożenie miasta.
Oddziały polskie odrzuciły też spod samego już miasta nieprzyjaciela działającego od strony Oszmiany. Wreszcie pozostałymi silami odparły natarcie przeciwnika z kierunku Szyrwint. Do 1 maja Polacy odparli wszystkie próby opanowania przez Sowietów Wilna. Potem sami przeszli do natarcia i kolejnymi uderzeniami odrzucili przeciwnika od miasta, zajmując Mejszagołę, Giedrojcie, Podbrodzie i Smorgonie. Tocząc kolejne walki, Grupa Wileńska do połowy maja dotarła do linii: jezioro Narocz-Hoduciszki-lgnalino-Łyngmiany.
Działania demonstracyjne na innych kierunkach.
Równocześnie z walkami o Wilno toczył się bój grupy gen. Stefana Mokrzeckiego o Nowogródek i Baranowicze, a grupa gen. Józefa Lasockiego, złożona z części dawnej Grupy Zaniemeńskiej i oddziałów 2 Dywizji Piechoty Legionów, uderzyła na Lidę.
Natarcie na Baranowicze.
Zadanie opanowania Baranowicz i Nowogródka powierzono grupie gen. Adama Mokrzeckiego. Dysponował on dziewięcioma batalionami piechoty, 3. i 9 pułkiem ułanów, grupą jazdy mjr. Dąbrowskiego i trzema bateriami artylerii. Główne zadanie wykonywała grupa płk. Aleksandra Boruszczaka. Dowódca grupy podzielił swoje zgrupowanie uderzeniowe na cztery kolumny. Tworzący północne skrzydło zgrupowania oddział płk. Stefana Pasławskiego, liczący trzy bataliony i dwie baterie, ruszył na Cieszewlę i Białolesie, batalion szturmowy kpt. Witolda Komierowskiego skierował się na Nową Mysz, mjr Stanisław Bobiatyński z I wileńskim batalionem strzelców nacierał na Baranowicze od południowego zachodu. Oddział mjr. Władysława Dąbrowskiego, w składzie trzy szwadrony ułanów wileńskich i dwa bataliony lidzkiego pułku strzelców, miał obejść Baranowicze od południowego wschodu. 
Pod Baranowiczami broniła się składająca się w większości z Polaków I Brygada sowieckiej Dywizji Zachodniej, licząca około 3000 żołnierzy i posiadająca 8 dział. W Nowogródku i Nowojelni stały 3 kompanie i 2 szwadrony kawalerii, w Horodyszczach 1 batalion, w Cieszewli 1 szwadron, w Nowej Myszy 1 kompania, w Kuncewiczach, Małachowcach i Młynku znajdowały się 2 kompanie i 2 szwadrony. Wysunięte placówki nieprzyjaciel rozmieścił w Świerjanach, Połonce i Niebytach. Sowieci wykorzystywali ponadto umocnienia polowe z czasów I wojny światowej. Największe zgrupowanie nieprzyjaciela stacjonowało w Baranowiczach. Tu znajdował się też sztab sowieckiej brygady.
13 kwietnia ruszyło polskie natarcie, ale po trzech dniach ciężkich walk zostało załamane nad Myszanką. Brakowało amunicji strzeleckiej, a i baterie artylerii, którym pozostało po 15-20 pocisków na działo, nie mogły efektywnie wspierać piechoty. Ponieważ po obu stronach frontu walczyli Polacy, niejednokrotnie podczas przerw w boju żołnierze wymyślali sobie nawzajem po polsku. Podwładni płk. Aleksandra Boruszczaka nazywali przeciwników zdrajcami i sprzedawczykami, ci zaś rewanżowali się określeniem „pachołki burżuazji”. W tym położeniu dowódca Dywizji Litewsko-Białoruskiej gen. Stanisław Szeptycki wzmocnił grupę gen. Mokrzeckiego batalionem piechoty z Okręgu Generalnego Łódź, oddziałem jazdy tatarskiej i baterią artylerii. Zaopatrzono też walczące oddziały w amunicję. Także Sowieci wzmacniali swoje siły. Na front przybył 10 Miński pułk czekistów, który odrzucił grupę płk. Pasławskiego spod Adamowa.
18 kwietnia płk Boruszczak wznowił natarcie siłami batalionu szturmowego, batalionu OGen. Łódź i szwadronu 10 pułku ułanów. Uderzenie na Nową Mysz załamało się, ale na innych odcinkach frontu odnotowano sukcesy. Mjr Bobiatyński dotarł do Uznohy, a mjr Dąbrowski sforsował Myszankę, wszedł w lukę i rozpoczął manewr obejścia Baranowicz od południowego wschodu. 19 kwietnia Grodzieński pułk strzelców opanował Stołowicze. 19 kwietnia pod miasto dotarł batalion szturmowy Dywizji L-B kpt. Komierowskiego, ale zmęczony całonocnym marszem nie zdołał przełamać obrony nieprzyjaciela. O rezultacie walk przesądziła śmiała akcja podjazdu 10 pułku ułanów, który wykonał szarżę na uchodzące tabory, wzniecając panikę na tyłach oddziałów broniących miasta.
Walki pod Nowojelnią i Nowogródkiem.
Podczas polskiej wyprawy na Wilno oraz równoczesnego uderzenia na Lidę i Baranowicze, zadanie zdobycia Nowogródka powierzono grupie mjr. Leona Zawistowskiego. W jej skład wchodził Kowieński pułk strzelców, II batalion Białostockiego pułku strzelców, szwadron 10 pułku ułanów, dwa plutony 5 pułku ułanów, 3 bateria 8 pułku artylerii polowej i pluton artylerii ciężkiej. Prawe skrzydło grupy utrzymywało łączność taktyczną z grupą płk. Aleksandra Boruszczaka, nacierającą na Baranowicze, lewe z grupą zaniemeńską gen. Józefa Lasockiego, maszerującą na Lidę. 
Nocą z 14 na 15 kwietnia oddziały mjr. Zawistowskiego podeszły pod Nowojelnię i z marszu uderzyły na sowieckie pozycje. Przeciwnik, uprzedzony przez ludność o nadciąganiu Polaków, stawił jednak zacięty opór. Natarcie kowieńskiego pułku trzykrotnie załamał celny ogień czerwonoarmistów. Dopiero manewr obejścia wykonany szwadronem 10 pułku ułanów dał Polakom przewagę, Sowieci wycofali się z Nowojelni w kierunku na Nowogródek. Na stacji Nowojelnia zdobyto wielkie składy granatów ręcznych, granatników, amunicji, a także narzędzia saperskie.
Po jednodniowym odpoczynku Grupa ruszyła do dalszych działań.
18 kwietnia oddziały polskie dotarły pod Nowogródek. Miasta broniły dwa bataliony strzelców i dwa szwadrony kawalerii. Nacierające z marszu od zachodu i od południa oddziały polskie zostały zatrzymane silnym ogniem broni maszynowej. Dowódca grupy nakazał 4/Kowieńskiego pułku strzelców obejść przez Boczkowicze i Bryziankę stanowiska nieprzyjaciela od północy i zająć panującą nad miastem górę Mendoga. Kompania wykonała zadanie i ogniem broni maszynowej rozpoczęła ostrzał centrum miasta. Sowieci, przekonani o rysującym się okrążeniu, opuścili dobrze umocnione pozycje na wzgórzach i rozpoczęli odwrót. Wtedy do działań weszła polska jazda. Obeszła ona miasto od południa i uderzyła na przeciwnika. Sowieci wycofali się na Lubczę, w kierunku puszczy Nalibockiej.
Walki o Lidę.
Zadanie zdobycia Lidy powierzono grupie gen. Lasockiego, którą tworzyły Grupa Zaniemeńska i grupa mjr. Mieczysława Rysia-Trojanowskiego. W skład grupy gen. Lasockiego wchodziły: I batalion 2 pułku piechoty Legionów, I/3 pułku piechoty Legionów, III/4 pp Leg., 2,5 szwadronu 7 pułku ułanów, 3 szwadron 4 pułku ułanów, szwadron jazdy Ziemi Mazowieckiej, 1 i 2 baterie 3 pułku artylerii ciężkiej, 2 bateria 6 pułku artylerii polowej, I/8 pal, jeden pluton 9 pal, jeden pluton artylerii konnej, kompania ckm 2 pp Leg. i pluton telefonistów. 
Lidę zaatakowano w nocy z 15 na 16 kwietnia z kilku kierunków. Grupa mjr. Mackiewicza w składzie Suwalski pułk strzelców z baterią artylerii nacierała z kierunku zachodniego i południowo-zachodniego, a od południa przez Minojty atakowała grupa mjr. Oziewicza w składzie 6 kompania suwalskiego ps i pluton 7 pułku ułanów. 7 pułk ułanów mjr. Janusza Głuchowskiego otrzymał rozkaz wykonania zagonu przez Czechowce i przerwania linii kolejowej Lida - Mołodeczno na wschód od miasta. W pierwszym starciu tylko 7 kompania zdołała przełamać obronę nieprzyjaciela, ale została otoczona i poniosła poważne straty. Po wznowieniu natarcia 1 i 3 kompanie suwalskiego pułku zdobyły przedmieście Słobódka i dotarły do dworca kolejowego. Mimo wsparcia 4 kompanią, nie udało się zdobyć dworca. Około 13.00 Suwalski ps większością sił ponownie zaatakował stację i zdobył ją. Jednak kontratak oddziałów sowieckiej 3 BS odrzuciły Polaków na przedmieście Słobódka. Działania regularnych wojsk Armii Czerwonej wspierali czynnie mieszkańcy żydowskiego pochodzenia. Nie wykonały swoich zadań także grupa mjr. Oziewicza i 7 pułk ułanów. 
W tym czasie I batalion 2 pułku piechoty Legionów uderzał na Lidę od północy. Idące w pierwszym rzucie 3 i 4 kompanie zdobyły Zaksanki i wdarły się do miasta. 3 kompania przebiła się aż do położonego na drugim skraju Lidy przedmieścia Zarzecze, a 4 kompania opanowała na krótko dworzec kolejowy. Jednak po początkowych sukcesach natarcie I/2 pp Leg. zaczęło tracić impet. 4 kompania pod silnym ogniem sowieckiego pociągu pancernego wycofała się i połączyła z 3 kompanią, wycofującą się z Zarzecza pod naporem kontratakującego przeciwnika. Batalion kpt. Czaplińskiego skoncentrował się w pobliżu linii kolejowej Lida - Wilno, a oddziały sowieckiej 3 BS obsadzały nasyp toru. Nie powiodło się też natarcie I batalionu 3 pp Leg. na silnie umocnione koszary, a także atak na miasto III/4 pp Leg. Pierwszy dzień walk o Lidę zakończył się niepowodzeniem strony polskiej. 
Wieczorem na front pod Lidę przybył Józef Piłsudski i zachęcał żołnierzy do dalszego wysiłku. Oddziały polskie zostały też wzmocnione I/5 ppLeg. i I/6 ppLeg. przeznaczonymi pierwotnie do działań na kierunku wileńskim. 17 kwietnia w przystąpiono do kolejnego uderzenia na Lidę. Żołnierze 2 pp Leg. zerwali tory, odcinając drogę odwrotu pociągowi pancernemu i pociągowi ewakuacyjnemu. Unieruchomione pociągi wpadły w ręce Polaków. Jako że jeszcze w nocy dowództwo sowieckie wycofało główne siły 3 Brygady Strzelców poza Lidę, pozostałe jeszcze w mieście oddziały nie stawiały większego oporu i do południa zostało ono zajęte przez Polaków.
W czasie walk o Lidę 4 pułk ułanów zabezpieczał zgrupowanie uderzeniowe od zachodu i obserwował oddziały niemieckie zgrupowane w rejonie Grodna.
Zakończenie operacji.
Operacja wileńska Wojska Polskiego została zakończona 7 maja. Doprowadziła ona nie tylko do zajęcia Wilna, Lidy, Baranowicz i Nowogródka, ale i do znacznego przesunięcia linii frontu na północ i wschód. Na południe od Niemna grupa gen. Mokrzeckiego organizowała obronę na linii okopów niemieckich, wysunąwszy ku wschodowi placówki. Grupa gen. Lasockiego, działająca w obszarze na wschód od Lidy, do 8 maja również opanowała linię dawnych okopów niemieckich, na wschód od Bogdanowa i Oszmiany. Zajęcie tych rubieży zakończyło polską ofensywę. Sowieci nie przejawiali już większej ochoty do podejmowania działań zaczepnych.

</doc>
<doc id="5046797" url="https://pl.wikipedia.org/wiki?curid=5046797" title="Bolesław Jankowski">
Bolesław Jankowski

Bolesław Jankowski (ur. 30 października 1920 we Lwowie, zm. 10 grudnia 2003 w Warszawie) – polska śpiewak, reżyser operowy, pedagog, dyrektor teatrów.
W 1942 ukończył Konserwatorium Lwowskie z tytułem magistra. W latach 1950-1953 studiował na Wydziale Reżyserii Państwowej Wyższej Szkoły Teatralnej w Warszawie. Śpiewał jako solista kolejno w: Operze Lwowskiej (1944-1946), Operze Krakowskiej (1946-1947), Operze Warszawskiej (1948-1957), Teatrze Miejski - Operze w Bazylei (1958-1962), Państwowej Operze w Berlinie (1961-1962), Operze w Lubece (1961-1968), Teatrze Krajowym w Hanowerze (1962-1966) i Teatrze Krajowym w Kilonii (1962-1966). Pełnił funkcje: kierownika artystycznego Opery Objazdowej w Warszawie (1954-1956), kierownika artystycznego Operetki Śląskiej w Gliwicach (1957-1958), kierownika artystycznego Opery Śląskiej (1967-1971), dyrektora Opery Śląskiej (1970-1971), dyrektora Opery Wrocławskiej (1971-1975), zastępcy dyrektora ds. artystycznych Teatru Wielkiego w Warszawie (1984-1985). Wykładał na PWSM w Katowicach (1968-1971), PWSM we Wrocławiu (1971-1974) i Akademii Muzycznej w Warszawie (1974-1982), gdzie w latach 1978-1981 pełnił obowiązki prodziekana Wydziału Wokalno-Aktorskiego. Był także przewodniczącym Sekcji I Solistów i Dyrygentów SPAM. Zainicjował powstanie Podyplomowego Studium Menedżerów Kultury na SGH w Warszawie.
Wykonywał m.in. partie: Hrabiego Almavivy w "Weselu Figara" Wolfganga Amadeusza Mozarta, tytułową w "Eugeniuszu Onieginie" Piotra Czajkowskiego, Marcelego w "Cyganerii" Giacoma Pucciniego, George'a Germonta w "Traviacie" Giuseppe Verdiego, Janusza w "Halce" Stanisława Moniuszki. Reżyserował m.in. "Rigoletta" Giuseppe Verdiego w Warszawie (1955) i Bytomiu (1969), "Pajace" Ruggiera Leoncavallo w Bytomiu (1972) i Wrocławiu (1974), "Cyganerię" we Wrocławiu (1974), "Halkę" w Mińsku (1975), "Normę" Vincenza Belliniego w Erywaniu (1975). Spoczywa na cmentarzu Powązkowskim w Warszawie (kwatera 32, rząd 4, miejsce 9).

</doc>
<doc id="5046800" url="https://pl.wikipedia.org/wiki?curid=5046800" title="Unia polsko-ukraińska">
Unia polsko-ukraińska

Unia polsko-ukraińska – koncepcja polityczna propagowana przez niektórych współczesnych polskich polityków i publicystów.
Koncepcja ta postuluje zwiększenie współpracy gospodarczej i politycznej pomiędzy Polską a Ukrainą, co miałoby zaowocować powstaniem nowego państwa w formie federacji lub konfederacji.
W kwietniu 2022 r. podczas VII Europejskiego Kongresu Samorządów polscy politycy z różnych stron sceny politycznej, w tym Prezes PSL Władysław Kosiniak-Kamysz, Marszałek Województwa dolnośląskiego Cezary Przybylski, poseł Nowej Lewicy Maciej Gduła, Prezes Porozumienia Jarosław Gowin oraz Czesław Bielecki z aprobatą odpowiedzieli się za stworzeniem unii polsko-ukraińskiej. Za utworzeniem unii polsko-ukraińskiej odpowiada się publicysta Marek Budzisz.
Ambasador RP w Ukrainie, Bartosz Cichocki, krytycznie odniósł się do tego pomysłu.

</doc>
<doc id="5046807" url="https://pl.wikipedia.org/wiki?curid=5046807" title="Rovigo Calcio">
Rovigo Calcio

Rovigo Calcio (wł. Società Sportiva Dilettantistica a r.l. Rovigo Calcio) – włoski klub piłkarski, mający siedzibę w mieście Rovigo, w północno-wschodniej części kraju, grający od sezonu 2018/19 w rozgrywkach Prima Categoria Veneto.
Historia.
Chronologia nazw: 
Klub sportowy Pro Rovigo został założony w miejscowości Rovigo w 1920 roku w wyniku fuzji miejscowych klubów "Federazione Sportiva Rodigina" (powstał 28.04.1893 jako "Società Rodigina di Ginnastica Unione e Forza", w 1908 jako Società Sportiva Studentesca, od 1912 ówczesna nazwa) i "Associazione Calcio Rovigo" (powstał w 1916). W sezonie 1920/21 zespół debiutował w rozgrywkach Seconda Categoria Veneta (D2), ale potem zrezygnował z dalszych występów i został rozwiązany. W 1922 niektórzy członkowie rozwiązanego klubu łączą się w nowy klub o nazwie Rhodigium Sport. Zespół rozgrywał jedynie mecze towarzyskie, a w 1925 został rozwiązany.
W 1925 powstał nowy klub SS Pro Rovigo, do którego przyłączyli się zawodnicy byłego klubu. 1927 - Na rozkaz faszystowskich władz wszystkie kluby sportowe, istniejące w mieście, zostali rozwiązane i wchłonięte przez Gruppo Sportivo Fascista Rovigo, która została stowarzyszona z Regionalną Dyrekcją FIGC w Wenecji Euganejskiej. W sezonie 1927/28 zespół startował w mistrzostwach Terza Divisione Veneto (D4), awansując do Seconda Divisione Nord, a w 1929 do Prima Divisione. W sezonie 1929/30 po podziale najwyższej dywizji na Serie A i Serie B poziom "Prima Divisione" został zdegradowany do trzeciego stopnia. W 1935 roku po wprowadzeniu Serie C, która została trzecim poziomem ligowym, klub otrzymał kwalifikację do "Serie C". W 1941 klub zmienił nazwę na AC Rovigo. W 1943 roku na terenie Włoch rozpoczęto działania wojenne II wojny światowej, wskutek czego mistrzostwa 1943/44 zostały odwołane. W 1944 startował w wojennych rozgrywkach "Campionato Misto di Guerra del Direttorio III Zona" (Veneto), plasując się na szóstej pozycji w grupie A.
Po zakończeniu II wojny światowej, klub wznowił działalność w 1945 roku i z nazwą AC Pro Rovigo został zakwalifikowany do Serie C Alta Italia. W 1950 zespół został zdegradowany do Promozione, a w 1951 do Prima Divisione Veneta, po czym nazwa klubu została zmieniona na GS Ballarin Rovigo. W 1952 roku w wyniku kolejnej reorganizacji systemu lig "Prima Divisione" przyjęła nazwę "Promozione". W 1954 zespół spadł na rok do "Prima Divisione Veneta". W 1957 po fuzji z "SAF Sant'Apollinare" klub zmienił nazwę na AC Ballarin Rovigo, a liga otrzymała nazwę "Campionato Dilettanti Veneto". W 1959 liga zmieniła nazwę na "Prima Categoria Veneto", a klub na AC Rovigo. W 1967 zespół awansował do Serie D. W 1975 spadł do Promozione Veneta. W 1978 po kolejnej reorganizacji systemu lig poziom "Promozione" został zdegradowany do szóstego stopnia. W 1981 klub został promowany do Campionato Interregionale. W 1984 nazwa klubu została zmieniona na Calcio Rovigo, w 1986 na Rovigo Calcio, a w 1989 na Delta Lat Rovigo. W 1992 liga zmieniła nazwę na "Campionato Nazionale Dilettanti", a klub na Vivo Rovigo Calcio. W 1993 zespół spadł do Eccellenza Veneto (D6), a w 1994 wrócił do nazwy Rovigo Calcio. W 1996 zdobył promocję do "Campionato Nazionale Dilettanti", które w 1999 przyjęło nazwę "Serie D". W 2001 spadł na rok do "Eccellenza Veneto". W 2006 awansował do Serie C2, ale w 2009 został zdegradowany z powrotem do "Serie D". W sezonie 2010/11 zajął 7.miejsce w grupie C "Serie D", ale potem zrezygnował z dalszych występów i został rozwiązany.
"Eccellenza Veneto". W 2004 po fuzji z klubem "Gan Villaverla" zmienił nazwę na AC Gan Thiene-Villaverla. W 2008 klub spadł do Promozione Veneto (D7), po czym zmienił nazwę na ACD Calcio Thiene. W sezonie 2011/12 po fuzji z "Marano" i "Schio", nazwa klubu została zmieniona na Alto Vicentino FC.
W 2012 klub "Lape Ceregnano" przeniósł się do Rovigo, zmieniając nazwę na ASD Rovigo LPC, i startował w rozgrywkach "Eccellenza Veneto" (D6). Przed rozpoczęciem sezonu 2014/15 wprowadzono reformę systemy lig, wskutek czego "Eccellenza" awansowała na piąty poziom. Jednak klub nie przystąpił do rozgrywek i pozostał aktywnym tylko na poziomie młodzieżowym. W 2018 roku klub połączył się z "Boara Pisani" przyjmując nazwę SSD Rovigo Calcio. W sezonie 2018/19 zajął drugie miejsce w grupie D Prima Categoria Veneto, ale potem przegrał baraże playoff i nie uzyskał promocji do "Promozione".
Barwy klubowe, strój.
Klub ma barwy biało-niebieskie. Zawodnicy swoje domowe spotkania zazwyczaj grają w niebieskich koszulkach, białych spodenkach oraz niebieskich getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2020).
Struktura klubu.
Stadion.
Klub piłkarski rozgrywa swoje mecze domowe na Stadio Francesco Gabrielli w mieście Rovigo o pojemności 7 tys. widzów.

</doc>
<doc id="5046809" url="https://pl.wikipedia.org/wiki?curid=5046809" title="Braeburn">
Braeburn

Jabłoń domowa 'Braeburn' – odmiana uprawna (kultywar) jabłoni domowej ("Malus domestica" 'Braeburn').
Historia.
Kultywar pochodzi od przypadkowej siewki jabłoni Lady Hamilton, która rosła w żywopłocie otaczającym pole. Odnalazł ją w 1952 farmer O. Moran w okolicy miejscowości Motueka na Nowej Zelandii. Drzewko miało wówczas około 20 lat. Nazwa pochodzi od szkółki Braeburn, położonej w okolicy Motueka. Krzyżowanie wykonano w 1938 w Upper Moutere. Do Europy dotarła w latach 80. XX wieku. Niedługo potem stała się istotną odmianą towarową. Jest bardzo popularna na Nowej Zelandii i lubiana w USA. W Niemczech stanowi podstawę palety jabłek w hurcie. W Polsce niewielu sadowników zdecydowało się na uprawę tego kultywaru. 
W Instytucie Ogrodnictwa w Skierniewicach otrzymano w wyniku krzyżowania odmian ‘Braeburn’ x ‘Pinova’ nowy kultywar: ‘Pink Braeburn’ (klon o numerze hodowlanym J-9805-03).
Drzewo.
Drzewo jest średnio silne, z rozłożystą koroną. Pędy są jednoroczne, o średniej grubości i średnio długich międzywęźlach, omszone. Kora jest wiśniowobrązowa.
Owoce.
Owoce rodzi średniej wielkości albo duże, w kształcie jajowate, zmienne (około 7-8 cm średnicy). Skórka jest zielonkawożółta, błyszcząca, w dużej części pokryta ciemniejszymi cętkami. Miąższ jest jasnokremowy, mocno jędrny, soczysty i słodkawy, z nutą malinową. Zbiory odbywają się w październiku i listopadzie (dziesięć dni po Golden Delicious). Owoce w chłodniach utrzymują dobrą jakość do maja, jednak w zwykłych piwnicach trudno je przechowywać dłużej niż do grudnia, gdyż są wrażliwe na choroby przechowalnicze.
Odmiana nadaje się do spożycia na surowo, a także m.in. do sałatek, na dżemy i susz, na marmolady, galaretki i soki.

</doc>
<doc id="5046811" url="https://pl.wikipedia.org/wiki?curid=5046811" title="Żrenica (Środa Wielkopolska)">
Żrenica (Środa Wielkopolska)



</doc>
<doc id="5046812" url="https://pl.wikipedia.org/wiki?curid=5046812" title="La Mojarra">
La Mojarra

La Mojarra – stanowisko archeologiczne położone w stanie Veracruz na zachodzie Meksyku, będące jednym z ośrodków kultury epi-olmeckiej.
Znajduje się w zakolu rzeki Acula ok. 20 km od Zatoki Meksykańskiej i ok. 40 km od na północny zachód od Tres Zapotes. Obszar ten był zamieszkiwany od późnego okresu preklasycznego, czyli od 300 r. p.n.e. do prawdopodobnie ok. 1000 r. n.e. Chociaż zajmował obszar zaledwie 1 km² to był typowym mezoamerykańskim ośrodkiem, jakie wówczas powstawały. W czasie prac archeologicznych odkryto kilka małych kopców ziemnych, które otaczały nieduży plac, a także trzy piece, w których wypalano ceramikę. Ponadto odnaleziono figurki, obsydianowe narzędzia oraz ludzkie kości.
Najważniejszym znaleziskiem było odkrycie w 1986 roku tzw. Steli 1 z La Mojarra pokrytej epi-olmecką inskrypcją, a zarazem jeden z najstarszych znanych przykładów użycia pisma na obszarze Mezoameryki. 

</doc>
<doc id="5046814" url="https://pl.wikipedia.org/wiki?curid=5046814" title="Thenjiwe Niki Nkosi">
Thenjiwe Niki Nkosi

Thenjiwe Niki Nkosi (ur. 1980 w Nowym Jorku) – południowoafrykańska artystka intermedialna, performerka i malarka.
Życiorys.
Urodziła się w Nowym Jorku. Jej ojciec był emigrantem politycznym z Południowej Afryki – jego rodzice pochodzenia zuluskiego działali przeciw apartheidowi i zostali zmuszeni do wyjazdu. Matka Nkosi była zaś amerykańską Greczynką, jej rodzina uciekła z Grecji po inwazji państw Osi podczas II wojny światowej. W 1989 roku Nkosi wraz z rodzicami przeniosła się do Harare, zaś w 1992, po zmianach politycznych w RPA, m.in. uwolnieniu Nelsona Mandeli, zdecydowali się na przeprowadzkę do Johannesburga. Nkosi wróciła później do Nowego Jorku, gdzie ukończyła studia na Uniwersytecie Harvarda i School of Visual Arts. Ostatecznie zamieszkała w Johanesburgu, gdzie pracuje do dziś.
Jej prace wystawiane były m.in. w Tate Modern w Londynie, Muzeum Sztuki Współczesnej w Rio de Janeiro czy na 56. Biennale w Wenecji, w Polsce zaś w Muzeum Sztuki Nowoczesnej w Warszawie na wystawie "Niepodległe. Kobiety a dyskurs narodowy". W 2019 roku wygrała 15. Nagrodę Tollmana, coroczne odznaczenie RPA dla artystów wizualnych.
Twórczość.
Nkosi zajmuje się badaniem struktur władzy i polityki, zwłaszcza w dziedzictwie historycznym Południowej Afryki. Jej prace to często serie portretów lub widoków architektury o zgeometryzowanych formach i pastelowych kolorach. Budowle wybrane przez artystkę powstawały w latach 30. i 40. w RPA i związane były bezpośrednio z apartheidem. Wedle artystki, osoba Mandeli przysłoniła wiele innych postaci w walce z kolonializmem, dlatego na swoich pracach z serii "Heroes" eksponuje tzw. „słaby opór” i mniej znanych ludzi, chcąc ocalić ich przed zapomnieniem. Portretuje m.in. żony południowoafrykańskich przywódców, jak Winnie Mandele, feministkę Florynce Kennedy, piłkarza Jabu Mahlangu, który wsparł walkę z narkotykami, czy Anene Booysen, zgwałconą nastolatkę, której historia wzbudziła ogólnokrajową dyskusję na temat gwałtu.
W serii "Gymnasium" artystka zestawia minimalistyczny sztafaż białych, architektonicznych wnętrz z grupami afrykańskich atletek, wzorowanych m.in. na postaci Simone Biles, lecz bez wyraźnych rysów twarzy. Kobiety przedstawione są często chwilę przed lub chwilę po wykonaniu ocenianego ruchu, przez co artystka akcentuje bardziej nie ich dokonania, lecz wartość performatywną i porównuje je z działalnością współczesnych artystów:"Metafora świata gimnastyki to performance: potrzeba przedstawienia swojej tożsamości zarówno jako artysta jak i czarny artysta."Jedną z inspiracji dla serii była historia skandynawskiego instruktora gimnastyki Nielsa Bukha, poplecznika nazistów, który w latach 30. XX wieku miał przybyć do RPA z misją promowania zdrowia wśród „rasy aryjskiej”.

</doc>
<doc id="5046820" url="https://pl.wikipedia.org/wiki?curid=5046820" title="Edmund Piotrowicz">
Edmund Piotrowicz

Edmund Piotrowicz (ur. w 1915, zm. w 1991) – polski malarz i grafik. 
W 1953 otrzymał dyplom ukończenia Akademii Sztuk Pięknych w Warszawie, na której studiował w latach 1945-1950 u Jana Cybisa. Pracował w Państwowym Liceum Technik Teatralnych w Warszawie; w latach 1964-1965 był jego dyrektorem. Od 1962 wykładał na Wydziale Sztuk Pięknych Uniwersytetu Mikołaja Kopernika w Toruniu. Od 1962 do 1980 kierował jego Zakładem i Katedrą Grafiki. W 1973 uzyskał tytuł profesora. Należał do ZPAP i Stowarzyszenia Marynistów Polskich (od 1968). W 1974 otrzymał nagrodę Ministra Handlu Zagranicznego za twórczość marynistyczną. W grafice specjalizował się w technice suchej igły. Uprawiał także malarstwo sztalugowe i akwafortę. W latach 1960-1972 regularnie wystawiał na Międzynarodowym Biennale Grafiki w Krakowie. Odbył podróże twórcze m.in. do Włoch, na Kubę i do Maroka. Spoczywa na cmentarzu Powązkowskim w Warszawie (Kwatera 179, Rząd 4, Miejsce 23).

</doc>
<doc id="5046822" url="https://pl.wikipedia.org/wiki?curid=5046822" title="Joachim Potocki">
Joachim Potocki



</doc>
<doc id="5046825" url="https://pl.wikipedia.org/wiki?curid=5046825" title="Linia kolejowa Safonowo – Azotnaja">
Linia kolejowa Safonowo – Azotnaja

Linia kolejowa Safonowo – Azotnaja – linia kolejowa w Rosji łącząca stację Safonowo ze stacją Azotnaja. Zarządzana jest przez Kolej Moskiewską (część Kolei Rosyjskich).
Linia położona jest w obwodzie smoleńskim. Na całej długości jest niezelektryfikowana oraz jednotorowa.
Historia.
Dawniej linia obsługiwała również połączenia do Dorogobuża. Obecnie odcinek linii do tego miasta jest rozebrany.

</doc>
<doc id="5046829" url="https://pl.wikipedia.org/wiki?curid=5046829" title="Borsukowo (obwód witebski)">
Borsukowo (obwód witebski)

Borsukowo (; ) – wieś na Białorusi, w obwodzie witebskim, w rejonie szarkowszczyńskim, w sielsowiecie Łużki.
Dawniej używana nazwa – Borsuki.
Historia.
W czasach zaborów ówczesny zaścianek w gminie Łużki, w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim, w gminie Czerniewicze, a od 1929 w gminie Łużki.
Według Powszechnego Spisu Ludności z 1921 roku zamieszkiwało tu 57 osób, wszystkie były wyznania prawosławnego i zadeklarowały białoruską przynależność narodową. Było tu 11 budynków mieszkalnych. W 1931 w 7 domach zamieszkiwało 26 osób.
Wierni należeli do parafii rzymskokatolickiej i prawosławnej w Łużkach. Miejscowość podlegała pod Sąd Grodzki w Łużkach i Okręgowy w Wilnie; właściwy urząd pocztowy mieścił się w Łużkach.

</doc>
<doc id="5046830" url="https://pl.wikipedia.org/wiki?curid=5046830" title="Stadion Miejski w Drobeta-Turnu Severin">
Stadion Miejski w Drobeta-Turnu Severin

Stadion Miejski – wielofunkcyjny stadion w Drobeta-Turnu Severin, w Rumunii. Został otwarty w 1977 roku. Może pomieścić 20 054 widzów.
Historia.
Stadion został otwarty w 1977 roku. W latach 2008–2009 obiekt został zmodernizowany, m.in. zainstalowano plastikowe krzesełka i telebim oraz wyremontowano szatnie. 26 maja 2010 roku na arenie odbyło się pierwsze spotkanie młodzieżowych narodowych reprezentacji piłkarskich (Rumunia U21 – Serbia U21 3:1). 28 kwietnia 2011 roku na stadionie po raz pierwszy uruchomiono sztuczne oświetlenie.
Pierwotnie gospodarzem obiektu był klub FC Drobeta-Turnu Severin. W 2011 roku zespół ten jednak został rozwiązany. W tym samym roku podjęto decyzję o przeniesieniu na stadion drużyny Gaz Metan CFR Craiova (zespół zmienił też nazwę na Gaz Metan Drobeta-Turnu Severin). W 2012 roku zespół ten, jako pierwsza drużyna w historii miasta, awansował do najwyższej klasy rozgrywkowej. Drużyna ponownie zmieniła też nazwę, tym razem na CS Turnu Severin. W pierwszym sezonie drużynie nie udało się jednak utrzymać w I lidze, w dodatku po sezonie klub został rozwiązany i Drobeta-Turnu Severin nie ma odtąd lokalnej drużyny piłkarskiej występującej w profesjonalnych rozgrywkach.
Obiekt okazjonalnie służy również zespołom piłkarskim z pobliskich miast. Po modernizacji korzystały z niego m.in. Pandurii Târgu Jiu, ACS Viitorul Pandurii Târgu Jiu, Universitatea Krajowa czy FC U Craiova 1948. Na stadionie rozegrano spotkania fazy kwalifikacyjnej Ligi Europy UEFA z udziałem Pandurii Târgu Jiu (28 lipca 2016 roku przeciwko Maccabi Tel Awiw, 1:3) i Universitatea Krajowa (27 lipca 2017 roku przeciwko A.C. Milan, 0:1).

</doc>
<doc id="5046832" url="https://pl.wikipedia.org/wiki?curid=5046832" title="Peter Blaho">
Peter Blaho

Peter Blaho (ur. 1 stycznia 1939 w Nitrze, zm. 29 maja 2018) – słowacki prawnik i nauczyciel akademicki. Wraz z prof. Karolem Rebro był jednym z najważniejszych słowackich historyków prawa w dziedzinie prawa rzymskiego.
Życiorys.
W 1965 ukończył studia na Wydziale Prawa Uniwersytetu Komeńskiego w Bratysławie. Pracował w izbie adwokackiej, sądach. Od 1967 pracował na Uniwersytecie Komeńskiego. Prowadził wykłady z historii państwa i prawa. W 1978 otrzymał tytuł kandydata nauk, a w 1980 został docentem historii i prawa państwa.
W 1991 otrzymał tytuł profesora.
W latach 1999–2000 – dziekan Wydziału Prawa Uniwersytetu Trnawskiego. W latach 2000–2007 – rektor Uniwersytetu Trnawskiego.
Autor ponad 190 publikacji naukowych. Jest autorem pierwszego słowackiego tłumaczenia Instytucji Justyniana. We współpracy z Ministerstwem Sprawiedliwości założył i od 1993 roku redagował Bibliografię Prawniczą Słowacji. Przeprowadził i opublikował spis źródeł prawa i literatury prawniczej Słowacji.
Założyciel międzynarodowego czasopisma naukowego „Orbis Iuris Romani”. Journal of Ancient Law Studies”.
Zmarł 29 maja 2018 roku.

</doc>
<doc id="5046833" url="https://pl.wikipedia.org/wiki?curid=5046833" title="Halina Seyda">
Halina Seyda

Halina Seyda (Seydowa), pseud. Szczytowa (ur. 1906, zm. 22 lutego 1944 w Warszawie) – bankowiec, działaczka konspiracyjna czasie okupacji niemieckiej.
Życiorys.
Przed wrześniem 1939 była prokurentem w Oddziale Warszawskim Powszechnego Banku Związkowego (z centralą we Lwowie). W czasie okupacji niemieckiej zajmowała takie samo stanowisko w Banku Spółek Zarobkowych w Warszawie.
Od października 1939 organizowała nasłuch radiowy i na jego podstawie redagowała i powielała codzienny biuletyn związany ze Związkiem Syndykalistów Polskich, początkowo bez tytułu, następnie kolejno zatytułowany „AK Akcja”, „Agencja Radiowa” i „AR”, a popularnie zwany „Paski”. Nakład początkowo, w 1940, wynosił kilkaset egzemplarzy, a z początkiem 1944 wzrósł do 5000. Początkowo powielarnia należąca do ZSP mieściła się w Banku Spółek Zarobkowych przy ulicy Zgoda w Warszawie. W kolejnych miesiącach i latach egzemplarze biuletynu informacyjnego, a także niektóre inne materiały ZSP były odbijane w co najmniej kilkunastu zakonspirowanych powielarniach, rozsianych po stolicy. Pismo stało się z czasem jednym z organów Departamentu Informacji Delegatury Rządu na Kraj. Seydowa zaczynała, redagując pismo samotnie, ale z czasem zyskała dość liczne grono współpracowników, wśród nich kilku odpowiedzialnych pracowników Banku Spółek Zarobkowych. Do 1944 zespół redakcyjny i kolportujący pismo zwiększył się do kilkunastu osób.
Seydowa zorganizowała jedyną i w pełni udaną ucieczkę trzech kobiet z oddziału kobiecego więzienia na Pawiaku 16 stycznia 1942. Zatrzymano ją przypadkowo na ulicy 4 lutego 1944, w dniu pogrzebu SS-Brigadeführera Franza Kutscheray, Dowódcy SS i Policji na dystrykt warszawski, zlikwidowanego w zamachu dokonanego przez żołnierzy oddziału specjalnego Kedywu Komendy Głównej AK „Pegaz”. Ze względu na posiadane obciążające materiały była torturowana w siedzibie Gestapo w alei Szucha. 8 lutego została przewieziona do więzienia na Pawiaku i osadzona w izolatce. Rozstrzelano ją 22 lutego tegoż roku w zbiorowej egzekucji, w ruinach warszawskiego getta.

</doc>
<doc id="5046834" url="https://pl.wikipedia.org/wiki?curid=5046834" title="Baby's Got a Temper">
Baby's Got a Temper



</doc>
<doc id="5046839" url="https://pl.wikipedia.org/wiki?curid=5046839" title="Unlock">
Unlock

UNLOCK – pierwszy japoński album studyjny południowokoreańskiej grupy Day6, wydany 17 października 2018 roku przez Warner Music Japan.
Album ukazał się w siedmiu edycjach fizycznych: regularnej, limitowanej (CD+DVD) i pięciu edycjach z każdym z członków. Osiągnął 21 pozycję w rankingu Oricon i pozostał na liście przez 3 tygodnie, sprzedał się w nakładzie egzemplarzy. Płytę promował utwór „Breaking Down”, do którego wydany został również teledysk.

</doc>
<doc id="5046843" url="https://pl.wikipedia.org/wiki?curid=5046843" title="Renata Kim">
Renata Kim

Renata Kim (ur. 8 kwietnia 1966 w Krakowie) – polska dziennikarka radiowa i prasowa, działaczka na rzecz praw kobiet i osób LGBTQ+.
Życiorys.
Ukończyła I Liceum Ogólnokształcące im. Bartłomieja Nowodworskiego w Krakowie. Od 1985 studiowała filologię orientalną na Uniwersytecie Jagiellońskim. Początkowo pracowała w rozgłośniach radiowych: RMF FM, Program Trzeci Polskiego Radia, Sekcja polska BBC. Później związała się z mediami prasowymi i internetowymi: „Dziennik Polska-Europa-Świat”, „Przekrój”, „Wprost”, „Newsweek” (szefowa działu „Społeczeństwo”), Onet.pl (magazyn „Onet Opinie”).
Życie prywatne.
Uprawia sport – taekwondo (3. dan), snowboarding, golf, biegi; interesuje się tańcem (szczeg. zumbą). Wyszła za obywatela Korei Południowej, mają córkę Rinę.
Książki.
Wydała książki: wywiad z Jackiem Poniedziałkiem ("Wyjście z cienia"), wywiad z Andrzejem Żuławskim ("Ostatnie słowo"), reportaże o ofiarach przemocy psychicznej ("Dlaczego nikt nie widzi, że umieram. Historie ofiar przemocy psychicznej").

</doc>
<doc id="5046848" url="https://pl.wikipedia.org/wiki?curid=5046848" title="Bogumił Rychłowski">
Bogumił Rychłowski

Bogumił Rychłowski (ur. 14 września 1932 w Częstochowie, zm. 10 lipca 2019 w Warszawie) – polski geograf, politolog, Ambasador Polskiej Rzeczypospolitej Ludowej w Chińskiej Republice Ludowej (1975–1980).
Życiorys.
Był m.in. tłumaczem Władysława Gomułki. W latach 60. habilitował się na Wydziale Geografii Uniwersytetu Warszawskiego. W 1968 rozpoczął pracę w Ministerstwie Spraw Zagranicznych. W latach 1975–1980 pełnił funkcję Ambasadora PRL w ChRL.
W 1989 wypromował doktorat Zdzisława Lachowskiego. W 1993 rozpoczął pracę w Instytucie Geografii i Nauk o Środowisku Uniwersytetu Jana Kochanowskiego w Kielcach.
Syn Barbary i Wincentego. Pochowany na Cmentarzu Komunalnym Północnym w Warszawie.

</doc>
<doc id="5046849" url="https://pl.wikipedia.org/wiki?curid=5046849" title="Bortniki (obwód witebski)">
Bortniki (obwód witebski)

Bortniki (; ) – wieś na Białorusi, w obwodzie witebskim, w rejonie głębockim, w sielsowiecie Plisa.
Historia.
W czasach zaborów ówczesny zaścianek w gminie Łużki, w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim, w gminie Czerniewicze, a od 1929 w gminie Plissa.
Według Powszechnego Spisu Ludności z 1921 roku zamieszkiwały tu 132 osoby, 103 były wyznania rzymskokatolickiego, a 29 prawosławnego. Jednocześnie wszyscy mieszkańcy zadeklarowali białoruską przynależność narodową. Były tu 23 budynki mieszkalne. W 1931 w 25 domach zamieszkiwało 138 osób.
Wierni należeli do parafii rzymskokatolickiej i prawosławnej w Czerniewiczach. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Plissie.

</doc>
<doc id="5046855" url="https://pl.wikipedia.org/wiki?curid=5046855" title="Hipergeuzja">
Hipergeuzja



</doc>
<doc id="5046856" url="https://pl.wikipedia.org/wiki?curid=5046856" title="Johanna Dohnal">
Johanna Dohnal

Johanna Dohnal z domu Diez (ur. 14 lutego 1939 w Wiedniu, zm. 20 lutego 2010 w Grabern) – austriacka polityk i działaczka samorządowa, w latach 1990–1995 minister.
Życiorys.
Jej matka chorowała na gruźlicę, na skutek czego Johanna Dohnal była wychowywana przez babkę i w domach dziecka. Naukę zakończyła w 1953, nie kontynuowała jej z uwagi na złą sytuację finansową rodziny. Podjęła wówczas praktykę w zawodzie pracownika przemysłowego, była też później zatrudniona jako pracownik biurowy. W 1956 wstąpiła do Socjaldemokratycznej Partii Austrii. W 1969 uzyskała mandat radnej dzielnicy Penzing.
Wieloletnia działaczka na rzecz praw kobiet. W 1972 została etatową działaczką SPÖ jako sekretarz organizacji kobiecej w Wiedniu. W latach 1973–1979 zasiadała w radzie miejskiej Wiednia. Od 1987 do 1995 przewodniczyła SPÖ-Bundesfrauen, organizacji kobiecej socjaldemokratów. Pełniła też funkcję wiceprzewodniczącej partii. Od listopada 1979 do grudnia 1990 zajmowała stanowisko sekretarza stanu w urzędzie kanclerza. Następnie do kwietnia 1995 sprawowała urząd ministra bez teki, zajmując się w rządach Franza Vranitzkiego sprawami kobiet. W 1994 krótko wykonywała mandat posłanki do Rady Narodowej XIX kadencji.
W 1995 wycofała się z aktywnej działalności politycznej, uczestniczyła jednak wciąż w kampaniach wyborczych swojego ugrupowania. Zajmowała się również prowadzeniem wykładów.
Życie prywatne.
Była zamężna z Franzem Dohnalem, z którym miała dwoje dzieci. Małżeństwo w latach 70. zakończyło się rozwodem. W 2010, na kilka tygodni przed śmiercią, zawarła rejestrowany związek partnerski ze swoją wieloletnią partnerką Annemarie Aufreiter.

</doc>
<doc id="5046858" url="https://pl.wikipedia.org/wiki?curid=5046858" title="Aromat do kawy">
Aromat do kawy

Aromat do kawy – substancja aromatyzująca, naturalna lub syntetyczna, dodawana do kawy prażonej.
Kawę można aromatyzować na dwojaki sposób:
Najpopularniejsze aromaty do kaw to:
Ziarno używane do wytwarzania kaw smakowych jest w większości niskiej jakości. Zawartość olejków aromatyzujących i mocny proces palenia powodują, że przedsiębiorcom nie opłaca się używać ziaren wyższych klas. Ziarna kaw smakowych niszczą ekspresy i młynki, ponieważ zawarte w nich olejki oblepiają żarna, czy też ostrza i z czasem powodują ich zatarcie.
Nie należy mylić aromatów do kawy z aromatem kawy, czyli całokształtem zapachów (około 800 substancji) występujących w kawie surowej, prażonej, mielonej lub zaparzanej.

</doc>
<doc id="5046859" url="https://pl.wikipedia.org/wiki?curid=5046859" title="Hipogeuzja">
Hipogeuzja



</doc>
<doc id="5046860" url="https://pl.wikipedia.org/wiki?curid=5046860" title="LDV">
LDV



</doc>
<doc id="5046861" url="https://pl.wikipedia.org/wiki?curid=5046861" title="Parageuzja">
Parageuzja



</doc>
<doc id="5046862" url="https://pl.wikipedia.org/wiki?curid=5046862" title="Linia kolejowa Rżaczi – Uniecza">
Linia kolejowa Rżaczi – Uniecza

Linia kolejowa Rżaczi – Uniecza – linia kolejowa w Rosji łącząca przystanek kolejowy Rżaczi i z granice państwową z Białorusią ze stacją Uniecza. Zarządzana jest przez Kolej Moskiewską (część Kolei Rosyjskich). Jest to fragment linii Orsza - Uniecza.
Linia położona jest w obwodzie briańskim. Na całej długości jest niezelektryfikowana i jednotorowa.

</doc>
<doc id="5046864" url="https://pl.wikipedia.org/wiki?curid=5046864" title="Christine Stanton">
Christine Stanton

Christine Frances Stanton z domu Annison (ur. 12 grudnia 1959 w Cottesloe) – australijska lekkoatletka, specjalistka skoku wzwyż, dwukrotna medalistka igrzysk Wspólnoty Narodów, trzykrotna olimpijka.
Kariera sportowa.
Zajęła 3. miejsce w skoku wzwyż na igrzyskach Konferencji Pacyfiku w 1977 w Canberze oraz 6. miejsce w zawodach pucharu świata w 1977 w Düsseldorfie. Na igrzyskach olimpijskich w 1980 w Moskwie zajęła 6. miejsce "ex aequo" z Andreą Bienias z Niemieckiej Republiki Demokratycznej. Ponownie zajęła 3. miejsce na igrzyskach Konferencji Pacyfiku w 1981 w Christchurch. W pucharze świata w 1981 w Rzymie była czwarta.
Zdobyła srebrny medal (przegrywając jedynie z Debbie Brill z Kanady, a wyprzedzając Barbarę Simmonds z Anglii) na igrzyskach Wspólnoty Narodów w 1982 w Brisbane. Odpadła w kwalifikacjach na mistrzostwach świata w 1983 w Helsinkach. Zajęła 11. miejsce ("ex aequo" z czterema innymi zawodniczkami) na igrzyskach olimpijskich w 1984 w Los Angeles oraz 5. miejsce w pucharze świata w 1985 w Canberze..
Stanton zdobyła złoty medal (wyprzedzając reprezentantki Irlandii Północnej Sharon McPeake i Janet Boyle) na igrzyskach Wspólnoty Narodów w 1986 w Edynburgu. Odpadła w kwalifikacjach na mistrzostwach świata w 1987 w Rzymie. Zajęła 7. miejsce na igrzyskach olimpijskich w 1988 w Seulu.
Była mistrzynią Australii w skoku wzwyż w latach 1975/1976, 1976/1977. 1979/1980, 1980/1981, 1982/1983, 1984/1985, 1985/1986 i 1986/1987, wicemistrzynią w 1977/1978, 1983/1984, 1987/1988 i 1988/1989 oraz brązową medalistką w 1974/1975 i 1981/1982. Była również mistrzynią swego kraju w skoku w dal w 1980/1981, wicemistrzynią w siedmioboju 1982/1983 i w biegu na 100 metrów przez płotki w 1983/1984, a także brązową medalistką w pięcioboju w 1979/1980, w skoku w dal w 1981/1982 i w siedmioboju w 1984/19856.
Czterokrotnie poprawiała rekord Australii w skoku wzwyż, doprowadzając go do wyniku 1,96 m, uzyskanego 26 stycznia 1985 w Adelaide. Był to najlepszy wynik w jej karierze.

</doc>
<doc id="5046866" url="https://pl.wikipedia.org/wiki?curid=5046866" title="Kakogeuzja">
Kakogeuzja



</doc>
<doc id="5046867" url="https://pl.wikipedia.org/wiki?curid=5046867" title="Fantogeuzja">
Fantogeuzja



</doc>
<doc id="5046868" url="https://pl.wikipedia.org/wiki?curid=5046868" title="Džungľa">
Džungľa

Košice – mestská časť Džungľa, Džungľa, Košice-Džungľa, – część miasta Koszyce na Słowacji, wchodząca w skład powiatu Koszyce I. Graniczy od południa z dzielnicą Staré Mesto, od zachodu z dzielnicą Sever, od północy z dzielnicą Sídlisko Ťahanovce i od wschodu z dzielnicą Dargovských hrdinov. Jest najmniejszą i najmniej zaludnioną dzielnicą Koszyc.
Historia.
Nazwa "Džungľa" pojawia się po raz pierwszy w latach 20. XX wieku. Pochodzi ona od sposobu, w jaki powstawała ta dzielnica – ludzie budowali domy bez pozwoleń. W latach 1961-1992 obowiązywał zakaz budowania na terenie dzielnicy. Ówczesne plany zakładały utworzenia tam parku przemysłowego, jednak nie doszły one do skutku. Od 1990 roku Džungľa jest samodzielnym osiedlem, postuluje się jej połączenie z dzielnicą Północną.
Topografia.
Główną ulicą Džungľi jest ulica Trolejbusowa, przy której znajdują się obiekty handlowe oraz miejska zajezdnia autobusowa. Od wschodu osiedle graniczy z ulicą Preszowską, będącą częścią drogi I/20. Od zachodu osiedle graniczy z rzeką Hornad, przez osiedle przepływa też potok Moňok.
Symbole.
Symbole osiedla Džungľa zostały ustanowione 18 marca 2010.
Herb Džungľi.
Tarcza podzielona faliście, w górnym polu srebrnym czerwona róża, w dolnym polu niebieskim złota lilia. 
Flaga Džungľi.
Od strony drzewca w jednej czwartej dwa poziome pasy, niebieski i żółty; od strony wolnej trzy poziome pasy: niebieski, czerwony i złoty, zakończone dwoma wcięciami. Proporcje 2:3, szerokość wcięć 1:3.

</doc>
<doc id="5046871" url="https://pl.wikipedia.org/wiki?curid=5046871" title="Juraj Sagan">
Juraj Sagan

Juraj Sagan (ur. 23 grudnia 1988 w Żylinie) – słowacki kolarz szosowy. Olimpijczyk (2020).
Juraj Sagan jest starszym bratem Petera Sagana – był pierwszym z rodzeństwa Saganów, który zaczął treningi na rowerze, a Peter Sagan trafił do tego sportu za jego sprawą.
Osiągnięcia.
Opracowano na podstawie:

</doc>
<doc id="5046873" url="https://pl.wikipedia.org/wiki?curid=5046873" title="Szacunkowy współczynnik filtracji kłębuszkowej">
Szacunkowy współczynnik filtracji kłębuszkowej



</doc>
<doc id="5046878" url="https://pl.wikipedia.org/wiki?curid=5046878" title="Heterogeuzja">
Heterogeuzja



</doc>
<doc id="5046879" url="https://pl.wikipedia.org/wiki?curid=5046879" title="Sonja Stiegelbauer">
Sonja Stiegelbauer

Sonja Stiegelbauer (ur. 23 września 1946 w Innsbrucku) – austriacka polityk, nauczycielka i działaczka samorządowa, parlamentarzystka, w latach 1994–1996 minister.
Życiorys.
Po ukończeniu szkoły średniej kształciła się w kolegium nauczycielskim. Później studiowała prehistorię, historię i filozofię na Uniwersytecie Leopolda i Franciszka w Innsbrucku. Doktoryzowała się w 1994. Pracowała jako nauczycielka, początkowo w szkole podstawowej, a od 1978 w gimnazjum w Reutte, gdzie uczyła języka angielskiego, historii, nauk społecznych, geografii i ekonomii.
Zaangażowała się w działalność polityczną w ramach Austriackiej Partii Ludowej (ÖVP). W 1992 została radną gminy Reutte, a dwa lata później dołączyła do władz krajowych i federalnych partii. W listopadzie 1994 dołączyła do czwartego rządu Franza Vranitzkiego jako minister bez teki. Od stycznia 1995 do końca funkcjonowania tego gabinetu w marcu 1996 zajmowała stanowisko ministra młodzieży i rodziny. W latach 1996–1999 sprawowała mandat posłanki do Rady Narodowej XX kadencji. Później była specjalnym wysłannikiem sekretarza generalnego Rady Europy w Bośni i Hercegowinie. Objęła funkcję przewodniczącej austriackiej sekcji Europejskiej Unii Kobiet.
Posługiwała się wcześniej nazwiskami Moser (do 1998) oraz Moser-Starrach (do 2004). Odznaczona Wielką Złotą Odznaką Honorową z Gwiazdą za Zasługi dla Republiki Austrii.

</doc>
<doc id="5046881" url="https://pl.wikipedia.org/wiki?curid=5046881" title="Barahona (kawa)">
Barahona (kawa)

Barahona – nazwa handlowa jednej z odmian kawy arabika uprawianych na Dominikanie. Należy do najlepszych odmian pochodzących z tego kraju. Jakością i smakiem zbliżona jest do jamajskiej kawy Blue Mountain.
Barahona jest bardziej kwasowata i mocniejsza od innych kaw dominikańskich, jednocześnie dając napar o przyjemnej słodyczy. Charakteryzuje się nutami karmelu, migdałów, słodkiej wanilii i cukru trzcinowego. Nadaje się do espresso, americano lub flat white. Zbiory tego gatunku nie są duże. Odmianę klasyfikuje się według norm nowojorskich.
Najbardziej poszukiwanym gatunkiem jest "Barahona Lavados", która charakteryzuje się delikatnie słodkawym posmakiem.

</doc>
<doc id="5046883" url="https://pl.wikipedia.org/wiki?curid=5046883" title="Hermann Nattkämper">
Hermann Nattkämper

Hermann Nattkämper (ur. 4 października 1911 w Gladbeck, zm. 2 kwietnia 2005 tamże) – niemiecki piłkarz grający na pozycji obrońcy.
Kariera piłkarska.
Hermann Nattkämper karierę piłkarską rozpoczął w 1925 roku w juniorach Preußen Gladbeck, w którym w 1928 roku przeszedł do seniorskiej drużyny klubu, z którego w 1930 roku odszedł po tym, jak gospodarz Preußen Gladbeck skrytykował go za niewykorzystany rzut karny w jednym z meczów.
Następnym klubem w karierze Nattkämpera było Schalke Gelsenkirchen, które było najlepszą niemiecką drużyną piłkarską w latach 30. Zdobył z "Królewsko-Niebieskimi" dwukrotne mistrzostwo Niemiec (1934, 1935), wicemistrzostwo Niemiec (1933), zajął 3. miejsce mistrzostw Niemiec (1936), dwukrotnie dotarł do finału Pucharu Niemiec (1935, 1936) oraz trzykrotne mistrzostwo Gauligi Westfalen (1934, 1935, 1936). Łącznie dla "Królewsko-Niebieskich" rozegrał 37 meczów, w których zdobył 10 goli (30 meczów/10 goli w mistrzostwach Niemiec, 7 meczów w Pucharze Niemiec).
W październiku 1936 roku odszedł z klubu i wrócił do Preußen Gladbeck, w którym w czerwcu 1937 roku z powodu stanu zdrowia w wieku zaledwie 26 lat zakończył piłkarską karierę.
Po zakończeniu kariery.
Hermann Nattkämper po zakończeniu kariery piłkarskiej pracował jako administrator miasta Gladbeck oraz w hurtowni napojów swoich rodziców. W czasie II wojny światowej dostał się do niewoli sowieckiej, gdzie grał w gdańskiej drużynie.
Sukcesy.
Schalke Gelsenkirchen
Śmierć.
Hermann Nattkämper zmarł 2 kwietnia 2005 roku w Gladbeck w wieku 93 lat. Był tym samym ostatnim żyjącym członkiem legendarnego "„Schalke Kreisel”", w skład którego wchodzili również Ernst Kuzorra i Fritz Szepan.

</doc>
<doc id="5046887" url="https://pl.wikipedia.org/wiki?curid=5046887" title="FK Temnić 1924 Varvarin">
FK Temnić 1924 Varvarin

Fudbalski Klub Temnić 1924 Varvarin (serb.: Фудбалски Клуб Темнић 1924 Варварин) – serbski klub piłkarski z siedzibą w Varvarinie (w okręgu rasińskim). Został utworzony w 1924 roku, jako FK Jovan Kursula. Obecnie występuje w Zonskiej lidze (4. poziom serbskich rozgrywek piłkarskich), w grupie Zapad. Od 2013 roku klub występuje w rozgrywkach jako FK Temnić 1924.
Stadion.
Klub rozgrywa swoje mecze domowe na stadionie Stadion Temnić w Varvarinie, który może pomieścić 1.500 widzów.
Sezony.
 * Po zakończeniu sezonu 2002/03 FK Temnić Varvarin zrezygnował z gry w Zonskiej lidze w grupie Pomoravska zona i w następnym sezonie będzie występował w Okružnej lidze (5. poziom rozgrywek piłkarskich), w grupie Prva rasinska okružna liga.
 ** W 2012 roku FK Temnić Varvarin z powodu kłopotów finansowych wycofał się z rozgrywek ligowych w sezonie 2012/13, a od sezonu 2013/14 klub rozpoczął występy w rozgrywkach od 5. poziomu serbskich rozgrywek piłkarskich jako FK Temnić 1924 Varvarin.
 *** Z powodu sytuacji epidemicznej związanej z koronawirusem COVID-19 rozgrywki sezonu 2019/2020 zostały zakończone po rozegraniu 17 kolejek.

</doc>
<doc id="5046888" url="https://pl.wikipedia.org/wiki?curid=5046888" title="Wieland Kuijken">
Wieland Kuijken

Wieland Kuijken (ur. 31 sierpnia 1938 w Dilbeek) – belgijski wiolonczelista i gambista.
Życiorys.
Brat Sigiswalda i Bartholda. Uczył się gry na fortepianie i wiolonczeli w konserwatorium w Brugii, a następnie w latach 1957–1962 w konserwatorium w Brukseli, które ukończył z wyróżnieniem. W latach 1959–1972 był członkiem wykonującego muzykę baroku zespołu Alarius Ensemble, od 1962 roku grał też w wykonującym muzykę współczesną zespole Musiques Nouvelles. Występował jako solista, a także wspólnie z braćmi. W 1988 roku założył specjalizującą się w wykonawstwie muzyki barokowej orkiestrę Collegium Europae. Dokonał licznych nagrań płytowych, w tym wszystkich sonat na violę da gamba i klawesyn Johanna Sebastiana Bacha.

</doc>
<doc id="5046889" url="https://pl.wikipedia.org/wiki?curid=5046889" title="Tarcza Warszawa">
Tarcza Warszawa

Tarcza Warszawa (niem. "Warschauschild") – niemieckie odznaczenie (tarcza naramienna), ustanowione 10 grudnia 1944 rozkazem Wodza i kanclerza Rzeszy Adolfa Hitlera w celu uhonorowania żołnierzy tłumiących powstanie warszawskie w czasie II wojny światowej. 
Zasady nadawania.
Zasady nadawania "Warschauschild" zostały określone w rozkazie Hitlera ogłoszonym w Dzienniku Ustaw Rzeszy 9 stycznia 1945. Odznaczenie mógł otrzymać każdy żołnierz Wehrmachtu i Waffen-SS biorący udział w tłumieniu powstania warszawskiego w dniach od 1 sierpnia do 2 października 1944 na terenie obejmującym linię Wisły, Czerniaków, Mokotów, Wolę i Żoliborz po spełnieniu następujących warunków: 
Piloci Luftwaffe musieli odbyć loty bojowe lub zwiadowcze nad powstańczą Warszawą trwające co najmniej 10 dni operacyjnych lub co najmniej 20 lotów operacyjnych. Odznaczenie mogli także otrzymać cudzoziemcy walczący u boku Niemców.
Nadawanie odznaczenia.
Wnioski o przyznanie "Warschauschild" należało złożyć do 15 lutego 1945 a odznaczanie miało się zakończyć 1 września tego roku, jednak bezwarunkowa kapitulacja III Rzeszy 8 maja 1945 spowodowała, że odznaczenia nie przyznano ani jednej osobie. Wręczającym "Warschauschild" „w imieniu Führera” miał być SS-Obergruppenführer Erich von dem Bach-Zelewski dowodzący jednostkami niemieckimi w trakcie powstania.
Opis odznaczenia.
"Warschauschild" o wymiarach 50 × 65 mm przedstawia zwróconego w prawo orła ze swastyką i rozpostartymi skrzydłami, trzymającego w szponach wijącego się węża. Na środku odznaczenia widoczny jest napis w języku niemieckim „WARSCHAU 1944”.

</doc>
<doc id="5046890" url="https://pl.wikipedia.org/wiki?curid=5046890" title="Alicja Kasperska-Zając">
Alicja Kasperska-Zając

Alicja Kasperska-Zając (ur. 1970) – polska lekarka, alergolożka, profesor nauk medycznych.
Życiorys.
Absolwentka I Liceum Ogólnokształcącego w Prudniku i Śląskiej Akademii Medycznej w Katowicach. Stopnie i tytuły: lekarza (1995), doktora nauk medycznych (1999), doktora habilitowanego (2009) i profesora (2012).
Od 2018 roku kierowniczka i założycielka Europejskiego Centrum Diagnostyki i Leczenia Pokrzywki międzynarodowej sieci (Global Allergy &amp; Asthma European Network Urticaria Center of Reference &amp; Excellence)/ European Center for Diagnosis and Treatment of Urticaria (GA2LEN UCARE Network) – ośrodek badawczy i kliniczny.
Jest specjalistką chorób wewnętrznych i alergologii. Główne zainteresowania naukowe obejmują patogenezę, diagnostykę oraz leczenie pokrzywki/obrzęku naczynioruchowego. Jest autorem lub współautorem ponad 200 publikacji naukowych, m.in. w czasopiśmie „Allergy”.

</doc>
<doc id="5046891" url="https://pl.wikipedia.org/wiki?curid=5046891" title="Erik Baška">
Erik Baška

Erik Baška (ur. 12 stycznia 1994 w miejscowości Dohňany) – słowacki kolarz szosowy.
Osiągnięcia.
Opracowano na podstawie:

</doc>
<doc id="5046892" url="https://pl.wikipedia.org/wiki?curid=5046892" title="Barthold Kuijken">
Barthold Kuijken

Barthold Kuijken (ur. 8 marca 1949 w Dilbeek) – belgijski flecista.
Życiorys.
Brat Sigiswalda i Wielanda. Studiował w konserwatoriach w Brugii, Brukseli i Hadze, jego nauczycielami byli Franz Vester (flet) i Frans Brüggen (flet prosty). Samodzielnie nauczył się gry na barokowym flecie poprzecznym. Grał z takimi zespołami jak Parnassus Ensemble, La Petite Bande i Collegium Aureum, dokonał licznych nagrań solowych i kameralnych. Występował też wspólnie z braćmi.

</doc>
<doc id="5046911" url="https://pl.wikipedia.org/wiki?curid=5046911" title="Trzeci rząd Franza Vranitzkiego">
Trzeci rząd Franza Vranitzkiego

Trzeci rząd Franza Vranitzkiego – federalny rząd Republiki Austrii urzędujący od 1990 do 1994.
Gabinet urzędował od 17 grudnia 1990 do 29 listopada 1994. Powstał po wyborach w 1990 do Rady Narodowej. Był tworzony przez tzw. wielką koalicję obejmującą Socjaldemokratyczną Partię Austrii (SPÖ, do 1991 działającą pod nazwą Socjalistyczna Partia Austrii) i Austriacką Partię Ludową (ÖVP). Zastąpił drugi rząd tegoż kanclerza. Po wyborach w 1994 SPÖ i ÖVP ponownie się porozumiały, tworząc czwarty rząd Franza Vranitzkiego.

</doc>
<doc id="5046912" url="https://pl.wikipedia.org/wiki?curid=5046912" title="Jefim Czułak">
Jefim Czułak

Jefim Aronowicz Czułak (, ur. 15 lipca 1948 w Ceadîr-Lunga) – rosyjski siatkarz pochodzący z Mołdawii, reprezentant Związku Radzieckiego, dwukrotny medalista igrzysk olimpijskich, srebrny medalista mistrzostw świata i dwukrotny tryumfator mistrzostw Europy.
Życiorys.
Czułak grał w reprezentacji Związku Radzieckiego w latach 1971-1976. Pierwszy sukces z reprezentacją odniósł podczas mistrzostw Europy 1971 we Włoszech, podczas których Sowieci zdobyli złoty medal. Rezultat ten powtórzyli na kolejnych mistrzostwach starego kontynentu, w 1975 w Jugosławii. Na igrzyskach olimpijskich wystąpił dwukrotnie. Podczas igrzysk 1972 w Monachium zagrał we wszystkich meczach olimpijskiego turnieju, w tym w przegranym meczu półfinałowym z Niemcami Wschodnimi i zwycięskim pojedynku o brązowy medal z Bułgarią. Na igrzysk 1976 w Montrealu wystąpił we wszystkich spotkaniach turnieju, w tym podczas przegranego finału z reprezentacją Polski. Z reprezentacją zdobył ponadto srebrny medal podczas mistrzostwa świata 1974 w Meksyku.
Do 1971 był zawodnikiem klubu SKA z Rostowa nad Donem. W latach 1971-1977 grał w CSKA Moskwa, z którym w mistrzostwach ZSRR tryumfował sześciokrotnie w latach 1972-1977, w 1971 zajął 2. miejsce, a w 1970 stanął na najniższym stopniu podium. Czterokrotnie zwyciężał w Pucharze Europy Mistrzów Klubowych, w 1973, 1974, 1975 i 1977. Karierę sportową zakończył w 1977. Następnie do 1990 był trenerem CSKA, a w latach 1978-1981 był także szkoleniowcem młodzieżowej reprezentacji Moskwy.
Czułak ma żydowskie pochodzenie. W 1990 przeniósł się do Izraela i pracował jako asystent trenera tamtejszej reprezentacji mężczyzn. Od 1995 mieszka w Montrealu, gdzie pracował jako agent ubezpieczeniowy. Był również trenerem i instruktorem siatkarskim w Stanach Zjednoczonych.

</doc>
<doc id="5046919" url="https://pl.wikipedia.org/wiki?curid=5046919" title="Apátistvánfalva">
Apátistvánfalva

Apátistvánfalva (, ) – wieś i gmina w zachodniej części Węgier, w komitacie Vas, w powiecie Szentgotthárd.
Gmina ma niezależny samorząd, który wraz z gminami partnerskimi (Kétvölgy i Orfalu) posiada urząd gminy, notariusza rejonowego i instytucje gminne.
Położenie.
Miejscowość leży na terenie Parku Narodowego Őrség na trójstyku granic Słowenii, Austrii i Węgier. Przejście graniczne do Austrii leży w odległości 10 km, a do Słowenii 3 km. Przez teren gminy przebiegają drogi nr 7456, 7457 i 7458. Najbliższe miasto, Szentgotthárd, jest w odległości 8 km na północ. Pobliskie miejscowości to na południowym zachodzie Kétvölgy, na południowym wschodzie Orfalu, a na północnym zachodzie.
Apátistvánfalva to wieś typu rozproszonego. Każde gospodarstwo wybudowane jest na szczycie wzgórza, a wokół niego leżą należące do niego pola uprawne i pastwiska.
Obszar ten jest od 1978 r. ściśle chroniony, a od 2002 r. stał się częścią parku narodowego.
Leży w Alpach Węgierskich i jest otoczony lasami i wzgórzami. Okolica charakteryzuje się rzadką na terenie Europy florą i fauną, a szczególnie bogaty jest świat grzybów i motyli.
Historia.
Apátistvánfalva powstała pod koniec XIX w. z połączenia Istvánfalu i Újbalázsfalva. Istvánfalu była niegdyś własnością opactwa cysterskiego w Szentgotthárd, o czym świadczy wzmianka z 1328 r. Nazwa pochodzi od imienia byłego opata świętego Istvána Hardinga, na którego cześć od 1683 r. co roku w lato odbywają się uroczystości i na cześć którego wzniesiono kościół.
Niedawne badania archeologiczne wykazały, że w okresie panowania Arpadów w okolicy Szentgotthárdu znajdowała się zachodnia granica państwa węgierskiego, zwana przez historyków linią gyepű. Ważną jej część stanowił region Őrség. Z listu patentowego króla Stefana V możemy się dowiedzieć, że znajdowała się tam ważna jednostka wojskowa z żupanem ("ispán") i stanowiskami strażniczymi. Wcześniejsze badania uznawały opactwo w Szentgotthárd za pierwotne, a powstanie wsi było związana z powstaniem opactwa. Przypuszczalnie jednak, jeszcze przed przybyciem cystersów, w osadzie znajdował się już kościół u zbiegu rzek Raby i Lapincs. W 1183 r. dzięki darowiźnie króla węgierskiego Beli III powstał klasztor cystersów, ze względu na wysoki poziom gospodarki rolnej, którą prowadzili. Na terenie opactwa były duże tereny leśne. W związku z tym karczowanie lasu było pierwszym krokiem do uzyskania terenów uprawnych. Jednak z samego lasu korzystano w różnorodny sposób, pozyskiwano drewno do budowy domów, pokrycia dachów, a również drewno na opał. W lasach dębowych wypasano świnie. Oprócz uprawy roli, duże znaczenie na terenie opactwa miała hodowla zwierząt, szczególnie świń i owiec w okolicach położonych na północny wschód od Apátistvánfalvy.
Do czasów inwazji tureckiej na Węgry, zapoczątkowanej bitwą pod Mohaczem życie we wsi toczyło się utartym torem. Turcy organizowali wyprawy łupieżcze wzdłuż doliny Raby, więc nieco oddalona od niej Apátistvánfalva cieszyła się spokojem, gdyż Turcy nie zapuszczali się w głąb zalesionych dolin i wzgórz. Ważnym wydarzeniem w tym okresie była stoczona w 1664 r. bitwa pod Szentgotthárd. Pole bitwy znajdowało się 5 km na północny zachód od Apátistvánfalvy, w pobliżu obecnej austriackiej wsi Mogersdorf (węg. "Nagyfalva").
Na początku XIX w. wieś została dotknięta przez szereg katastrof naturalnych: epidemie ospy i cholery w 1813 r. grad w 1827 r., a później wielokrotne pożary.
Na przełomie XIX i XX w. wielu mieszkańców emigrowało do Ameryki, mając w zamiarze zdobycie pieniędzy na zakup ziemi i domu po powrocie. Większość jednak nie powróciła, ale z pieniędzy przez nich przysłanych ufundowano dzwon i pomnik.
Nowe granice, ustalone po I wojnie światowej na podstawie traktatu w trianońskiego, spowodowały katastrofę gospodarczą. Dotychczasowe rynki zbytu znalazły się za granicą, a kwitnący do tej pory przemysł, rolnictwo i handel skazane zostały na stagnację.
Demografia.
W dniu 1.01.2020 w Apátistvánfalvie zamieszkiwały 383 osoby.
Podczas spisu powszechnego z 2011 r. 93,7% ludności zadeklarowało się jako Węgrzy, 4,7% jako Niemcy, 64,8% jako Słoweńcy, 0,3% jako Serbowie, 4,9% nie zadeklarowało narodowości. Z powodu podwójnej tożsamości suma procent jest wyższa od 100%.

</doc>
<doc id="5046923" url="https://pl.wikipedia.org/wiki?curid=5046923" title="Per sempre Alfredo">
Per sempre Alfredo

Per sempre Alfredo – jednodniowy wyścig kolarski rozgrywany od 2021 w okolicach włoskiej Florencji.
Od początku istnienia należy do cyklu UCI Europe Tour, w którym posiada kategorię 1.1. Wyścig upamiętnia postać Alfredo Martiniego – włoskiego kolarza z lat 40. i 50. XX wieku, a później dyrektora sportowego i trenera tej dyscypliny sportu, zmarłego w 2014.
Zwycięzcy.
Opracowano na podstawie:

</doc>
<doc id="5046925" url="https://pl.wikipedia.org/wiki?curid=5046925" title="Per sempre Alfredo 2021">
Per sempre Alfredo 2021

Per sempre Alfredo 2021 – 1. edycja wyścigu kolarskiego Per sempre Alfredo, która odbyła się 21 marca 2021 na liczącej ponad 161 km trasie z Florencji do Sesto Fiorentino. Impreza kategorii 1.1 była częścią UCI Europe Tour 2021.

</doc>
<doc id="5046927" url="https://pl.wikipedia.org/wiki?curid=5046927" title="LDV Automotive">
LDV Automotive

LDV – chiński producent samochodów dostawczych, pickupów i SUV-ów z siedzibą w Szanghaju działający od 2016 roku. Należy do chińskiego koncernu SAIC Motor.
Historia.
Po tym, jak brytyjskie przedsiębiorstwo LDV Group specjalizujące się w produkcji samochodów dostawczych ogłosiło bankructwo w 2009 roku, chiński koncern SAIC Motor kupił pozostałą po nim masę upadłościową. Niespełna dwa lata później, w 2011 roku ostatni model zlikwidowanego producenta, LDV Maxus, powrócił do sprzedaży jako produkowany w Chinach Maxus V80. W kolejnych latach działalności marki Maxus stopniowo zwiększano jej zasięg rynkowy w krajach globalnych, w 2016 roku podejmując decyzję o wkroczeniu także na rynki anglosaskie.
Rozpoczynając działalność w Wielkiej Brytanii i Irlandii, a także w Australii i Nowej Zelandii zdecydowano się nadać produktom Maxusa znaną już w przeszłości markę LDV, zachowując jednocześnie charakterystyczne logotypy macierzystego chińskiego producenta.
Gama modelowa.
Na Wyspach Brytyjskich ofertę LDV utworzył model V80 w różnych wariantach nadwoziowych wraz z elektrycznym EV80, z czasem poszerzając ją o mniejsze e Deliver 3 i większe Deliver 9.
W Australii i Nowej Zelandii gama nadwoziowa LDV została wzbogacona także o nieznane wcześniej samochody z nadwoziem pickup i SUV - kolejno o model T60 i G90. Ponadto, wyłącznie w tych krajach oferowany jest duży minivan G10 razem z dostawczą odmianą G10 Van.

</doc>
<doc id="5046931" url="https://pl.wikipedia.org/wiki?curid=5046931" title="Kaonashi">
Kaonashi

Kaonashi – pierwszy singel Darii Zawiałow wydany w styczniu 2021 zapowiadający trzeci album "Wojny i noce".
Odbiór komercyjny.
Piosenka dotarła do 4. miejsca na liście AirPlay, najczęściej odtwarzanych utworów w polskich stacjach radiowych.

</doc>
<doc id="5046933" url="https://pl.wikipedia.org/wiki?curid=5046933" title="Krywult">
Krywult



</doc>
<doc id="5046934" url="https://pl.wikipedia.org/wiki?curid=5046934" title="Ferdinand Lacina">
Ferdinand Lacina

Ferdinand Lacina (ur. 31 grudnia 1942 w Wiedniu) – austriacki polityk, działacz Socjaldemokratycznej Partii Austrii, w latach 1984–1995 minister.
Życiorys.
W 1965 ukończył studia w Wyższej Szkole Handlu Światowego w Wiedniu. W trakcie nauki działał w socjalistycznej organizacji studenckiej VSStÖ. Pracował w izbie pracy Arbeiterkammer, od 1973 jako kierownik działu ekonomicznego izby. W 1978 został kierownikiem działu planowania finansowego w państwowym holdingu Österreichische Industrieverwaltungs.
Zaangażował się w działalność polityczną w ramach SPÖ. W 1980 został dyrektorem gabinetu w urzędzie kanclerza, w latach 1982–1984 pełnił funkcję sekretarza stanu w urzędzie kanclerza. W randze ministra wchodził w skład rządów, którymi kierowali Fred Sinowatz i Franz Vranitzky. We wrześniu 1984 został ministrem transportu, a w listopadzie tegoż roku ministrem gospodarki publicznej i transportu. Od czerwca 1986 do kwietnia 1995 nieprzerwanie sprawował urząd ministra finansów. W 1994 krótko wykonywał mandat posła do Rady Narodowej XIX kadencji.
W latach 1996–1997 był dyrektorem generalnym przedsiębiorstwa GiroCredit. Później do czasu przejścia na emeryturę zajmował się działalnością konsultingową.
Odznaczony Wielką Złotą Odznaką Honorową z Gwiazdą za Zasługi dla Republiki Austrii. Mąż Gertraud Knoll.

</doc>
<doc id="5046936" url="https://pl.wikipedia.org/wiki?curid=5046936" title="Kolumna Maryjna w Nowej Rudzie">
Kolumna Maryjna w Nowej Rudzie

Kolumna Maryjna w Nowej Rudzie – barokowa kolumna maryjna postawiona w 1713 r., znajdująca się obecnie na terenie cmentarza w Nowej Rudzie.
Na postumencie znajduje się inskrypcja po , z chronostychem zawierającym datę postawienia: MDCCVIIIIIII - 1712. DIE E MAIO BIS SEXTA CONSECRANS. C.F.P./Dnia 12 maja poświęcona, z chronostychem MDCCXIII - 1713. W XVIII w. przy kolumnie odprawiano nabożeństwa i msze święte. Znajduje się przy wejsciu na cmentarz od ul. Loretańskiej. 

</doc>
<doc id="5046938" url="https://pl.wikipedia.org/wiki?curid=5046938" title="Olteț (ujednoznacznienie)">
Olteț (ujednoznacznienie)



</doc>
<doc id="5046940" url="https://pl.wikipedia.org/wiki?curid=5046940" title="Volta Ciclista a Catalunya 2021">
Volta Ciclista a Catalunya 2021

Volta Ciclista a Catalunya 2021 – 100. edycja wyścigu kolarskiego Volta Ciclista a Catalunya, która odbyła się w dniach od 22 do 28 marca 2021 na liczącej ponad 1094 kilometry trasie składającej się z 7 etapów, biegnącej z Calelli do Barcelony. Impreza kategorii 2.UWT była częścią UCI World Tour 2021.
Uczestnicy.
Lista startowa.
Legenda: DNF – nie ukończył etapu, OTL – przekroczył limit czasu, DNS – nie wystartował do etapu, DSQ – zdyskwalifikowany. Numer przy skrócie oznacza etap, na którym kolarz opuścił wyścig.

</doc>
<doc id="5046941" url="https://pl.wikipedia.org/wiki?curid=5046941" title="Submyotodon">
Submyotodon

Submyotodon – rodzaj ssaka z podrodziny nocków (Myotinae) w obrębie rodziny mroczkowatych (Vespertilionidae).
Zasięg występowania.
Rodzaj obejmuje gatunki występujące w Azji (Afganistan, Pakistan, Indie, Chińska Republika Ludowa i Tajwan; być może również Nepal i Mjanma).
Morfologia.
Długość ciała (bez ogona) 35–41 mm, długość ogona 25,4–40,2 mm, długość ucha 9,5–14,2 mm, długość tylnej stopy 5–7,4 mm, długość przedramienia 31,7–35 mm; brak szczegółowych danych dotyczących masy ciała.
Systematyka.
Etymologia.
"Submyotodon": „pod, blisko”; rodzaj "Myotis" ; "odous", οδοντος "odontos" „ząb”.
Podział systematyczny.
Rodzaj został pierwotnie opisany na podstawie materiału kopalnego. Po porównaniu zębów trzonowych gatunku kopalnego "S. petersbuchensis" i "Myotis muricola latirostris" przeniesiono "M. m. latirostris" (wraz z "Myotis muricola caliginosus" i "Myotis muricola moupinensis") do rodzaju "Submyotodon"; "Submyotodon" jest taksonem siostrzanym dla "Myotis" . Do rodzaju należą następujące gatunki:

</doc>
<doc id="5046944" url="https://pl.wikipedia.org/wiki?curid=5046944" title="Borysionki">
Borysionki

Borysionki – dawna wieś. Tereny na których leżała znajdują się obecnie na Białorusi, w obwodzie witebskim, w rejonie głębockim, w sielsowiecie Prozoroki.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim, w gminie Czerniewicze, a od 1929 w gminie Prozoroki.
Według Powszechnego Spisu Ludności z 1921 roku zamieszkiwało tu 55 osób, 4 były wyznania rzymskokatolickiego, 50 prawosławnego, a 1 staroobrzędowego. Jednocześnie wszyscy mieszkańcy zadeklarowali białoruską przynależność narodową. Było tu 10 budynków mieszkalnych. W 1931 w 8 domach zamieszkiwało 41 osób.
Wierni należeli do parafii rzymskokatolickiej i prawosławnej w Czerniewiczach. Miejscowość podlegała pod Sąd Grodzki w Łużkach i Okręgowy w Wilnie; właściwy urząd pocztowy mieścił się w Prozorokach.

</doc>
<doc id="5046946" url="https://pl.wikipedia.org/wiki?curid=5046946" title="Josef Hesoun">
Josef Hesoun

Josef Hesoun (ur. 12 kwietnia 1930 w Vösendorfie, zm. 28 sierpnia 2003 w Wiedniu) – austriacki polityk i związkowiec, działacz Socjaldemokratycznej Partii Austrii, parlamentarzysta, w latach 1990–1995 minister.
Życiorys.
Kształcił się w zawodzie mechanika samochodowego, uczęszczał do szkoły brygadzistów. Był pracownikiem jednej z firm w swojej rodzinnej miejscowości. Zajął się działalnością związkową jako sekretarz regionalnego związku zawodowego zrzeszającego budowlańców i stolarzy. W latach 1974–1991 był prezesem izby pracy Arbeiterkammer w Dolnej Austrii. W 1986 został przewodniczącym związku zawodowego Bau-Holz, a w 1987 wiceprzewodniczącym centrali związkowej Österreichischer Gewerkschaftsbund.
Zaangażował się w działalność polityczną w ramach SPÖ. W latach 1975–1979 członek Rady Federalnej. W latach 1979–1990 i w 1994 wykonywał mandat posła do Rady Narodowej. Od grudnia 1990 do kwietnia 1995 sprawował urząd ministra pracy i spraw społecznych w dwóch rządach Franza Vranitzkiego.

</doc>
<doc id="5046950" url="https://pl.wikipedia.org/wiki?curid=5046950" title="André Soubiran">
André Soubiran

André Soubiran (ur. 29 lipca 1910 r. w Paryżu, zm. 29 lipca 1999 tamże) – francuski lekarz oraz pisarz, laureat Nagrody Renaudot w 1943 za powieść "J'étais médecin avec les chars".
Studiował medycynę w Tuluzie oraz Paryżu, w 1935 r. obronił pracę doktorską. W tym samym roku wydał również swoją pierwszą książkę, "Avicenne prince des médecins".
W 1939 został powołany do wojska, a w 1940 r. brał udział w kampanii francuskiej. Przeżycia wojenne zainspirowały go do napisania książki "J'étais médecin avec les chars", za którą został nagrodzony Nagrodą Renaudot w 1943 r.
Pięciotomowa seria "Les hommes en blanc", którą publikował w latach 1947–1958, odniosła duży sukces, pierwszy tom sprzedał się w nakładzie ponad 1,5 miliona egzemplarzy, a książki zostały przetłumaczone na 14 języków.
W latach 1959–1985 publikował w magazynie Jours de France.
Zmarł w wieku 89 lat w Paryżu.

</doc>
<doc id="5046952" url="https://pl.wikipedia.org/wiki?curid=5046952" title="Goffredo Mameli (1926)">
Goffredo Mameli (1926)

Goffredo Mameli – włoski okręt podwodny z okresu międzywojennego i II wojny światowej, jedna z czterech jednostek typu "Mameli". Okręt został zwodowany 9 grudnia 1926 roku w stoczni Cantieri navali Tosi di Taranto w Tarencie, a w skład Regia Marina wszedł 20 stycznia 1929 roku. Nazwę otrzymał na cześć Goffreda Mamelego – bohatera narodowego Włoch. Pełnił służbę na Morzu Śródziemnym i Atlantyku, biorąc udział m.in. w kampanii śródziemnomorskiej. Po kapitulacji Włoch „Goffredo Mameli” trafił do USA, gdzie był używany do szkolenia sił ZOP. Jednostka została wycofana ze służby 1 lutego 1948 roku.
Projekt i budowa.
Przyjęty przez Włochy program zbrojeniowy z lat 1923–1924 zakładał zbudowanie okrętów o łącznej wyporności 36 568 ton, na co miały się składać dwa krążowniki ciężkie („Trento” i „Trieste”), niszczyciele typów "Sauro" i "Turbine" oraz okręty podwodne typów "Balilla", "Pisani" i "Mameli". Projekt oceanicznych okrętów typu "Mameli" powstał w wyniku przebadania konstrukcji i doświadczeń z eksploatacji otrzymanych po I wojnie światowej U-Bootów Kaiserliche Marine. Jednostki zaprojektował pułkownik Virginio Cavallini. Przyjęto konstrukcję jednokadłubową, z dużym kioskiem. Powstały solidne okręty o dobrej manewrowości podwodnej i dużej dopuszczalnej głębokości zanurzania. Problemem była jednak ich słaba stateczność. Rozwiązano go, instalując zewnętrzne siodłowe zbiorniki balastowe, co jednak zmniejszyło osiąganą prędkość maksymalną (z projektowanych 17,2 węzła na powierzchni do 15 węzłów i podwodną z 7,7 do 7,5 węzła). "Mameli" był pierwszym typem okrętu podwodnego skonstruowanym we Włoszech po I wojnie światowej.
Okręt zbudowany został w stoczni Tosi w Tarencie. Stępkę jednostki położono 17 sierpnia 1925 roku, a zwodowana została 9 grudnia 1926 roku. Okręt pierwotnie otrzymał nazwę „Masaniello”, którą 16 stycznia 1927 roku zmieniono na „Goffredo Mameli”. Nazwę otrzymał na cześć bohatera narodowego Włoch, Goffreda Mamelego. Podczas prób 29 września 1928 roku „Goffredo Mameli” zderzył się z holownikiem „San Pietro”, doznając uszkodzenia kadłuba.
Dane taktyczno-techniczne.
„Goffredo Mameli” był oceanicznym jednokadłubowym okrętem podwodnym średniej wielkości. Długość całkowita wynosiła 64,6 m, szerokość – 6,51 m, a zanurzenie – 4,3 m. Wyporność normalna w położeniu nawodnym wynosiła 810 t, a w zanurzeniu 993 t. Okręt napędzany był na powierzchni przez dwa 8-cylindrowe czterosuwowe silniki wysokoprężne Tosi o łącznej mocy 3000 KM. Napęd podwodny zapewniały dwa silniki elektryczne CGE o łącznej mocy 1100 KM. Dwuśrubowy układ napędowy pozwalał osiągnąć prędkość 15 węzłów na powierzchni i 7,5 węzła w zanurzeniu. Zasięg wynosił 3500 Mm przy prędkości 8 węzłów w położeniu nawodnym oraz 64 Mm przy prędkości 4 węzłów w zanurzeniu. Zbiorniki paliwa mieściły 48 t oleju napędowego. Energia elektryczna magazynowana była w baterii akumulatorów składającej się ze 112 ogniw. Dopuszczalna głębokość zanurzenia wynosiła 100 m.
Okręt wyposażony był w 6 stałych wyrzutni torped kalibru 533 mm: 4 na dziobie i dwie na rufie, z łącznym zapasem 10 torped. Uzbrojenie artyleryjskie stanowiło umieszczone przed kioskiem pojedyncze działo pokładowe kalibru 102 mm L/35 Schneider–Armstrong 1914-15. Broń przeciwlotniczą stanowiły dwa pojedyncze wielkokalibrowe karabiny maszynowe kalibru 13,2 mm L/76. Jednostka wyposażona też była w hydrofony.
Załoga okrętu składała się z 5 oficerów oraz 44 podoficerów i marynarzy.
Służba.
„Goffredo Mameli” został wcielony do służby w Regia Marina 20 stycznia 1929 roku. Okręt rozpoczął służbę na Morzu Śródziemnym, wchodząc w skład eskadry (wł. "Squadriglia") okrętów podwodnych średniego zasięgu Flotylli stacjonującej w Tarencie (wraz z siostrzanymi „Pier Capponi”, „Giovanni da Procida” i „Tito Speri”). 29 marca 1929 roku okręt zszedł na rekordową wówczas na świecie głębokość 117 metrów, pozostając na niej przez 20 minut. 19 kwietnia 1929 roku, podczas rejsu przy sztormowej pogodzie, na pokładzie poniósł śmierć mat (wł. "sottocapo") Silvio Delia.
Wiosną 1929 roku „Goffredo Mameli” wraz z „Domenico Millelire” udał się na Atlantyk celem przeprowadzenia prób łączności radiowej ze stacjami znajdującymi się we Włoszech. W 1929 roku „Goffredo Mameli”, „Pier Capponi” i „Giovanni da Procida” odbyły daleki rejs wzdłuż wybrzeży Hiszpanii na Atlantyk, docierając do Kadyksu i Lizbony. W 1930 roku eskadra okrętów podwodnych średniego zasięgu, w której służyły jednostki typu "Mameli", została przemianowana na 4. eskadrę okrętów podwodnych. W 1930 roku „Goffredo Mameli”, „Pier Capponi” i „Tito Speri” odbyły rejs do portów Grecji i Dodekanezu; w drodze powrotnej „Goffredo Mameli” dotarł do Port Saidu i Trypolisu. W 1931 roku okręty 4. eskadry przebazowano do Neapolu. W 1933 roku wszystkie jednostki typu "Mameli" odbyły 20-dniowy rejs szkoleniowy, zawijając do Salonik oraz na Leros i Rodos.
W 1934 roku okręty 4. eskadry powróciły do Tarentu, a zespół został przemianowany na 9. eskadrę 3. Flotylli, kontynuując szkolenie i wykonując krótkie rejsy po portach włoskich i Dodekanezu. W 1935 roku 9. eskadrę przekształcono w 12., a w 1938 roku w 41. eskadrę; w 1939 roku zmieniono po raz kolejny jej oznaczenie na 31. eskadrę i przebazowano do Mesyny. W kwietniu 1939 roku „Goffredo Mameli” znalazł się w składzie sił morskich uczestniczących w operacji pod kryptonimem „O.M.T.”, czyli inwazji na Albanię.
10 czerwca 1940 roku, w momencie ataku Włoch na Francję, okręt wchodził w skład 34. eskadry okrętów podwodnych 3. Flotylli w Mesynie (wraz z siostrzanymi „Pier Capponi”, „Giovanni da Procida” i „Tito Speri”). Dowództwo jednostki sprawował kmdr ppor. (wł. "capitano di corvetta") Nicola Maiorana. W 1940 roku okręt odbył cztery wojenne patrole na wodach nieopodal Malty i na północ od Bengazi. Podczas jednego z nich 1 sierpnia nieopodal Malty „Goffredo Mameli” wystrzelił pięć niecelnych torped w kierunku greckiego parowca „Roula” o pojemności 1044 BRT, po czym zatopił go ogniem artyleryjskim (na pozycji , załoga ocalała). We wrześniu jednostka patrolowała wybrzeża Cyrenajki wraz z „Tembien”, „Marcantonio Colonna” i „Berillo”. W pierwszej połowie listopada okręt przebywał na patrolu na południowy wschód od Malty (wraz z „Pier Capponi”, „Corallo”, „Fratelli Bandiera” i „Topazio”), jednak nie zauważył podążających z Egiptu na Maltę brytyjskich konwojów AN-6 i MW-3 oraz ich silnej osłony. Pod koniec listopada „Goffredo Mameli” znów wyszedł na patrol na zachód od Malty, także nie nawiązując kontaktu z wrogiem.
W 1941 roku okręt przeprowadził trzy patrole bojowe; m.in. 28 kwietnia jednostka operowała na wodach w pobliżu Malty (wraz z „Luciano Manara”, „Ruggiero Settimo” i „Santorre Santarosa”), nie zauważając płynących z Malty do Aleksandrii brytyjskich niszczycieli z 14. Flotylli (HMS „Jervis”, „Janus”, „Nubian” i „Mohawk”). Ze względu na zużycie silników wiosną „Goffredo Mameli” i „Tito Speri” zostały przeniesione do Szkoły Okrętów Podwodnych w Poli. W listopadzie okręt uczestniczył w defensywnym patrolowaniu wód włoskich.
30 stycznia 1942 roku „Goffredo Mameli” i „Medusa” w eskorcie torpedowca „Insidioso” wracały do bazy w Poli z rejsu szkoleniowego z Zatoki Kotorskiej. Nieopodal przylądka Promontore (Istria) brytyjski okręt podwodny HMS „Thorn” (N11) storpedował i zatopił „Medusę”, na którego pokładzie śmierć poniosło 53 z 60 uczestniczących w tym rejsie osób. 
W 1942 roku zużyte jednostki napędowe okrętu zostały wymienione na nowe silniki Diesla Tosi o łącznej mocy 4000 KM, przez co prędkość okrętu na powierzchni wzrosła do 17 węzłów. W tym roku „Goffredo Mameli” odbył trzy patrole przeciw okrętom podwodnym, jednak bez sukcesów.
3 sierpnia 1943 roku „Goffredo Mameli” przewiózł w okolice Bengazi oddział komandosów z batalionu „San Marco”, jednak z powodu ataków lotniczych nie mógł ich zabrać po wykonaniu misji. W momencie kapitulacji Włoch we wrześniu 1943 roku okręt nadal pełnił funkcje szkoleniowe w Poli. „Goffredo Mameli” i „Tito Speri” poddały się aliantom, a po przeprowadzeniu prac remontowych zostały w lutym 1944 roku wysłane na Bermudy, następnie zaś do Zatoki Maine. Obie włoskie jednostki (we wrześniu 1944 roku dołączył do nich także „Giovanni da Procida”) były wykorzystywane do szkolenia zwalczania okrętów podwodnych przez jednostki lotnictwa i marynarki USA. Pod koniec działań wojennych „Goffredo Mameli”, „Giovanni da Procida” i „Tito Speri” powróciły do Tarentu, gdzie nie prowadziły już żadnych działań.
Okręt został wycofany ze służby 1 lutego 1948 roku.

</doc>
<doc id="5046953" url="https://pl.wikipedia.org/wiki?curid=5046953" title="KAWA">
KAWA



</doc>
<doc id="5046955" url="https://pl.wikipedia.org/wiki?curid=5046955" title="Flamura Roșie Arad">
Flamura Roșie Arad



</doc>
<doc id="5046956" url="https://pl.wikipedia.org/wiki?curid=5046956" title="Arthur Dorward">
Arthur Dorward

Arthur Dorward (ur. 3 marca 1925 w Galashiels, zm. 4 sierpnia 2015 w Melrose) – szkocki rugbysta grający na pozycji , kapitan reprezentacji kraju.
Uczęszczał do "St Mary’s Prep School" w Melrose oraz "Sedbergh School" w kumbryjskim Sedbergh, gdzie pełnił funkcję "Head Boy". Ukończył następnie University of Cambridge z tytułami z francuskiego i niemieckiego, po czym powrócił do Galashiels, by pracować w rodzinnej firmie tekstylnej, w której został dyrektorem.
W barwach uniwersyteckiego zespołu rugby występował przez trzy lata i trzykrotnie wystąpił w Varsity Match przeciwko drużynie z Oxford. Prócz przerwy na studia oraz służbę wojskową reprezentował z sukcesami – także jako kapitan – klub Gala RFC, w którym zadebiutował w wieku siedemnastu lat, karierę sportową kończąc w wieku lat trzydziestu dwóch. Uprawiał także krykieta, hokej na trawie, tenis, squash i golf.
W latach 1950–1957 rozegrał piętnaście testmeczów dla szkockiej reprezentacji, jedyne punkty – dające zwycięstwo nad Walijczykami w roku 1957 – zdobywając z dropgola. Był pierwszym kapitanem kadry pochodzącym z klubu Gala i prowadził zespół w trzech meczach. W latach 1949–1957 zapraszany był do gry w barwach Barbarians, wybierany był także do regionalnego zespołu South of Scotland.
Żonaty z Christine, dzieci: Lesley i Campbell. Spokrewniony z reprezentantem Nowej Zelandii, Alim Williamsem. Jego brat, Tom, był także rugbystą, reprezentantem kraju przed II wojną światową, podczas której zginął służąc w Royal Air Force.

</doc>
<doc id="5046959" url="https://pl.wikipedia.org/wiki?curid=5046959" title="Kazimierz Filipowicz">
Kazimierz Filipowicz

Kazimierz Filipowicz ps. „Kord” (ur. 19 stycznia 1910 we wsi Ożenin na Wołyniu, zm. 3 lutego 1970 w Pabianicach) – komendant Obwodu lubomelskiego AK pow. lubomelskiego na Wołyniu, dowódca oddziału partyzanckiego na Wołyniu, który po utworzeniu 27. Wołyńskiej Dywizji Piechoty AK został przemianowany na I batalion 43 pułku piechoty, a dowódcą batalionu został mianowany porucznik Kazimierz Filipowicz.
Po wojnie dwukrotnie aresztowany przez Urząd Bezpieczeństwa. Do końca życia nękany wizytami Służby Bezpieczeństwa (SB).
Życiorys.
Kazimierz Filipowicz urodził się we wsi Ożenin na Wołyniu (30 km na południowy wschód od Równego). Gdy miał zaledwie cztery lata, jego ojciec Aleksander został aresztowany przez władze carskie, a następnie wywieziony na Syberię, gdzie zginął rok później. Małego Kazika i dwójkę młodszego rodzeństwa matka wychowywała samotnie.
Młody Filipowicz kończy pięcioklasową szkołę podstawową, po czym podejmuje naukę w Państwowym Seminarium Nauczycielskim w Ostrogu. Po otrzymaniu dyplomu nauczyciela w 1930 zostaje kierownikiem szkoły w Przekurce nieopodal Lubomla. W latach 1931–1932 odbywa zasadniczą służbę wojskową w Szkole Podchorążych Rezerwy Piechoty w Śremie.
Po powrocie do cywila zostaje kierownikiem szkoły w Starej Hucie, która także znajdowała się w powiecie lubomelskim. Tam poznaje pochodzącą z Pabianic Felicję Otylię Wasilewską, która została skierowana do pracy nauczycielskiej na Wołyniu. Para bierze ślub w 1935. W 1937 podejmuje pracę w kolejnej już placówce oświaty na Wołyniu we wsi Borki. W 1938 podjął studia w Centralnym Instytucie Wychowania Fizycznego w Warszawie.
W 1939 nie zostaje zmobilizowany. Wraz z żoną bardzo szybko wciąga się w nurt organizacji o charakterze konspiracyjnym. Zostaje zaprzysiężony pod pseudonimem „Kord”. Początkowo w 1940 naucza w tajnych kompletach. Po nasileniu zbrodniczych akcji ukraińskich nacjonalistów przeciwko Polakom, już jako dowódca obwodu AK Luboml organizuje oddziały lokalnej samoobrony i staje na czele własnego oddziału partyzanckiego w sile około 500 partyzantów. W ramach uderzeń wyprzedzających przeprowadził między innymi atak na Wydźgów i Korytnicę (zdobycie tej ostatniej otworzyło korytarz ewakuacyjny z Wołynia na Lubelszczyznę z dojściem do brodu na Bugu). Po rozbiciu kolejnych baz UPA w Wysocku i Kołtunach cały powiat lubomelski był wolny od oddziałów UPA. Po potyczce koło Zapola wycofując się przez pole minowe zostaje ranny. Przez miesiąc nie widział i nie słyszał, a twarz miał poszarpaną przez odłamki. Wyzdrowiał – odzyskał słuch i wzrok.
Z oddziałów partyzanckich, części samoobron i zmobilizowanych zaprzysiężonych członków AK w okolicy Kowla pod koniec 1943 powstało Zgrupowanie Gromada, które następnie zostało włączone do powstałej na początku 1944 27. Wołyńskiej Dywizji Piechoty Armii Krajowej. Liczyła ona 7000 żołnierzy i oficerów. Sam batalion 43 Pułku Piechoty kapitana Korda miał 310 żołnierzy. Na początku czerwca przekroczył z dywizją rzekę Bug i walczył na terenach Lubelszczyzny. Wydostali się z okrążenia Niemców, a potem zaatakowali i wyzwolili Kock. Zajęli jeszcze Drozdówkę i Brzostwone. 25 lipca 1944 dywizję rozwiązano.
Kazimierz Filipowicz został aresztowany i osadzony na zamku w Lublinie. Zwolniony warunkowo 21 listopada 1946. 6 grudnia 1946 został wypuszczony do domu. Dostał nakaz pracy w Ząbkowicach Śląskich.
Rok później wrócił na przerwane przez wojnę studia w Warszawie. Mógł też przyjechać do Pabianic, do żony i dzieci. Zaczął pracę w I Gimnazjum i Liceum im. Jędrzeja Śniadeckiego w Pabianicach. W 1952 został magistrem wychowania fizycznego. W tym samym roku został aresztowany. Po zwolnieniu nie wraca już do gimnazjum, ale zostaje nauczycielem w Zasadniczej Szkole Zawodowej w Pabianicach. Pomimo tego, że do więzienia już więcej nie trafił, nieustannie był nękany przez SB.
Latem 1969 odwiedza Wołyń, Ożenin, Ostróg, Borki i inne miejscowości, dawne miejsca pracy i walki podczas drugiej wojny światowej. Wrócił z tej podróży ciężko chory. Wspomnienia podziałały na niego druzgocąco i pogorszyły stan jego zdrowia.
Zmarł 3 lutego 1970 roku w pabianickim szpitalu. Został pochowany na cmentarzu komunalnym w Pabianicach.

</doc>
<doc id="5046961" url="https://pl.wikipedia.org/wiki?curid=5046961" title="Czabany (Białoruś)">
Czabany (Białoruś)

Czabany (; ) – chutor na Białorusi, w obwodzie witebskim, w rejonie głębockim, w sielsowiecie Prozoroki.
Historia.
W czasach zaborów w gminie Czerniewicze, w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim, w gminie Czerniewicze, a od 1929 w gminie Prozoroki.
Według Powszechnego Spisu Ludności z 1921 roku zamieszkiwało tu 58 osób, 4 były wyznania rzymskokatolickiego, a 54 prawosławnego. Jednocześnie 1 mieszkaniec zadeklarował polską, a 53 białoruską przynależność narodową. Było tu 12 budynków mieszkalnych. W 1931 w 10 domach zamieszkiwało 55 osób.
Wierni należeli do parafii rzymskokatolickiej i prawosławnej w Czerniewiczach. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Prozorokach.

</doc>
<doc id="5046963" url="https://pl.wikipedia.org/wiki?curid=5046963" title="Carbonia Calcio">
Carbonia Calcio

Carbonia Calcio (wł. Associazione Sportiva Dilettanti Carbonia Calcio) – włoski klub piłkarski, mający siedzibę w mieście Carbonia, na Sardynii, grający od sezonu 2020/21 w rozgrywkach Serie D.
Historia.
Chronologia nazw: 
Klub sportowy Dopolavoro Carbonia został założony w miejscowości Carbonia w maju 1939 roku z inicjatywy niektórych pracowników miejskich kopalń. W sezonie 1939/40 debiutował w rozgrywkach Prima Divisione Sardegna (D4). W 1942 klub zmienił nazwę na GS Carbonia, ale przed rozpoczęciem sezonu 1942/43 zrezygnował z dalszych rozgrywek i zawiesił działalność.
Po zakończeniu II wojny światowej, klub wznowił działalność w 1945 roku i został zakwalifikowany do "Prima Divisione Sardegna". W 1947 awansował do Serie C. W 1948 roku klub przyjął nazwę GS Carbosarda. W 1952 roku w wyniku kolejnej reorganizacji systemu lig zespół został zdegradowany do IV Serie (D5), a rok później wrócił do "Serie C". W 1960 spadł do Serie D, po czym zmienił nazwę na AC Carbonia. W 1962 spadł na rok do Prima Categoria Sardegna. W 1969 roku klub został zdegradowany do Promozione Sardegna. W 1970 zmienił nazwę na Polisportiva Carbonia. W 1978 wrócił z powrotem do "Serie D". Przed rozpoczęciem sezonu 1978/79 "Serie C" została podzielona na dwie dywizje: Serie C1 i Serie C2, wskutek czego poziom "Serie D" został obniżony do piątego stopnia. W 1982 klub awansował do "Serie C2", a w 1984 zmienił nazwę na Carbonia Calcio S.p.A. W 1988 spadł do Campionato Interregionale. W 1990 roku klub ogłosił bankructwo. 
Latem 1990 powstał nowy klub o nazwie AC Carbonia, który rozpoczął występy od regionalnych mistrzostw "Terza Categoria Sardegna" (D10). W 1991 zespół zdobył awans do Seconda Categoria Sardegna, ale potem wykupił tytuł sportowy od "Sguotti Carbonia" i w sezonie 1991/92 startował w rozgrywkach Promozione Sardegna (D7). W 1992 awansował do Eccellenza Sardegna. W 1997 spadł do "Promozione Sardegna", a w 2001 do "Prima Categoria Sardegna". W 2004 wrócił do "Promozione Sardegna", a w 2005 klub zmienił nazwę na ASD Carbonia Calcio. W 2008 otrzymał promocję do "Eccellenza Sardegna", a w 2013 spadł ponownie do "Promozione Sardegna". Przed rozpoczęciem sezonu 2014/15 wprowadzono reformę systemy lig, wskutek czego "Promozione" awansowała na szósty poziom. Latem 2019 klub połączył się z "USD Samassi", występującym w "Eccellenza Sardegna", dzięki czemu klub awansował o klasę wyżej. W sezonie 2019/20 zwyciężył w "Eccellenza Sardegna" i został promowany do "Serie D".
Barwy klubowe, strój.
Klub ma barwy biało-niebieskie. Zawodnicy swoje domowe spotkania zazwyczaj grają w niebieskich koszulkach, niebieskich spodenkach oraz niebieskich getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2020).
Struktura klubu.
Stadion.
Klub piłkarski rozgrywa swoje mecze domowe na Stadio Carlo Zoboli, w mieście Carbonia o pojemności 3,5 tys. widzów.

</doc>
<doc id="5046970" url="https://pl.wikipedia.org/wiki?curid=5046970" title="Janina Lewon">
Janina Lewon

Janina Antonina Lewon, z domu Latwis (ur. 22 lutego 1909 w Stanisławowie, zm. 28 marca 1965 w Gdańsku) – farmaceutka, pracownica Akademii Lekarskiej i Akademii Medycznej w Gdańsku.
Życiorys.
Jej rodzicami byli: Jan Latwis, urzędnik państwowy i Maria z d. Karnicka, gospodyni domowa. Miała dwoje rodzeństwa: Halinę i Stanisława, porucznika lotnictwa, autora melodii "Marsza lotników". W 1927 roku ukończyła Gimnazjum Sióstr Nazaretanek w Wilnie. Po maturze podjęła trzyletnie studia farmaceutyczne na Uniwersytecie Stefana Batorego. Od 1931 roku zatrudniona była w aptece Piotra Jundziłła w Wilnie. W roku 1933 uzyskała dyplom magistra farmacji. Po zbombardowaniu apteki przez wojska niemieckie w 1944 roku objęła etat asystentki w przyszpitalnej aptece Czerwonego Krzyża w Wilnie.
Od 1945 roku Janina Lewon pracowała w aptece Wacława Domańskiego w Gdańsku-Nowym Porcie. Była członkiem komitetu organizacyjnego Akademii Lekarskiej w Gdańsku. Rok później została zatrudniona w Katedrze Farmakognozji AL na stanowisku starszego asystenta, a w 1947 roku awansowała na adiunkta w nowo powstałej Katedrze Farmacji Stosowanej. W roku 1948 powróciła do poprzedniej katedry. W 1949 r. była współorganizatorem kursu dla pomocniczych sił naukowych. Z rokiem 1953 rozpoczęła pierwsze samodzielne badania naukowe, związane z oznaczaniem alkaloidów w poszczególnych częściach rośliny z rodziny dzwonowatych Lobelia inflata. W swojej działalności naukowej skupiła się na badaniach jałowości leków, metodach sporządzania farmaceutyków jałowych, w tym medykamentów ocznych i antybiotyków. Do jej zakresu zainteresowań należały inhibitory antybiotyków oraz proces kiełkowania zarodników laseczek tlenowych w lekach tyndalizowanych. Od 1956 roku prowadziła kursy podyplomowe dla farmaceutów dotyczące przygotowania i kontroli leku jałowego. Dwa lata później zaczęła redagować dodatek kwartalny do periodyku „Farmacja Polska” pt. „Apteka Szpitalna”. Działania Janiny Lewon przyniosły aptece AMG dwa pierwsze w Polsce boksy aseptyczne, co umożliwiło edukację studentów farmacji odbywających część zajęcia aptece. W 1963 roku uzyskała stopień naukowy doktora nauk farmaceutycznych na podstawie dysertacji napisanej pod kierunkiem prof. Henryka Ellerta pt. „Przeżywalność drobnoustrojów w alkaloidowych lekach stosowanych w chorobach oczu”.
Dr Janina Lewon zmarła 28 marca 1965 r. Pochowana została na cmentarzu Srebrzysko w Gdańsku.

</doc>
<doc id="5046973" url="https://pl.wikipedia.org/wiki?curid=5046973" title="Rivarolese 1919">
Rivarolese 1919



</doc>
<doc id="5046985" url="https://pl.wikipedia.org/wiki?curid=5046985" title="Uniwersytet York">
Uniwersytet York



</doc>
<doc id="5046987" url="https://pl.wikipedia.org/wiki?curid=5046987" title="Kolumna Maryjna w Nowej Rudzie (pl. Matejki)">
Kolumna Maryjna w Nowej Rudzie (pl. Matejki)

Kolumna Maryjna w Nowej Rudzie – kolumna maryjna wybudowana w 1867 r. przez Josepha Pilza przy pl. Matejki w Nowej Rudzie.
Z placu przy kolumnie od 1651 r. do 1940 r. wyruszały pielgrzymki noworudzian do sanktuarium Matki Bożej w Bardzie. Od 2013 r. reaktywowano tradycję i 6 czerwca 2020 r. odbyła się 296 pielgrzymka. 

</doc>
<doc id="5046988" url="https://pl.wikipedia.org/wiki?curid=5046988" title="Czerniewicze (rejon głębocki)">
Czerniewicze (rejon głębocki)

Czerniewicze (; ) – agromiasteczko na Białorusi, w obwodzie witebskim, w rejonie głębockim, w sielsowiecie Prozoroki.
Siedziba parafii prawosławnej (pw. św. Paraskiewy) i rzymskokatolickiej (pw. Podwyższenia Krzyża Świętego).
Historia.
W czasach zaborów wieś w gminie Czerniewicze, w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim, w gminie Czerniewicze, a od 1929 w gminie Prozoroki.
Według Powszechnego Spisu Ludności z 1921 roku zamieszkiwało tu 30 osób, 2 były wyznania rzymskokatolickiego, 25 prawosławnego, a 3 mojżeszowego. Jednocześnie 7 mieszkańców zadeklarowało polską, a 23 białoruską przynależność narodową. Było tu 5 budynków mieszkalnych. W 1931 w 4 domach zamieszkiwało 38 osób.
Wierni należeli do parafii rzymskokatolickiej i prawosławnej w Czerniewiczach. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Prozorokach.

</doc>
<doc id="5046989" url="https://pl.wikipedia.org/wiki?curid=5046989" title="Uniwersytet Carleton">
Uniwersytet Carleton



</doc>
<doc id="5046995" url="https://pl.wikipedia.org/wiki?curid=5046995" title="Diwo (jezioro)">
Diwo (jezioro)

Diwo () – jezioro polodowcowe (zaporowe) w zachodniej Rosji, w osiedlu wiejskim Titowszczinskoje rejonu diemidowskiego w obwodzie smoleńskim.
Geografia.
Jezioro znajduje się w dorzeczu rzeki Kaspla, 21,5 km na południowy wschód od miasta Diemidow. Połączone jest kanałem z sąsiednim jeziorem Akatowskoje. Brzegi są wysokie, miejscami piaszczyste. Nad jeziorem utworzono bazę turystyczną. Dno jest nierówne. Akwen jest pomnikiem przyrody.

</doc>
<doc id="5046996" url="https://pl.wikipedia.org/wiki?curid=5046996" title="Uniwersytet w Guelph">
Uniwersytet w Guelph



</doc>
<doc id="5046998" url="https://pl.wikipedia.org/wiki?curid=5046998" title="Akatowskoje (jezioro)">
Akatowskoje (jezioro)

Akatowskoje () – jezioro polodowcowe (zaporowe) w zachodniej Rosji, w osiedlu wiejskim Titowszczinskoje rejonu diemidowskiego w obwodzie smoleńskim.
Geografia.
Jezioro znajduje się w dorzeczu rzeki Kaspla, 21,5 km na południowy wschód od miasta Diemidow. Połączone jest kanałem z sąsiednim jeziorem Diwo. Brzegi północne, wschodnie i południowo-wschodnie są wysokie, a południowo-zachodnie niskie i podmokłe. Dno jest płaskie. Akwen jest pomnikiem przyrody.

</doc>
<doc id="5047001" url="https://pl.wikipedia.org/wiki?curid=5047001" title="Uniwersytet Brocka">
Uniwersytet Brocka



</doc>
<doc id="5047002" url="https://pl.wikipedia.org/wiki?curid=5047002" title="Dgo">
Dgo

Dgo () – jezioro polodowcowe w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Jezioro znajduje się 6 km na północny zachód od osiedla Prżewalskoje, 37 km na południowy wschód od miasta Diemidow. Przez rzekę Ilżyca łączy się z Jelszą (dorzecze Mieży). Akwen jest pomnikiem przyrody.

</doc>
<doc id="5047004" url="https://pl.wikipedia.org/wiki?curid=5047004" title="Bradophila pygmaea">
Bradophila pygmaea

Bradophila pygmaea – gatunek widłonogów z rodziny Buproridae. Nazwa naukowa tego gatunku skorupiaków została opublikowana w 1878 roku przez szwedzkiego zoologa Georga Mariusa Reinalda Levinsena.

</doc>
<doc id="5047005" url="https://pl.wikipedia.org/wiki?curid=5047005" title="Czerniewicze (kolonia)">
Czerniewicze (kolonia)

Czerniewicze (; ) – dawna kolonia. Tereny na których leżała znajdują się obecnie na Białorusi, w obwodzie witebskim, w rejonie głębockim, w sielsowiecie Prozoroki.
Historia.
W czasach zaborów folwark i dobra w gminie Czerniewicze, w powiecie dzisieńskim, w guberni wileńskiej Imperium Rosyjskiego. Własność Sielickich, a następnie Bernowiczów.
W latach 1921–1945 folwark, a następnie kolonia leżała w Polsce, w województwie wileńskim, w powiecie dziśnieńskim, w gminie Czerniewicze, a od 1929 w gminie Prozoroki.
Według Powszechnego Spisu Ludności z 1921 roku zamieszkiwało tu 120 osób, 60 było wyznania rzymskokatolickiego, 60 prawosławnego. Jednocześnie 22 mieszkańców zadeklarowało polską, a 98 białoruską przynależność narodową. Było tu 8 budynków mieszkalnych. W 1931 w 24 domach zamieszkiwało 151 osób.
Wierni należeli do parafii rzymskokatolickiej i prawosławnej w Czerniewiczach. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Prozorokach.

</doc>
<doc id="5047007" url="https://pl.wikipedia.org/wiki?curid=5047007" title="Ūla">
Ūla

Ūla (, "Uła"; , "Uła") – rzeka płynąca przez Białoruś i Litwę, lewy dopływ Mereczanki. Ma 85 kilometrów długości. Źródło rzeki znajduje się na Białorusi. Rzeka płynie 20 km do granicy z Litwą, potem przez 4 km płynie na granicy litewsko-białoruskiej, następnie przez 61 km przez Litwę, gdzie spływa do Mereczanki.
Powierzchnia zlewni rzeki obejmuje 752 km². Średni przepływ wody wynosi 5,58 m³/s.

</doc>
<doc id="5047008" url="https://pl.wikipedia.org/wiki?curid=5047008" title="Konrad Bogacki">
Konrad Bogacki

Konrad Feliks Stanisław Adam Czesław Stefan Bogacki ps. „Zaremba” (ur. 28 lipca 1908 w Lutomku) – major łączności Armii Krajowej, kawaler Orderu Virtuti Militari.
Życiorys.
Urodził się 28 lipca 1908 we wsi Lutomek, w rodzinie Feliksa. Był absolwentem Szkoły Podchorążych Inżynierii w Warszawie. 5 sierpnia 1933 Prezydent RP Ignacy Mościcki mianował go podporucznikiem ze starszeństwem z 15 sierpnia 1932 i 11. lokatą w korpusie oficerów łączności, a minister spraw wojskowych wcielił do kompanii telegraficznej 14 Dywizji Piechoty w Poznaniu. 1 marca 1935 został mianowany porucznikiem z odznaczeniem ze starszeństwem z 1 stycznia 1935 i 1. lokatą w korpusie oficerów łączności. W marcu 1939 pełnił służbę w Centrum Wyszkolenia Łączności w Zegrzu na stanowisku zastępcy dowódcy 1. kompanii podchorążych baonu podchorążych wojsk łączności Szkoły Podchorążych Łączności. W kampanii wrześniowej dowodził kompanią stacyjną nr 2, która została przydzielona do Armii „Modlin”.
Od drugiej połowy października 1939 pełnił służbę w Dowództwie Głównym Służby Zwycięstwu Polski na stanowisku kierownika Działu Łączności Technicznej. Później w Komendzie Głównej Armii Krajowej na stanowisku szefa sztabu Dowództwa Wojsk Łączności. Awansował na kapitana i majora.
W nocy z 8 na 9 grudnia 1943 w Podkowie Leśnej został zatrzymany razem z żoną Haliną Iwaniszyn-Bogacką ps. „Halina” i jej wujem ppłk. dypl. piech. Marianem Drobikiem) i osadzony na Pawiaku. Po trzech miesiącach wysłany do obozu koncentracyjnego Groß-Rosen, a w lutym 1945 do obozu koncentracyjnego Dachau. Po uwolnieniu został przyjęty do 2 Korpusu Polskiego we Włoszech i przydzielony do 11 Batalionu Łączności.

</doc>
<doc id="5047009" url="https://pl.wikipedia.org/wiki?curid=5047009" title="Restauracja Hawełka">
Restauracja Hawełka

Restauracja Hawełka – restauracja i kawiarnia znajdująca się w Krakowie, na Starym Mieście, przy Rynku Głównym 34, w Pałacu Spiskim.
Antoni Hawełka otworzył w 1876 roku, w Kamienicy Czerwonej przy Rynku Głównym 46 w Krakowie, sklep kolonialny „Pod Palmą”, który w 1889 przeniósł do lokalu w Pałacu Pod Krzysztofory przy Rynku Głównym 35.
Oprócz sklepu kolonialnego, na zapleczu, za sklepem w sieni otworzył „lokal śniadankowy".
W Krakowie, pod koniec XIX wieku zaczęły funkcjonować przy sklepach kolonialnych, delikatesowych, nabiałowych, masarniach „lokale śniadankowe” a także odrębne „handelki śniadankowe”. Były to jadłodajnie, knajpki o ubogim wyposażeniu, najczęściej jadano tam na stojąco, o ubogim wystroju, w pokoiku na zapleczu, z wejściem w sieni, gdzie można było szybko zjeść oraz wypić markowe piwo, wino i mocniejsze alkohole.
Funkcjonowały od śniadania do późnego wieczora. Ich menu zależało od sklepów przy których działały. Serwowały m.in.: golonki, flaczki, raki, wyroby garmażeryjne, nabiał oraz kanapki.
Z najlepszych kanapek słynął lokal Antoniego Hawełki. Podawano w nim piętrowe, wysokie, wielowarstwowe kanapki. Przykładowo: na świeżą, smarowaną masłem bułkę kładziono kawałek homara, polewano majonezem i dodawano plasterek surowego ogórka lub kawałek jajka na twardo albo serwowano kanapkę obłożoną bryndzą z papryką, łososiem, kawiorem i serem szwajcarskim oraz wiele innych.
Lokale śniadankowe cieszyły się w Krakowie dużą popularnością.
W separatce „U Hawełki” gościli profesorowie Uniwersytetu Jagiellońskiego. Germanista Wilhelm Creizenach zainicjował tutaj spotkania kółka towarzysko-dyskusyjnego „Zeitgenossen” (Współczesnych), grupy profesorów UJ dyskutujących w Hawełce o różnych problemach. Bywali tu Leon Sternbach, Jerzy Mycielski, Władysław Natanson, Kazimierz Kostanecki, Marian Sokołowski, Stefan Pawlicki, Jan Łoś, Roman Dyboski, Kazimierz Morawski.
Bywał u Hawełki Henryk Sienkiewicz, gdy odwiedzał Kraków.
Firmę w 1894, po śmierci Hawełki, odziedziczył jego subiekt Franciszek Macharski.
Nowy właściciel przeniósł, w 1913 roku, delikatesy do Pałacu Spiskiego oraz otworzył restaurację mieszczącą się tam do dziś a nazywaną obecnie "Hawełka".
Parter.
Na parterze znajduje się obszerna sala zaprojektowana przez Ludwika Wojtyczkę i Kazimierza Wyczyńskiego.
Sala Tetmajerowska.
Na piętrze sala (restauracja) zwana Tetmajerowską, z malowidłami wykonanymi przez Włodzimierza Tetmajera, a przedstawiającymi sceny z legendy o mistrzu Twardowskim.
Czynna do późnych nocnych godzin restauracja, przyciągała aktorów i widzów teatrów. Gościła artystów, dziennikarzy, pisarzy.
Sala Tetmajerowska zasłynęła w okresie międzywojennym „Kukiełkami u Hawełki”. Były to satyryczne szopki do których teksty pisali Magdalena Samozwaniec i Artur Maria Swinarski oraz Irena Szczepańska i Zbigniew Grotowski.
Sień.
W oknach sieni Pałacu Spiskiego, przez którą wchodzi się do restauracji, można zobaczyć witraże przedstawiające krakowskie zwyczaje: szopkę, kolędników, Lajkonika, mistrza Twardowskiego, włóczków, parę krakowiaków, piwoszy, kapelę. Wykonane zostały przez firmę „JABI Pracownia Witraży Jacek Białoskórski”.
Jedną z pierwszych firm w Krakowie, gdzie dla wygody klientów w styczniu 1900 roku założono telefon, była Restauracja U Hawełki.
O Hawełce napisał jedną ze swoich fraszek, bywalec lokalu, Jan Sztaudynger:

</doc>
<doc id="5047011" url="https://pl.wikipedia.org/wiki?curid=5047011" title="Rising Auto">
Rising Auto

Rising Auto – chiński producent elektrycznych samochodów osobowych i SUV-ów z siedzibą w Szanghaju działający od 2021 roku. Należy do chińskiego koncernu SAIC Motor.
Historia.
Linia modelowa R.
W styczniu 2020 roku zaprezentowany został kompaktowy, w pełni elektryczny sedan Roewe R ER6 jako pierwszy samochód zasilający nową linię modelową w ramach marki Roewe koncernu SAIC Motor. Pojazd powstał jako bliźniaczy wariant Roewe ei6 Max, odróżniając się od niego innym wyglądem pasa przedniego z centralnie umieszczonym logo marki "R", jak i przemodelowaną deską rozdzielczą. W listopadzie 2020 roku linia modelowa R została poszerzona o SUV-a Marvel R, który podobnie jak model ER6 powstał jako bliźniacza wersja oferowanego już modelu Roewe, elektrycznego SUV-a Marvel X. W stosunku do niego pojazd zyskał głębokie modyfikacje wizualne zarówno z zewnątrz, jak i wewnątrz. Pojazd promowano jako pierwszy samochód osobowy wyposażony w technologię 5G.
Marka.
W marcu 2021 roku koncern SAIC podjął decyzję o wydzieleniu linii modelowej "R" ze struktury Roewe, tworząc nową odrębną markę "R" skoncentrowaną wyłącznie na luksusowych samochodach elektrycznych. Jej inauguracji towarzyszyła prezentacja studyjnego modelu R ES33 Concept, który stanowił zapowiedź produkcyjnego modelu z debiutem zaplanowanym na 2022 rok.
W listopadzie 2021 koncern SAIC dokonał korekty nazwy swojej marki, z „R” na Rising Auto, w rodzimym języku chińskim promując się odtąd jako „Feifan”. Już pod nową marką, w 2022 zgodnie z zapowiedziami zadebiutował nowy model – elektryczny SUV Coupe Rising R7, z kolei z końcem tego samego roku firma wycofała się ze swoich dwóch najstarszych produktów na rzecz skoncentrowania się wyłącznie na pojazdach nowej generacji. Na początku 2023 ofertę uzupełnił wyższej klasy sedan, Rising F7, a tuż po tym debiucie firma wprowadziła stosowany już przez konkurencyjne NIO system wymiany baterii za pomocą dedykowanych stacji.

</doc>
<doc id="5047013" url="https://pl.wikipedia.org/wiki?curid=5047013" title="Drogi rejonu diemidowskiego">
Drogi rejonu diemidowskiego

Drogi rejonu diemidowskiego w obwodzie smoleńskim w Rosji to wyłącznie drogi regionalne: 3 międzyrejonowe i 29 wewnątrzrejonowych.

</doc>
<doc id="5047017" url="https://pl.wikipedia.org/wiki?curid=5047017" title="Dzisowszczyzna">
Dzisowszczyzna

Dzisowszczyzna – dawna wieś. Tereny, na których leżała, znajdują się obecnie na Białorusi, w obwodzie witebskim, w rejonie głębockim, w sielsowiecie Prozoroki.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim, w gminie Czerniewicze, a od 1929 w gminie Łużki.
Według Powszechnego Spisu Ludności z 1921 roku zamieszkiwało tu 30 osób, wszystkie były wyznania rzymskokatolickiego. Jednocześnie 9 mieszkańców zadeklarowało polską, a 21 białoruską przynależność narodową. Były tu 4 budynki mieszkalne. W 1931 w 4 domach zamieszkiwały 22 osoby.
Wierni należeli do parafii rzymskokatolickiej i prawosławnej w Czerniewiczach. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Prozorokach.

</doc>
<doc id="5047021" url="https://pl.wikipedia.org/wiki?curid=5047021" title="Flabellicola neapolitana">
Flabellicola neapolitana

Flabellicola neapolitana – gatunek widłonogów z rodziny Buproridae. Nazwa naukowa tego gatunku skorupiaków została opublikowana w 1918 roku przez francuskiego zoologa Charlesa Josepha Graviera.

</doc>
<doc id="5047022" url="https://pl.wikipedia.org/wiki?curid=5047022" title="Honczary (rejon głębocki)">
Honczary (rejon głębocki)

Honczary – dawna wieś. Tereny na których leżała znajdują się obecnie na Białorusi, w obwodzie witebskim, w rejonie głębockim, w sielsowiecie Plisa.
Dawniej używana nazwa – Gonczary.
Historia.
W czasach zaborów w gminie Czerniewicze, w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim, w gminie Czerniewicze, a od 1929 w gminie Łużki.
Według Powszechnego Spisu Ludności z 1921 roku zamieszkiwało tu 101 osób, 60 było wyznania rzymskokatolickiego a 41 prawosławnego. Jednocześnie 4 mieszkańców zadeklarowało polską a 97 białoruską przynależność narodową. Było tu 17 budynków mieszkalnych. W 1931 w 16 domach zamieszkiwało 129 osób.
Wierni należeli do parafii rzymskokatolickiej w Zadrożu i prawosławnej w Porzeczu Cerkiewnym. Miejscowość podlegała pod Sąd Grodzki w Łużkach i Okręgowy w Wilnie; właściwy urząd pocztowy mieścił się w Łużkach.

</doc>
<doc id="5047027" url="https://pl.wikipedia.org/wiki?curid=5047027" title="Sondrio Calcio">
Sondrio Calcio

Sondrio Calcio (wł. Sondrio Calcio S.r.l. 1932) – włoski klub piłkarski, mający siedzibę w mieście Sondrio, w północnej części kraju, grający od sezonu 2017/18 w rozgrywkach Serie D.
Historia.
Chronologia nazw: 
Klub sportowy Sondrio Sportiva został założony w miejscowości Sondrio w 1932 roku w wyniku fuzji klubów "Unione Sportiva Sondrio" i "Sport Club Sondrio". Klub dołączył do FIGC i w sezonie 1932/33 debiutował w rozgrywkach Terza Divisione Lombardia (D5), ale potem zrezygnował z dalszych występów i zawiesił swoją działalność na kilka lat. W sezonie 1936/37 zespół startował w Seconda Divisione Lombardia (D5). W 1940 awansował do Prima Divisione Lombardia. W 1943 roku na terenie Włoch rozpoczęto działania wojenne II wojny światowej, wskutek czego mistrzostwa 1943/44 zostały odwołane.
Po zakończeniu II wojny światowej, klub wznowił działalność w 1945 roku i został zakwalifikowany do Serie C Alta Italia. W 1948 roku w wyniku reorganizacji systemu lig został zdegradowany do Promozione Nord. W sezonie 1948/49 po 26.kolejce został zdyskwalifikowany z rozgrywek grupy C "Promozione Nord" z powodu trzech niestawieniu się na mecz. W sezonie 1949/50 zwyciężył w grupie M Prima Divisione Lombardia i wrócił do "Promozione Nord" (D4). W 1952 po kolejnej reorganizacji systemu lig klub spadł do Promozione Lombardia (D5). W sezonie 1957/58 zwyciężył w grupie B Campionato Dilettanti Lombardia i został promowany do Campionato Interregionale. W 1959 czwarta liga została przemianowana na "Serie D". W 1966 zespół spadł do Prima Categoria Lombardia, a w 1978 awansował do "Promozione Lombardia". Przed rozpoczęciem sezonu 1978/79 Serie C została podzielona na dwie dywizje: Serie C1 i Serie C2, a "Promozione" została obniżona do szóstego poziomu. W 1981 roku zespół otrzymał promocję do Campionato Interregionale (D5). W 1985 klub zmienił nazwę na Hard Sondrio Calcio S.r.l. W 1986 spadł do "Promozione Lombardia", a w następnym roku do "Prima Categoria Lombardia". W 1989 awansował do "Promozione Lombardia", a w 1991 do Eccellenza Lombardia, jednak po roku wrócił do "Promozione Lombardia". W 1993 klub zmienił nazwę na Sondrio Calcio S.r.l. W 2001 otrzymał promocję do "Eccellenza Lombardia", ale po roku został zdegradowany do "Promozione Lombardia", aby w kolejnym roku wrócić do "Eccellenza". W 2014 został promowany do "Serie D" Przed rozpoczęciem sezonu 2014/15 wprowadzono reformę systemy lig, wskutek czego "Serie D" awansowała na czwarty poziom. W 2016 zespół spadł do "Eccellenza Lombardia". W sezonie 2017/18 zwyciężył w grupie B "Eccellenza Lombardia" i wrócił do "Serie D". W sezonie 2019/20 zajął 8.miejsce w grupie B "Serie D", ale potem zrezygnował z dalszych występów w czwartej lidze.
Barwy klubowe, strój.
Klub ma barwy biało-niebieskie. Zawodnicy swoje domowe spotkania zazwyczaj grają w pasiastych pionowo biało-niebieskich koszulkach, białych spodenkach oraz białych getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2020).
Struktura klubu.
Stadion.
Klub piłkarski rozgrywa swoje mecze domowe na Stadio CONI-Castellina w mieście Sondrio o pojemności 1,3 tys. widzów.

</doc>
<doc id="5047029" url="https://pl.wikipedia.org/wiki?curid=5047029" title="Sandy Bay (Wyspa Świętej Heleny)">
Sandy Bay (Wyspa Świętej Heleny)

Sandy Bay – miejscowość w brytyjskim terytorium zamorskim Wyspa Świętej Heleny, Wyspa Wniebowstąpienia i Tristan da Cunha, położona na Wyspie Świętej Heleny. Według danych z dnia 10 lutego 2008 roku liczyła 202 mieszkańców.

</doc>
<doc id="5047031" url="https://pl.wikipedia.org/wiki?curid=5047031" title="Florian Miładowski">
Florian Miładowski

Florian Stanisław Miładowski (ur. 4 maja 1819 w Mińsku - zm. 8 lipca 1889 w Bordeaux) – polski kompozytor, pianista, dyrygent i pedagog muzyczny.
Życiorys.
Pochodził z rodziny ziemiańskiej i początkowo uczył się muzyki u swojego ojca, Fabiana Miładowskiego, później jego nauczycielem w Wilnie był F. Thiebe. W młodości przyjaźnił się ze Stanisławem Moniuszką, którego był rówieśnikiem i razem z którym uczęszczał na lekcje kompozycji u Dominika Stefanowicza. W latach 1836 - 1841 w Czerwonym Dworze koło Kowna u hrabiego Benedykta Tyszkiewicza prowadził orkiestrę i był nauczycielem gry na fortepianie. W 1841 wyjechał do Berlina, a w następnym roku do Wiednia, gdzie studiował fortepian u Josepha Fischhofa, kompozycję u A. Hölzla i śpiew u J.Hausera. Po studiach wiedeńskich wyjechał do Francji.
Po powrocie z zagranicznych podróży, przybył do Czerwonego Dworu, a następnie osiadł w 1851 w Wilnie, gdzie uczył muzyki. Wtedy też przez pewien czas uczył się też u Stanisława Moniuszki, który wspierał muzyczne aspiracje Miładowskiego. W 1854 roku założył wraz z Moniuszką Towarzystwo św. Cecylii, którego celem było uprawianie muzyki kościelnej. Przez pewien czas działał w swojej posiadłości w miejscowości Macki, niedaleko Mińska, ale w 1862 wyjechał znów do Francji, gdzie pracował w Strasburgu, Metzu, Nancy i Bordeaux. Zamierzał wrócić do kraju, ale z powodu pogarszającego się stanu wzroku , a także powstania styczniowego, które wybuchło w Polsce, pozostał we Francji. Do 1871 był profesorem gry na fortepianie w Colegium St. Clément w Metzu. W lipcu 1871 przeprowadził się do Nancy, a następnie do Bordeaux, gdzie zmarł.
Twórczość.
Florian Miładowski skomponował szereg utworów orkiestrowych, trochę muzyki kameralnej (kwartet smyczkowy i trzy tria fortepianowe),pieśni oraz utworów na fortepian (trzy sonaty, miniatury liryczne i tańce). Pisał też utwory sceniczne (sukces odniosła jego komedioopera "Konkurenci" do libretta M. Łapickiego i Władysława Syrokomli (prapremiera odbyła się 12 lutego 1861 w Mińsku]) oraz dzieła religijne. W latach 1857-60 publikował także recenzje i artykuły w Ruchu Muzycznym. Jego późna działalność we Francji jest słabo udokumentowana. Wiadomo, że dyktował swoje utwory (w 1870 utracił wzrok) i swoje rękopisy przekazał córce, Janinie Małeckiej, los ich jednak nie jest znany. Kilka druków utworów Miładowskiego znajduje się w posiadaniu Biblioteki Narodowej w Warszawie

</doc>
<doc id="5047033" url="https://pl.wikipedia.org/wiki?curid=5047033" title="Alarm Forest">
Alarm Forest

Alam Forest – miejscowość w brytyjskim terytorium zamorskim Wyspa Świętej Heleny, Wyspa Wniebowstąpienia i Tristan da Cunha, położona na Wyspie Świętej Heleny. Według danych z dnia 7 lutego 2016 roku liczyła 383 mieszkańców.

</doc>
<doc id="5047034" url="https://pl.wikipedia.org/wiki?curid=5047034" title="Blue Hill (Wyspa Świętej Heleny)">
Blue Hill (Wyspa Świętej Heleny)

Blue Hill – miejscowość w brytyjskim terytorium zamorskim Wyspa Świętej Heleny, Wyspa Wniebowstąpienia i Tristan da Cunha, położona na Wyspie Świętej Heleny. Według danych z dnia 7 lutego 2016 roku liczyła 158 mieszkańców.

</doc>
<doc id="5047036" url="https://pl.wikipedia.org/wiki?curid=5047036" title="Horowatka">
Horowatka



</doc>
<doc id="5047037" url="https://pl.wikipedia.org/wiki?curid=5047037" title="Epoch (album Tycho)">
Epoch (album Tycho)

Epoch – czwarty album (lub piąty, jeśli liczyć "Sunrise Projector" jako debiut) Tycho, wydany 30 września 2016 roku przez wytwórnię muzyczną Ghostly International.
Był pierwszym albumem Tycho, który został nominowany do nagrody Grammy i pierwszym, który doszedł do 1. miejsca na jednej z list tygodnika Billboard.
Historia i muzyka albumu.
Scott Hansen, lider zespołu Tycho, zatytułował swój nowy album "Epoch" (Epoka), aby podkreślić, iż stanowi on podsumowanie zarówno trylogii (na którą złożyły się dwa poprzednie wydawnictwa: "Dive" i "Awake") jak i jego ponad dziesięcioletniej działalności artystycznej, w trakcie której dojrzewała i rozwijała się jego muzyka oraz on sam – od solisty do frontmana uznanego zespołu. Pierwszy z wymienionych albumów, "Dive" był momentem krystalizacji pomysłów muzycznych. Charakteryzowała go swoista estetyka dźwiękowa, brzmienie syntezatorów w stylu vintage i ładne melodie. Na "Awake" natomiast artysta odwołał się do doświadczeń rocka: progresywnych kompozycji i właściwego dla tego gatunku instrumentarium.
"Epoch" oznaczał zastosowanie i rozwinięcie pomysłów z obu tych albumów. Większość nagrań została zrealizowana w domowym studio artysty w Berkeley. Album zaaranżował on wspólnie z Zakiem Brownem, swoim wieloletnim współpracownikiem i partnerem w projekcie Tycho. Brown wniósł do procesu twórczego partie basu i gitary, partie perkusyjne natomiast były dziełem Rory’ego O’Connora. Równie ważna jak sama muzyka była też strona graficzna albumu, będąca też jest dziełem Hansena, pracującego równolegle jako grafik pod pseudonimem ISO50. Kluczowym elementem okładki jest centralny obraz oraz czerwono-czarna kolorystyka, stanowiąca wyraźny kontrast w stosunku do niemal tęczowej palety "Awake".
Nominacja do nagrody Grammy.
"Epoch" został nominowany do 59. edycji Grammy w kategorii: Best Electronic/Dance Album (nagrodę zdobył album "Skin" Flume).
Lista utworów.
Zestaw utworów na płycie CD i digital download:
15 lutego 2019 roku ukazała się nowa wersja albumu, "Epoch (Deluxe Version)", poszerzona w stosunku do pierwotnego wydania o 4 utwory-remiksy:
Odbiór.
Krytyczny.
Album otrzymał na ogół przychylne opinie na podstawie 9 recenzji krytycznych. 
Paul Simpson z AllMusic opisuje album jako „bardziej gwałtowny i dynamiczny”, niż poprzednie dokonania Tycho. W kilku utworach rytmy są bardziej złożone niż na wcześniejszych albumach, granicząc z math rockiem, jak w „Slack”. Beaty w „Division” i „Rings”, są na tyle szybkie i poszarpane, że graniczą z drum'n'bassem, jednak dzięki wirującym gitarom i kaskadowym syntezatorom brzmią inaczej. „Horizon” i „Epoch” to taneczne utwory na 4/4, mające „słoneczny i radosny” nastrój, natomiast utwory takie jak „Receiver” są wolniejsze i bardziej melancholijne, nawiązując do początkowego okresu twórczości Tycho, inspirowanego dokonaniami Boards of Canada. Wedlu niego „Epoch to z pewnością najbardziej zróżnicowane wydawnictwo zespołu pod względem nastrojów i tempa”, nadal jednak rozpoznawalne, pomimo poszerzonego brzmienia. Album jest „jednym z najlepszych dotychczasowych dokonań Tycho”.
Zdaniem Dylana Barnabe z magazynu Exclaim! „Epoch to klejnot w koronie, zdobiącej ambientowo-elektroniczną dyskografię Tycho. Przyjemnie dopełnia trylogię płyt wydanych przez Ghostly International, na którą składają się "Dive" z 2011 roku i "Awake" z 2014 roku, będąc nie tyle odejściem od poprzedników, co ich dalszym dojrzewaniem. Epoch sprawia wrażenie urzeczywistnienia długofalowej wizji artystycznej Hansena, emanując pewnością siebie”.
Mat Smith z magazynu Clash opisując muzykę najnowszego albumu Tycho, nawiązuje do obrazu na jego okładce stwierdzając, iż mówi on o wiele więcej o zawartości, niż „sugerowałyby to jego uproszczone trzy kolory i dwie figury”: jasny okrąg, unoszący się nad przyciemnionym trapezem na rdzawym tle. Według jego interpretacji mógłby to być zarówno widok zachodzącego słońca z mola rozciągającego się nad zatoką, gdzie wszystkie szczegóły zostały zasłonięte przez kolory zestawione techniką color-blocking, jak i prosty układ płaskich form. I tak jak nie ma, jego zdaniem, właściwej odpowiedzi na przesłanie obrazu, tak i nie ma precyzyjnego sposobu na opisanie muzycznego przesłania albumu.
Zróżnicowanie stylistyczne dostrzega również w swoim redakcyjnym komentarzu magazyn PopMatters. Porównując pewność siebie, z jaką Hansen i jego zespół traktują nowe kompozycje przypomina przemianę muzyczną, jakiej współczesny mu kompozytor, Mark McGuire dokonał pomiędzy swoim instrumentalnym albumem "Along the Way" z 2014 roku. a znacznie bardziej rockowym "Beyond Belief" z 2015 roku. „Epoch popycha brzmienie Hansena w sposób, który niewielu przeczuwało: jest to album bardziej agresywny, a jednocześnie bardziej popowy, rzucający nowe spojrzenia na jego brzmienie, a jednocześnie zachowujący tę stosunkowo otwartą przystępność, która zachwyciła dziesiątki tysięcy fanów”.
Odmienną opinię o muzyce albumu wyraził Ben Beaumont-Thomas z The Guardian stwierdzając: „Wszystko to jest doskonale przyjemne i na wskroś nudne; byłoby idealnym podkładem muzycznym do kolejnego filmu promocyjnego firmy zajmującej się wytwarzaniem balonów na rozgrzane powietrze”.

</doc>
<doc id="5047044" url="https://pl.wikipedia.org/wiki?curid=5047044" title="Horowatka (rejon głębocki)">
Horowatka (rejon głębocki)

Horowatka – dawny folwark. Tereny na których leżał znajdują się obecnie na Białorusi, w obwodzie witebskim, w rejonie głębockim, w sielsowiecie Prozoroki.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim, w gminie Czerniewicze, a od 1929 w gminie Prozoroki.
Według Powszechnego Spisu Ludności z 1921 roku zamieszkiwało tu 11 osób, 4 były wyznania rzymskokatolickiego a 11 prawosławnego. Jednocześnie wszyscy mieszkańcy zadeklarowali białoruską przynależność narodową. Były tu 2 budynki mieszkalne. W 1931 w 2 domach zamieszkiwało 9 osób.
Wierni należeli do parafii rzymskokatolickiej i prawosławnej w Czerniewiczach. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Prozorokach.

</doc>
<doc id="5047047" url="https://pl.wikipedia.org/wiki?curid=5047047" title="Kunja">
Kunja



</doc>
<doc id="5047048" url="https://pl.wikipedia.org/wiki?curid=5047048" title="Powiat Szentgotthárd">
Powiat Szentgotthárd

Powiat Szentgotthárd () – jeden z jedenastu powiatów komitatu Vas na Węgrzech. Siedzibą władz jest miasto Szentgotthárd.

</doc>
<doc id="5047056" url="https://pl.wikipedia.org/wiki?curid=5047056" title="Cat Hill">
Cat Hill

Cat Hill – miejscowość w brytyjskim terytorium zamorskim Wyspa Świętej Heleny, Wyspa Wniebowstąpienia i Tristan da Cunha, położona na Wyspie Wniebowstąpienia. Według danych z dnia 10 lutego 2008 roku liczyła 210 mieszkańców.

</doc>
<doc id="5047060" url="https://pl.wikipedia.org/wiki?curid=5047060" title="Max Coga">
Max Coga

Max Coga (ur. 24 czerwca 1989 we Frankfurcie nad Menem) – niemiecki zawodnik mieszanych sztuk walki (MMA) wagi piórkowej. Były mistrz EFC, Superior FC oraz NFC w wadze piórkowej. Walczył między innymi dla M-1 Challenge, RFC, PFL, GMC, KSW czy Brave CF.
Kariera MMA.
Wczesna kariera.
Karierę w mieszanych sztukach walki (MMA) Coga rozpoczynał w kwietniu 2011 roku, na gali Cage Fight Live 1. Pierwszą walkę wygrał poprzez poddanie w 3. rundzie. Kolejną zawodową walkę w mieszanych sztukach walki odbył we wrześniu 2011 roku, gdyż jego rywalem został Marian Ziółkowski. 
Drugie zwycięstwo dopisał poprzez jednogłośną decyzję sędziów. Seria zwycięstw Maxa została przerwana w listopadzie 2011 roku, gdy na One Gate 2 Far pokonał go Jean-Marc Howell, poprzez jednogłośną decyzję sędziów.
Superior FC i inne walki w Niemczech.
Po siedemnastu walkach, 21 maja 2016 roku na gali Superior FC 14 zmierzył się z Paatą Robakidze. Zwyciężył poprzez techniczny nokaut w 1. rundzie. Zdobył pas mistrzowski w wadze piórkowej. 
10 września 2016 roku zdobył kolejny pas wagi piórkowej tym razem na gali EFC 1, w której pokonał Joeya Kuytena przez poddanie.
29 października 2016 roku wrócił na galę Superior FC 15 by móc bronić pasa, jego rywalem był Edgars Skrivers, odniósł zwycięstwo poprzez poddanie w 4. rundzie. 
11 marca 2017 roku odbył kolejną obronę pasa mistrzowskiego na gali Superior FC 16 w której po 5. rundach pokonał Nilsona Pereire przez decyzję sędziowską. 
16 września 2017 odbył trzecią obronę pasa mistrzowskiego Superior FC na gali Superior FC 18 w której pokonał Daniela Requeije poprzez niezdolność do walki w 3. rundzie.
KSW, NFC i Brave CF.
Po 29 pojedynkach zadebiutował w największej organizacji w Polsce – KSW. 14 listopada 2020 roku odbył pojedynek z Danielem Torresem na gali KSW 56. Przegrał poprzez niejednogłośną decyzję sędziów.
18 września 2021 podczas "NFC Series Playoffs + NFC 5" zdobył mistrzowski pas federacji National Fighting Championship w wadze piórkowej, pokonując Mohammeda Sadoka Trabelsiego przez TKO w drugiej rundzie.
Równe trzy miesiące później przystąpił do pierwszej obrony pasa NFC. Mistrzowski tytuł stracił na rzecz zawodnika z Holandii – Jarnoa Errensa, który znokautował Coge w pierwszej odsłonie walki.
6 sierpnia 2022 podczas gali "Brave CF 61" pokonał decyzją jednogłośną Zafara Mohsena.

</doc>
<doc id="5047063" url="https://pl.wikipedia.org/wiki?curid=5047063" title="Język domenowy">
Język domenowy



</doc>
<doc id="5047070" url="https://pl.wikipedia.org/wiki?curid=5047070" title="Mărioara Popescu">
Mărioara Popescu



</doc>
<doc id="5047074" url="https://pl.wikipedia.org/wiki?curid=5047074" title="Puchar Niemiec w piłce nożnej (2015/2016)">
Puchar Niemiec w piłce nożnej (2015/2016)

Puchar Niemiec w piłce nożnej mężczyzn 2015/2016 – 73. edycja rozgrywek mających na celu wyłonienie zdobywcy Pucharu Niemiec, który uzyska tym samym prawo gry w fazie grupowej Ligi Europy UEFA sezonu 2016/2017. Finał został rozegrany na Stadionie Olimpijskim w Berlinie. W finale Bayern Monachium pokonał po rzutach karnych Borussię Dortmund, zdobywając po raz 18. to trofeum.
Rozgrywki.
1. runda.
Mecze zostały rozegrane w dniach 7-10 sierpnia 2015 roku.
RB Lipsk otrzymał walkower w meczu z VfL Osnabrück, po tym jak w 71. minucie sędzia meczu - Martin Petersen - został uderzony latarką przez jednego z kibiców drużyny gości.
2. runda.
Mecze 2. rundy zostały rozegrane w dniach 27-28 października 2015 roku.
3. runda.
Mecze 3. rundy zostały rozegrane w dniach 15-16 grudnia 2015 roku.
Ćwierćfinały.
Mecze ćwierćfinałowe odbyły się w dniach 9-10 lutego 2016 roku. 
Półfinały.
Mecze półfinałowe odbyły się w dniach 19 i 20 kwietnia 2016 roku.
Finał.
Mecz finałowy odbył się na Olympiastadionie w Berlinie 21 maja 2016 roku.

</doc>
<doc id="5047075" url="https://pl.wikipedia.org/wiki?curid=5047075" title="Kościół ewangelicki Św. Trójcy w Popradzie">
Kościół ewangelicki Św. Trójcy w Popradzie



</doc>
<doc id="5047078" url="https://pl.wikipedia.org/wiki?curid=5047078" title="Ermländische Zeitung">
Ermländische Zeitung

Ermländische Zeitung – katolicka gazeta codzienna wydawana w Braniewie w latach 1885–1944.
Historia.
Tradycje drukarstwa w Braniewie sięgają końca XVI wieku. W 1589 roku założono tu podlegającą radzie miejskiej oficynę drukarską, pracującą głównie na potrzeby kolegium jezuickiego oraz biskupstwa. Pierwszą gazetą wydawaną w Braniewie był "Braunsberger Wochenblatt", redagowany w latach 1809–1811 przez Korneliusa Burgunda, dyrektora Seminarium Nauczycielskiego. Pierwszym wieloletnim pismem periodycznym wydawanym w mieście był ukazujący się w latach 1840–1932 "Braunsberger Kreisblatt". Jego nakład wynosił pod koniec lat dwudziestych XX w. około 1000 egzemplarzy.
Przyczyną powstania własnej gazety katolickiej w Braniewie była porażka katolików w okręgu wyborczym Lidzbark – Braniewo w pierwszych wyborach do Reichstagu 3 marca 1871 roku. To skłoniło biskupa Krementza do powołania do życia gazety będącej głosem Kościoła katolickiego w północnej Warmii. Pierwotnie gazeta nosiła tytuł "Ermländische Volksblätter". Pierwszy jej numer ukazał się 15 grudnia 1871 roku. Wśród założycieli i pierwszych redaktorów gazety byli duchowni katoliccy: profesor w Królewskim Liceum Hosianum ks. Franz Hipler, subregens seminarium duchownego August Kolberg oraz wikariusz kapituły generalnej ks. Julius Pohl. Od stycznia 1872 gazeta ukazywała się regularnie dwa razy w tygodniu. Od stycznia 1875 roku gazeta zmieniła niezręczny i często nieakceptowalny przez czytelników tytuł na "Ermländische Zeitung", pod którą to nazwą przeszła do historii. Odtąd też zaczęła się ukazywać trzy razy w tygodniu, a od 1 października 1890 roku zaczęła wychodzić, podobnie jak inne czasopisma w Prusach, jako dziennik (sześć razy w tygodniu).
W kolegium redakcyjnym pisma pracowały osoby duchowne, profesorowie szkół braniewskich oraz przedstawiciele świeckich środowisk katolickich. W styczniu 1872 pierwszym redaktorem naczelnym został subregens (wicerektor) Seminarium Duchownego w Braniewie ks. August Kolberg. Rok później redakcję przejął wikariusz fromborski ks. , który sprawił, że EZ stało się wkrótce najpopularniejszym pismem w Prusach. Kolejnymi redaktorami naczelnymi byli m.in. księża Johann Wichert, Jan Poschmann, Paul Romahn. Następnie pismem przez pewien czas kierowały osoby świeckie, po czym w latach 1909–1916 roku znów osoba duchowna, ks. .
"Ermländische Zeitung" zajmowała przeciętnie cztery kolumny druku o stałej szerokości 26 cm i wysokości 38,5 cm powierzchni druku każdego numeru gazety. Sobotnie wydanie miało przeważnie stały, dwukolumnowy dodatek, którego treścią były głównie reklamy i ogłoszenia. W latach 1921–1939 do gazety ukazywał się specjalny dodatek miesięczny "Unsere Ermländische Heimat" redagowany przez historyka Franza Buchholza, inne dodatki to m.in. "St. Adalbertsblatt," "Ratgeber für Land- und Hauswirtschaft, Handel und Gewerbe". Gazetę drukowano pierwotnie, podobnie jak "Braunsberger Wochenblatt", w drukarni Heynesche Buchdruckerei. Jednak sukces nowej gazety spowodował, że ks. Julius Pohl zdecydował się w 1875 roku na własne ryzyko zakupić budynek na własną drukarnię przy Neustädtische Marktstraße 53 (współcześnie ul. Kościuszki). Druk we własnej drukarni pozwolił na wzrost nakładu gazety do 8000 egzemplarzy. Wydawnictwo w ostatnich latach pod zmienioną nazwą "Ermländische Zeitung. Nova Zeitungverlag" mieściło się przy ul. Hindenburgstraße 41 (współcześnie to róg ul. Kościuszki i Malinowej), gdyż w 1933, po przejęciu władzy przez NSDAP i następującym przeobrażaniu demokracji w dyktaturę, naznaczone piętnem zmian zostały również nazwy niektórych ulic.
"Ermländische Zeitung" dość szybko zaczęła ona stanowić organ prasowy Partii Katolickiej „Centrum”, choć kuria arcybiskupia we Fromborku do końca posiadała w nim większość dwóch trzecich udziałów. Wobec Polaków na południowej Warmii pismo zajmowało zmienną postawę – od umiarkowanie obiektywnej do negatywnej.

</doc>
<doc id="5047080" url="https://pl.wikipedia.org/wiki?curid=5047080" title="Ryszard Lerczyński">
Ryszard Lerczyński

Ryszard Lerczyński (ur. 1 lub 21 października 1920 w Odrzywole, zm. 1 października 2006 w Łodzi) – polski krawiec, Sprawiedliwy wśród Narodów Świata.
Życiorys.
Podczas okupacji niemieckiej Ryszard Lerczyński mieszkał z rodzicami Marianną i Stanisławem w okolicach Łodzi w miasteczku Ruda Pabianicka przy ulicy Ogrodowej 43. Obecnie lokalizacja znajduje się w obszarze łódzkiej dzielnicy Południe przy ul. Pokładowej. W październiku 1939 r. zaproponował znajomemu mu stolarzowi Chaimowi Putersznytowi kryjówkę urządzoną na poddaszu rodzinnego domu. W przeciągu kilku dni po wprowadzeniu się Putersznyta dołączyła do niego 13-letnia Ruchla Frymar. Oprócz tego Lerczyński przenosił za mury getta prowiant i lekarstwa dla krewnych Putersznyta, z powrotem zabierając ze sobą nadane do niego listy. Kontynuował udzielanie dwójce pomocy po ich dobrowolnej przeprowadzce do łódzkiego getta w październiku 1940 r. Lerczyński przenosił paczki za mury getta do jego likwidacji latem 1944 r. Wówczas osoby, którym udzielał pomocy, zostały wysłane do obozów koncentracyjnych. Oboje przeżyli, a po zakończeniu okupacji niemieckiej pobrali się i wyemigrowali do Brazylii. 
Jad Waszem uhonorował Ryszarda Lerczyńskiego tytułem Sprawiedliwego wśród Narodów Świata 1 września 1992 r. 
Ryszard Lerczyński zmarł 1 października 2006 r. Jego grób znajduje się na cmentarzu parafialnym Łódź - Ruda w sektorze A4, 3. rzędzie, w grobie o numerze 14.

</doc>
<doc id="5047081" url="https://pl.wikipedia.org/wiki?curid=5047081" title="Pałata (rzeka)">
Pałata (rzeka)

Pałata (; , "Połota") – rzeka płynąca przez Rosję i Białoruś. Ma 93 kilometry długości, z czego 7 km płynie w granicach Rosji, a 86 w granicach Białorusi.
Powierzchnia dorzecza wynosi 651 km², w granicach Białorusi: 470 km². Średni przepływ wody przy ujściu wynosi 4,8 m³/s, średnie nachylenie zwierciadła wody wynosi 0,5 m na kilometr.
Geografia.
Rzeka wypływa z jeziora Kołpino w Rosji, dalej przepływa przez Niekłocz. Na Białorusi przepływa przez Nizinę Połocką oraz przez jezioro Izmak. Ujście znajduje się w okolicy Połocka.
Pochodzenie nazwy.
Według jednej wersji nazwa pochodzi od bałtyckich słów: pal, palt, lit. pala "bagno", lit. palios „bagienne jezioro”, łot. palts, palte "kałuża, strumień deszczu". Według innej wersji nazwa jest związana z fiń. paltta, paltto, liw. paald, lap. puolda „klif, stok, krawędź, wzniesienie”, co tłumaczy się głównie stromymi brzegami rzeki.

</doc>
<doc id="5047090" url="https://pl.wikipedia.org/wiki?curid=5047090" title="Jovické rašelinisko">
Jovické rašelinisko

Jovické rašelinisko – torfowisko, pomnik przyrody zlokalizowany w miejscowości Jovice, w północno-zachodniej jej części (Kras Słowacki, kraj koszycki), niedaleko Rożniawy.
Torfowisko ma powierzchnię 7.940 m² (0,794 ha). Pomnikiem przyrody ogłoszono je w 1990 roku (nr 578). Pomnik przyrody utworzono w celu ochrony unikatowego torfowiska, które zachowało się jako pozostałość po pierwotnych stanowiskach występujących w dorzeczu Rożniawy, ważnych z naukowo-badawczego, edukacyjnego i kulturalnego punktu widzenia.
Na terenie tutejszych łąk trzęślicowych występują m.in.: trzęślica modra, krwawnik kichawiec, kukułka szerokolistna, wełnianka wąskolistna, wełnianka szerokolistna, bobrek trójlistkowy, rosiczka okrągłolistna i wierzba rokita, a także grzyb sklerotka bulwiasta z rodzaju sklerotków.
Torfowisku zagraża działalność człowieka, np. zanieczyszczenie odpadami i odprowadzanie nieczystości do strumienia zasilającego torfowisko. Celem uniemożliwienia nielegalnego pozyskiwania bobrka trójlistkowego teren został ogrodzony.

</doc>
<doc id="5047091" url="https://pl.wikipedia.org/wiki?curid=5047091" title="Szerokostopek białoogonowy">
Szerokostopek białoogonowy

Szerokostopek białoogonowy ("Brachytarsomys albicauda") – gatunek ssaka z podrodziny malgaszomyszy (Nesomyinae) w obrębie rodziny malgaszomyszowatych (Nesomyidae).
Występowanie i środowisko.
Przedstawicieli "Brachytarsomys albicauda" odnotowano tylko na wschodnim Madagaskarze m.in. na terenach parków Marojejy, Ranomafana Andasibe-Mantadia po Masyf Andringitra będących wspólnie wąskim pasem rozciągającym się od północy na południe charakteryzującym się licznymi połaciami lasów tropikalnych i subtropikalnych. Zasięg występowania jest prawdopodobny ze względu na jego rzadki kontakt z człowiekiem.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1875 roku niemiecko-brytyjski zoolog Albert Günther nadając mu nazwę "Brachytarsomys albicauda". Holotyp pochodził z Toamasiny do Morondavy, na Madagaskarze. 
Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 223–235 mm, długość ogona 220–245 mm; masa ciała 235–280 g. Szerokostopki białoogonowe posiadają charakterystyczną dla gryzoni, masywną budowę ciała. Pokryte są brązowo-szarą sierścią służącym im za kamuflaż. Mają krótki pysk, szerokie siekacze i długie, liczne wibrysy.
Ze względu na nadrzewny tryb życia wykształciły mocne, ostro zakrzywione pazury ułatwiające im poruszanie się po drzewach. Dodatkowo posiadają wydłużony piąty palec na tylnych łapach w celu lepszej przyczepności. Długi ogon ułatwia im utrzymać równowagę.
Tryb życia.
Są zwierzętami terytorialnymi. Żyją w grupach prowadząc nocny, głównie nadrzewny tryb życia, rzadko schodząc na ziemię. Swoje gniazda budują w dziuplach na wysokości ok. 2,5m od ziemi, rzadziej także w norach u ich podstawy. Szacunkowa długość życia wynosi 2-3 lata.
Pożywienie.
Mimo iż szerokostopki białoogonowe posiadają typowe uzębienie dla fitofagów, to w niewoli były niechętne jedzeniu liści. Preferowały za to owoce, ziarna i orzechy.
Rozmnażanie.
Niewiele wiadomo na temat zachowań godowych tych zwierząt, czy długości ciąży. W jednym miocie może znajdować się do sześciu osobników. Zaobserwowano, że samiec pozostaje w pobliżu i broni gniazda podczas gdy samica opiekuje się młodymi. Zaniepokojone, pojawiają się przy wejściu do gniazda wydając specyficzne odgłosy prawdopodobnie w celu odstraszenia intruza.
Zagrożenia i ochrona.
Uznaje się, że gatunek szerokostopków nie jest zagrożony, jednak został wpisany przez IUCN jako gatunek najmniejszej troski. Największym zagrożeniem dla szerokostopków jest działalność człowieka, który poprzez wycinkę lasów w celu produkcji węgla drzewnego oraz przekształcania ich w pola uprawne znacząca zmniejsza ich terytoria. Zwierzęta te są także celem polowań przez lokalną ludność, uważającą ich mięso za rarytas, podobnie do lemurów. Są one także podatne na choroby przenoszone przez inne gryzonie.
Ciekawostki.
W Polsce można go spotkać w ogrodzie zoologicznym we Wrocławiu.

</doc>
<doc id="5047093" url="https://pl.wikipedia.org/wiki?curid=5047093" title="Nicetas z Medikionu">
Nicetas z Medikionu

Święty Nicetas z Medikionu (gr. Νικήτας Μηδικίου, cs. "Nikita Midikijskij") lub Nicetas Wyznawca (gr. Νικήτας ο ομολογητής, cs. "Nikita Ispowiednik") – opat (ur. ok. 760, zm. 824).
Życiorys.
Kierował klasztorem u stóp góry Olimp w Bitynii (współcześnie góra Uludağ w prowincji Bursa w Turcji). Przez długi czas był więziony z powodu obrony świętych obrazów (por. ikonoklazm). Po śmierci cesarza Leona Armeńczyka powrócił do pustelni nieopodal Konstantynopola, aby tam spokojnie umrzeć.

</doc>
<doc id="5047095" url="https://pl.wikipedia.org/wiki?curid=5047095" title="Maricica Țăran">
Maricica Țăran

Maricia Titie Ţăran, Titie Jordache (ur. 4 stycznia 1962 w Gherța Mică) – rumuńska, a następnie niemiecka wioślarka, mistrzyni olimpijska z Los Angeles (1984), trzykrotna medalistka mistrzostw świata.
W 1984 roku wystąpiła na igrzyskach olimpijskich w Los Angeles, podczas których wzięła udział w jednej konkurencji – czwórce podwójnej ze sternikiem. Rumuńska ekipa, w skład której poza Ţăran weszły Anișoara Sorohan, Ioana Badea, Sofia Corban i Ecaterina Oancia, zdobyła złoty medal olimpijski.
W 1985 roku zdobyła brązowy, a rok później srebrny medal mistrzostw świata w czwórce podwójnej. 
W 1987 roku wystąpiła o azyl w Republice Federalnej Niemiec. W barwach niemieckich wystąpiła podczas mistrzostw świata w 1989 roku, kiedy to zajęła czwarte miejsce w jedynkach. W tej samej konkurencji rok później zdobyła brązowy medal mistrzostw świata.

</doc>
<doc id="5047096" url="https://pl.wikipedia.org/wiki?curid=5047096" title="Maricica Taran">
Maricica Taran



</doc>
<doc id="5047097" url="https://pl.wikipedia.org/wiki?curid=5047097" title="Titie Taran">
Titie Taran



</doc>
<doc id="5047099" url="https://pl.wikipedia.org/wiki?curid=5047099" title="Maricica Jordache">
Maricica Jordache



</doc>
<doc id="5047100" url="https://pl.wikipedia.org/wiki?curid=5047100" title="Jan Mendel (badmintonista)">
Jan Mendel (badmintonista)

Jan Mendel (ur. 15 lipca 1937 w Sobieniu) – polski badmintonista, jeden z pierwszych instruktorów oraz sędziów badmintona w Polsce. Działał od 1962 roku w ZM TKKF Łódź.

</doc>
<doc id="5047101" url="https://pl.wikipedia.org/wiki?curid=5047101" title="Maricica Iordache">
Maricica Iordache



</doc>
<doc id="5047103" url="https://pl.wikipedia.org/wiki?curid=5047103" title="Titie Jordache">
Titie Jordache



</doc>
<doc id="5047110" url="https://pl.wikipedia.org/wiki?curid=5047110" title="Inrō">
Inrō

Inrō (jap.) – rodzaj niewielkiego puzderka do przechowywania pieczęci i cynobrowej pasty do ich odciskania na pismach, a później leków, noszone w Japonii na sznurze przy pasie (obi) opasującym kimono, które nie miało kieszeni.
Inro było popularne w Japonii od XVII do XIX wieku, używane najpierw przez arystokrację i samurajów, a później także przez bogatych mieszczan.
Składa się z kilku identycznej wielkości przegródek, nakładanych na siebie, w przekroju mających kształt spłaszczonego owalu lub wydłużonego prostokąta. Górną przegródkę zamyka pokrywka. Ściany przegródek są tak dopasowane, że przy zamkniętym pudełku miejsca styku są prawie niewidoczne. W bocznych ściankach przegródek są wywiercone otworki, przez które jest przewleczony jedwabny sznur łączący w pionie wszystkie segmenty. Umożliwia to otwieranie pudełka na dowolnej kondygnacji. Sznur jest wyprowadzony na zewnątrz przez przykrywkę i ściągnięty kulką lub koralikiem (ojime). Zakończony jest ozdobnym guzem (kagamibuta) z drewna lub kości albo brelokiem w kształcie miniaturowej rzeźby zwanym netsuke.
Inrō wykonane były przeważnie z drewna krytego laką, bogato zdobione w różnych technikach - inkrustacją, maki-e, a bogactwo zdobień miało świadczyć o statusie materialnym właściciela.
Zwyczaj noszenia takich puzderek zanikł końcem XIX wieku, gdy Japończycy zaczęli ubierać się w stylu europejskim.
W Japonii wielu znakomitych mistrzów laki specjalizowało się w zdobieniu tych przedmiotów. Najsłynniejsi artyści należeli do rodów Koma i Kajikawa, którzy tworzyli przez kilka pokoleń aż do XIX wieku.

</doc>
<doc id="5047111" url="https://pl.wikipedia.org/wiki?curid=5047111" title="Brachytarsomys albicauda">
Brachytarsomys albicauda



</doc>
<doc id="5047112" url="https://pl.wikipedia.org/wiki?curid=5047112" title="Maricica Ţăran">
Maricica Ţăran



</doc>
<doc id="5047113" url="https://pl.wikipedia.org/wiki?curid=5047113" title="Marioara Trașcă">
Marioara Trașcă



</doc>
<doc id="5047116" url="https://pl.wikipedia.org/wiki?curid=5047116" title="Jan Motyka (ujednoznacznienie)">
Jan Motyka (ujednoznacznienie)



</doc>
<doc id="5047119" url="https://pl.wikipedia.org/wiki?curid=5047119" title="Tito Speri (1928)">
Tito Speri (1928)

Tito Speri – włoski okręt podwodny z okresu międzywojennego i II wojny światowej, jedna z czterech jednostek typu "Mameli". Okręt został zwodowany 25 maja 1928 roku w stoczni Cantieri navali Tosi di Taranto w Tarencie, a w skład Regia Marina wszedł 20 sierpnia 1929 roku. Pełnił służbę na Morzu Śródziemnym i Atlantyku, biorąc udział m.in. w wojnie domowej w Hiszpanii i kampanii śródziemnomorskiej. Po kapitulacji Włoch „Tito Speri” trafił do USA, gdzie był używany do szkolenia sił ZOP. Jednostka została wycofana ze służby 1 lutego 1948 roku.
Projekt i budowa.
Przyjęty przez Włochy program zbrojeniowy z lat 1923–1924 zakładał zbudowanie okrętów o łącznej wyporności 36 568 ton, na co miały się składać dwa krążowniki ciężkie („Trento” i „Trieste”), niszczyciele typów "Sauro" i "Turbine" oraz okręty podwodne typów "Balilla", "Pisani" i "Mameli". Projekt oceanicznych okrętów typu "Mameli" powstał w wyniku zbadania konstrukcji i doświadczeń z eksploatacji otrzymanych po I wojnie światowej U-Bootów Kaiserliche Marine. Jednostki zaprojektował pułkownik Virginio Cavallini. Przyjęto konstrukcję jednokadłubową, z dużym kioskiem. Powstały solidne okręty o dobrej manewrowości podwodnej i dużej dopuszczalnej głębokości zanurzania, problemem była jednak ich słaba stateczność. Problem rozwiązano instalując zewnętrzne siodłowe zbiorniki balastowe, co jednak zmniejszyło osiąganą prędkość maksymalną (z projektowanych 17,2 węzła na powierzchni do 15 węzłów i podwodną z 7,7 do 7,5 węzła). "Mameli" był pierwszym typem okrętów podwodnych skonstruowanym we Włoszech po I wojnie światowej.
Okręt zbudowany został w stoczni Tosi w Tarencie. Stępkę jednostki położono 28 września 1925 roku, a zwodowana została 25 maja 1928 roku.
Dane taktyczno-techniczne.
„Tito Speri” był oceanicznym jednokadłubowym okrętem podwodnym średniej wielkości. Długość całkowita wynosiła 64,6 metra, szerokość 6,51 metra i zanurzenie 4,3 metra. Wyporność normalna w położeniu nawodnym wynosiła 810 ton, a w zanurzeniu 993 tony. Okręt napędzany był na powierzchni przez dwa 8-cylindrowe czterosuwowe silniki wysokoprężne Tosi o łącznej mocy 3000 KM. Napęd podwodny zapewniały dwa silniki elektryczne CGE o łącznej mocy 1100 KM. Dwuśrubowy układ napędowy pozwalał osiągnąć prędkość 15 węzłów na powierzchni i 7,5 węzła w zanurzeniu. Zasięg wynosił 3500 Mm przy prędkości 8 węzłów w położeniu nawodnym oraz 64 Mm przy prędkości 4 węzłów w zanurzeniu. Zbiorniki paliwa mieściły 48 ton oleju napędowego. Energia elektryczna magazynowana była w baterii akumulatorów składającej się ze 112 ogniw. Dopuszczalna głębokość zanurzenia wynosiła 100 metrów.
Okręt wyposażony był w sześć stałych wyrzutni torped kalibru 533 mm: cztery na dziobie i dwie na rufie, z łącznym zapasem 10 torped. Uzbrojenie artyleryjskie stanowiło umieszczone przed kioskiem pojedyncze działo pokładowe kalibru 102 mm L/35 Schneider–Armstrong 1914-15. Broń przeciwlotniczą stanowiły dwa pojedyncze wielkokalibrowe karabiny maszynowe kalibru 13,2 mm L/76. Jednostka wyposażona też była w hydrofony.
Załoga okrętu składała się z 5 oficerów oraz 44 podoficerów i marynarzy.
Służba.
„Tito Speri” został wcielony do służby w Regia Marina 20 sierpnia 1929 roku. Okręt rozpoczął służbę na Morzu Śródziemnym, wchodząc w skład eskadry (wł. "Squadriglia") okrętów podwodnych średniego zasięgu należącej do flotylli stacjonującej w Tarencie (wraz z siostrzanymi „Goffredo Mameli”, „Pier Capponi” i „Giovanni da Procida”).
W 1929 roku „Tito Speri” stacjonował w Trypolisie. W 1930 roku eskadra okrętów podwodnych średniego zasięgu, w której służyły jednostki typu "Mameli", została przemianowana na 4 eskadrę okrętów podwodnych. Na przełomie lutego i marca 1930 roku „Tito Speri” odbył 19-dniowy rejs na Ocean Atlantycki, docierając do Las Palmas de Gran Canaria. W 1930 roku „Tito Speri”, „Goffredo Mameli” i „Pier Capponi” odbyły rejs do portów Grecji i Dodekanezu. W 1931 roku okręty 4. eskadry przebazowano do Neapolu. W 1933 roku wszystkie jednostki typu "Mameli" odbyły dwudziestodniowy rejs szkoleniowy, zawijając do Salonik oraz na Leros i Rodos.
W 1934 roku okręty 4. eskadry powróciły do Tarentu, a zespół został przemianowany na 9 eskadrę 3. Flotylli, kontynuując szkolenie i wykonując krótkie rejsy po portach włoskich i Dodekanezu. W 1935 roku 9 eskadrę przekształcono w 12 eskadrę. Podczas wojny domowej w Hiszpanii „Tito Speri” odbył jedną misję specjalną.
W 1938 roku 12 eskadrę przekształcono w 41 eskadrę; w 1939 roku zmieniono po raz kolejny jej oznaczenie na 31 eskadrę i przebazowano do Mesyny. W kwietniu 1939 roku „Tito Speri” znalazł się w składzie sił morskich uczestniczących w operacji pod kryptonimem „O.M.T.”, czyli inwazji na Albanię.
10 czerwca 1940 roku, w momencie ataku Włoch na Francję, okręt wchodził w skład 34. eskadry okrętów podwodnych 3. Flotylli w Mesynie (wraz z siostrzanymi „Goffredo Mameli”, „Pier Capponi” i „Giovanni da Procida”). Dowództwo jednostki sprawował kmdr ppor. (wł. "capitano di corvetta") Mario Vannutelli. Na przełomie lipca i sierpnia okręt operował na wodach między Kretą a Aleksandrią, wraz z „Goffredo Mameli” i „Narvalo”. Od 15 do 21 października „Tito Speri” ponownie patrolował wody na południe od Krety, wraz z „Santorre Santarosa”, „Ascianghi”, „Anfitrite”, „Fratelli Bandiera” i „Enrico Toti”.
Od 12 do 20 stycznia 1941 roku „Tito Speri” i „Ciro Menotti” odbyły patrole u wejścia do Cieśniny Otranto, także nie nawiązując kontaktu z wrogiem. Po 20 stycznia „Tito Speri”, „Turchese”, „Ambra”, „Filippo Corridoni”, „Ciro Menotti”, „Domenico Millelire”, „Dessiè” i „Jalea” patrolowały Południowy Adriatyk i północną część Morza Jońskiego. Między 9 a 18 lutego okręt wraz z „Topazio” patrolował wody u wybrzeży Albanii i Grecji, nie spotykając przeciwnika. Ze względu na zużycie silników wiosną „Tito Speri” i „Goffredo Mameli” zostały przeniesione do Szkoły Okrętów Podwodnych w Poli.
W 1942 roku zużyte jednostki napędowe zostały wymienione na nowe silniki Diesla Tosi o łącznej mocy 4000 KM, przez co prędkość okrętu na powierzchni wzrosła do 17 węzłów.
W momencie kapitulacji Włoch we wrześniu 1943 roku niesprawny okręt znajdował się w rezerwie w Tarencie, a jego dowódcą był kmdr ppor. Rino Erler. „Tito Speri” i „Goffredo Mameli” poddały się Aliantom, a po przeprowadzeniu prac remontowych zostały w lutym 1944 roku wysłane na Bermudy, a następnie do Zatoki Maine. Obie włoskie jednostki (we wrześniu 1944 roku dołączył do nich także „Giovanni da Procida”) były wykorzystywane do szkolenia w zwalczaniu okrętów podwodnych przez jednostki lotnictwa i marynarki USA. W lutym 1945 roku „Tito Speri” i „Giovanni da Procida” zostały przeniesione do Guantanamo, dalej uczestnicząc w szkoleniu sił ZOP. Pod koniec działań wojennych „Tito Speri”, „Goffredo Mameli” i „Giovanni da Procida” powróciły do Tarentu, gdzie nie prowadziły już żadnych działań.
Okręt został wycofany ze służby 1 lutego 1948 roku.

</doc>
<doc id="5047120" url="https://pl.wikipedia.org/wiki?curid=5047120" title="Jan Rakowski (zm. 1639)">
Jan Rakowski (zm. 1639)



</doc>
<doc id="5047121" url="https://pl.wikipedia.org/wiki?curid=5047121" title="Kunya">
Kunya



</doc>
<doc id="5047122" url="https://pl.wikipedia.org/wiki?curid=5047122" title="Barbora Lichá">
Barbora Lichá

Barbora Kožíková–Lichá (ur. 24 lutego 1976 w Bratysławie, zm. 21 października 2015) – słowacka malarka i ilustratorka.
Życiorys.
W 1990 roku ukończyła szkołę podstawową artystyczną ("Základná umelecká škola"), a w 1994 roku Liceum Sztuk Plastycznych i Rzemiosł ("Strědní umělecko-průmyslová škola") w Uherské Hradiště. W latach 1994–2001 studiowała malarstwo w Wyższej Szkole Sztuk Pięknych w Bratysławie u Rudolfa Sikory. Tworzyła kolaże w których wykorzystywała między innymi: hafty, skrawki tkanin, nici, cekiny, płatki róż, fotografie czy wycinki z czasopism. W 2009 roku przygotowała ilustracje do książki dla dzeici "O škriatkovi Bonifácovi""."
Dwa lata po jej śmierci, w 2017 roku jej przyjaciele: Erika Litváková, Daniela Čarná, Lenka Voda Balleková, Eva Shemba Janovská i Mária Čorejová, we współpracy z rodziną przygotowali i wydali książkę "Barbora Kožíková Lichá (1976–2015)", która zawiera nie tylko reprodukcje jej prac, ale również wspomnienia o artystce. Praca została wydana dzięki pieniądzom zebranym na portalu startovac.cz, a zyski otrzymały córki Barbory: Jasmína i Paulína Kožíkovy.

</doc>
<doc id="5047123" url="https://pl.wikipedia.org/wiki?curid=5047123" title="Tadeusz Ogiński">
Tadeusz Ogiński



</doc>
<doc id="5047132" url="https://pl.wikipedia.org/wiki?curid=5047132" title="Wojciech Krawczyk">
Wojciech Krawczyk

Wojciech Krawczyk, pseud. Wojtas, DJ Wojti, HC DJ (ur. 19 grudnia 1970 w Łodzi, zm. 20 marca 2021) – polski muzyk i wokalista. W latach 1991–2000 lider zespołu Homomilitia. Był osobą otwarcie homoseksualną. W swoich utworach walczył z homofobią i nawoływał do zaprzestania dyskryminacji. Po zakończeniu działalności Homomilitii, został DJ-jem. Zmarł 20 marca 2021 w wyniku COVID-19.

</doc>
<doc id="5047138" url="https://pl.wikipedia.org/wiki?curid=5047138" title="Balcer Stanisławski">
Balcer Stanisławski



</doc>
<doc id="5047139" url="https://pl.wikipedia.org/wiki?curid=5047139" title="Maria Constantinescu">
Maria Constantinescu

Maria Constantinescu (ur. 5 lipca 1956) – rumuńska wioślarka, brązowa medalistka olimpijska z Moskwy (1980).
W 1980 roku wystąpiła na igrzyskach olimpijskich w Moskwie, podczas których wzięła udział w jednej konkurencji – rywalizacji ósemek ze sternikiem. Rumuńska ekipa, w skład której poza Constantinescu weszły Angelica Aposteanu, Marlena Zagoni, Rodica Frîntu, Florica Bucur, Rodica Pușcatu, Ana Iliuță, Elena Bondar i Elena Dobrițoiu, zdobyła brązowy medal olimpijski z rezultatem 3:05,63.

</doc>
<doc id="5047140" url="https://pl.wikipedia.org/wiki?curid=5047140" title="Mariana Constantinescu">
Mariana Constantinescu



</doc>
<doc id="5047141" url="https://pl.wikipedia.org/wiki?curid=5047141" title="Cyprian Rokossowski">
Cyprian Rokossowski



</doc>
<doc id="5047144" url="https://pl.wikipedia.org/wiki?curid=5047144" title="Maria Pădurariu">
Maria Pădurariu



</doc>
<doc id="5047145" url="https://pl.wikipedia.org/wiki?curid=5047145" title="Maria Dumitrache">
Maria Dumitrache



</doc>
<doc id="5047146" url="https://pl.wikipedia.org/wiki?curid=5047146" title="Aurica Barascu-Chirita">
Aurica Barascu-Chirita



</doc>
<doc id="5047149" url="https://pl.wikipedia.org/wiki?curid=5047149" title="Aurica Bărăscu-Chiriță">
Aurica Bărăscu-Chiriță



</doc>
<doc id="5047151" url="https://pl.wikipedia.org/wiki?curid=5047151" title="Eniko Mironcic">
Eniko Mironcic



</doc>
<doc id="5047153" url="https://pl.wikipedia.org/wiki?curid=5047153" title="Barbara Pravi">
Barbara Pravi

Barbara Pravi, właśc. Barbara Piévic (srb. Barbara Pjević, cyryl. Барбара Пјевић; ur. 10 kwietnia 1993 w Paryżu) – francuska piosenkarka, autorka tekstów oraz aktorka. Jej nazwisko z pseudonimu artystycznego pochodzi od serbskiego słowa "prava" (cyryl. права), które znaczy "autentyczna".
Reprezentantka Francji w 65. Konkursie Piosenki Eurowizji (2021) z utworem „Voilà”.
Życiorys.
Jej dziadek od strony ojca jest Serbem, natomiast matka jest pochodzenia irańskiego. Jej babcia była Polką.
Karierę muzyczną rozpoczęła w 2014 po podpisaniu kontraktu z wytwórnią Capitol Music France. Trzy lata później wydała swój pierwszy singel „Pas grandir”, który promował jej pierwszą EP-kę zatytułowaną "Barbara Pravi". W tym samym roku występowała jako support podczas trasy koncertowej Florenta Pagny’ego.
W 2019 współtworzyła utwór „Bim bam toi”, z którym Carla reprezentowała Francję w 17. Konkursie Piosenki Eurowizji dla Dzieci. Piosenka zajęła wówczas 5. miejsce. Rok później współtworzony przez nią utwór „J’imagine”, wykonywany przez Valentinę Tronel, zwyciężył w finale 18. edycji konkursu. W styczniu 2021 zwyciężyła z utworem „Voilà” w programie "Eurovision France, c'est vous qui décidez!", stanowiącym francuskie eliminacje do Konkursu Piosenki Eurowizji. 22 maja zajęła drugie miejsce w finale konkursu, zdobywszy 499 punktów, w tym 251 pkt od telewidzów (3. miejsce) i 248 pkt od jurorów (2. miejsce). 19 grudnia 2021 wystąpiła jako gość muzyczny w finale 19. Konkursu Piosenki Eurowizji dla Dzieci w Paryżu.
Dyskografia.
Albumy
Single

</doc>
<doc id="5047154" url="https://pl.wikipedia.org/wiki?curid=5047154" title="Simona Mușat">
Simona Mușat



</doc>
<doc id="5047155" url="https://pl.wikipedia.org/wiki?curid=5047155" title="Barbara Piévic">
Barbara Piévic



</doc>
<doc id="5047156" url="https://pl.wikipedia.org/wiki?curid=5047156" title="Barbara Pievic">
Barbara Pievic



</doc>
<doc id="5047158" url="https://pl.wikipedia.org/wiki?curid=5047158" title="FK Solunac Karađorđevo">
FK Solunac Karađorđevo

Fudbalski Klub Solunac Karađorđevo (serb.: Фудбалски Kлуб Солунац Карађорђево) – nieistniejący serbski klub piłkarski z siedzibą w Karađorđevie, w gminie Bačka Topola (w okręgu północnobackim, w Wojwodinie), działający w latach 1950–2002.
Stadion.
Klub rozgrywał swoje mecze domowe na stadionie SC Jerković Jovan-Joca w Karađorđevie, który może pomieścić 1.500 widzów.
Sezony.
 * Po sezonie FK Solunac Karađorđevo oraz FK Palić połączyły się i od sezonu 2002/03 będą występowały w Srpskiej lidze Vojvodina jako FK Palić. 

</doc>
<doc id="5047160" url="https://pl.wikipedia.org/wiki?curid=5047160" title="Aleksandr Fiedotow">
Aleksandr Fiedotow



</doc>
<doc id="5047161" url="https://pl.wikipedia.org/wiki?curid=5047161" title="Kolonializm wewnętrzny">
Kolonializm wewnętrzny

Kolonializm wewnętrzny – rodzaj kolonializmu występujący w obrębie jednego państwa, w którym występują nierówności gospodarcze pomiędzy poszczególnymi regionami, wynikające z innych czynników, niż geograficzne. Kolonializm wewnętrzny pojawia się często w odniesieniu do regionów, których gospodarka nastawiona jest na zaspokajanie potrzeb lepiej rozwiniętych obszarów, a także wiąże się z występowaniem różnic kulturowych i etnicznych pomiędzy państwem a koloniami.

</doc>
<doc id="5047163" url="https://pl.wikipedia.org/wiki?curid=5047163" title="Viorica Neculai">
Viorica Neculai

Viorica Neculai, z domu Ilica (ur. 3 lipca 1967 w Vorniceni) – rumuńska wioślarka, srebrna medalistka olimpijska z Barcelony (1992), czterokrotna medalistka mistrzostw świata.
W 1992 roku wystąpiła na igrzyskach olimpijskich w Barcelonie, podczas których wzięła udział w jednej konkurencji – rywalizacji ósemek ze sternikiem. Rumuńska ekipa, w skład której poza Neculai weszły Doina Bălan, Doina Robu, Ioana Olteanu, Viorica Lepădatu, Iulia Bobeică, Maria Păduraru, Adriana Bazon i Elena Georgescu, zdobyła srebrny medal olimpijski z rezultatem 6:06,26.
Czterokrotnie zdobyła medale mistrzostw świata – w 1989 roku złoty w ósemce i brązowy w czwórce bez sternika, w 1991 roku brązowy w ósemce oraz w 1993 roku złoty w ósemce.

</doc>
<doc id="5047165" url="https://pl.wikipedia.org/wiki?curid=5047165" title="Viorica Ilica">
Viorica Ilica



</doc>
<doc id="5047167" url="https://pl.wikipedia.org/wiki?curid=5047167" title="Amfiploidy">
Amfiploidy

Amfiploidy – organizmy będące krzyżówkami różnych gatunków diploidalnych, zawierające w jądrach komórkowych podwójny kariotyp. Amfiploidami są niektóre rośliny uprawne.

</doc>
<doc id="5047171" url="https://pl.wikipedia.org/wiki?curid=5047171" title="Amidazy">
Amidazy

Amidazy – grupa enzymów roślinnych i zwierzęcych, zaliczanych do hydrolaz, uczestniczących w metabolizmie białek. Katalizują odwracalne odszczepienie amoniaku lub mocznika od amidów.

</doc>
<doc id="5047182" url="https://pl.wikipedia.org/wiki?curid=5047182" title="Adam Zagajewski (ujednoznacznienie)">
Adam Zagajewski (ujednoznacznienie)



</doc>
<doc id="5047190" url="https://pl.wikipedia.org/wiki?curid=5047190" title="Waldemar Śmiałkowski">
Waldemar Śmiałkowski

Waldemar Śmiałkowski – polski poeta, pieśniarz, kompozytor i autor tekstów z kręgu piosenki autorskiej, ballady i poezji śpiewanej. Członek Stowarzyszenia Autorów ZAiKS i Stowarzyszenia Artystów Wykonawców Utworów Muzycznych i Słowno-Muzycznych SAWP.
Życiorys.
Urodził się i wychował w Mrągowie. Pierwsze kroki stawiał na scenie tamtejszego Domu Kultury wraz z Ewą Orzech (śpiew) i Andrzejem Czamarą (gitara). W 1993 roku drogi trójki muzyków rozeszły się. Śmiałkowski przeprowadził się do Wrocławia, zaś Czamara nawiązał współpracę z zespołem Czerwony Tulipan. Mrągowianin jest laureatem, a także gościem większości przeglądów i festiwali piosenki poetyckiej w Polsce. W 1993 zajął III miejsce na Ogólnopolskich Spotkaniach Zamkowych „Śpiewajmy Poezję”, co otworzyło mu drogę do kariery. Wykonał piosenki: "Obrazki z podróży, czyli krajobrazy" (sł. i muz. W. Śmiałkowski) i "Epitafium dla frajera" (sł. J. Kofta, muz. W. Śmiałkowski). W 1998 roku zdobył Grand Prix na Ogólnopolskim Przeglądzie Piosenki Autorskiej „OPPA”. W 2007 roku podczas dwudziestej piątej edycji tego festiwalu, wziął udział w Koncercie Premier OPPA i otrzymał nagrodę publiczności za piosenkę pt. "Hotel Film". Bywał również częstym gościem krakowskiej Piwnicy pod Baranami. Twórczość pieśniarza znalazła uznanie zarówno w oczach jurorów, jak i publiczności. Jego piosenki niejednokrotnie były prezentowane na antenie Polskiego Radia i Telewizji Polskiej (m.in. zrealizowany w czerwcu 2000 roku dla TVP2 recital pt. "Diamenty w twoich oczach"). Przez wiele lat związany był z nieistniejącą już, legendarną audycją „Gitarą i piórem”. Jest bohaterem radiowego reportażu Mariusza Marksa, zatytułowanego "Parerga - dzieło uboczne". Ma na koncie dwa autorskie albumy: "Przypominanie" (2007) i "Hotel Film" (2014).

</doc>
<doc id="5047193" url="https://pl.wikipedia.org/wiki?curid=5047193" title="Adiaforia">
Adiaforia



</doc>
<doc id="5047318" url="https://pl.wikipedia.org/wiki?curid=5047318" title="Kaciaryna Snycina">
Kaciaryna Snycina

Kaciaryna Andrejeuna Snycina (; ; ur. 2 września 1985 w Ust-Kamienogorsku) – białoruska koszykarka. Jako członek reprezentacji Białorusi w koszykówce kobiet, zdobyła brązowy medal na Mistrzostwach Europy 2007, szóste miejsce na Letnich Igrzyskach Olimpijskich 2008 i dziewiąte miejsce w 2016 r.

</doc>
<doc id="5047332" url="https://pl.wikipedia.org/wiki?curid=5047332" title="Temi Zammit">
Temi Zammit



</doc>
<doc id="5047335" url="https://pl.wikipedia.org/wiki?curid=5047335" title="Olteţ (rzeka)">
Olteţ (rzeka)



</doc>
<doc id="5047340" url="https://pl.wikipedia.org/wiki?curid=5047340" title="Tatiana Zachar Podolinská">
Tatiana Zachar Podolinská

Tatiana Zachar Podolinská z domu Krupová (ur. 24 lutego 1972 w Šaľa) – dyrektor Instytutu Etnologii i Antropologii Społecznej Słowackiej Akademii Nauk (ÚESA SAV). Studiowała historię, filozofię i religioznawstwo na Wydziale Filozoficznym Uniwersytetu Komeńskiego w Bratysławie. Od dawna zajmuje się problematyką Romów na Słowacji. Obecnie zajmuje się również problematyką religijności ludowej, religijności Romów, a także ikonografią religijną i mitologiami europejskimi.
Życiorys.
W latach 1995 i 1996 uczyła w liceum. W 1996 r. rozpoczęła pracę w Instytucie Etnologii i Antropologii Społecznej Słowackiej Akademii Nauk, gdzie była zaangażowana w liczne projekty badawcze. Uczestniczyła także w kilku konferencjach naukowych na Słowacji i za granicą. W latach 1997–2013 była redaktorem naczelnym czasopisma naukowego „Slovenský národopis”.
Swoje badania prowadziła na terenie Słowacji, we Włoszech, Francji, Szwecji, Meksyku i Gwatemali. Od 1998 roku wykłada na Uniwersytecie Masaryka w Brnie oraz na Wydziale Filozoficznym Uniwersytetu Komeńskiego w Bratysławie.
Nagrody i wyróżnienia.
Na podstawie:
Publikacje.
Na podstawie:

</doc>
<doc id="5047341" url="https://pl.wikipedia.org/wiki?curid=5047341" title="Szymon Kossakowski">
Szymon Kossakowski



</doc>
<doc id="5047343" url="https://pl.wikipedia.org/wiki?curid=5047343" title="Dakota Staton">
Dakota Staton

Dakota Staton (ur. 3 czerwca 1930 w Pittsburghu, zm. 10 kwietnia 2007 w Nowym Jorku) – amerykańska wokalistka jazzowa.
Życiorys.
Zaczęła występy jako nastolatka. Od 1955 mieszkała w Nowym Jorku, gdzie śpiewała w klubach jazzowych. W tym roku magazyn „Down Beat” uznał ją za wschodzącą gwiazdę 1955. Nagrała kilka singli od 1954, a w 1957 swój pierwszy album "The Late, Late Show". Utwór tytułowy osiągnął wielką popularność w Stanach Zjednoczonych, dochodząc do 4. miejsca na liście przebojów tygodnika Billboard.
W 1958 wyszła za mąż za pochodzącego z Antigui trębacza Taliba Dawuda. Przeszła wówczas na islam i przybrała nazwisko Aliyah Rabia. Małżeństwo zakończyło się rozwodem, a Staton powróciła do swego pierwotnego nazwiska.
Dakota Staton nagrała 11 albumów dla Capitol Records, w tym "In the Night" z George’em Shearingiem w 1958. Od połowy lat 60. nagrywała dla United Artists Records, później mieszkała w Wielkiej Brytanii (jeszcze wraz z mężem, z którym tam się rozwiodła). Tam występowała w hotelach i na statkach wycieczkowych. Powróciła do Stanów Zjednoczonych w latach 70. Swój ostatni album nagrała w 1992.

</doc>
<doc id="5047344" url="https://pl.wikipedia.org/wiki?curid=5047344" title="Park Narodowy Bucegi">
Park Narodowy Bucegi



</doc>
<doc id="5047353" url="https://pl.wikipedia.org/wiki?curid=5047353" title="Kościół św. Marcina w Linz">
Kościół św. Marcina w Linz



</doc>
<doc id="5047358" url="https://pl.wikipedia.org/wiki?curid=5047358" title="Tour Carpe Diem">
Tour Carpe Diem

Tour Carpe Diem – wieżowiec w Paryżu, we Francji, w dzielnicy La Défense.
Architektem tego projektu jest Robert A.M. Stern, który w konkurencji wyprzedza Jacques Ferrier i Norman Foster.
Nacisk kładziony jest na aspekty ekologiczne, estetyczne i praktyczne, które łączą ulicę, tworząc z niej tętniące życiem i komercyjne miejsce. Budynek, zlokalizowany w historycznym centrum dzielnicy biznesowej La Défense, za promenadą i na obrzeżach miasta, składa się z budynku o długości 166 metrów (wysokość od okrągłego bulwaru) do użytku biurowego o powierzchni użytkowej 47100 m2, w tym 310 m2 firma cateringowa Może pomieścić ponad 3000 osób.

</doc>
<doc id="5047362" url="https://pl.wikipedia.org/wiki?curid=5047362" title="Skały Sulowskie">
Skały Sulowskie



</doc>
<doc id="5047367" url="https://pl.wikipedia.org/wiki?curid=5047367" title="Stadion Pivara">
Stadion Pivara

Stadion Pivara – stadion piłkarski w Čelarevie, w Serbii. Obiekt może pomieścić 2360 widzów. Swoje spotkania rozgrywają na nim piłkarze klubu ČSK Pivara.

</doc>
<doc id="5047372" url="https://pl.wikipedia.org/wiki?curid=5047372" title="Prachinburi">
Prachinburi

Prachinburi – miasto w południowej Tajlandii. Działa tam handel węglem drzewnym. Uprawia się tam ryż. Według stanu na 2000 rok miasto zamieszkiwało 25 157 ludzi. Stolica prowincji o tej samej nazwie.

</doc>
<doc id="5047373" url="https://pl.wikipedia.org/wiki?curid=5047373" title="Ignacy Działyński">
Ignacy Działyński



</doc>
<doc id="5047379" url="https://pl.wikipedia.org/wiki?curid=5047379" title="Grzybówka szarobrązowa">
Grzybówka szarobrązowa

Grzybówka szarobrązowa ("Mycena latifolia" (Peck) A.H. Sm.) – gatunek grzybów z rodziny grzybówkowatych ("Mycenaceae").
Systematyka i nazewnictwo.
Pozycja w klasyfikacji według Index Fungorum: "Mycena, Mycenaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Takson ten opisał w Charles Horton Peck 1872 r. nadając mu nazwę "Agaricus latifolius". Obecną, uznaną przez Index Fungorum nazwę nadał mu Alexander Hanchett Smith w 1935 r..
Synonimy:
Nazwę polską nadała mu Maria Lisiewska w 1987 r..
Morfologia.
Średnica 5–25 mm, początkowo paraboliczny lub stożkowy do wypukłego, potem spłaszczony, często wklęsły na środku lub z niewielkim garbem, półprzezroczyście prążkowany. Powierzchnia początkowo oprószona, potem naga. Jest higrofaniczny. Barwa od czarnobrązowej do ciemnobrązowej z jaśniejszym, białawym brzegiem. Z wiekiem jaśniejszy – od jasno do ciemnobrązowego z szarobrązowym brzegiem.
W liczbie 14–33 dochodzących do trzonu, nieco łukowate, wolne do szeroko przyrośniętych, lub nieco zbiegające z krótkim ząbkiem, białe, potem białoszare do ciemnoszarych. Ostrza białawe.
Wysokość 20–70 mm, grubość 0,5–1,5 mm, walcowaty, pusty w środku, twardy, elastyczny, prosty lub nieco zakrzywiony. W górnej części nieco oprószony, poza tym nagi, w stanie wilgotnym nieco śliski, u młodych okazów na wierzchołku niebiesko-czarny do szaro-czarnego, niżej blado szarobrązowy, u starszych okazów mniej lub bardziej szary lub brązowoszary, przeważnie z blado szarym lub białawym wierzchołkiem. Podstawa gęsto pokryta długimi, giętkimi, białymi włókienkami. 
Zapach nieco mączny, lub bez zapachu. Smak łagodny, niewyraźny.
Podstawki 29–39 × 6–7 µm, smukłe, maczugowate, ze sterygmami o długości 4–5 µm. Zarodniki 7,2–10 × 4–5,5 µm, pipetowate do prawie cylindrycznych, gładkie, amyloidalne. Cheilocystydy 40–85 × 6–24 µm, wymieszane z podstawkami, wrzecionowate, maczugowate, lub języczkowate, cienkościenne lub z nieco pogrubionymi ścianami w najszerszych miejscach, gładkie, lub w najszerszych miejscach pokryte kilkoma lub dość licznymi, prostymi lub zakrzywionymi, dość krótkimi naroślami o wymiarach 1,5–3,5 × 1–2 µm. Pleurocystydy liczne, podobne do cheilocystyd, o długości do 100 µm, gładkie lub pokryte w szerszej części naroślami. Strzępki w skórce kapelusza o szerokości 2,5–3,5 µm, pokryte prostymi lub gęsto rozgałęzionymi naroślami 1-27 × 1–2 µm, nieco żelatynizowane. Strzępki w skórce trzonu o szerokości 2–4,5 µm, gładkie. Sprzążki obecne w strzępkach wszystkich części grzyba.
Występowanie i siedlisko.
Grzybówka szarobrązowa znana jest głównie w Europie. Poza tym podano pojedyncze jej stanowiska w Ameryce Północnej i w Australii. Władysław Wojewoda w zestawieniu grzybów wielkoowocnikowych Polski w 2003 r. przytacza tylko 3 stanowiska. W Polsce gatunek rzadki. Znajduje się na "Czerwonej liście roślin i grzybów Polski". Ma status E – gatunek zagrożony wymarciem, którego przeżycie jest mało prawdopodobne, jeśli nadal będą działać czynniki zagrożenia.
Grzyb saprotroficzny. Występuje w lasach iglastych i mieszanych, gromadnie wśród leżących na ziemi igieł różnych drzew iglastych, w mchu lub trawie na otwartych łąkach. Owocniki na jesieni. 
Gatunki podobne.
W terenie grzybówka szarobrązowa nie jest łatwa do zidentyfikowania. W mikroskopie widać jednak bardzo typowe cystydy z naroślami w najszerszej części. W Polsce nie ma innych gatunków z takimi cystydami. 

</doc>
<doc id="5047380" url="https://pl.wikipedia.org/wiki?curid=5047380" title="Mycena latifolia">
Mycena latifolia



</doc>
<doc id="5047383" url="https://pl.wikipedia.org/wiki?curid=5047383" title="Lucienne N’Da">
Lucienne N’Da

Lucienne N’Da, później Bamba i Koffi (ur. 16 lipca 1965 w Adjamé, dzielnicy Abidżanu) – lekkoatletka pochodząca z Wybrzeża Kości Słoniowej, specjalistka skoku wzwyż, wielokrotna medalistka mistrzostw Afryki, dwukrotna olimpijka.
Kariera sportowa.
Dwukrotnie brała udział w igrzyskach olimpijskich, w 1988 w Seulu i w 1992 w Barcelonie, oba razy odpadając w kwalifikacjach. Również dwukrotnie wystąpiła w mistrzostwach świata: w 1991 w Tokio i w 1993 w Stuttgarcie, także nie kwalifikując się do finału.
Zajęła 7. miejsce w zawodach pucharu świata w 1989 w Barcelonie oraz 3. miejsce w pucharze świata w 1992 w Hawanie.
Zwyciężyła w igrzyskach afrykańskich w 1991 w Kairze.
Osiem razy zdobywała medale na mistrzostwach Afryki, w tym cztery złote: w 1988 w Annabie, 1989 w Lagos, 1990 w Kairze i 1992 w Belle Vue Maurel. Dwukrotnie była srebrną medalistką (w 1984 w Rabacie i 1993 w Durbanie) i dwukrotnie brązową (1982 w Kairze i 1985 w Kairze).
Zdobyła brązowy medal na igrzyskach frankofońskich w 1994 w Paryżu.
Jej najlepszy wynik w karierze, 1,95 m, uzyskany 28 czerwca 1992 w Belle Vue Maurel, jest aktualnym (marzec 2021) rekordem Wybrzeża Kości Słoniowej.

</doc>
<doc id="5047386" url="https://pl.wikipedia.org/wiki?curid=5047386" title="Siemens Arena">
Siemens Arena



</doc>
<doc id="5047394" url="https://pl.wikipedia.org/wiki?curid=5047394" title="San Giovanni d’Antro">
San Giovanni d’Antro

San Giovanni d’Antro – jaskinia krasowa w północno-wschodnich Włoszech, w Alpach Julijskich.
W San Giovanni d’Antro występuje bogata szata naciekowa oraz ciek wodny.

</doc>
<doc id="5047395" url="https://pl.wikipedia.org/wiki?curid=5047395" title="Wielki Kościół Ewangelicki w Bratysławie">
Wielki Kościół Ewangelicki w Bratysławie

Wielki Kościół Ewangelicki – zabytkowa świątynia w Bratysławie, stolicy Słowacji. Należy do senioratu bratysławskiego Ewangelickiego Kościoła Augsburskiego Wyznania.
Historia.
Budowę świątyni rozpoczęto w 1774 roku. Kościół został wzniesiono według projektu budowniczego Mateja Walcha w stylu późnobarokowo-wczesnoklasycystycznym. 31 listopada 1776 odbyła się konsekracja budowli, nazywanej wtedy kościołem niemieckim. W nowo otwartej świątyni zainstalowano pierwszy na Słowacji ołtarz z wbudowaną amboną, zamontowane w nim obrazy namalował Adam Friedrich Oeser. W 1923 roku zbudowano organy według projektu ówczesnego organisty, G. Rhodesa. Jest to już trzeci tego typu instrument w kościele.
Architektura.
Świątynia trójnawowa, późnobarokowo-wczesnoklasycystyczna, posiada empory. 

</doc>
<doc id="5047399" url="https://pl.wikipedia.org/wiki?curid=5047399" title="Fuyuko Suzuki">
Fuyuko Suzuki



</doc>
<doc id="5047404" url="https://pl.wikipedia.org/wiki?curid=5047404" title="Kajetan Sołtyk">
Kajetan Sołtyk



</doc>
<doc id="5047406" url="https://pl.wikipedia.org/wiki?curid=5047406" title="Paweł II (katolikos Wielkiego Domu Cylicyjskiego)">
Paweł II (katolikos Wielkiego Domu Cylicyjskiego)



</doc>
<doc id="5047408" url="https://pl.wikipedia.org/wiki?curid=5047408" title="Nuțeni">
Nuțeni

Nuțeni – wieś w Rumunii, w okręgu Harghita, w gminie Gălăuțaș. W 2011 roku liczyła 128 mieszkańców.

</doc>
<doc id="5047410" url="https://pl.wikipedia.org/wiki?curid=5047410" title="Florentyna Włoszkowa">
Florentyna Włoszkowa

Florentyna z Domaszewskich Włoszkowa (ur. 16 października 1844 w Warszawie, zm. 3 lutego 1881 tamże) – polska literatka, tłumaczka, nauczycielka.
Życiorys.
Była córką Józefa i Anny z Raczyńskich Domaszewskich. Ojciec urodzony na terenie Galicji, absolwent medycyny na Uniwersytecie Jagiellońskim, był sztabslekarzem w czasie powstania listopadowego oraz społecznikiem. Jako dziecko Florentyna została sierotą. Uczyła się na pensji u sióstr sakramentek, a następnie na prywatnej pensji Czajkowskiej w Warszawie.
Miała talent literacki. Znała francuski, niemiecki, angielski, czeski, rosyjski i łacinę, którymi biegle władała, poza tym znała zasady języka polskiego i historię. Tłumaczyła powieści z francuskiego, niemieckiego i angielskiego. Publikowano je później w „Bluszczu”. Używała pseudonimu "Maria Jadwiga" i pod takim prezentowała w prasie swoje wiersze. Większość nie została jednak opublikowana.
Kiedy zdała wymagane egzaminy, uzyskała prawo do prowadzenia pensji dla dziewcząt (tzw. żeńskiego zakładu naukowego) w Warszawie. Otworzyła ją w 1865 i zlokalizowała przy ul. Ogrodowej 25. Szkoła była wzorem dla konspiracyjnych placówek edukacyjnych. Włoszkowa zatrudniała wybitnych nauczycieli, którzy uczyli szczególnie w starszych klasach. W 1881 przekazała szkołę Walerii Gierwatowskiej. Na skutek denuncjacji w 1887 szkoła została zamknięta.
W 1877 Florentyna wyszła za mąż za powstańca styczniowego, nauczyciela Tadeusza Szymona Włoszka, w późniejszym czasie inicjatora, głównego organizatora i wieloletniego kustosza Muzeum PTK w Kielcach.
Zmarła w 1881, w 2 tygodnie po urodzeniu syna. Pochowana została na Powązkach.

</doc>
<doc id="5047414" url="https://pl.wikipedia.org/wiki?curid=5047414" title="Plopiș (okręg Harghita)">
Plopiș (okręg Harghita)

Plopiș – wieś w Rumunii, w okręgu Harghita, w gminie Gălăuțaș. W 2011 roku liczyła 55 mieszkańców.

</doc>
<doc id="5047415" url="https://pl.wikipedia.org/wiki?curid=5047415" title="Preluca (okręg Harghita)">
Preluca (okręg Harghita)

Preluca – wieś w Rumunii, w okręgu Harghita, w gminie Gălăuțaș. W 2011 roku liczyła 6 mieszkańców.

</doc>
<doc id="5047416" url="https://pl.wikipedia.org/wiki?curid=5047416" title="Niania (serial telewizyjny)">
Niania (serial telewizyjny)



</doc>
<doc id="5047418" url="https://pl.wikipedia.org/wiki?curid=5047418" title="Toleșeni">
Toleșeni

Toleșeni – wieś w Rumunii, w okręgu Harghita, w gminie Gălăuțaș. W 2011 roku liczyła 89 mieszkańców.

</doc>
<doc id="5047419" url="https://pl.wikipedia.org/wiki?curid=5047419" title="Sibylle Schwarz">
Sibylle Schwarz

Sibylle (Sibylla) Schwarz także Schwartz, Schwar(t)zin (ur. 14 lutego 1621 w Greifswaldzie, zm. 31 lipca 1638 tamże) – pomorska poetka barokowa.
Życiorys.
Była córką Christiana Schwarza, prawnika, doktora obojga praw, członka rady miejskiej w Greifswaldzie, później burmistrza miasta i doradcy Bogusława XIV. Matką była Regina Schwarz, córka rajcy miejskiego. Rodzice Sibylle pochodzili z osiadłych w Greifswaldzie od wieków kupieckich rodów mieszczańskich. Sibylle była najmłodszym z ich 7 dzieci. 
Otrzymała typowe dla środowiska mieszczańskiego wychowanie i wykształcenie. Ważną rolę w kształceniu Sibylle pełnili bracia, szczególnie uczący jej łaciny Christian. Dom Schwarzów gromadził profesorów (np. Alexandra Christiana i Johanna Schönera) i studentów uniwersytetu w Greisfaldzie. Sibylle uczestniczyła w rozmowach, które poszerzały jej horyzonty.
Kiedy w 1631 siostra Sibylle, Regina, która po śmierci ich matki zajmowała się domem, wyszła za mąż, pozostałe siostry – Emerentia i Sibylle – musiały przejąć obowiązki domowe. Wiersze pisała nocami. Wybrzmiewa w nich temat wojny trzydziestoletniej, która przypadła na młodość Schwarz.
Niespodziewanie 23 lipca 1638 Schwarz zachorowała na czerwonkę. Zmarła w dniu ślubu siostry Emerentii. Została pochowana w kościele św. Mikołaja w Greifswaldzie.
Twórczość.
Zaczęła pisać wiersze w wieku 10 lat.
W 1634 Schwarz uczestniczyła w oficjalnym powitaniu siostrzeńca księcia Bogusława XIV, Ernesta Bogusława von Croya. Przyjechał do Greifswaldu na studia, a Schwarz publicznie wygłosiła swój wiersz "Als J.F.G. vohn Croja und Arschott zu Greiffswald", "Studierens halben, angelanget". W końcu 1637 wraz z rodzeństwem wyjechała z Greifswaldu do Stralsundu. Wydarzenie to opisała w wierszu "Auf Ihren Abscheid aus Greifswald". "Gesang". Czasowo mieszkała w Upatel koło Gützkow, gdzie napisała wiersz "Trost-Gedichte an unser Fretow". Na początku 1638 Fretow zostało złupione i spalone przez Szwedów, co zaowocowało stworzeniem przez Schwarz scenki dramatycznej pt. "Trauer-Spiel wegen Einäscherung ihres Freudenorts Fretow". Wiersz "Als Herr Doctor Hermannus Quirinus uns mit seiner Lang entzogenen Gegenwart wieder erfreuet hat" powstał z okazji powrotu do Greifswaldu Hermanna Querena (Quirinusa), przyszłego męża Emerentii Szwarz i szwagra Sibylle Schwarz. Przed śmiercią zdążyła napisać pożegnalny wiersz "Lied gegen ihren seel. Abscheid". Pisała wiersze o tematyce świeckiej i religijnej. Tworzyła poematy, sonety, sielankowe opowiadania. 
Ze względu na liczne wzmianki w jej wierszach, wiemy, że znała i czytała utwory Augusta Buchnera (1591–1661), Daniela Heinsiusa (1580–1655), tłumaczonych przez niego Terencjusza i Liwiusza oraz Jakoba Catsa (1577–1660). Uważała się na uczennicę Martina Opitza. W Michaelu Behmie widziała opiekuna swej poezji.
Prawdopodobnie ostatnie lata życia poświęciła tłumaczeniom z holenderskiego 3 wierszy Jakoba Catsa. Współcześni uważali ją za poetkę. Mövius Völschow w kazaniu ku czci Christiana Schwarza nazwał ją "Sibylla Kalliographia" (Sibylle pięknie pisząca), w mowie pogrzebowej Christoph Hagen określił ją jako "schön Schreibende" (pięknie piszącą), a jej wiersze nazwał "vunderliche(n) Gaben in der Teutschen Poesi" (cudownymi darami w niemieckiej poezji). Daniel Georg Morhof twierdził, że była "Wunder ihrer Zeit" (cudem swoich czasów).
W 1650 w Gdańsku nauczyciel Schwarz, Samuel Gerlach (1609–1683), wydał spuściznę poetki. Nazywał ją "pomorską Safoną" (Pommerische Sappho) i "dziesiątą muzą" (zehnte Muse).
Znanych jest 105 jej wierszy i 4 próby dramatyczne (m.in. dramat "Susanna" i opowieść pasterska "Faunus"). Wszystkie utwory napisała między 12. a 17. rokiem życia.
W 1980 ukazał się przedruk jej twórczości wydanej w 1650. W jubileuszowym roku 2021, w 400. rocznicę jej urodzin, wydano 3 publikacje jej poświęcone: nakładem wydawnictwa Secession Verlag ukazała się książka "Ich fliege Himmel an mit ungezähmten Pferden", w Lipsku pojawiło się krytyczne wydanie jej prac pt. "Werke", a w Hanowerze opublikowano książkę pt. "Sibylla Schwarz." "Deutsche Poetische Gedichte". Wydawnictwo Reprodukt-Verlag planuje powieść graficzną poświęconą poetce.
Upamiętnienie.
W 2013 w Greifswaldzie rozpoczęto działania zmierzające do przywrócenia pamięci o niej. W Greifswaldzie działa stowarzyszenie Förderverein Sibylla Schwarz e.V. Badaczką i popularyzatorką twórczości Schwarz jest dr Monika Schneikart z Institut für Deutsche Philologie na Uniwersytecie w Greifswaldzie.
W 2014 powstał film "Sibylla Back in Town", który opowiada o poetce.
Była bohaterką wystawy z cyklu "Pomorzanki i Pomorzanie", która była dostępna od kwietnia do lipca 2021 w Książnicy Pomorskiej w Szczecinie.

</doc>
<doc id="5047421" url="https://pl.wikipedia.org/wiki?curid=5047421" title="Pseudomuscari">
Pseudomuscari

Pseudomuscari – rodzaj roślin z rodziny szparagowatych. Obejmuje 7 gatunków występujących w poudniowo-zachodniej Azji, od Synaju, Cypru i Turcji do północnego Kaukazu i Iranu.
Morfologia.
Wieloletnie, rośliny zielne. Kwiaty zebrane w gęste, często skrócone grono. Okwiat promienisty, dzwonkowaty, niezwężony lub nieznacznie zwężony na poziomie gardzieli, błękitny, niebieski lub fioletowy, jednobarwny. Pręciki położone w dwóch okółkach. Zalążnia prawie okrągła. Torebki błoniaste, trójgraniaste. Nasiona niemal jajowate, gładkie.

</doc>
<doc id="5047423" url="https://pl.wikipedia.org/wiki?curid=5047423" title="Zăpodea (okręg Harghita)">
Zăpodea (okręg Harghita)

Zăpodea – wieś w Rumunii, w okręgu Harghita, w gminie Gălăuțaș. W 2011 roku liczyła 11 mieszkańców.

</doc>
<doc id="5047426" url="https://pl.wikipedia.org/wiki?curid=5047426" title="Tesla (przedsiębiorstwo)">
Tesla (przedsiębiorstwo)



</doc>
<doc id="5047427" url="https://pl.wikipedia.org/wiki?curid=5047427" title="Mardiros II (ormiański patriarcha Konstantynopola)">
Mardiros II (ormiański patriarcha Konstantynopola)



</doc>
<doc id="5047428" url="https://pl.wikipedia.org/wiki?curid=5047428" title="Joseni (gmina)">
Joseni (gmina)

Joseni – gmina w Rumunii, w okręgu Harghita. Obejmuje miejscowości Borzont, Bucin i Joseni. W 2011 roku liczyła 5536 mieszkańców. 

</doc>
<doc id="5047432" url="https://pl.wikipedia.org/wiki?curid=5047432" title="Rozkład Laplace’a">
Rozkład Laplace’a

Rozkład Laplace’a – ciągły rozkład prawdopodobieństwa nazwany na cześć Pierre’a Laplace’a.
Rozkład Laplace’a nazywany jest także czasem "dwustronnym rozkładem wykładniczym", gdyż powstaje podczas odejmowania dwóch rozkładów wykładniczych. Ściślej mówiąc, jeśli formula_1 są niezależnymi zmiennymi losowymi o rozkładzie wykładniczym z parametrem formula_2 to zmienna losowa
ma rozkład Laplace’a o średniej formula_4 i czynniku skali formula_5.
Rozkład Laplace’a powstaje także, kiedy mnożymy zmienną o rozkładzie wykładniczym przez losowy znak. Dokładniej, jeśli formula_6 ma rozkład wykładniczy z parametrem formula_2 a formula_8 ma rozkład jednostajny na zbiorze formula_9 oraz zmienne formula_10 są niezależne, to zmienna formula_11 ma rozkład Laplace’a o średniej formula_12 i skali formula_5.

</doc>
<doc id="5047433" url="https://pl.wikipedia.org/wiki?curid=5047433" title="Joseni (okręg Harghita)">
Joseni (okręg Harghita)

Joseni () – wieś w Rumunii, w okręgu Harghita, w gminie Joseni. W 2011 roku liczyła 4749 mieszkańców.

</doc>
<doc id="5047436" url="https://pl.wikipedia.org/wiki?curid=5047436" title="Borzont">
Borzont

Borzont () – wieś w Rumunii, w okręgu Harghita, w gminie Joseni. W 2011 roku liczyła 772 mieszkańców.

</doc>
<doc id="5047438" url="https://pl.wikipedia.org/wiki?curid=5047438" title="Bucin (gmina Joseni)">
Bucin (gmina Joseni)

Bucin – wieś w Rumunii, w okręgu Harghita, w gminie Joseni. W 2011 roku liczyła 15 mieszkańców.

</doc>
<doc id="5047439" url="https://pl.wikipedia.org/wiki?curid=5047439" title="Lăzarea (gmina)">
Lăzarea (gmina)

Lăzarea – gmina w Rumunii, w okręgu Harghita. Obejmuje miejscowości Ghiduț i Lăzarea. W 2011 roku liczyła 5536 mieszkańców. 

</doc>
<doc id="5047441" url="https://pl.wikipedia.org/wiki?curid=5047441" title="Lăzarea">
Lăzarea

Lăzarea () – wieś w Rumunii, w okręgu Harghita, w gminie Lăzarea. W 2011 roku liczyła 3254 mieszkańców.

</doc>
<doc id="5047442" url="https://pl.wikipedia.org/wiki?curid=5047442" title="Wydawnictwo Stratus">
Wydawnictwo Stratus

Wydawnictwo Stratus – polskie wydawnictwo powstałe w 2001 roku, wydające głównie książki o tematyce militarnej i technicznej.
Historia.
Z wydawnictwem nieodłącznie związana jest gazeta "Fanatyk Plastiku" poruszająca tematykę modelarską. Pierwsze cztery numery były drukowane przez Wojewódzki Dom Kultury w Tarnobrzegu. Pierwszy skład redakcji to: Marek Bronkowski, Włodzimierz Dębicki, Artur Juszczak (pomysłodawca powstania gazety), Dariusz Karnas, Robert Panek i Robert Pęczkowski. Od numeru 5 "Fanatyk Plastiku" wydawany był przez członka redakcji Marka Bronkowskiego. W 1997 roku po dwuletniej przerwie w wydawaniu gazeta powróciła do pierwszego wydawcy - Wojewódzkiego Domu Kultury w Tarnobrzegu. Redaktorem naczelnym został wtedy Artur Juszczak. Ostatni numer gazety ukazał się w 1998 roku. Jeszcze w czasie działania "Fanatyka Plastiku" redakcja nawiązała kontakt z brytyjskim wydawnictwem Mushroom Model Magazine i polskim wydawnictwem AJ-Press (wspólnie z tym ostatnim wydano serie książek "Modelmania"). W tamtym czasie wykrystalizował się skład Wydawnictwa Stratus. W 2001 roku działalność rozpoczęło Wydawnictwo Stratus, wydające głównie książki o tematyce militarno-technicznej i modelarskiej. Członkowie wydawnictwa podczas prac nad książką o samolocie RWD-14 Czapla odkryli, że samolot w rzeczywistości wyglądał inaczej niż przez wiele lat go przedstawiono. Aktualny skład wydawnictwa (stan na 21 lipca 2021 roku) to: Bartłomiej Belcarz, Artur Juszczak Robert Pęczkowski, Dariusz Karnas i Dariusz Grzywacz. Aktualnie większą część odbiorców książek wydawanych przez wydawnictwo stanowią odbiorcy zagraniczni; w związku z tym wiele książek wydawanych przez Wydawnictwo Stratus doczekało się licencyjnych wydań w rodzimych językach odbiorców. Najbardziej znaną książką wydaną przez wydawnictwo jest książka "Polskie Konstrukcje Lotnicze" autorstwa Andrzeja Glassa. W 2017 roku wydawnictwo otrzymało nagrodę Błękitne Skrzydła. 

</doc>
<doc id="5047444" url="https://pl.wikipedia.org/wiki?curid=5047444" title="Ghiduț">
Ghiduț

Ghiduț () – wieś w Rumunii, w okręgu Harghita, w gminie Lăzarea. W 2011 roku liczyła 170 mieszkańców.

</doc>
<doc id="5047447" url="https://pl.wikipedia.org/wiki?curid=5047447" title="Leliceni (gmina)">
Leliceni (gmina)

Leliceni – gmina w Rumunii, w okręgu Harghita. Obejmuje miejscowości Fitod, Hosasău, Leliceni i Misentea. W 2011 roku liczyła 2010 mieszkańców.
Gmina powstała w 2004 roku w wyniku odłączenia się od gminy Sâncrăieni.

</doc>
<doc id="5047452" url="https://pl.wikipedia.org/wiki?curid=5047452" title="Leliceni">
Leliceni

Leliceni () – wieś w Rumunii, w okręgu Harghita, w gminie Leliceni. W 2011 roku liczyła 424 mieszkańców.

</doc>
<doc id="5047453" url="https://pl.wikipedia.org/wiki?curid=5047453" title="Fitod">
Fitod

Fitod () – wieś w Rumunii, w okręgu Harghita, w gminie Leliceni. W 2011 roku liczyła 478 mieszkańców.

</doc>
<doc id="5047454" url="https://pl.wikipedia.org/wiki?curid=5047454" title="Kategorie ochrony przyrody IUCN">
Kategorie ochrony przyrody IUCN



</doc>
<doc id="5047455" url="https://pl.wikipedia.org/wiki?curid=5047455" title="Hosasău">
Hosasău

Hosasău () – wieś w Rumunii, w okręgu Harghita, w gminie Leliceni. W 2011 roku pozostawała niezamieszkała.

</doc>
<doc id="5047458" url="https://pl.wikipedia.org/wiki?curid=5047458" title="Misentea">
Misentea

Misentea () – wieś w Rumunii, w okręgu Harghita, w gminie Leliceni. W 2011 roku liczyła 1108 mieszkańców.

</doc>
<doc id="5047459" url="https://pl.wikipedia.org/wiki?curid=5047459" title="Schneeloch">
Schneeloch

Schneeloch – jaskinia krasowa w środkowej Austrii, w masywie Tennengebirge, w Alpach Salzburskich. 
W Schneeloch występuje ciek wodny tworzący wodospady oraz syfon na dnie. W górnych partiach jaskini znajdują się duże ilości lodu naciekowego oraz śniegu.
Historia eksploracji.
Badania jaskini podjęli w roku 1975 speleologowie austriaccy i belgijscy, osiągając początkowo głębokość -100 m. W roku 1977 eksplorację jaskini podjęli Polacy z Warszawskiego Akademickiego Klubu Speleologicznego, schodząc do głębokości -280 m. W następnych latach prace kontynuowali tylko Belgowie, osiągając w roku 1978 deniwelację 1 086 m, a latem 1979 r. nurkując w syfonie dosięgli dno.

</doc>
<doc id="5047462" url="https://pl.wikipedia.org/wiki?curid=5047462" title="Lueta (gmina)">
Lueta (gmina)

Lueta – gmina w Rumunii, w okręgu Harghita. Obejmuje miejscowości Băile Chirui i Lueta. W 2011 roku liczyła 3439 mieszkańców. 

</doc>
<doc id="5047463" url="https://pl.wikipedia.org/wiki?curid=5047463" title="Karol Rebro">
Karol Rebro

Karol Rebro (ur. 27 października 1912 w Horovcach, zm. 31 października 2000 w Bratysławie) – słowacki prawnik i nauczyciel akademicki, jeden z najważniejszych słowackich historyków prawa w dziedzinie prawa rzymskiego. Jest autorem pierwszego słowackiego podręcznika prawa rzymskiego.
Życiorys.
W 1935 ukończył studia na Wydziale Prawa Uniwersytetu Komeńskiego w Bratysławie z tytułem doktora praw. Po ukończeniu studiów kontynuował badania naukowe u profesorów Salvatore Riccobon i Giorgio Del Vecchio w Rzymie. W 1941 został docentem historii i prawa państwa, a w 1946 otrzymał tytuł profesora. Oprócz kariery naukowej przygotowywał się do pełnienia zwykłej służby sądowniczej, pracował w Sądzie Głównym w Bratysławie, a w 1944 roku zdał jednolity egzamin sędziowski i adwokacki.
Wstąpił do SNP. Po zakończeniu II wojny światowej pełnił czołowe stanowiska w Komisji SNR. Ponadto wykładał od 1936 roku i aktywnie uczestniczył w procesie pedagogicznym na Uniwersytecie Słowackim (wówczas Uniwersytet Komeńskiego). W latach 1946–1947 był dziekanem Wydziału Prawa Uniwersytetu Komeńskiego w Bratysławie, a w latach 1949–1950 był rektorem tej uczelni. W 1951 z powodów politycznych przestał zajmować stanowiska publiczne i pedagogiczne. Przez pewien czas pracował w Bibliotece Uniwersyteckiej. Od 1969 powrócił do nauczania prawa rzymskiego jako profesor zwyczajny i kierownik Katedry Prawa Rzymskiego. W 1960 otrzymał tytuł kandydata nauk, a w 1969 uzyskał habilitację.
W 1993 roku otrzymał tytuł doktora honoris causa Uniwersytetu Komeńskiego.

</doc>
<doc id="5047466" url="https://pl.wikipedia.org/wiki?curid=5047466" title="Wielki Teatr Opery i Baletu Republiki Białoruś">
Wielki Teatr Opery i Baletu Republiki Białoruś

Narodowy Akademicki Wielki Teatr Opery i Baletu Republiki Białoruś () – teatr znajdujący się w parku w dzielnicy Trinity Hill w Mińsku. Miejscowi nazywają go „Teatrem Opiernym” (białoruski) lub „Teatrem Opery i Baletu”. Po otwarciu 25 maja 1933 początkowo nie posiadał własnej sali widowiskowej, do 1938 roku trupa występowała w gmachu Białoruskiego Teatru Dramatycznego.
Do najwybitniejszych kompozytorów należy Kulikowicz Szczeglow, który, podobnie jak niektórzy pisarze, wyjechał po wojnie na emigrację. Inni to Jewgienij Glebow, kompozytor opery "Twoja wiosna" (1963) i baletu "Alpejska ballada" (1967). W 1967 teatrowi przyznano tytuł "Akademickiego" za swój status w rozwoju sztuk widowiskowych.
Budynek został odnowiony i ponownie otwarty w 2009 roku. Wokół teatru dobudowano wiele rzeźb, lekko przesunięto jego scenę i poszerzono przestrzeń publiczną. Najnowocześniejszy sprzęt oświetleniowy i ruchowy został dodany przy zachowaniu oryginalnego projektu. Zespół baletowy uważany jest za jeden z czołowych zespołów na świecie.
Teatr dzisiaj.
Obecnie w repertuarze teatru znajdują się dzieła kompozytorów białoruskich, m.in. "Szara Legenda" Dmitrija Smolskiego (, 1978).

</doc>
<doc id="5047467" url="https://pl.wikipedia.org/wiki?curid=5047467" title="Opolska Wenecja">
Opolska Wenecja



</doc>
<doc id="5047468" url="https://pl.wikipedia.org/wiki?curid=5047468" title="Lueta">
Lueta

Lueta () – wieś w Rumunii, w okręgu Harghita, w gminie Lueta. W 2011 roku liczyła 3395 mieszkańców.

</doc>
<doc id="5047469" url="https://pl.wikipedia.org/wiki?curid=5047469" title="Băile Chirui">
Băile Chirui

Băile Chirui () – wieś w Rumunii, w okręgu Harghita, w gminie Lueta. W 2011 roku liczyła 44 mieszkańców.

</doc>
<doc id="5047471" url="https://pl.wikipedia.org/wiki?curid=5047471" title="Cyfra+ HD">
Cyfra+ HD



</doc>
<doc id="5047473" url="https://pl.wikipedia.org/wiki?curid=5047473" title="Lunca de Jos (gmina)">
Lunca de Jos (gmina)

Lunca de Jos – gmina w Rumunii, w okręgu Harghita. Obejmuje miejscowości Barațcoș, Lunca de Jos, Poiana Fagului, Puntea Lupului, Valea Boroș, Valea Capelei, Valea Întunecoasă, Valea lui Antaloc i Valea Rece. W 2011 roku liczyła 5328 mieszkańców. 

</doc>
<doc id="5047474" url="https://pl.wikipedia.org/wiki?curid=5047474" title="Rytmika (zespół taneczny)">
Rytmika (zespół taneczny)

Rytmika – Dziecięcy Zespół Rytmiki i Tańca Rytmika działający w Czeskim Cieszynie przy Polskim Związku Kulturalno-Oświatowym w Republice Czeskiej.
Ze względu na miejsce swojej działalności zespół prezentuje oprócz folkloru rodzimego również folklor czeski i słowacki. W repertuarze zespołu są tańce cieszyńskie, polskie tańce narodowe i regionalne.
Historia zespołu.
Historia zespołu zaczęła się od tego, że Kazimierz Ferfecki, obejrzał program, który przygotowała Helena Wojnar z dziećmi z kursów rytmiki przy Klubie Zakładowym Kopalni Franciszek w Suchej Górnej. Jesienią 1962 roku rozpoczęły się zajęcia na kursach rytmiki. Organizacją zajęła się Janina Ferfecka, ówczesny kierownik artystyczny i choreograf zespołu OLZA, kierownictwo kursów powierzono Helenie Wojnar. Celem tych kursów miało być upowszechnianie kultury ruchowej i zapewnienie narybku dla zespołów tanecznych PZKO. Zarówno u dzieci, jak i u kierownictwa dojrzewała potrzeba publicznej prezentacji własnych osiągnięć.
Zajęcia odbywają się dwa razy w tygodniu w sali Klubu PZKO przy ulicy Bożka, w grupach podzielonych według wieku 5 -17 lat. Średnia roczna frekwencja na kursach rytmiki waha się od 80 -100 dzieci. Po pięciu latach mogą dołączyć do Dziecięcego Zespołu Rytmiki i Tańca RYTMIKA i zaprezentować zdobyte umiejętności, sprawność i kulturę ruchową, potańczyć krakowiaka czy rock and roll.
Konkursy.
W ciągu 30 lat RYTMIKA brała udział w konkursach dziecięcych i młodzieżowych na wszystkich szczeblach, występowała na centralnych imprezach związkowych. Ma na swoim koncie ponad 170 występów „od Bogumina po Mosty”, wyjeżdżała także do Polski (m.in. Cieszyn, Bielsko, Jaszowiec), na Słowację (Żylina) i do Czech (Kladno). Posiada brązową, srebrną i złotą Odznakę Honorową PZKO „ZA ZASŁUGI” (1972, 1977, 1982).
Kierownicy Rytmiki w latach 1962–1991.
Helena Wojnar.
Kierownik artystyczny RYTMIKI w latach 1962–1986. Pani Helena Wojnar poświęciła całe życie zawodowe nauczaniu tańca. W ciągu 24 lat pracy w czesko cieszyńskiej RYTMICE pani Helena przygotowała 9 cało wieczorowych programów.
Halina Malinowa.
Kierownik artystyczny RYTMIKI w latach 1986–1991. Zainteresowania pani Haliny skupiały się na tańcu klasycznym i charakterystycznym. Jej układy taneczne miały wyraźnie określony styl i świadczyły o tym, że w strukturze muzyki stara się ona odnaleźć akcję, a w tańcu ruchy.
Marta Mikula.
Kierownik artystyczny RYTMIKI od roku 1991. Z tańcem związana była od swych najmłodszych lat – najpierw w RYTMICE, potem w OLZIE. Swoje umiejętności i zainteresowania rozwijała na kursach dla instruktorów polonijnych zespołów w Lublinie, dyplom uzyskała w roku 1987.
Instruktorzy.
Marta Milerska.
Absolwentka AWF w Krakowie – kierunek fizjoterapia, staż w zespołach ZPiT Olza i ZTL Krakowiak, absolwentka Letniej szkoły artystycznej w Koszęcinie.
Katarzyna Lasota-Muszyńska.
Absolwentka Uniwersytetu Muzycznego im. F. Chopina w Warszawie, specjalność Rytmika. Dyplom otrzymany w 2013 roku. Laureatka konkursów krajowych i międzynarodowych w śpiewie rozrywkowym. Finalistka programu Szansa na Sukces emitowanego w Telewizji Polskiej oraz Fabryki Gwiazd w stacji Polsat. Na co dzień kompozytorka (w tym piosenek dla dzieci), tekściarka, autorka własnych ćwiczeń i zabaw umuzykalniających.

</doc>
<doc id="5047477" url="https://pl.wikipedia.org/wiki?curid=5047477" title="Lunca de Jos (okręg Harghita)">
Lunca de Jos (okręg Harghita)

Lunca de Jos () – wieś w Rumunii, w okręgu Harghita, w gminie Lunca de Jos. W 2011 roku liczyła 1091 mieszkańców.

</doc>
<doc id="5047479" url="https://pl.wikipedia.org/wiki?curid=5047479" title="Barațcoș">
Barațcoș

Barațcoș () – wieś w Rumunii, w okręgu Harghita, w gminie Lunca de Jos. W 2011 roku liczyła 230 mieszkańców.

</doc>
<doc id="5047480" url="https://pl.wikipedia.org/wiki?curid=5047480" title="Aniela Pająk">
Aniela Pająk



</doc>
<doc id="5047481" url="https://pl.wikipedia.org/wiki?curid=5047481" title="Poiana Fagului">
Poiana Fagului

Poiana Fagului () – wieś w Rumunii, w okręgu Harghita, w gminie Lunca de Jos. W 2011 roku liczyła 273 mieszkańców.

</doc>
<doc id="5047482" url="https://pl.wikipedia.org/wiki?curid=5047482" title="Puntea Lupului">
Puntea Lupului

Puntea Lupului () – wieś w Rumunii, w okręgu Harghita, w gminie Lunca de Jos. W 2011 roku liczyła 152 mieszkańców.

</doc>
<doc id="5047483" url="https://pl.wikipedia.org/wiki?curid=5047483" title="Walk It Talk It">
Walk It Talk It

Walk It Talk It — piosenka amerykańskiego tria hip hopowego Migos z gościnnym udziałem kanadyjskiego rapera Drake'a. Singel ukazał się 18 marca 2018 roku. Znajdował się na trzecim studyjnym albumie Migos Culture II (2018). Po wydaniu albumu piosenka zadebiutowała na 18. miejscu, a później osiągnąłe 10. miejsce na liście Billboard Hot 100. Piosenka została wyprodukowana przez OG Parkera i Deko.

</doc>
<doc id="5047484" url="https://pl.wikipedia.org/wiki?curid=5047484" title="Valea Boroș">
Valea Boroș

Valea Boroș () – wieś w Rumunii, w okręgu Harghita, w gminie Lunca de Jos. W 2011 roku liczyła 421 mieszkańców.

</doc>
<doc id="5047485" url="https://pl.wikipedia.org/wiki?curid=5047485" title="Valea Capelei">
Valea Capelei

Valea Capelei () – wieś w Rumunii, w okręgu Harghita, w gminie Lunca de Jos. W 2011 roku liczyła 315 mieszkańców.

</doc>
<doc id="5047486" url="https://pl.wikipedia.org/wiki?curid=5047486" title="Valea Întunecoasă">
Valea Întunecoasă

Valea Întunecoasă () – wieś w Rumunii, w okręgu Harghita, w gminie Lunca de Jos. W 2011 roku liczyła 235 mieszkańców.

</doc>
<doc id="5047487" url="https://pl.wikipedia.org/wiki?curid=5047487" title="Valea lui Antaloc">
Valea lui Antaloc

Valea lui Antaloc () – wieś w Rumunii, w okręgu Harghita, w gminie Lunca de Jos. W 2011 roku liczyła 271 mieszkańców.

</doc>
<doc id="5047493" url="https://pl.wikipedia.org/wiki?curid=5047493" title="Valea Rece (okręg Harghita)">
Valea Rece (okręg Harghita)

Valea Rece () – wieś w Rumunii, w okręgu Harghita, w gminie Lunca de Jos. W 2011 roku liczyła 2340 mieszkańców.

</doc>
<doc id="5047496" url="https://pl.wikipedia.org/wiki?curid=5047496" title="Lunca de Sus (gmina)">
Lunca de Sus (gmina)

Lunca de Sus – gmina w Rumunii, w okręgu Harghita. Obejmuje miejscowości Comiat, Izvorul Trotușului, Lunca de Sus, Păltiniș-Ciuc, Valea Gârbea i Valea Ugra. W 2011 roku liczyła 3242 mieszkańców. 

</doc>
<doc id="5047506" url="https://pl.wikipedia.org/wiki?curid=5047506" title="Narcos (piosenka)">
Narcos (piosenka)

Narcos – piosenka amerykańskiego tria hip hopowego Migos, wydana 24 lipca 2018. Czwarty singiel z trzeciego albumu tej grupy (Culture II). Utwór napisali Quavious Marshall, Kiari Cephus, Kirsnick Ball, Daryl McPherson, Henry Celestin i Robert Martino, a jego producentami są DJ Durel i Quavo. Piosenka zadebiutowała na 36. miejscu listy Billboard Hot 100.

</doc>
<doc id="5047526" url="https://pl.wikipedia.org/wiki?curid=5047526" title="Helena Tokarz">
Helena Tokarz

Helena Tokarz (ur. 05.08.1926 w Sękowie, zm. 10.12.1994 w Gdańsku) – botanik, farmaceuta, profesor Akademii Medycznej w Gdańsku.
Życiorys.
Jej rodzice, Wojciech i Weronika z domu Skórko, zostali zamordowani podczas II wojny światowej przez Niemców. Wychowywała ją rodzina matki. W 1944 roku młoda Helena zdała maturę na tajnych kompletach w Wilnie. W 1950 roku ukończyła studia magisterskie z filozofii w zakresie botaniki na Wydziale Matematyczno-Przyrodniczym Uniwersytetu Poznańskiego. W tym samym roku zamieszkała w Gdańsku.
Zatrudniona była najpierw na stanowisku asystenta w Zakładzie Botaniki Wydziału Rolnego Politechniki Gdańskiej, a od 1952 roku jako starszy asystent w Katedrze i Zakładzie Botaniki Farmaceutycznej Akademii Medycznej w Gdańsku. Działała na rzecz rozwoju Ogrodu Botanicznego Roślin Leczniczych w zespole kierowanym przez prof. Tadeusza Sulmę. W latach 1952–1956 pracowała dodatkowo w Zakładzie Botaniki Wydziału Biologii Wyższej Szkoły Pedagogicznej w Gdańsku. W 1953 roku objęła stanowisko adiunkta w Katedrze Botaniki Farmaceutycznej Akademii Medycznej. W roku 1961 uzyskała na Uniwersytecie Adama Mickiewicza w Poznaniu stopień naukowy doktora nauk przyrodniczych na podstawie dysertacji pt. „Zespoły leśne wysoczyzny Elbląskiej”. W 1975 roku została doktorem habilitowanym na podstawie pracy naukowej „Zbiorowiska leśne z udziałem buka w obszarze północno-wschodniej granicy jego zasięgu”. W tym samym roku, po przejściu na emeryturę prof. Tadeusza Sulmy, pierwszego kierownika Katedry i Zakładu Biologii i Botaniki Farmaceutycznej Akademii Medycznej, Helena Tokarz objęła funkcję kierowniczą, którą pełniła do śmierci. W maju 1984 roku wypromowała pracę doktorską Krystyny Szmei pt. „Roślinność pól uprawnych Wzniesień Elbląskich”. W roku 1989 H. Tokarz otrzymała tytuł profesora. Pochowana została na Cmentarzu Srebrzysko w Gdańsku.

</doc>
<doc id="5047532" url="https://pl.wikipedia.org/wiki?curid=5047532" title="Wojny Colowe">
Wojny Colowe



</doc>
<doc id="5047536" url="https://pl.wikipedia.org/wiki?curid=5047536" title="Wyższa Szkoła Kryminologii i Penitencjarystyki w Warszawie">
Wyższa Szkoła Kryminologii i Penitencjarystyki w Warszawie



</doc>
<doc id="5047552" url="https://pl.wikipedia.org/wiki?curid=5047552" title="Anton Czyczkan">
Anton Czyczkan

Anton Czyczkan (; ; ur. 10 lipca 1995 w Mińsku) – białoruski piłkarz występujący na pozycji bramkarza w białoruskim klubie FK Ufa oraz w reprezentacji Białorusi.
Kariera klubowa.
BATE Borysów.
W 2013 roku dołączył do akademii BATE Borysów. 1 stycznia 2017 został przesunięty do pierwszego zespołu. Zadebiutował 9 kwietnia 2017 w meczu Wyszejszaja liha przeciwko FK Mińsk (1:0). W sezonie 2017 jego zespół zajął pierwsze miejsce w tabeli zdobywając mistrzostwo Białorusi. 10 lipca 2019 zadebiutował w kwalifikacjach do Ligi Mistrzów w meczu przeciwko Piastowi Gliwice (1:1).
FK Smalawiczy.
6 marca 2016 został wysłany na wypożyczenie do klubu FK Smalawiczy. Zadebiutował 16 kwietnia 2016 w meczu Pierszaja liha przeciwko Tarpieda Mińsk (2:1).
Kariera reprezentacyjna.
Białoruś U-21.
W 2014 roku otrzymał powołanie do reprezentacji Białorusi U-21. Zadebiutował 14 listopada 2014 w meczu towarzyskim przeciwko reprezentacji Litwy U-21 (1:0).
Białoruś.
W 2020 roku otrzymał powołanie do reprezentacji Białorusi. Zadebiutował 11 listopada 2020 w meczu towarzyskim przeciwko reprezentacji Rumunii (5:3).

</doc>
<doc id="5047570" url="https://pl.wikipedia.org/wiki?curid=5047570" title="Krasnica 2 (rejon mohylewski)">
Krasnica 2 (rejon mohylewski)

Krasnica 2 (; ) – wieś na Białorusi, w obwodzie mohylewskim, w rejonie mohylewskim, w sielsowiecie Daszkauka, przy drodze republikańskiej R93.

</doc>
<doc id="5047571" url="https://pl.wikipedia.org/wiki?curid=5047571" title="Titowszczina (obwód smoleński)">
Titowszczina (obwód smoleński)

Titowszczina () – wieś (ros. деревня, trb. dieriewnia) w zachodniej Rosji, centrum administracyjne osiedla wiejskiego Titowszczinskoje rejonu diemidowskiego w obwodzie smoleńskim.
Geografia.
Miejscowość położona jest w dorzeczu Kaspli, przy drodze regionalnej 66K-28 (droga R120 i Rudnia – Diemidow), 1 km od drogi regionalnej 66K-11 (droga R120 i Olsza – Wieliż – granica z obwodem pskowskim), 2,5 km od centrum administracyjnego rejonu (Diemidow), 62,5 km od stolicy obwodu (Smoleńsk), 32 km od granicy z Białorusią.
W granicach miejscowości znajdują się ulice: Administratiwnyj pierieułok, Centralnaja, Diemidowskaja, Mołodiożnaja, Parkowaja, Polewaja.
Demografia.
W 2010 r. miejscowość zamieszkiwało 185 osób.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5047576" url="https://pl.wikipedia.org/wiki?curid=5047576" title="Rebecca J. Cole">
Rebecca J. Cole

Rebecca J. Cole (ur. 16 marca 1846 w Filadelfii, zm. 14 sierpnia 1922) – amerykańska lekarka i reformatorka społeczna. W 1867 została drugą lekarką Afroamerykanką w Stanach Zjednoczonych (po Rebece Lee Crumpler).
Młodość i edukacja.
Była drugim z pięciorga dzieci w rodzinie Cole’ów.
Uczęszczała do szkoły średniej w The Institute for Collored Youth, gdzie uczyła się łaciny, greki i matematyki. Szkołę skończyła w 1863. Następnie ukończyła Woman's Medical College of Pennsylvania w 1867 pod nadzorem Ann Preston, pierwszej kobiety dziekan. Women’s Medical College została założona przez kwakrów i ruch wstrzemięźliwości w 1850 jako Female Medical College of Pennsylvania i była pierwszą na świecie szkołą medyczną dla kobiet. Praca dyplomowa Cole nosiła tytuł "Oko i jego narządy dodatkowe". Jej współlokatorkami na ostatnim roku studiów były Odelia Blinn i Martha E. Hutchings. Prawie trzydzieści lat później dr. Blinn napisał artykuł o tym, jak rasizm i walka o miejsce kobiety w nauce w Filadelfii prawie zniweczyły studia Cole i jej plany związane z karierą medyczną.
Kariera.
Po ukończeniu szkoły Cole odbyła staż w nowojorskim szpitalu Elizabeth Blackwell dla niezamożnych kobiet i dzieci. Została przydzielona do pracy w kamienicach czynszowych, aby uczyć kobiety opieki i higieny prenatalnej. Była pionierką w zapewnianiu zubożałym kobietom i dzieciom dostępu do opieki medycznej.
Kontynuowała praktykę w Karolinie Południowej, po czym wróciła do Filadelfii, gdzie w 1873 otworzyła przy Charlotte Abbey centrum informacyjne dla kobiet, które zapewniało usługi medyczne oraz prawne dla ubogich kobiet i dzieci. W styczniu 1899 została mianowana superintendentką domu prowadzonego przez Stowarzyszenie Pomocy Pokrzywdzonym Kolorowym Kobietom i Dzieciom w Waszyngtonie. W raporcie rocznym za ten rok stwierdzono, że "miała wszystkie cechy niezbędne do takiej pozycji – umiejętność, energię, doświadczenie, takt". W kolejnym raporcie zauważono, że "Dr Cole spełniła więcej niż oczekiwania swoich przyjaciół. Z jasnym i wszechstronnym spojrzeniem na całe pole działania, realizowała swoje plany z rozsądkiem i wigorem, które są częścią jej charakteru, a jednocześnie jej radosnym optymizmem, determinacją, by widzieć to, co najlepsze w każdej sytuacji i w każdej osobie, stworzyły wokół niej atmosferę słońca, która przyczynia się do szczęścia i dobrego samopoczucia każdego członka wielodzietnej rodziny".
Została pochowana na cmentarzu Eden w Collingdale w Pensylwanii.
W 2015 Cole została wyróżniona nagrodą Innovators Walk of Fame przez University City Science Center w Filadelfii.

</doc>
<doc id="5047580" url="https://pl.wikipedia.org/wiki?curid=5047580" title="Calum Scott">
Calum Scott

Calum Scott (ur. 12 października 1988 w North Ferriby) – brytyjski piosenkarz i autor tekstów.
Życiorys.
W 2015 wziął udział w dziewiątej edycji programu Britain’s Got Talent. Dotarł wówczas do finału talent show zajmując ostatecznie 6. miejsce.
Rok później wydał swój pierwszy singel „Dancing On My Own”, będący coverem utworu Robyn. Piosenka dotarła m.in. do drugiego miejsca brytyjskiej listy przebojów oraz była notowana na amerykańskiej liście przebojów tygodnika „Billboard”. Utwór był również pierwszym singlem promującym album studyjny Scotta "Only Human" wydany w 2018 roku. Kolejnymi singlami z płyty były: „Rhythm Inside”, „You Are the Reason”, wykonywany w wersji solo, a także w duecie z Leoną Lewis, oraz „What I Miss Most”. Na specjalnej edycji albumu znalazł się również singel „No Matter What”.
W 2019 roku ukazał się singel „Undo” nagrany wspólnie z Naughty Boyem oraz Shenseeą.
W wywiadzie dla „Gay Times” wyznał, że jest gejem.

</doc>
<doc id="5047591" url="https://pl.wikipedia.org/wiki?curid=5047591" title="ASD Imperia">
ASD Imperia

ASD Imperia (wł. Associazione Sportiva Dilettantistica Imperia) – włoski klub piłkarski, mający siedzibę w mieście Imperia, w północno-zachodniej części kraju, grający od sezonu 2020/21 w rozgrywkach Serie D.
Historia.
Chronologia nazw: 
Klub sportowy US Imperia został założony w miejscowości Imperia w 1923 roku. Klub dołączył do FIGC i w sezonie 1926/27 debiutował w rozgrywkach Terza Divisione Ligure (D4), zajmując trzecie miejsce w grupie A. W 1928 awansował do Seconda Divisione Nord. W sezonie 1929/30 po podziale najwyższej dywizji na Serie A i Serie B poziom "Seconda Divisione" został zdegradowany do czwartego stopnia. W 1930 zespół otrzymał promocję do Prima Divisione. W sezonie 1935/36 jako trzeci poziom została wprowadzona Serie C, a klub został zakwalifikowany do grupy C "Serie C". Po zakończeniu sezonu 1938/39 z powodu trudności ekonomicznych klub zrezygnował z dalszych występów w "Serie C" i dobrowolnie spadł do "Prima Divisione Ligure" (D4). W sezonie 1939/40 był trzecim w grupie C "Prima Divisione Ligure", ale potem z powodu II wojny światowej zawiesił działalność.
Po zakończeniu II wojny światowej, klub wznowił działalność w 1945 roku i został zakwalifikowany do "Prima Divisione Ligure". W 1946 z powodów antyfaszystowskich otrzymał promocję do "Serie C". W 1948 roku w wyniku reorganizacji systemu lig został zdegradowany do Promozione Nord. W 1952 po kolejnej reorganizacji systemu lig klub spadł do Promozione Ligure (D5). W sezonie 1958/59 zwyciężył w grupie A Campionato Dilettanti Ligure i został promowany do Serie D. W 1970 zespół otrzymał promocję do "Serie C", a w 1972 spadł do "Serie D". W 1978 wrócił do "Serie C". Przed rozpoczęciem sezonu 1978/79 "Serie C" została podzielona na dwie dywizje: Serie C1 i Serie C2, a klub został przydzielony do "Serie C2". W 1980 znów został zdegradowany do "Serie D", która została piątym poziomem ligowym. Ale po roku wrócił do "Serie C2". W 1985 roku zespół spadł do Campionato Interregionale (D5), a w 1987 do "Promozione Ligure". Po zakończeniu sezonu 1987/88 klub został zdyskwalifikowany z mistrzostw za opóźnienia finansowe.
W 1988 roku głównym klubem miasta został AS Imperia '87, który powstał w 1987 roku i w sezonie 1987/88 zwyciężył w "Terza Categoria Liguria" (D10), awansując do Seconda Categoria Liguria. W 1990 roku zespół został promowany do Prima Categoria Liguria, a w następnym roku do "Promozione Liguria". W 1992 klub zmienił nazwę na AC Imperia, a w 1993 awansował do Eccellenza Liguria, która w 1996 została przemianowana na "Campionato Nazionale Dilettanti". W 1998 klub zmienił nazwę na Imperia Calcio, a w 1999 otrzymał promocję do "Serie C2". Jednak po roku wrócił do piątej ligi, zwanej ponownie "Serie D". W 2001 klub przyjął nazwę US Imperia Calcio 1923. W 2004 został zdegradowany otrzymał promocję do "Eccellenza Liguria", a po dwóch sezonach wrócił do "Serie D". W sezonie 2007/08 klub zajął 15.miejsce w grupie A "Serie D", ale potem nie przystąpił do baraży play-out, wskutek czego 19 maja 2008 został zdyskwalifikowany przez FIGC z rozgrywek krajowych.
W 2008 roku inny miejski klub "ASD Progetto Olimpia", uczestniczący w mistrzostwach "Seconda Categoria Liguria" zmienił nazwę na ASD Imperia Calcio. W 2009 zespół awansował do "Prima Categoria Liguria", w 2010 do "Promozione Liguria", a w kolejnym roku do "Eccellenza". W sezonie 2011/12 klub zajął 5.miejsce w "Eccellenza Liguria", ale potem po zrzeczeniu się rejestracji w mistrzostwach "Eccellenza" został rozwiązany.
Latem 2012 roku klub ASD Pro Imperia zgodnie z porozumieniami ze zlikwidowanym klubem przyjął nazwę ASD Imperia. W sezonie 2012/13 zajął 18.miejsce w grupie A "Serie D" i spadł do "Eccellenza Liguria". Przed rozpoczęciem sezonu 2014/15 wprowadzono reformę systemy lig, wskutek czego "Eccellenza" awansowała na piąty poziom. W sezonie 2019/20 zwyciężył w "Eccellenza Liguria" i awansował do "Serie D".
Barwy klubowe, strój.
Klub ma barwy czarno-niebieskie. Zawodnicy swoje domowe spotkania zazwyczaj grają w pasiastych pionowo czarno-niebieskich koszulkach, czarnych spodenkach oraz czarnych getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2020).
Struktura klubu.
Stadion.
Klub piłkarski rozgrywał swoje mecze domowe na Stadio Nino Ciccione w mieście Imperia o pojemności 3,3 tys. widzów.

</doc>
<doc id="5047600" url="https://pl.wikipedia.org/wiki?curid=5047600" title="Puchar Armenii w piłce siatkowej mężczyzn (2021)">
Puchar Armenii w piłce siatkowej mężczyzn (2021)

Puchar Armenii w piłce siatkowej mężczyzn 2021 (oficjalnie Puchar HVF 2021) – rozgrywki o siatkarski Puchar Armenii zorganizowane przez Związek Piłki Siatkowej Armenii ("Հայաստանի Վոլեյբոլի Ֆեդերացիա", HVF), rozegrane w dniach 19-21 marca 2021 roku w hali sportowej Armeńskiego Państwowego Uniwersytetu Ekonomicznego w Erywaniu.
Do rozgrywek zgłosiły się cztery zespoły. Rozegrały one między sobą po jednym spotkaniu.
Puchar Armenii zdobył zespół FIMA. Najlepszymi zawodnikami turnieju wybrani zostali: Wahe Nazarjan (KhMOMM), Andre Simonin (NUACA) oraz Arman Miskarjany (FIMA).

</doc>
<doc id="5047604" url="https://pl.wikipedia.org/wiki?curid=5047604" title="Magdalena Bartoș">
Magdalena Bartoș

Magdalena Bartoș (ur. 23 lipca 1954) - rumuńska florecistka. 
Kariera.
Uczestniczyła w konkurencji drużynowej i indywidualnej florecistek na Letnich Igrzyskach Olimpijskich 1976. Pięciokrotna brązowa medalistka mistrzostw świata w konkurecji drużynowej we florecie (1973, 1974, 1975, 1977, 1978). Wywalczyła także dwa srebrne medale w drużynie na Uniwersjadzie w 1973 i 1977 roku.

</doc>
<doc id="5047607" url="https://pl.wikipedia.org/wiki?curid=5047607" title="Leżnieuka">
Leżnieuka

Leżnieuka (; , "Leżniewka"; pol. hist. Leżniewka) – wieś na Białorusi, w obwodzie mohylewskim, w rejonie mohylewskim, w sielsowiecie Daszkauka.
Dawniej wieś i majątek ziemski, w XIX w. należący do Żółtków. Do 1917 położona była w Rosji, w guberni mohylewskiej, w powiecie mohylewskim. Następnie w granicach Związku Sowieckiego. Od 1991 w niepodległej Białorusi.

</doc>
<doc id="5047608" url="https://pl.wikipedia.org/wiki?curid=5047608" title="Leżniewka">
Leżniewka



</doc>
<doc id="5047614" url="https://pl.wikipedia.org/wiki?curid=5047614" title="Sosnowitz I">
Sosnowitz I

Sosnowitz I – niemiecki nazistowski podobóz Auschwitz-Birkenau, zlokalizowany w Sosnowcu.
Obóz został założony w piwnicach budynku Centrali Żydowskich Rad Starszych w Sosnowcu przy ul. Targowej 12. Więźniów, przywiezionych do Sosnowca, skierowano do prac renowacyjnych, stolarskich, murarskich, tynkarskich i instalacyjnych przy budynku.
Warunki w budynku nie były najlepsze, więźniowie mieszkali w niewielkim pomieszczeniu z zakratowanymi oknami. Nie było w nim prycz, musieli więc spać na słomie na podłodze. Chorzy więźniowie z racji braku opieki medycznej wracali do Monowitz.
Główne prace remontowe zakończyły się w grudniu 1943. Więźniów w dwóch grupach (w grudniu 1943 i w drugiej połowie lutego 1944) przeniesiono do podobozu Lagischa w Łagiszy.
Co ciekawe, nazwa Sosnowitz I nie była oficjalną nazwą stosowaną przez Niemców. Została ona wymyślona przez historyków i ma na celu odróżnić go od powstałego później obozu Sosnowitz II. Obecnie jest powszechnie stosowana, również w opracowaniach historycznych.

</doc>
<doc id="5047628" url="https://pl.wikipedia.org/wiki?curid=5047628" title="Akcja Rewolucyjna">
Akcja Rewolucyjna

Akcja Rewolucyjna (biał. Рэвалюцыйнае дзеянне, РД) – białoruska organizacja anarchokomunistyczna. Jest to najstarsza aktywna organizacja anarchistyczna na Białorusi.
Historia.
Organizacja po raz pierwszy została utworzona w Mińsku na spotkaniu 13 lutego 2005. Wówczas omówiono perspektywy dla białoruskiego ruchu anarchistycznego, dotkliwy brak organizacji, dyscypliny i konkretnych celów. W wyniku dyskusji postanowiono utworzyć w Mińsku oddział organizacji anarchokomunistycznej pod nazwą Akcja Autonomiczna, która istnieje w Rosji od 2002. Białoruska Akcja Autonomiczna (AA-Białoruś) była połączeniem Białoruskiego Frontu Anarchistycznego (BAF) i kilku aktywistów upolitycznionej sceny hardcore punk. Wówczas AA-Białoruś liczyła zaledwie dziesięciu członków.
5 marca 2010, bezwzględną większością głosów, białoruski oddział zdecydował o opuszczeniu Akcji Autonomicznej i utworzeniu niezależnej organizacji. Powody tej decyzji były następujące:
11 kwietnia 2010 „Akcja Autonomiczna-Białoruś” ogłosiła swoje wystąpienie z AA i zmieniła nazwę na „Akcja Rewolucyjna”.
Ideologia.
W 2008, po starciach z neonazistami oraz policją, organizacja wydała kilka kierunków swojego działania:
Ideologia Akcji Rewolucyjnej oparta jest na „anarchizmie społecznym, anarchokomunizmie i illegalizmie”. To ostatnie, w interpretacji organizacji, oznacza, że aktywiści stosują w swoich działaniach te metody, które są skuteczne w danej sytuacji, bez względu na ich legalność. Organizacja wśród swoich celów widzi: szerzenie idei anarchizmu, stworzenie zorganizowanego ruchu, połączenie agitacji i akcji bezpośredniej, przygotowanie do rewolucji społecznej oraz ekspansję zarówno na terytorium Republiki Białorusi, jak i za granicą. AR do rozpowszechniania swoich idei wykorzystuje stronę internetową i portale społecznościowe. Uczestnicy Akcji Rewolucyjnej nie reklamują swojej przynależności organizacyjnej i udziału w jakichkolwiek akcjach jako organizacja, ze względu na istnienie artykułu 191 (Działanie w imieniu niezarejestrowanej organizacji) w Kodeksie Karnym Republiki Białorusi i zwracanie uwagi służb specjalnych na działalność organizacji.
Za zasady swojego działania uznaje:
Anarchizm partyzancki.
Jednym z wektorów w rozwoju ideologii Akcji Rewolucyjnej, oprócz skupienia się na rewolucji społecznej i illegalizmie, jest rozwój praktycznej koncepcji, którą sama organizacja nazywa „partyzanckim anarchizmem” – praktyki mającej na celu szkolenie zorganizowanych i zdyscyplinowanych rewolucyjnych anarchistów zdolnych do działania w różnych warunkach przy użyciu różnych metod w celu promowania idei anarchistycznych. Partyzancki anarchizm obejmuje platformizm, czyli zjednoczenie anarchistów w organizacji zgodnie z zasadą teoretycznej i taktycznej jedności. Zgodnie z opisem Akcji Rewolucyjnej, partyzancki anarchizm, w przeciwieństwie do postlewicowego anarchizmu, oznacza polityczne metody walki: agitację, rekrutację nowych uczestników, przygotowanie teoretyczne, tworzenie struktur, akcję bezpośrednią i przygotowanie do rewolucji społecznej.
Ważnym elementem partyzanckiego anarchizmu jest również szkolenie wojskowe i studiowanie taktyki podczas konfliktów zbrojnych. Według organizacji inspiracją do tego była analiza Euromajdanu, wojny w Donbasie i syryjskiej wojny domowej.
Działania.
2005–2010.
Na podstawie analizy informacji prezentowanych na stronie internetowej organizacji oraz informacji w mediach można stwierdzić, że członkowie AR aktywnie uczestniczyli w wielu anarchistycznych akcjach ulicznych zarówno legalnych (Czarnobylski szlak w latach 2006–2009, Marsz Społeczny), jak i nielegalnych (pochód pierwszomajowy w 2008, akcja przeciwko ćwiczeniom na Zachodzie-2009).
Ponadto, na swojej stronie internetowej, uczestnicy Akcji Rewolucyjnej otwarcie sympatyzują z anarchistycznymi atakami na instytucje państwowe i finansowe, które miały miejsce w Mińsku w latach 2009–2010: („Anarchiści zaatakowali kasyno w centrum Mińska”, „Anarchiści zaatakowali Federację Związków Zawodowych Białorusi”, „Anarchiści zaatakowali oddział Biełarusbanku”).
Jesienią 2010, po ataku na ambasadę rosyjską w Mińsku, organizacja została zdemaskowana z powodu zdrady niektórych jej członków; część jej działaczy została aresztowana i skazana na karę więzienia. Organizacje praw człowieka uznały ich za więźniów politycznych.
2010–2015.
W wyniku represji w 2010, ruch anarchistyczny doznał poważnych szkód. W latach 2010–2013 na stronie organizacji publikowane były głównie lokalne i międzynarodowe wiadomości dotyczące kwestii społecznych i ekonomicznych, a także informacje o więźniach anarchistycznych. Od końca 2013 do początku 2014 w Mińsku i Homlu odbywały się akcje symboliczne oraz kolportaż materiałów propagandowych.
Wiosną 2014 anarchiści rozpoczęli kampanię przeciwko przeprowadzeniu Mistrzostw Świata w Hokeju na Lodzie w Republice Białorusi. Według anarchistów przeprowadzenie mistrzostw było marnotrawstwem ze strony władz, w czasie, gdy nie podniesiono płac i opóźniano ich wypłatę. W przeddzień mistrzostw wielu opozycjonistów i anarchistów zostało administracyjnie aresztowanych pod zmyślonymi zarzutami. W tym okresie anarchiści zwracali również uwagę na prorosyjskie wpływy na Białorusi. W Brześciu budynek Rosyjskiego Centrum Nauki i Kultury został oblany czarną farbą.
W grudniu 2014 anarchiści w Mińsku zorganizowali pierwszą od 2010 nielegalną pikietę. Była odpowiedzią na wprowadzenie nowych podatków i pogorszenie sytuacji ekonomicznej obywateli, w związku z czym alternatywę anarchiści widzieli w przekazaniu kontroli nad budżetem społeczeństwu.
2015–2017.
Na początku 2015 ruch anarchistyczny został poddany masowym represjom ze strony białoruskich organów ścigania, spowodowanym pikietą z końca 2014 i aktywizacją anarchistów. W tym samym czasie anarchiści po raz pierwszy od pięciu lat przeprowadzili nielegalną blokadę drogi w Mińsku. Akcja ta odbyła się w ramach solidarności z jednym z więźniów politycznych anarchistów, Nikolajem Dedkiem.
W 2015 powstał ukraiński oddział Akcji Rewolucyjnej. Członkowie AR-Białoruś potwierdzili w jednym z wywiadów, że współpracują z aktywistami AR-Ukraina. Ponadto ukraińscy anarchiści wielokrotnie organizowali akcje solidarnościowe w pobliżu białoruskiej ambasady w Kijowie.
W latach 2015–2017 anarchiści zorganizowali kilka nielegalnych pochodów i pikiet w Brześciu, Mińsku i Baranowiczach. Regularnie rozpowszechniane były kampanie związane ze społecznymi i ekonomicznymi problemami białoruskiego społeczeństwa, takimi jak podwyżki podatków, pobór wojskowy czy brutalność policji. Najbardziej aktywne w tym czasie były grupy działaczy z Brześcia, Mińska i Grodna.
W tym samym okresie na stronie internetowej AR opublikowano informacje o akcji, podczas której bombami dymnymi zaatakowano budynki MSW i Komitetu Śledczego, a farbą uszkodzono billboardy z „państwową propagandą”. Jedną z głośniejszych było obrzucenie farbą budynku Biełteleradyjokampanija, co aktywiści tłumaczyli „ciągłymi kłamstwami na antenie” państwowych mediów. Latem 2017 anarchiści za pomocą koktajli mołotowa spalili reklamę usług komorniczych w mieście Iwacewicze. Później z tego powodu wszczęto sprawę karną i zatrzymano dwóch podejrzanych.
Protesty przeciwko dekretowi nr 3.
Pod koniec lutego 2017 upłynął termin płatności podatku przewidzianego w dekrecie nr 3 Prezydenta Republiki Białorusi, o którym mówiono „Dekret o pasożytach”. Dokument „O zapobieganiu zależności społecznej” ustanowił obowiązek wiążący dla obywateli, którzy nie uczestniczyli w finansowaniu wydatków publicznych lub uczestniczyli rzadziej niż przez 183 dni kalendarzowych w ciągu ostatniego roku, do uiszczenia na rzecz państwa opłaty w wysokości 20 jednostek podstawowych. Podatek ten wywołał niezadowolenie wśród obywateli Białorusi, w wyniku czego w kraju doszło do serii protestów, w których uczestniczyli m.in. anarchiści. Pod koniec lutego zablokowali jezdnię jednej z ulic Mińska, wzdłuż której przechodzili z materiałami wybuchowymi i transparentem „Urzędnik to główny pasożyt”. W mediach nie podano informacji o aresztowaniach uczestników tej akcji. Obecność na banerze logo organizacji i linku do jej strony internetowej sugeruje jednak, że uczestnicy AR byli związani z akcją. Już na początku roku anarchiści rozpoczęli w różnych miastach agitację pod hasłem „Urzędnik jest głównym pasożytem”. W ten sposób zwracali uwagę na to, że obciążenie budżetu państwa tworzą nie ludzie, którzy stracili pracę w wyniku rosnącego bezrobocia, ale nadmiernie rozbudowany aparat administracyjny, którego skuteczność poddali krytyce.
W dniu 5 marca w Brześciu odbyła się kolejna akcja protestacyjna przeciwko dekretowi nr 3, pod budynkiem komitetu wykonawczego miasta, która niespodziewanie została poprowadzony przez grupę anarchistów z czarnymi transparentami. Anarchiści wygłosili kilka przemówień oraz umożliwili przemawianie każdemu z protestujących. Następnie kolumna 1000-2000 demonstrantów, prowadzona wciąż przez anarchistów, skandując hasła, przemaszerowała ulicą Sowiecką i zablokowała Aleję Maszerowa. Akcja zakończyła się po krótkiej pikiecie pod budynkiem TsUM. Tego samego dnia w Brześciu w związku z tymi wydarzeniami zatrzymano 5 osób.
13 marca na stronie internetowej Akcji Rewolucyjnej i w jej sieciach społecznościowych zaczęto rozpowszechniać wezwanie do protestów w kilku białoruskich miastach w dniach 18–19 marca. W rezultacie akcje odbyły się tylko w pięciu miastach i zgromadziły w sumie od 200 do 500 osób. Sama organizacja przypisała tak niską frekwencję krytyce ze strony opozycyjnych mediów.
Po rozpędzeniu demonstracji 25 marca w Mińsku i aresztowaniu wielu protestujących i anarchistów Akcja Rewolucyjna uruchomiła projekt BandaLuki, w ramach którego gromadzi akta pracowników MSW, służb specjalnych i mediów państwowych, którzy brali udział w represjach wobec opozycji i anarchistów.
Sprzeciw wobec cenzury.
Od jesieni 2016 strona internetowa AR jest zablokowana w Rosji i na Białorusi. Później organizacja utworzyła trzy mirrory – revbel.cc, revbel.info i revbel.net. Wszystkie z nich zostały również zablokowane z białoruskich IP, razem z publiczną stroną i grupą na portalu społecznościowym VKontakte i projektu BandaLuki. W czerwcu 2017 organizacja zaprezentowała własną aplikację na Androida, która pozwala na ominięcie blokowania za pomocą Tora i VPN oraz uzyskanie dostępu do strony internetowej organizacji i projektu BandaLuki. Wówczas organizacja prowadziła grupę na Facebooku, kanał Telegram i konto na Twitterze. W latach 2015–2017 materiały agitacyjne organizacji, w tym broszury i ulotki, zostały na mocy decyzji sądu w wykazie materiałów ekstremistycznych Republiki Białorusi.
W listopadzie 2021 roku Ministerstwo Spraw Wewnętrznych ogłosiło Akcję Rewolucyjną formacją ekstremistyczną. Utworzenie takiej formacji lub udział w niej jest na Białorusi przestępstwem.

</doc>
<doc id="5047634" url="https://pl.wikipedia.org/wiki?curid=5047634" title="Chołm (Titowszczinskoje)">
Chołm (Titowszczinskoje)

Chołm () – wieś (ros. деревня, trb. dieriewnia) w zachodniej Rosji, w osiedlu wiejskim Titowszczinskoje rejonu diemidowskiego w obwodzie smoleńskim.
Geografia.
Miejscowość położona jest na wschodnim brzegu jeziora Akatowskoje, przy drodze regionalnej 66N-0505 (Diemidow – Chołm), 24,5 km od centrum administracyjnego osiedla wiejskiego (Titowszczina), 24 km od centrum administracyjnego rejonu (Diemidow), 45 km od stolicy obwodu (Smoleńsk), 52,5 km od granicy z Białorusią.
Demografia.
W 2010 r. miejscowość zamieszkiwało 59 osób.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Chołm) zlikwidowanej jednostki administracyjnej Pieriesudowskoje weszły w skład osiedla wiejskiego Titowszczinskoje.

</doc>
<doc id="5047636" url="https://pl.wikipedia.org/wiki?curid=5047636" title="Anita Pointer">
Anita Pointer

Anita Marie Pointer (ur. 23 stycznia 1948 w Oakland, zm. 31 grudnia 2022 w Los Angeles) – amerykańska piosenkarka i autorka tekstów, założycielka i członkini zespołu The Pointer Sisters.
Życiorys.
Wczesne lata i rodzina.
Pointer urodziła się w Oakland w Californi jako czwarte z sześciu dzieci Sarah Elizabeth (1924–2000) i Reverenda Eltona Pointera (1901–1979). Jej rodzice pochodzili z Arkansas, w związku z czym cała rodzina podróżowała niemal co roku z Californi do Arkansas, by odwiedzić dziadków Pointer, którzy mieszkali w Prescott. W tamtym czasie matka pozwoliła Anicie zostać u dziadków, by uczęszczała do piątej klasy w McRae Elementary, do siódmej w McRae Jr. High oraz do dziesiątej w McRae High School. Wówczas Pointer uczyła się również gry na saksofonie w zespole muzycznym McRae High School.
W 1969 Anita porzuciła pracę sekretarki i razem z siostrami – Bonnie i June – założyła zespół The Pointer Sisters.
Kariera.
Drugi singel pochodzący z albumu "More Than a Memory" w 1988 pojawił się w rankingach – na 73. miejscu w gatunku R&amp;B. W 1994 Pointer i jej siostry otrzymały swoją gwiazdę na Hollywoodzkiej Alei Gwiazd, a w 1998 piosenkarka została wprowadzona do Arkansas Black Hall of Fame.
W 2015 odeszła z zespołu The Pointer Sisters ze względów zdrowotnych.
Po odejściu z zespołu.
W lutym 2020 Anita wydała książkę "Fairytale: The Pointer Sisters’ Family Story", którą napisała razem ze swoim bratem, Fritzem Pointerem. Książka opisuje oraz porządkuje historię i pochodzenie rodziny Pointer, porusza również kwestie losów ciemnoskórych młodych kobiet na wybrzeżu San Francisco w okresie walki o prawa człowiek i osób ciemnoskórych w latach sześćdzieśątych. Oprócz tego opisuje trudności i sukcesy sióstr oraz przedstawia historię, dyskografię i inne przygody zespołu muzycznego. W książce, która otrzymała wiele pozytywnych recenzji, można odnaleźć wspomnienia poszczególnych członków rodziny, również dotyczące Bonnie Pointer, która zmarła w czerwcu 2020.
Życie prywatne.
Anita Pointer wychodziła za mąż dwa razy. Ma jedno dziecko.
W grudniu 1965, w wieku 17 lat, poślubiła Davida Harpera, z którym miała córkę, Jadę Rashawn Pointer (ur. 9 kwietnia 1966). Rozwiedli się w 1966. Jada zmarła na raka w 2003 w wieku 37 lat. Córka Anity wielokrotnie inspirowała zespół The Pointer Sisters. Jednym z najpopularniejszych utworów była piosenka pt. "Jada" wydana w debiutanckim albumie.
W 1981 Anita Pointer wyszła za Richarda Gonzalesa. Są po rozwodzie.
Starszy brat Anity był graczem MLB, a później sędzią NFL. Jej kuzyn, Paul Silas, grał w NBA i był jej głównym trenerem.

</doc>
<doc id="5047641" url="https://pl.wikipedia.org/wiki?curid=5047641" title="Sibuyan">
Sibuyan

Sibuyan – filipińska wyspa na morzu Sibuyan. Jest ona położona między wyspami: Luzon na północy, Panay na południu, Masbate na wschodzie i Tablas na zachodzie.
Na Sibuyan uprawia się ryż oraz palmę kokosową.

</doc>
<doc id="5047642" url="https://pl.wikipedia.org/wiki?curid=5047642" title="Only you (singel Savage)">
Only you (singel Savage)



</doc>
<doc id="5047644" url="https://pl.wikipedia.org/wiki?curid=5047644" title="Radio/A love again">
Radio/A love again



</doc>
<doc id="5047645" url="https://pl.wikipedia.org/wiki?curid=5047645" title="Paul Friedrich Reinsch">
Paul Friedrich Reinsch

Paul Friedrich Reinsch (ur. 21 marca 1836 w Kirchenlamitz, zm. 31 stycznia 1914 w Erlangen) – niemiecki nauczyciel, mykolog i paleontolog.
Życiorys.
Studiował nauki przyrodnicze w Monachium i Erlangen, a następnie pracował jako nauczyciel w liceum w Erlangen, Zweibrücken i Baselland. Po przejściu na emeryturę osiadł w Erlangen jako prywatny naukowiec. Podczas swojej kadencji w Baselland zbierał mchy, inspirując się pracami Wilhelma Philippe'a Schimpera i Philippa Brucha. W swoich podróżach naukowych spędził dwa lata w Ameryce Północnej i sporo czasu na Cyprze. W ciągu ostatnich 20 lat swojego życia skoncentrował swoją energię na badaniach kopalnych otwornic (Foraminifera). 
Opisał nowe taksony. W naukowych nazwach utworzonych przez niego taksonów dodawany jest skrót jego nazwiska Reinsch.

</doc>
<doc id="5047653" url="https://pl.wikipedia.org/wiki?curid=5047653" title="AP-61x (projektor filmowy)">
AP-61x (projektor filmowy)



</doc>
<doc id="5047655" url="https://pl.wikipedia.org/wiki?curid=5047655" title="AP-26T (projektor filmowy)">
AP-26T (projektor filmowy)



</doc>
<doc id="5047656" url="https://pl.wikipedia.org/wiki?curid=5047656" title="Mistrzostwa świata w piłce nożnej">
Mistrzostwa świata w piłce nożnej



</doc>
<doc id="5047657" url="https://pl.wikipedia.org/wiki?curid=5047657" title="Ernest Legouvé">
Ernest Legouvé

Gabriel Jean Baptiste Ernest Wilfrid Legouvé (ur. 14 lutego 1807 w Paryżu, zm. 14 marca 1903 w Paryżu) – francuski dramaturg, poeta, prozaik, publicysta i pedagog, członek Akademii Francuskiej
Życiorys.
Dzięki spadkowi po zmarłym wskutek choroby psychicznej ojcu odebrał wykształcenie domowe pod okiem Jeana-Nicolasa Bouilly'ego. W 1829 otrzymał nagrodę Akademii Francuskiej za wiersz "La Découverte de l'imprimerie" (Wynalazienie druku). W 1832 wydał tom wierszy "Les Morts bizarres", po czym poświęcił się pisaniu powieści. Odnosił sukcesy jako dramaturg, największe z utrzymanymi w stylu neoklasyzcyzmu sztukami "Adrienne Lecouvreur" (1849, współautorem był Eugène Scribe), "Bataille de dames" (1851) i "Médée" (1855). Pisał także libretta operowe, np. do "L'Amour africain" Émile'a Paladilhe'a. W 1855 został członkiem Akademii Francuskiej. Od 1888 był jej dziekanem (najstarszym żyjącym członkiem). W tym charakterze wygłosił w 1896 przemówienie ku czci gości Akademii cara Mikołaja II.
Był orędownikiem praw kobiet i postępowego wychowania dzieci, m.in. kultury fizycznej. W 1848 zdobył rozgłos wykładami z "historii moralnej kobiet" na Collège de France, które zostały też opublikowane w formie książkowej. Tematyce edukacyjnej były poświęcone również jego książki: "La Femme en France au xixe siècle" (1864, drugie wydanie rozszerzone 1878), "Messieurs les enfants" (1868), "Conférences parisiennes" (1872) i "Une éducation de jeune fille" (1884). W 1881 został dyrektorem naukowym szkoły dla nauczycielek École normale supérieure de jeunes filles w Sèvres oraz inspektorem generalnym edukacji dziewcząt. W latach 1886-1887 opublikował dwutomową autobiografię "Soixante ans de souvenirs" (60 lat wspomnień), w której opisał m.in. swoją przyjaźń z Hectorem Berliozem, którego wspomagał finansowo. 
W 1897 otrzymał Wielki Krzyż Oficerski Orderu Legii Honorowej, zaś w 1899 nagrodę prix Jean-Reynaud od Akademii Francuskiej.
Był wykonawcą testamentu czołowego francuskiego abolicjonisty Victora Schœlchera. W 1876 odmówił kandydowania do Senatu z departamentu Mozy. W 1899 dołączył do zrzeszającej obrońców Alfreda Dreyfusa organizacji Ligue de la patrie française, w której reprezentował stanowisko umiarkowane.
Pasjonował się szermierką, był też uważany za jednego z najlepszych francuskich strzelców swoich czasów. Został pochowany w Seine-Port, gdzie przez wiele lat spędzał letnie miesiące i gościł przyjaciół, m.in. Scribe'a i Charlesa Gounoda.
Imię Legouve'a nosił statek, który w 1902 odkrył rafę na południowym Pacyfiku między Nową Zelandią a wyspami Tuamotu. Otrzymała ona nazwę Rafy Ernesta Legouve'a, lecz jej istnienie podawane jest w wątpliwość.

</doc>
<doc id="5047663" url="https://pl.wikipedia.org/wiki?curid=5047663" title="Kunja (ujednoznacznienie)">
Kunja (ujednoznacznienie)



</doc>
<doc id="5047668" url="https://pl.wikipedia.org/wiki?curid=5047668" title="Sima Pumacocha">
Sima Pumacocha

Sima Pumacocha – jaskinia krasowa w Peru, w Andach Środkowych.
W Sima Pumacocha występuje ciąg studni oraz płynie podziemny strumień, który tworzy liczne wodospady.

</doc>
<doc id="5047670" url="https://pl.wikipedia.org/wiki?curid=5047670" title="Culture II">
Culture II

Culture II to trzeci studyjny album amerykańskiego tria hip hopowego Migos. Został wydany 26 stycznia 2018 roku jako podwójny CD przez wytwórnie Capitol Records i Motown oraz 27 lipca tego samego roku jako potrójny LP przez Quality Control Music. Wersja kompaktowa "Culture II" składa się z 24 utworów, w których gościnnie wystąpili: 21 Savage, Drake, Gucci Mane, Travis Scott, Ty Dolla Sign, Big Sean, Nicki Minaj, Cardi B, Post Malone i 2 Chainz. Producentem wykonawczym był Quavo, innymi producentami byli m.in. Metro Boomin, Buddah Bless, Kanye West, Pharrell Williams i Murda Beatz. Album jest kontynuacją poprzedniego albumu Migos o nazwie Culture.
Culture II posiada cztery single: „MotorSport”, „Stir Fry”, „Walk It Talk It” i „Narcos”, a także singel promocyjny „Supastars”. Album otrzymał pozytywne recenzje od krytyków i zadebiutował na pierwszym miejscu listy Billboard 200.
Tło.
W lipcu 2017 roku pojawiła się plotka, że Culture II znajdowała się na dysku twardym, który utracił jeden z członków grupy Quavo. Migos później jednak potwierdzili, że wkrótce pojawi się singel z albumu. 22 stycznia poinformowano, że Kanye West pomógł wyprodukować album.
W 21 listopada 2017 r., W artykule The New York Times dotyczącym Migos, ujawniono, że data wydania albumu to styczeń 2018 r. 15 stycznia 2018 roku ogłoszono datę premiery na 26 stycznia. Tego samego dnia Quavo zamieścił w internecie fragment piosenki „Culture National Anthem”.
DJ Durel powiedział, że grupa poświęca tylko od 20 do 45 minut na wykonanie każdego utworu.

</doc>
<doc id="5047673" url="https://pl.wikipedia.org/wiki?curid=5047673" title="Rozbicie więzienia w Opatowie">
Rozbicie więzienia w Opatowie

Rozbicie więzienia w Opatowie – akcja przeprowadzona przez oddział partyzancki „Jędrusie” 12 marca 1943 roku; akcja miała na celu uwolnienie więźniów przetrzymywanych w więzieniu w Opatowie, przetrzymywanych tam więźniów miano wkrótce przewieźć do Ostrowca Świętokrzyskiego.
Historia.
11 marca 1943 roku Niemcy po przegranej bitwie stalingradzkiej przeprowadzili w całej Polsce masowe aresztowania. Wielu spośród aresztowanych na ziemi opatowskiej stanowili członkowie oddziału „Jędrusie”. Decyzję o uwolnieniu aresztowanych w więzieniu w Opatowie podjął Antoni Żółkiewski ps. „Lin”, a odpowiedzialna za wykonanie rozkazu została Komenda Obwodu AK Opatów. Komendant tego obwodu zwrócił się po pomoc do „Jędrusiów”. Przywódca „Jędrusiów” Józef Wiącek ps. „Sowa” po rozmowie z komendantem placówki AK z Iwanisk, porucznikiem Chodurskim, podjął błyskawiczną decyzję o uwolnieniu aresztowanych. Członkowie „Jędrusiów” mieli stanowić grupę uderzeniową, zaś żołnierze z miejscowej placówki AK mieli ubezpieczać akcję i osłaniać wycofujących się więźniów. Ostatecznie musiano jednak zrezygnować z ubezpieczenia od strony budynku, gdzie mieściły się żandarmeria, punkt obserwacyjno-lotniczy i koszary. Bramę więzienia wysadzili Józef Wiącek ps. „Sowa” i Zbigniew Kabata ps. „Bobo”. Brama została wysadzona dopiero w czasie drugiego wybuchu, pierwszy tylko naruszył zawiasy. Strażnicy więzienni poddali się i z cel wypuszczono więźniów (część uwolnionych dołączyła do „Jędrusiów”). W czasie akcji wykonano wyrok na volksdeutschu Winnickim (komendant AK wydał na niego wyrok śmierci), zastępcy Landrata w Opatowie. W wyniku akcji uwolniono około 80 osób. 29 marca 1943 roku oddział „Jędrusiów” przeprowadził akcję rozbicia więzienia w Mielcu, w wyniku której uwolniono 180 osób.

</doc>
<doc id="5047678" url="https://pl.wikipedia.org/wiki?curid=5047678" title="Maksim Czeriedniak">
Maksim Czeriedniak

Maksim Matwiejewicz Czeriedniak, ros. Макси́м Матвее́вич Чередня́к (ur. 1883 w Grodnie, zm. ?) – białoruski działacz anarchistyczny żydowskiego pochodzenia, członek ruchu machnowskiego i dowódca dniepropetrowskiego pułku piechoty.
Życiorys.
Czeriedniak urodził się w żydowskiej rodzinie w Grodnie w 1883. Z zawodu był fryzjerem. W latach 1904–1905 współpracował z białostockim anarchistą – Władimitem „Bezgłowym” Strigi; brał udział w akcjach terrorystycznych na terenach Białorusi i Polski. W latach 1907–1917 mieszkał w Ameryce i Francji, a po rewolucji rosyjskiej przeniósł się na Ukrainę. W 1917 zorganizował anarchistyczny oddział bojowy górników w Makiejewce, na czele którego brał udział w walkach z kozakami dońskimi i wojskami Cesarstwa Niemieckiego.
W grudniu 1918 oddział Czeriedniaka wziął udział w ofensywie Frontu Ukraińskiego, 2 stycznia 1919 wraz z oddziałem Partii Lewicowych Socjalistów-Rewolucjonistów Jurija Sablina, jako pierwsi wkroczyli do Charkowa. Kilka dni później oddział został rozbrojony na rozkaz Ukraińskiej Socjalistycznej Republiki Radzieckiej, a Czeriedniak aresztowany.
Po uwolnieniu wiosną 1919 przyłączył się do ruchu machnowskiego. Pełnił funkcję dowódcy pułku brygady Nestora Machno, następnie szefa wydziału formacji w sztabie brygady i szefa kontrwywiadu w Berdiańsku.
W czerwcu 1919 został schwytany przez Białych w Hulajpolu. Był torturowany, ale udało mu się uciec, a już w październiku tego samego roku centrala Machnowców wysłała oddziały Syrowatski i Czeriedniaka, aby zniszczyć tyły wojsk Antona Denikina.
W 1922 został aresztowany przez OGPU; 11 maja 1923 skazany na dwa lata zesłania do Narymu. Wraz z końcem zesłania wyemigrował za granicę, gdzie od 1930 został członkiem ruchu anarchistycznego.

</doc>
<doc id="5047683" url="https://pl.wikipedia.org/wiki?curid=5047683" title="Bakemono no ko">
Bakemono no ko

 – japoński film animowany z 2015 roku, napisany i wyreżyserowany przez Mamoru Hosodę. Produkcją filmu zajęło się Studio Chizu, natomiast dystrybutorem był Tōhō. Miał swoją premierę 11 lipca 2015 roku.
Odbiór.
Film był w Japonii najlepiej sprzedającym się filmem w weekend otwarcia, zastępując ""; zarobił około 5,4 miliona dolarów z 492 tys. wyświetleń w 457 kinach. Film był drugim najbardziej dochodowym filmem w Japonii w 2015 roku z całkowitym dochodem 5,85 mld jen.
W serwisie Rotten Tomatoes 88% z 69 recenzji filmu jest pozytywnych (stan na marzec 2021). Na portalu Metacritic średnia ocen z 15 recenzji wyniosła 65 punktów na 100.
Manga.
Na podstawie filmu powstała także manga, wydana przez wydawnictwo Kadokawa Shoten, napisana przez Mamoru Hosodę, a narysowana przez . W Polsce manga została wydana przez wydawnictwo Waneko pod tytułem "Dziecię Bestii".

</doc>
<doc id="5047694" url="https://pl.wikipedia.org/wiki?curid=5047694" title="Stratus (wydawnictwo)">
Stratus (wydawnictwo)



</doc>
<doc id="5047702" url="https://pl.wikipedia.org/wiki?curid=5047702" title="Oddział Wiktora F. Bielasza">
Oddział Wiktora F. Bielasza



</doc>
<doc id="5047703" url="https://pl.wikipedia.org/wiki?curid=5047703" title="Miejska Biblioteka Publiczna z Oddziałem Dziecięcym w Czarnkowie">
Miejska Biblioteka Publiczna z Oddziałem Dziecięcym w Czarnkowie

Miejska Biblioteka Publiczna z Oddziałem Dziecięcym w Czarnkowie – samorządowa instytucja kultury działającą na obszarze miasta Czarnków w powiecie czarnkowsko-trzcianeckim, województwie wielkopolskim. Główna siedziba biblioteki mieści się w zabytkowym budynku dawnej szkoły katolickiej z końca XIX wieku, na pierwszym piętrze znajduje się Muzeum Ziemi Czarnkowskiej. Miejska Biblioteka Publiczna funkcjonuje w ramach struktury organizacyjnej Miejskiego Centrum Kultury w Czarnkowie. 
Historia.
Miejska Biblioteka Publiczna w Czarnkowie powstała w 1947 roku jako Powiatowa Biblioteka Publiczna. Założenia instytucji podjął się Zbigniew Dudek, który organizował bibliotekę od podstaw, adaptując pomieszczenia piwniczne Starostwa Powiatowego na siedzibę biblioteki. Pierwszy zgromadzony księgozbiór powstał dzięki pomocy ze strony Ministerstwa Oświaty oraz prywatnym darczyńcom miasta Czarnkowa. 20 września 1947 roku nastąpiło uruchomienie wypożyczalni. Oficjalnego otwarcia dokonał wicestarosta Grobelny w obecności władz powiatowych 15 stycznia 1948 roku. W początkach swej działalności wspólnie z biblioteką powiatową dysponowały skromnym księgozbiorem, liczącym ponad 1000 tomów. Systematyczne powiększanie księgozbioru przez kolejne dwadzieścia lat spowodowało z końcem 1967 roku jego wzrost do 17 000 tomów, z których korzystało ponad 1300 czytelników. W latach 1948–1949 stworzono pełną sieć gminnych bibliotek publicznych: w Połajewie, Czarnkowie, Lubaszu, Rosku i Drawsku oraz bibliotekę miejską w Wieleniu. W trudnych warunkach lokalowych funkcjonowało na wsi 40 punktów bibliotecznych. W tym okresie działania biblioteka walczyła z analfabetyzmem wypożyczając książki drukowane specjalną czcionką, organizując zespoły głośnego czytania, dyskusyjne, recytatorskie oraz zespół dramatyczny. Biblioteka była wówczas jedyną placówką, zajmującą się organizowaniem życia kulturalno-oświatowego. 
W 1953 roku biblioteka zmieniła siedzibę przy pl. Wolności 15, a po dwóch latach do pomieszczeń przy ulicy Kościuszki 60 – obecnej siedziby Czarnkowskiego Domu Kultury. 27 stycznia 1955 roku uchwałą Prezydium Powiatowej Rady Narodowej w Czarnkowie dokonano połączenia Powiatowej Biblioteki z Miejską Biblioteką Publiczną w Czarnkowie, która oprócz obsługi swojego środowiska udzielała instruktażu bibliotekom w powiecie. Finalnie biblioteka znalazła swoją siedzibę przy placu Wolności nr 5 w 1961 roku. Z chwilą dokonania nowego podziału administracyjnego kraju, zarządzeniem nr 41/75 Wojewody pilskiego z dnia 15 sierpnia 1975 roku biblioteka przekształcona została na Rejonową Bibliotekę Publiczną z księgozbiorem liczącym ponad 24 000 tomów. Teren jej działania powiększony zostaje o część bibliotek gminy Czarnków, biblioteki miasta i gminy Wronki. W 1978 roku w celu przystosowania struktury organizacyjnej bibliotek do struktury podziału administracji państwowej przestaje pełnić funkcję biblioteki powiatowej. W tym okresie Miejska Biblioteka Publiczna obejmowała swym zasięgiem miasto Czarnków. 
Czołowe miejsce wśród dokumentów bibliotecznych zajmowały materiały historyczne o mieście Czarnkowie, które stały się zaczątkiem Muzeum Ziemi Czarnkowskiej. Gromadzenie tych materiałów było ogromną pasją Zbigniewa Dudka, założyciela sieci bibliotek w powiecie i wieloletniego dyrektora czarnkowskiej biblioteki. Za szerokie dokonania na polu kultury został mianowany w 1998 roku Honorowym Obywatelem Miasta Czarnkowa. Kolejne zmiany przyniósł rok 1990, biblioteki publiczne przejęte zostały przez samorządy terytorialne, funkcję dyrektora biblioteki przejęła Bożena Włoch, były pracownik biblioteki w Czarnkowie i instruktor Wojewódzkiej Biblioteki Publicznej w Pile. Biblioteki publiczne w Polsce wkroczyły w trudny okres, w którym władze samorządowe nie zawsze doceniały ich osiągnięcia kulturalne, część z nich uległa likwidacji. Dla Miejskiej Biblioteki Publicznej był to czas wzmożonej aktywności przy dostosowywaniu księgozbioru do potrzeb i gustów mieszkańców Czarnkowa, czego efektem był wzrost zainteresowania czytelnictwem w roku 1991 do poziomu 2 964 osób i 48 171 wypożyczeń. Rok 1996 przyniósł długo oczekiwany sukces w postaci pierwszego miejsca na liście bibliotek województwa pilskiego pod względem ilości zarejestrowanych czytelników. Od 1998 roku animowania działalności kulturalnej w pracy bibliotekarskiej podjęła się Grażyna Fąferek, obecna kierownik biblioteki. 1 lipca 1998 roku Miejska Biblioteka Publiczna weszła w strukturę Miejskiego Centrum Kultury w Czarnkowie.
Struktura.
W skład Miejskiej Biblioteki Publicznej w Czarnkowie wchodzą:
Nadzór merytoryczny nad placówką sprawuje Wojewódzka Biblioteka Publiczna i Centrum Animacji Kultury w Poznaniu.
Kierownicy i dyrektorzy biblioteki.
Instytucją zarządzali:.
Działalność.
Biblioteka działa na rzecz lokalnej społeczności poprzez zróżnicowaną ofertę kulturalno-edukacyjną, której priorytetowym celem jest popularyzacja literatury i czytelnictwa. Organizuje konkursy recytatorskie oraz plastyczne, lekcje biblioteczne, spotkania autorskie, dyskusyjny klub i literacką "Maglownicę", oferuje grupy zainteresowań i zajęcia czytelnicze dla najmłodszych: "Bibliomoliki, Bajkownica." Dla młodzieży proponuje interdyscyplinarne spotkania w ramach "Akademii Sprawnych Rąk, Podwieczorków z Książką". Od 1983 roku przy bibliotece działa Klub Przyjaciół Biblioteki. Uczestniczy w ogólnopolskich akcjach propagujących czytelnictwo, takich jak: "Narodowe Czytanie"", Noc Bibliotek, Mała Książka Wielki Człowiek,Tydzień Głośnego Czytania w ramach Cała Polska czyta Dzieciom", "Tydzień Bibliotek," Odjazdowy Bibliotekarz połączony z akcją bookcrossingu czy Wakacje z Kulturą. Z okazji Dnia Dziecka i Roku Korczaka biblioteka zainicjowała "Obrady parlamentu dziecięcego miasta Czarnkowa", czyli uroczystej Sesji Dzieci i Młodzieży w czarnkowskim ratuszu w latach 2012 i 2013, na obrady którego zaproszeni zostali posłowie i lokalni politycy. Biblioteka aranżuje inicjatywy na rzecz pielęgnowania tradycyjnych obyczajów, organizując imprezę plenerową pod hasłem "Zwyczaje, obyczaje i tradycje wielkanocne". Jest inicjatorem jesiennego cyklu spotkań autorskich pt. "Grzybobranki liryczne", któremu towarzyszy Powiatowy Konkurs Recytatorski. 
Nagrody.
W dowód uznania działalności Miejskiej Biblioteki Publicznej w Czarnkowie, kierownik placówki przyznano: Odznakę "Zasłużony Działacz Kultury", honorową Odznakę Stowarzyszenia Bibliotekarzy Polskich, medal "Labor Omnia Vincit" oraz nagrodę im. Andrzeja Wojtkowskiego.

</doc>
<doc id="5047704" url="https://pl.wikipedia.org/wiki?curid=5047704" title="Kwas tolfenamowy">
Kwas tolfenamowy

Kwas tolfenamowy – organiczny związek chemiczny, pochodna kwasu antranilowego (fenamat).
Działanie.
Należy do niesteroidowych leków przeciwzapalnych, jest używany w leczeniu napadów migreny. Jako środek przeciwmigrenowy znalazł zastosowanie już w latach 1970. Działa przeciwzapalnie, przeciwbólowo i przeciwgorączkowo. Jest inhibitorem cyklooksygenazy, przez co hamuje syntezę prostaglandyn. Stanowi to podstawę jego działania przeciwzapalnego i przeciwbólowego. Ponadto jest inhibitorem lipooksygenazy, przez co zmniejsza uwalnianie leukotrienów, również będących czynnikami prozapalnymi.
Możliwe działania niepożądane.
Może zaburzać czynność płytek krwi poprzez hamowanie syntezy tromboksanu, wynikające z hamowania aktywności cyklooksygenazy COX-1. Przy stosowaniu kwasu tolfenamowego często mogą wystąpić łagodne działania niepożądane związane z przewodem pokarmowym, jak nudności, wymioty, biegunka i ból brzucha. Możliwe są także inne działania niepożądane, wspólne dla niesteroidowych leków przeciwzapalnych, a związane z hamowaniem działania COX-1. Stosowanie może podrażniać błony śluzowe układu pokarmowego, a nawet przyczyniać się do owrzodzenia i krwawienia z żołądka i dwunastnicy. Ze względu na działanie w oskrzelach może wystąpić napad astmy aspirynowej. Kwas tolfenamowy, podobnie jak wiele innych niesteroidowych leków przeciwzapalnych, może także zwiększać ryzyko wystąpienia zakrzepów, zawału lub udaru mózgu, szczególnie przy długotrwałym stosowaniu dużych dawek i u osób z chorobami serca.
Podawanie.
Kwas tolfenamowy jest podawany doustnie w celu przerwania ataku migreny. Standardowa dawka to 200 mg, w ciągu doby nie powinno się przekraczać jej dwukrotności. Wchłania się prawie całkowicie z przewodu pokarmowego, uzyskując maksymalne stężenie we krwi w ciągu 60–90 minut.
W Polsce substancja została dopuszczona do użytku w 2002 roku, jest dostępna w leku o nazwie handlowej Migea.

</doc>
<doc id="5047709" url="https://pl.wikipedia.org/wiki?curid=5047709" title="Give No Fxk">
Give No Fxk

„Give No Fxk” – piosenka amerykańskiego tria hip-hopowego Migos, w której gościnnie wystąpili raperzy Travis Scott i Young Thug. Została wydana 14 lutego 2020 r. jako główny singel zapowiedzianego czwartego albumu studyjnego Migos zwanego Culture III. Kilka dni przed wydaniem singla okładka i fragment utworu zostały pokazane na Instagramie przez jednego z członków Migos, Quavo.

</doc>
<doc id="5047712" url="https://pl.wikipedia.org/wiki?curid=5047712" title="Ryfamycyna">
Ryfamycyna



</doc>
<doc id="5047714" url="https://pl.wikipedia.org/wiki?curid=5047714" title="Klasztor norbertanów w Jasovie">
Klasztor norbertanów w Jasovie

Klasztor norbertanów (sk. "premonštrátsky kláštor") – barokowy kompleks sakralny w słowackiej miejscowości Jasov, w kraju koszyckim.
Historia.
Norbertanie przybyli do Jasova w XII wieku. Pierwszy budynek klasztorny wznieśli w 1228. Od 1614 do 1650 roku był siedzibą kapituły katedralnej w Egerze. Budowę obecnego kompleksu rozpoczęto w 1746, uroczysta konsekracja budowli nastąpiła 24 września 1766 roku.
Architektura.
Obiekt barokowy, wzniesiony według projektu austriackiego architekta Franza Antona Pilgrama. Posiada 365 okien (liczba dni w roku), 12 kominów (liczba miesięcy) oraz 4 wejścia (liczba pór roku). W centralnej części budynku znajduje się kościół św. Jana Chrzciciela, na przedłużeniu jego osi wznosi się budynek biblioteki klasztornej. 

</doc>
<doc id="5047723" url="https://pl.wikipedia.org/wiki?curid=5047723" title="Władimir Kirsanow">
Władimir Kirsanow

Władimir Kirsanow, (ur. 13 sierpnia 1947 we wsi Iwaszkowo, obwód kaliniński, zm. 20 marca 2021) – radziecki i rosyjski tancerz, choreograf i pedagog; Zasłużony Artysta Federacji Rosyjskiej (1995).
W 1965 rozpoczął naukę w Państwowej Szkole Sztuki Cyrkowej i Estradowej, uczył się pantomimy, akrobatyki, aktorstwa. Jego nauczycielem był m.in. Władimir Ziernow, znany tancerz stepujący, którego został asystentem (w ten sposób rozpoczynając działalność dydaktyczną). Od 1973 uczył się w Warsztatach Choreograficznych Moskoncertu.
W 1987 ukończył studia na wydziale estrady GITIS, tam również wykładał step.
Zmarł 20 marca 2021 z powodu powikłań po zarażeniu COVID-19. Pochowany na Cmentarzu Trojekurowskim w Moskwie.

</doc>
<doc id="5047725" url="https://pl.wikipedia.org/wiki?curid=5047725" title="Culture III">
Culture III

Culture III – czwarty album studyjny amerykańskiego tria hip hopowego Migos. Został wydany przez Capitol Records, Motown Records i Quality Control Music 11 czerwca 2021 roku. Na płycie gościnnie wystąpili: Drake, Cardi B, Polo G, Future, Justin Bieber, Juice Wrld, Pop Smoke i YoungBoy Never Broke Again. Jest to kontynuacja albumu Culture II z 2018 roku. Edycja deluxe ukazała się sześć dni później, zawierając pięć dodatkowych utworów. 
Culture III wspierały dwa single: „Need It” i „Straightenin”, a także promocyjny singel „Avalanche”. Album otrzymał ogólnie pozytywne recenzje od krytyków i zadebiutował na drugim miejscu listy Billboard 200 w USA.
Tło.
W marcu 2019 jeden z członków grupy Takeoff stwierdził, że album jest w drodze. W grudniu kolejny z członków Offset ujawnił, że album będzie ostatnim rozdziałem trylogii albumów „Culture” oraz będzie zawierał piosenkę z nieżyjącym już raperem Juice'em Wrldem, zatytułowaną „What's Brackin”.
Później album został opóźniony a jego wydanie przełożono na początek 2020 roku. Jednak album został ponownie przesunięty z powodu pandemii COVID-19. Quavo podczas wywiadu z Billboardem w marcu 2020 roku i ogłosił decyzję o wstrzymaniu się z wydaniem Culture III, wyjaśniając, że było to w dużej mierze spowodowane niezdolnością do prawidłowego nagrywania i wydania albumu po wejściu w życie zasad dystansu społecznego w większości stanów w USA. Zamiast tego grupa najpierw wyda inny projekt, Quarantine Mixtape.
22 maja 2020 roku, podczas programu Lil Wayne'a Young Money Radio w serwisie Apple Music, Migos ogłosili że zmienią tytuł z Culture III na inny. Nie ogłoszono jeszcze daty oficjalnej premiery.
18 kwietnia 2021 roku Quavo napisał na Twitterze, że miksowanie albumu rozpoczęło się. 17 maja 2021 ogłoszono, że album ukaże się 11 czerwca 2021.
Lista utworów.
Lista utworów.

</doc>
<doc id="5047726" url="https://pl.wikipedia.org/wiki?curid=5047726" title="Więzienie przy ul. Kościelnej (Busko-Zdrój)">
Więzienie przy ul. Kościelnej (Busko-Zdrój)

Więzienie przy ul. Kościelnej (obecnie ul. Sądowa) w Busku-Zdroju – jedno z czterech więzień i aresztów funkcjonujących w czasie okupacji niemieckiej na terenie Buska-Zdroju. Było zlokalizowane w budynku poklasztornym w bezpośrednim sąsiedztwie Kościoła Niepokalanego Poczęcia Najświętszej Marii Panny. W okresie okupacji niemieckiej budynek stał się miejscem kaźni mieszkańców Kreishauptmannschaft Busko.
Historia budynku.
W latach 1918-1939 mieściły się w nim biura Starostwa Powiatowego Stopnickiego, posterunek Policji Państwowej oraz instytucje państwowe. W czasie okupacji niemieckiej budynek stał się miejscem kaźni mieszkańców Kreishauptmannschaft Busko. Mieściła się w nim również siedziba Polskiej Policji Kryminalnej ("Kripo").
Okres II wojny światowej.
Liczba osób, które były przetrzymywane w więzieniu przy ul. Kościelnej w Busku-Zdroju, jest trudna do ustalenia. Znaczną część spośród nich stanowili żołnierze Armii Krajowej oraz Batalionów Chłopskich. Przesłuchiwania w więzieniu przy ul. Kościelnej odbywały się co najmniej od 1943 r. Więźniów doprowadzono na nie z aresztu powiatowego oraz z willi dr. Byrkowskiego. Od 1944 r. odbywały się wyłącznie w budynku przy ul. Kościelnej. 
O ile w willi dr. Byrkowskiego panowała okropna duchota, o tyle w piwnicach w budynku na ul. Kościelnej było zimno i wilgotno. Zimową porą zdarzały się przypadki odmrożenia trzeciego stopnia. Strażnicy poddawali więźniów presji psychicznej i torturom. Przesłuchania odbywały się zarówno w dzień, jak i w nocy. Najczęściej brali w nich udział członek Sicherheitspolizei – Johann Hansel oraz zastępca Sądu Specjalnego (Sondergericht) – Max Peter (do lipca 1944 r.). Przy biciu używano bykowców, kijów dębowych oraz kleszczy do ściskania rąk i nóg. Przesłuchiwanym rozgniatano również palce butami oraz wlewano wodę do nosa. Stosowano tzw. huśtawkę – więźnia wieszano na kiju, a następnie go bito. Przy torturach więźniów szczuto również psami, co było charakterystyczną metodą stosowaną zarówno w willi dr. Byrkowskiego, jak i w więzieniu przy ul. Kościelnej.
Część więźniów osadzonych w budynku przy ul. Kościelnej rozstrzelano w Lesie Wełeckim koło Buska-Zdroju. Wśród nich znajdowali się mieszkańcy Nowego Korczyna – żołnierze Podobwodu AK Nowy Korczyn, których aresztowano 23 marca 1944 r. Większość osadzono w areszcie powiatowym w Busku-Zdroju. Na przesłuchania doprowadzano ich najprawdopodobniej do więzienia przy ul. Kościelnej, gdzie poddawano ich rozlicznych torturom. 13 kwietnia 1944 r. na terenie Lasu Wełeckiego rozstrzelano następujących mieszkańców Nowego Korczyna: Stanisława Fornalskiego, Franciszka Gawlika, Lucjana Różyckiego oraz Czesława Różyckiego.
W budynku przy ul. Kościelnej w kwietniu 1944 r. osadzono również mieszkańców Radzanowa, trzech braci Dzik – Józefa, Zygmunta oraz Krzysztofa. Byli zaangażowani w działalność Armii Krajowej. Początkowo więziono ich w willi „Wersal”, a następnie przeniesiono do budynku przy ul. Kościelnej w Busku-Zdroju. Tamże poddawano ich wielogodzinnym torturom, podczas których nikogo nie zdradzili. Następnie przeniesiono ich do więzienia w Kielcach, skąd trafili do KL Gross-Rosen. Wszyscy bracia przeżyli wojnę.
Więźniami osadzonymi w budynku przy ul. Kościelnej byli również żołnierze Armii Krajowej, mieszkańcy Szańca: 33 letni Roman Janik i 33 letni Bolesław Górka. Przez tydzień poddawano im licznym torturom. Górkę oraz Janika rozstrzelano wraz z mieszkańcem Chrabkowa – Stefanem Majchrem w Lesie Wełeckim 15 lub 16 września 1944 r.
W grudniu 1944 r. w więzieniu przy ul. Kościelnej osadzono w jednej celi mieszkańców Równin: Jana Opałkę, Jana Koźbiała, Władysława Molisaka, Stanisława Kaczora z Kawęczyna oraz Jana Grochowskiego ps. „Śmietana” ze wsi Ostrowce. Opałkę, Koźbiała, Kaczora oraz Grochowskiego rozstrzelano 12 stycznia 1945 r. w pobliżu Lasu Wełeckiego. Władysławowi Molisakowi udało się przeżyć egzekucję.
Najprawdopodobniej, w więzieniu przy ul. Kościelnej zakatowano 26 kwietnia 1944 r. por. Jana Jasińskiego ps. „Cmok” – żołnierza Batalionów Chłopskich, organizatora tajnego nauczania w Miernowie w gminie Złota. 12 listopada 1944 r. w budynku więziennym zamordowano również komendanta BCh Obwodu Pińczów – Jana Pszczołę ps. „Wojnar”. Aresztowano go na początku listopada 1944 r. wraz z członkami jego rodziny oraz sztabu powiatowego BCh. Po zakończeniu działań wojennych, ciało Pszczoły (zakopane na dziedzińcu budynku) ekshumowano i pochowano na cmentarzu w Sokolinie. 
Na terenie Kreishauptmannschaft Busko żołnierze Batalionów Chłopskich oraz Armii Krajowej podejmowali próby odbicia więźniów z więzień i aresztów zlokalizowanych na jego obszarze. Jedna z nich miała miejsce w maju 1944 r. Grupa por. Jana Korepta ps. „Nik” uwolniła 47 więźniów przebywających w więzieniu przy ul. Kościelnej w Busku-Zdroju. Wśród nich znajdowało się wielu członków podziemia. Pod pretekstem przekazania żywności dla więźniów, partyzanci weszli na podwórze więzienia. Przekupiony strażnik otworzył im drzwi więzienne. Akcja przebiegła bez zakłóceń. W jej wyniku uwolniono wszystkich więźniów, którzy przedostali się do lasu, a następnie do swoich domów.
Po wojnie.
Po zakończeniu II wojny światowej budynek poklasztorny został przejęty przez Powiatowy Urząd Bezpieczeństwa Publicznego. Pod koniec 1949 r. zlokalizowano w nim sąd grodzki. Jego siedziba mieściła się w nim do 1999 r.
Upamiętnienie.
W 1964 r. przed budynkiem zamontowano tablicę o następującej treści:
System więziennictwa na terenie Kreishauptmannschaft Busko jest jednym z przedmiotem badań dr Karoliny Trzeskowskiej-Kubasik w ramach projektu pt. „Terror okupacyjny na ziemiach polskich w latach 1939-1945” zainaugurowanego przez Instytut Pamięci Narodowej.

</doc>
<doc id="5047734" url="https://pl.wikipedia.org/wiki?curid=5047734" title="Huysmans">
Huysmans



</doc>
<doc id="5047736" url="https://pl.wikipedia.org/wiki?curid=5047736" title="Gabriel Piguet">
Gabriel Piguet

Gabriel Piguet (ur. 24 lutego 1887 w Mâcon, zm. 3 lipca 1952 w Clermont-Ferrand) - rzymskokatolicki biskup Clermont-Ferrand we Francji. Zaangażowany w katolicki opór wobec nazizmu, został uwięziony w barakach dla księży obozu koncentracyjnego w Dachau w 1944 roku. Został uhonorowany tytułem Sprawiedliwego wśród Narodów Świata przez Jad Waszem.
Podczas II wojny światowej Piguet zorganizował akcję ukrycia żydowskich dzieci przed nazistami w katolickiej szkole z internatem Saint Marguerite w Clermont-Ferrand. Został aresztowany przez niemiecką policję w swojej katedrze 28 maja 1944 r. za przestępstwo udzielenia pomocy księdzu poszukiwanemu przez Gestapo. Najpierw uwięziony w Clermont-Ferrand, we wrześniu został wywieziony do obozu w Dachau.
Przeżył uwięzienie, choć fizycznie osłabiony - schudł 35 kg. Zmarł siedem lat później.

</doc>
<doc id="5047741" url="https://pl.wikipedia.org/wiki?curid=5047741" title="Versace (piosenka)">
Versace (piosenka)

"Versace" to debiutancki singel amerykańskiej grupy hip hopowej Migos. Został wydany w lipcu 2013 roku przez Quality Control Music, 300 Entertainment i Atlantic Records. Utwór znalazł się na mixtape'ie Y.R.N. (Young Rich Niggas) (2013), został wyprodukowany przez Zaytovena. Po remiksie kanadyjskiego rapera Drake'a, piosenka zyskała na popularności i zadebiutowała na 99 miejscu na liście Billboard Hot 100. Drake wykonał remiks na festiwalu muzycznym iHeartRadio w 2013 roku.
Remiksy.
Popowy piosenkarz Justin Bieber opublikował w sieci krótkie wideo, na którym rapuje do piosenki. Remiks wraz z teledyskiem wydał profesjonalny bokser Adrien Broner. Amerykański raper Johnny Polygon również nagrał remiks piosenki, który zatytułował „Old Navy”. Kap G zremiksował „Versace” na swoim mixtape'ie o nazwie Migo Work. Amerykański raper Tyga zremiksował "Versace" na swoim mixtape'ie Well Done 4. Remiks wykonał również francuski raper Swagg Man, podobnie jak austriacki raper Why SL Know Plug, wcześniej znany jako Money Boy.

</doc>
<doc id="5047742" url="https://pl.wikipedia.org/wiki?curid=5047742" title="FK Bane 1931 Raška">
FK Bane 1931 Raška

Fudbalski Klub Bane 1931 Raška (serb.: Фудбалски Клуб Бане 1931 Рашка) – serbski klub piłkarski z siedzibą w Rašce (w okręgu raskim). Został utworzony w 1931 roku. Obecnie występuje w Srpskiej lidze (3. poziom serbskich rozgrywek piłkarskich), w grupie Zapad. Od 2018 roku klub występuje w rozgrywkach jako FK Bane 1931. 
W czasach Federalnej Republiki Jugosławii najwyższym poziomem rozgrywek piłkarskich w których "FK Bane Raška" występował to rozgrywki Drugiej ligi SR Јugoslavije, gdzie klub występował 6 sezonów: 1998/99-2003/04 (wicemistrzostwo ligi w sezonie 2002/03 oraz 2x 3. miejsce ligi w sezonach 1998/99 i 2001/02).
Stadion.
Klub rozgrywa swoje mecze domowe na stadionie Stadion FK Bane w Rašce, który może pomieścić 2.000 widzów.
Sezony.
 * Z powodu sytuacji epidemicznej związanej z koronawirusem COVID-19 rozgrywki sezonu 2019/2020 zostały zakończone po rozegraniu 16 kolejek.

</doc>
<doc id="5047753" url="https://pl.wikipedia.org/wiki?curid=5047753" title="Jibaku shōnen Hanako-kun">
Jibaku shōnen Hanako-kun



</doc>
<doc id="5047761" url="https://pl.wikipedia.org/wiki?curid=5047761" title="Agnieszka Michota-Kamińska">
Agnieszka Michota-Kamińska

Agnieszka Edyta Michota-Kamińska – polska chemiczka, dr hab. nauk chemicznych, profesor nadzwyczajny Instytutu Chemii Fizycznej Polskiej Akademii Nauk.
Życiorys.
W 1999 ukończyła studia magisterskie na Wydziale Chemii Uniwersytetu Warszawskiego, 1 grudnia 2004 obroniła pracę doktorską "Wpływ oddziaływań międzymolekularnych na strukturę dwufunkcyjnych tioli na powierzchniach Ag i Au", 27 lutego 2017 habilitowała się na podstawie rozprawy zatytułowanej "Modyfikowane nanostruktury plazmoniczne do analiz spektroskopowych wybranych związków i układów biologicznych istotnych w diagnostyce medycznej".
Jest zatrudniona na stanowisku profesora nadzwyczajnego w Instytucie Chemii Fizycznej Polskiej Akademii Nauk.

</doc>
<doc id="5047765" url="https://pl.wikipedia.org/wiki?curid=5047765" title="Gerald Moore">
Gerald Moore

Gerald Moore (ur. 30 lipca 1899 w Watford w hrabstwie Hertfordshire, zm. 13 marca 1987 w Penn w hrabstwie Buckinghamshire) – brytyjski pianista.
Życiorys.
Początkowo pobierał naukę gry na fortepianie u Wallisa Bradneya w szkole w Watford. W 1913 roku przeprowadził się wraz z rodzicami do Kanady, gdzie studiował pod kierunkiem Michaela Hambourga w konserwatorium w Toronto. W 1919 roku wrócił do Wielkiej Brytanii i kontynuował studia u Marka Hambourga. Działał głównie jako akompaniator, od 1921 roku nagrywał płyty, początkowo z tenorem Johnem Coatesem. Współpracował z takimi artystami jak Kathleen Ferrier, Dietrich Fischer-Dieskau, Elisabeth Schwarzkopf i Janet Baker. Ceniony był jako partner śpiewaków w wykonaniach pieśni Franza Schuberta, Roberta Schumanna, Hugo Wolfa i Richarda Straussa. Po 1967 roku zaprzestał występów publicznych, nadal jednak nagrywał płyty. Otrzymał tytuł doktora honoris causa University of Sussex (1968) i University of Cambridge (1973). W 1954 roku odznaczony został komandorią Orderu Imperium Brytyjskiego.
Opublikował prace dydaktyczne "Singer and Accompanist: The Performance of 50 Songs" (Londyn 1953), "The Schubert Song Cycles" (Londyn 1975) i "„Poet’s Lore” and Other Schumann Cycles and Songs" (Londyn 1984), a także autobiograficzne "The Unashamed Accompanist" (Londyn 1943, wyd. zrewid. 1957), "Am I Too Loud? Memoirs of an Accompanist" (Londyn 1962), "Farewell Recital: Further Memoirs" (Londyn 1978) i "Furthermoore: Interludes in an Accompanist’s Life" (Londyn 1983).

</doc>
<doc id="5047768" url="https://pl.wikipedia.org/wiki?curid=5047768" title="Swarożycz">
Swarożycz



</doc>
<doc id="5047770" url="https://pl.wikipedia.org/wiki?curid=5047770" title="Plac Kwiatowy">
Plac Kwiatowy



</doc>
<doc id="5047772" url="https://pl.wikipedia.org/wiki?curid=5047772" title="Plac Obrońców Katowic">
Plac Obrońców Katowic



</doc>
<doc id="5047773" url="https://pl.wikipedia.org/wiki?curid=5047773" title="Więzienie przy ul. Kościelnej">
Więzienie przy ul. Kościelnej



</doc>
<doc id="5047774" url="https://pl.wikipedia.org/wiki?curid=5047774" title="Sosnowitz II">
Sosnowitz II

Sosnowitz II – niemiecki nazistowski podobóz Auschwitz-Birkenau, zlokalizowany w Sosnowcu.
Obóz powstał w maju 1944 przy walcowni firmy Oberschlesiesche Maschinen. W pierwszym transporcie przywieziono, w zależności od źródeł, 200 lub 600 więźniów. W dalszych miesiącach istnienia obozu przebywało w nim nawet 900 więźniów, głównie żydowskich, choć zdarzali się także więźniowie polscy, rosyjscy, niemieccy i francuscy. Mieszkali oni w trzech barakach, umieszczonych na placu w kształcie trapezu. 
Więźniowie pracowali w zakładach przyobozowych, produkując lufy do dział przeciwlotniczych i granaty. Choć praca była ciężka, wręcz niewolnicza, warunki życia były w podobozie nieco lepsze niż w Birkenau. Najlepsze warunki bytowe mieli fachowcy – ślusarze i tokarze, oni też wykonywali prace wymagające niewielkiego wysiłku fizycznego. 
Ewakuacja obozu rozpoczęła się stosunkowo szybko. Pierwsi więźniowie opuścili obóz już w grudniu 1944, ostatni – 17 stycznia 1945. Przeszli oni pieszo do Opawy, skąd pociągami wywieziono ich do KL Mauthausen, gdzie doczekali wyzwolenia. 
Obecnie po obozie nie ma żadnych śladów. Aby upamiętnić jego więźniów, w 1985 odsłonięto tablicę pamiątkową. Znajduje się ona na terenie zakładów ArcelorMittal Poland, a dostęp do niej jest mocno utrudniony – potrzeba specjalnych zezwoleń, aby wejść na teren huty. 
Co ciekawe, nazwa Sosnowitz II nie była oficjalną nazwą stosowaną przez Niemców. W dokumentach podobóz sosnowiecki występuje jako Arbeitslager Sosnowitz. Obecna nazwa została wymyślona przez historyków i ma na celu odróżnienie go od istniejącego wcześniej i nieposiadającego własnej nazwy podobozu Sosnowitz I. Obecnie nazewnictwo to jest powszechnie stosowane, również w opracowaniach historycznych. 

</doc>
<doc id="5047782" url="https://pl.wikipedia.org/wiki?curid=5047782" title="Gonialoë">
Gonialoë



</doc>
<doc id="5047783" url="https://pl.wikipedia.org/wiki?curid=5047783" title="Szczepionka AstraZeneca">
Szczepionka AstraZeneca



</doc>
<doc id="5047787" url="https://pl.wikipedia.org/wiki?curid=5047787" title="Szczepionka Pfizer">
Szczepionka Pfizer



</doc>
<doc id="5047790" url="https://pl.wikipedia.org/wiki?curid=5047790" title="Szczepionka Moderna">
Szczepionka Moderna



</doc>
<doc id="5047792" url="https://pl.wikipedia.org/wiki?curid=5047792" title="Lėvuo">
Lėvuo

Lėvuo – rzeka na Litwie, prawy dopływ Muszy. Ma 148 kilometrów długości, co czyli ją 13 najdłuższą rzeką na Litwie.
Średni przepływ wody przy mieście Kupiszki wynosi 2,06 m³/s
Powierzchnia zlewni wynosi 1588 km², bądź 1628,5 km².
Rzeka w 1931 r. została połączona kanałem Sanzile z rzeką Nevezis.
Głębokość rzeki waha się od 0,6 do 1,2 m. Powierzchnia zlewni rzeki jest płaska, a warunki odpływu słabe, co powoduje nadmiar podmokłych obszarów. Latem i jesienią mogą wystąpić powodzie deszczowe, trwające 10–12 dni. Podczas powodzi poziom wody podnosi się w górnym i dolnym odcinku o 0,7–1,2 m, w środkowym o 1–1,5 m.
Przebieg.
Źródło rzeki znajduje się 6 km na północny zachód od Skopiszek, w lesie Notigale. Przepływa przez nizinę środkowolitewską. Od źródła do mostu na trasie Kupiszki-Ponedele płynie na północny zachód, następnie skręca na płn. wschód, od wsi Poławień płynie na zachód, od kanału Sanzile skręca na północ. Wpływa do Muszy 50 kilometrów od jej ujścia do Niemna.

</doc>
<doc id="5047795" url="https://pl.wikipedia.org/wiki?curid=5047795" title="Suzana Ardeleanu">
Suzana Ardeleanu

Suzana Ardeleanu (ur. 8 marca 1946 w Satu Mare) – rumuńska florecistka.
Kariera.
Uczestniczyła w konkurencji drużynowej i indywidualnej florecistek na Letnich Igrzyskach Olimpijskich 1980. Sześciokrotna medalistka mistrzostw świata. Wywalczyła złoty medal w konkurencji drużynowej florecistek na mistrzostwach świata w szermierce w 1969 oraz pięć brązowych medali w 1973, 1974, 1975, 1977 i 1978 roku.

</doc>
<doc id="5047798" url="https://pl.wikipedia.org/wiki?curid=5047798" title="Agata Ceynowa">
Agata Ceynowa

Agata Ceynowa (ur. 29 sierpnia 1998 w Pucku) – polska siatkarka plażowa, reprezentantka Polski w turniejach międzynarodowych FIVB. 
W sezonach 2018-2019 występowała w parze z Martyną Kłodą. W 2018 roku wywalczyły srebrny medal podczas jednogwiazdkowego turnieju z cyklu World Tour w Vaduz. W 2019 roku stanęły na trzecim stopniu podium w finałach mistrzostw Polski w siatkówce plażowej rozgrywanych w Toruniu. W 2020 roku w Mysłowicach w parze z Katarzyną Kociołek wywalczyła złoty medal w finałach mistrzostw Polski w siatkówce plażowej kobiet. 
W 2021 roku zajęła trzecie miejsce w finałach mistrzostw Polski w parze z Martą Łodej.

</doc>
<doc id="5047804" url="https://pl.wikipedia.org/wiki?curid=5047804" title="Gabriella Bocsárdi">
Gabriella Bocsárdi

Gabriella Bocsárdi z domu Angi (ur. 24 lutego 1961 w Gheorgheni, zm. 19 sierpnia 2003 w Budapeszcie) – rumuńska aktorka teatralna pochodzenia węgierskiego.
Życiorys.
Uzyskała kwalifikacje z matematyki i informatyki w Timișoarze. W latach 1984–1994 była członkiem () w Gheorgheni, a później także ().

</doc>
<doc id="5047819" url="https://pl.wikipedia.org/wiki?curid=5047819" title="Zdolność kiełkowania">
Zdolność kiełkowania

Zdolność kiełkowania - procent nasion normalnie skiełkowanych w czasie tak długim, aby mogły skiełkować wszystkie żywe nasiona. Celem tego badania jest oznaczenie potencjału kiełkowania nasion, który pozwala oszacować polową wartości siewną materiału siewnego. Badanie przeprowadza się na nasionach czystych w warunkach laboratoryjnych, optymalnych dla danego gatunku roślin. W czasie analizy kontroluje się podłoże, wilgotność i temperaturę. Zdolność kiełkowania, obok czystości nasion i MTS, jest niezbędnym parametrem do obliczenia ilości wysiewu materiału siewnego na jednostkę powierzchni.

</doc>
<doc id="5047830" url="https://pl.wikipedia.org/wiki?curid=5047830" title="Iwan Siergiejewicz Turgieniew">
Iwan Siergiejewicz Turgieniew



</doc>
<doc id="5047839" url="https://pl.wikipedia.org/wiki?curid=5047839" title="Hakeem Jeffries">
Hakeem Jeffries

Hakeem Sekou Jeffries (ur. 4 sierpnia 1970 w Nowym Jorku) – amerykański polityk, prawnik, działacz Partii Demokratycznej, od 2013 roku członek Izby Reprezentantów Stanów Zjednoczonych z 8. okręgu wyborczego stanu Nowy Jork.
Życiorys.
Młodość i edukacja.
Urodził się 4 sierpnia 1970 w Brooklynie jako syn pracowniczki socjalnej Lanedy Jeffries i instruktora terapii uzależnień Marlanda Jeffriesa. W 1988 roku ukończył . W 1992 zdobył bakalaureat na . W 1994 roku uzyskał tytuł Master of Public Policy na Uniwersytecie Georgetown. 3 lata później, w 1997 roku zdobył stopień Juris Doctor na Uniwersytecie Nowojorskim.
Pełnił funkcję asystenta sędziego Sądu Dystryktowego Stanów dla Południowego Dystryktu Nowego Jorku Harolda Baera Jr.
Kariera polityczna.
W 2000 roku kandydował do Zgromadzenia Stanu Nowy Jork, jednak przegrał w prawyborach Partii Demokratycznej z urzędującym członkiem Zgromadzenia, Rogerem Greenem. W 2002 roku ponownie wystartował w prawyborach i ponownie przegrał w nich z Rogerem Greenem. W 2006 roku, po przejściu Greena na emeryturę, Jeffries zwyciężył zarówno w prawyborach, jak i wyborach powszechnych. Uzyskał reelekcję w 2008 i 2010 roku.
W 2012 roku wystartował w wyborach do Izby Reprezentantów Stanów Zjednoczonych. Zwyciężył zarówno w prawyborach Partii Demokratycznej, jak i wyborach. 3 stycznia 2013 został zaprzysiężony. Uzyskał reelekcję w 2014, 2016, 2018 i 2020 roku. W 2022 r. Partia Demokratyczna wybrała go przez aklamację swoim liderem w Izbie Reprezentantów jako pierwszego Afroamerykanina na tym stanowisku.
Życie prywatne.
Należy do kościoła baptystów.

</doc>
<doc id="5047841" url="https://pl.wikipedia.org/wiki?curid=5047841" title="Gabriella Angi">
Gabriella Angi



</doc>
<doc id="5047843" url="https://pl.wikipedia.org/wiki?curid=5047843" title="Maria Fabianowska">
Maria Fabianowska

Maria Fabianowska (ur. 22 lipca 1840, zm. 2 września 1941 w Warszawie) – weteranka powstania styczniowego.
Życiorys.
W maju 1926 roku należała do delegacji weteranów powstania składających kwiaty przed Grobem Nieznanego Żołnierza. W 1935 uczestniczyła w kondukcie żałobnym na pogrzebie Józefa Piłsudskiego w Krakowie. Była w grupie weteranów składających prezydentowi Ignacemu Mościckiemu (1935, 1938), w 1935 głosowała w wyborach parlamentarnych. Uczestniczyła w obchodach rocznic wybuchu powstania styczniowego, np. w 1936 składała kwiaty w kaplicy w Belwederze. Brała udział w uroczystościach z okazji rocznic wybuchu powstań śląskich, np. w 1936 w rocznicę III powstania śląskiego w Katowicach. Uczestniczyła w uroczystościach z okazji Dnia Podchorążego (1934), w apelu z okazji rocznicy wymarszu I Kompanii Kadrowej (1936). Współpracowała z Towarzystwem Przyjaciół Weteranów, spotykała się z dziećmi i młodzieżą (1935, 1936, 1938). Świadectwem jej aktywności są zdjęcia w Narodowym Archiwum Cyfrowym.
W styczniu 1938 wraz z 50 weteranami i dwiema weterankami (Marią Bentkowską i Lucyną Żukowską) została odznaczona Krzyżem Oficerskim Orderu Odrodzenia Polski. Uhonorowano ją Krzyżem Niepodległości z Mieczami.
Mieszkała w schronisku dla powstańców styczniowych u zbiegu ulic Floriańskiej i Jagiellońskiej na Pradze-Północ w Warszawie, do którego sprowadziła się z Kowna na zaproszenie Towarzystwa Przyjaciół Weteranów. Na początku 1939 miała stopień porucznika i była jedną z 36 ostatnich weteranów powstania styczniowego, w tym ostatnich 3 kobiet.
Została pochowana w kwaterze weteranów powstania styczniowego na Cmentarzu Wojskowym na Powązkach w Warszawie (C13, rząd 2, grób 1).

</doc>
<doc id="5047854" url="https://pl.wikipedia.org/wiki?curid=5047854" title="Matthew Cowley">
Matthew Cowley

Matthew Cowley (ur. 2 sierpnia 1897 w Preston, zm. 13 grudnia 1953 w Los Angeles) – amerykański przywódca religijny, misjonarz i prawnik.
Życiorys.
Urodził się w Preston w stanie Idaho, jako szóste z ośmiorga dzieci Matthiasa F. Cowleya i Abbie Hyde. Kilka miesięcy po jego przyjściu na świat rodzina przeniosła się do Salt Lake City, w związku z powołaniem Matthiasa w skład Kworum Dwunastu Apostołów. Jako sześciolatek otrzymał błogosławieństwo patriarchalne. Kształcił się w Ensign College (wówczas znanym pod nazwą Latter-day Saints’ University) w Salt Lake City. Podjął studia na Uniwersytecie Utah, później natomiast na wydziale prawa Uniwersytetu Jerzego Waszyngtona w Waszyngtonie. Pracował dla reprezentującego Utah senatora Reeda Smoota oraz dla Komisji Finansów amerykańskiego Senatu. Po powrocie do Salt Lake City otworzył w tym mieście prywatną praktykę prawniczą, został także przyjęty do Utah State Bar Association.
Pierwotnie służbę misjonarską, tradycyjną część życiorysu młodych mężczyzn w ówczesnej kulturze mormońskiej, miał odbyć na Hawajach, podobnie jak jego starszy brat. Ostatecznie jednak jego przydział zmieniono na Nową Zelandię. Na misji w tym kraju spędził pięć lat – od 1914 do 1919. Misja ta stała się początkiem jego długoletniego, głębokiego związku z maoryską kulturą. Biegle opanował maoryski, był autorem zrewidowanego przekładu Księgi Mormona na ten język. Zlecono mu także opracowanie pierwszych maoryskich przekładów Nauk i Przymierzy oraz Perły Wielkiej Wartości – innych prac uznawanych przez świętych w dniach ostatnich za pisma święte. Swe nowozelandzkie kontakty podtrzymywał również po zakończeniu misji. Prowadził rozległą korespondencję z maoryskimi przyjaciółmi, pozostając przy tym bacznym obserwatorem polityki Kościoła wobec Nowej Zelandii. Jego doświadczenie w tym zakresie przyniosło mu powołanie na prezydenta misji nowozelandzkiej w 1938. Pozostał na tym stanowisku przeszło siedem lat, do USA powracając dopiero we wrześniu 1945. W październiku 1945 włączony do Kworum Dwunastu Apostołów. Początkowo został skierowany do objazdu po "misjach lamanickich", pracujących wśród Indian północnoamerykańskich. W grudniu 1946 pierwsze prezydium powierzyło mu nadzór nad działalnością wszystkich misji mormońskich w rejonie Pacyfiku. Zwolniony z tego zadania w 1949, nadzorował następnie konferencje palików (grup gmin lub okręgów) oraz reorganizację struktur kościelnych w Stanach Zjednoczonych.
W ostatnich latach życia zmagał się z problemami zdrowotnymi, doznał zawału w marcu 1946. Zmarł w Los Angeles w grudniu 1953, dwa dni po ceremonii położenia kamienia węgielnego pod budowę świątyni w tym mieście.
Nazywany "apostołem Pacyfiku" oraz "polinezyjskim apostołem". Ceniony za swoją biegłość w języku maoryskim; był wielkim zwolennikiem jego obecności w życiu religijnym nowozelandzkich mormonów. Przejawiał wobec Maorysów swego rodzaju paternalistyczną wielkoduszność, próbując wpoić im amerykańską etykietę czy zaznajomić ich z amerykańską muzyką i tańcami. Na tle ówczesnego mormońskiego przywództwa wyróżniał się niemniej wyjątkową otwartością wobec kultur o nieeuropejskim pochodzeniu. 
13 lipca 1922 w świątyni w Salt Lake City poślubił Elvę Eleanor Taylor. Para doczekała się jednego dziecka, córki Eleanor Jewell. Adoptowała również i wychowała pochodzącego z Nowej Zelandii chłopca o częściowo maoryskich korzeniach.

</doc>
<doc id="5047857" url="https://pl.wikipedia.org/wiki?curid=5047857" title="Tatiana Podolinská">
Tatiana Podolinská



</doc>
<doc id="5047861" url="https://pl.wikipedia.org/wiki?curid=5047861" title="Charmaine Weavers">
Charmaine Weavers

Charmaine Weavers z domu Gale (ur. 27 lutego 1964 w Estcourt) – południowoafrykańska lekkoatletka, specjalistka skoku wzwyż, złota i srebrna medalistka mistrzostw Afryki, olimpijka.
Kariera sportowa.
Mogła rywalizować w imprezach międzynarodowych dopiero od 1992, ze względu na wcześniejszy sportowy bojkot sportowców z Południowej Afryki. 
Zdobyła srebrny medal w skoku wzwyż na mistrzostwach Afryki w 1992 w Belle Vue Maurel, za Lucienne N’Da z Wybrzeża Kości Słoniowej, a przed swą koleżanką z reprezentacji Południowej Afryki Desiré du Plessis). Odpadła w kwalifikacjach na igrzyskach olimpijskich w 1992 w Barcelonie.
Zwyciężyła na mistrzostwach Afryki w 1993 w Durbanie, przed N’Da i du Plessis. Na mistrzostwach świata w 1993 w Stuttgarcie odpadła w kwalifikacjach.
Zdobyła srebrny medal (ulegając jedynie Alison Inverarity z Australii, a wyprzedzając Debbie Marti z Anglii) na igrzyskach Wspólnoty Narodów w 1994 w Victorii. Zajęła 2. miejsce w zawodach pucharu świata w 1994 w
Londynie.
Weavers była mistrzynią Południowej Afryki w skoku wzwyż w latach 1980, 1988–1992 i 1994.
Sześć razy z rzędu poprawiała rekord Południowej Afryki w skoku wzwyż od rezultatu 1,88 m, osiągniętego 17 marca 1980 w Port Elizabeth do wyniku 2,00 m, uzyskanego 25 marca 1985 w Pretorii. Był to najlepszy wynik w jej karierze.

</doc>
<doc id="5047864" url="https://pl.wikipedia.org/wiki?curid=5047864" title="Weltheimia">
Weltheimia

Weltheimia, roszczotnia ("Veltheimia" ) – rodzaj roślin z rodziny szparagowatych. Obejmuje dwa gatunki występujące w południowej Afryce.
Zasięg geograficzny.
Oba gatunki powstały prawdopodobnie w procesie specjacji allopatrycznej. "Veltheimia capensis" występuje głównie na zachód od południka 24 °E, na suchych obszarach z opadami zimowymi, na obszarze od Namuskluft i Noordoewer w południowej Namibii oraz przylegającego do nich Richtersveld w Prowincji Przylądkowej Północnej 
w Południowej Afryce na południe do zachodniego Namaqualand i Bokkeveld oraz przez Cederberg i Swartruggens do Darling i Paardeberg w Prowincji Przylądkowej Zachodniej na wschód przez dolinę rzeki Breede i Małe Karru do Albertinii i Baviaanskloof w Prowincji Przylądkowej Wschodniej oraz w głąb lądu przez skarpę Roggeveld i góry Nuweveld do Murraysburga. "V. bracteata" występuje na wschód od południka 24 °E, na obszarach subtropikalnych, gdzie występuje endemicznie na wybrzeżu na odcinku od St Francis Bay na zachodzie do Kei Mouth na wschodzie. Zasięgi występowania obu gatunków zachodzą na siebie jedynie na niewielkim obszarze w okolicy Baviaanskloof.

</doc>
<doc id="5047865" url="https://pl.wikipedia.org/wiki?curid=5047865" title="Joaquim Torra i Pla">
Joaquim Torra i Pla



</doc>
<doc id="5047870" url="https://pl.wikipedia.org/wiki?curid=5047870" title="Magdalena Janiuk">
Magdalena Janiuk

Magdalena Janiuk z domu Pytel (ur. 16 kwietnia 1992 w Bielsku-Białej) – polska siatkarka, grająca na pozycji środkowej, wychowanka klubu BKS Stal Bielsko-Biała.
W latach 2009-2011 znajdowała się w szerokiej kadrze BKS Aluprof Bielsko-Biała występującej w PlusLidze Kobiet. W styczniu 2011 roku zadebiutowała w Lidze Mistrzyń w meczu grupowym przeciwko drużynie Dinamo Romprest Bukareszt w Rumunii. W polskiej ekstraklasie pierwszy mecz rozegrała we wrześniu 2020 roku przeciwko drużynie ŁKS Łódź, zdobywając nagrodę dla najlepszej siatkarki.
W sezonie 2020/2021 TAURON Ligi zagrała w 20 meczach zdobywając w nich 158 punktów, w tym: 6 asów serwisowych, 52 punktowe bloki, 100 ataków. Otrzymała także cztery statuetki MVP dla najbardziej wartościowej zawodniczki meczu.
Sukcesy klubowe.
Mistrzostwo Polski:

</doc>
<doc id="5047875" url="https://pl.wikipedia.org/wiki?curid=5047875" title="Kościół Świętego Ducha w Legionowie">
Kościół Świętego Ducha w Legionowie

Kościół Świętego Ducha w Legionowie – rzymskokatolicki kościół parafialny należący do parafii św. Jana Kantego w Legionowie (dekanat legionowski diecezji warszawsko-praskiej).
Budowa kościoła została rozpoczęta w dniu 6 czerwca 1979 roku. Projektantem świątyni był architekt Krzysztof Chwalibóg. Kamień węgielny został poświęcony i wmurowany przez kardynała Stefana Wyszyńskiego w dniu 8 października 1979 roku. Budowla została poświęcona przez kardynała Józefa Glempa w uroczystość Zmartwychwstania Pańskiego, w dniu 22 kwietnia 1984 roku. Uroczyście świątynia została konsekrowana przez biskupa Kazimierza Romaniuka, pierwszego ordynariusza diecezji warszawsko-praskiej, w dniu 19 października 2003 roku.

</doc>
<doc id="5047881" url="https://pl.wikipedia.org/wiki?curid=5047881" title="Miami Open 2021 (kobiety)">
Miami Open 2021 (kobiety)

Miami Open 2021, właśc. Miami Open presented by Itaú 2021 – tenisowy turniej WTA kategorii WTA 1000 w sezonie 2021 z cyklu Miami Open rozgrywany w dniach 23 marca–4 kwietnia 2021 roku w Miami na kortach twardych o puli nagród wynoszącej 3 260 190 dolarów amerykańskich.

</doc>
<doc id="5047888" url="https://pl.wikipedia.org/wiki?curid=5047888" title="FK Šumadija Aranđelovac">
FK Šumadija Aranđelovac

Fudbalski Klub Šumadija Aranđelovac (serb.: Фудбалски Клуб Шумадија Аранђеловац) – serbski klub piłkarski z siedzibą w Aranđelovacu (w okręgu szumadijskim). Został utworzony w 1929 roku. Obecnie występuje w Srpskiej lidze (3. poziom serbskich rozgrywek piłkarskich), w grupie Zapad. 
Historia.
W czasach Socjalistycznej Federacyjnej Republiki Jugosławii najwyższym poziomem rozgrywek piłkarskich w których "FK Šumadija" występował to rozgrywki Drugiej ligi SFR Јugoslavije, gdzie klub występował 11 sezonów: 1955/56-56/57 i 1971/72-79/80.
W czasach Federalnej Republiki Jugosławii najwyższym poziomem rozgrywek piłkarskich w których "FK Šumadija" występował to rozgrywki Drugiej ligi SR Јugoslavije, gdzie klub występował 2 sezony: 1996/97 i 1997/98.
Stadion.
Klub rozgrywa swoje mecze domowe na stadionie Stadion Gradski w Aranđelovacu, który może pomieścić 5.000 widzów.
Sezony.
 * Z powodu sytuacji epidemicznej związanej z koronawirusem COVID-19 rozgrywki sezonu 2019/2020 zostały zakończone po rozegraniu 19 kolejek.

</doc>
<doc id="5047889" url="https://pl.wikipedia.org/wiki?curid=5047889" title="Rising ER6">
Rising ER6

Rising ER6 – elektryczny samochód osobowy klasy średniej produkowany pod chińską marką Rising w latach 2020–2022.
Historia i opis modelu.
W styczniu 2020 roku chiński koncern SAIC przedstawił nowy model awangardowo stylizowanego sedana z napędem elektrycznym, który pierwotnie zasilił ofertę marki Roewe jako element nowej linii modelowej "R", nosząc szeroko rozstawiony napis producenta między reflektorami. 
Podczas debiutu rynkowego w sierpniu 2020 zdecydowano się na bardziej odrębny dobiór logotypów, zdobiąc pojazd nowymi znaczkami ze stylizowaną literą "R". Po tym, jak w marcu 2021 roku SAIC ogłosiło wydzielenie linii "R" jako samodzielną markę samochodów elektrycznych, ER6 zasilił jej ofertę razem z SUV-em Marvel R. Z końcem 2021 roku dokonano korekty nazwy z "R" na "Rising ER6".
Samochód powstał jako bliźniacza konstrukcja wobec Roewe ei6 Max wraz ze spalinowym i6 Max, odrózniając się od niego głównie stylizacją przedniej części nadwozia.
Sprzedaż.
Rising ER6 zadebiutował oficjalnie na wewnętrznym chińskim rynku 8 miesięcu po pierwszej prezentacji informacji i zdjęć, w sierpniu 2020 roku. Dostawy pierwszych egzemplarzy rozpoczęły się we wrześniu, z 2820 sprzedanymi sztukami przez pierwsze 3 miesiące sprzedaży. Samochód zniknął z oferty w ramach resturyzacji i skoncentrowania się na nowej generacji modelu R7 i F7 pod koniec 2022 roku.
Dane techniczne.
Układ napędowy Rising ER6 tworzy silnik elektryczny, który rozwija moc maksymalną 181 KM i maksymalny moment obrotowy 280 Nm. Prędkość maskymalna pojazdu wynosi 185 km/h, z kolei 100 km/h osiąga on w 8,3 sekundy. Dzięki baterii o pojemności 69,9 kWh zasięg pojazdu na jednym ładowaniu wynosi ok. 620 kilometrów według chińskiego cyklu pomiarowego NEDC.

</doc>
<doc id="5047905" url="https://pl.wikipedia.org/wiki?curid=5047905" title="Aleksander Zakrzewski (kartograf)">
Aleksander Zakrzewski (kartograf)

Aleksander Zakrzewski (ur. 12 grudnia 1799 w Sandomierzu, zm. 22 kwietnia 1866 w Krakowie) – oficer Królestwa Polskiego, polski kartograf, litograf.
Życiorys.
Urodził się 12 grudnia 1799 w Sandomierzu. W 1818 konduktor w korpusie Inżynierów, w 1825 otrzymał stopień podporucznika. Brał udział w powstaniu listopadowym i został awansowany na stopień porucznika, a następnie kapitana. W październiku 1831 otrzymał Złoty Krzyż Orderu Virtuti Militari.
Wyemigrował do Francji i był autorem planów Francji i Paryża. W latach 1848–1853 brał udział w wyprawie naukowej na Madagaskar i Tahiti. Jako pierwszy wykonał mapę Markizów. Następnie udał się do Stanów Zjednoczonych i wykonał plan San Francisco oraz brał udział w wykonaniu map stanu Arizona.
Był również autorem planu Warszawy. Pod koniec życia powrócił do kraju i zamieszkał w Krakowie, gdzie zmarł 22 kwietnia 1866.

</doc>
<doc id="5047906" url="https://pl.wikipedia.org/wiki?curid=5047906" title="Jakuszowo I">
Jakuszowo I

Jakuszowo I – dawna kolonia. Tereny na których leżała znajdują się obecnie na Białorusi, w obwodzie witebskim, w rejonie głębockim, w sielsowiecie Prozoroki.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś a następnie kolonia leżała w Polsce, w województwie wileńskim, w powiecie dziśnieńskim, w gminie Czerniewicze, a od 1929 w gminie Prozoroki.
Według Powszechnego Spisu Ludności z 1921 roku zamieszkiwało tu 28 osób, wszystkie były wyznania prawosławnego i zadeklarowały białoruską przynależność narodową. Były tu 4 budynki mieszkalne. W 1931 w 3 domach zamieszkiwało 18 osób.
Wierni należeli do parafii rzymskokatolickiej w Prozorokach. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Prozorokach.

</doc>
<doc id="5047912" url="https://pl.wikipedia.org/wiki?curid=5047912" title="Jakuszowo II">
Jakuszowo II

Jakuszowo II – dawna kolonia. Tereny, na których leżała, znajdują się obecnie na Białorusi, w obwodzie witebskim, w rejonie głębockim, w sielsowiecie Prozoroki.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś a następnie kolonia leżała w Polsce, w województwie wileńskim, w powiecie dziśnieńskim, w gminie Czerniewicze, a od 1929 w gminie Prozoroki.
Według Powszechnego Spisu Ludności z 1921 roku zamieszkiwały tu 24 osoby, 1 była wyznania rzymskokatolickiego, a 23 prawosławnego. Jednocześnie wszyscy mieszkańcy zadeklarowali białoruską przynależność narodową. Były tu 4 budynki mieszkalne. W 1931 w 5 domach zamieszkiwało 28 osób.
Wierni należeli do parafii rzymskokatolickiej w Prozorokach. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Prozorokach.

</doc>
<doc id="5047917" url="https://pl.wikipedia.org/wiki?curid=5047917" title="Jerzy Sepioł">
Jerzy Sepioł

Jerzy Stefan Sepioł (ur. 11 kwietnia 1947 w Ścinawie) – polski fizykochemik zajmujący się zagadnieniami spektroskopowymi, profesor nauk chemicznych.
Aktywność zawodowa.
Pracuje w Instytucie Chemii Fizycznej PAN.
Do 2019 opublikował ok. 70 artykułów naukowych. 
Wypromował 3 doktorów.
Odbył kilka staży zagranicznych, między innymi w Szwajcarii (ETH Zurych) i Francji (CNRS w Orsay).
Część jego publikacji powstała we współpracy z prof. oraz dr. inż. Janem Jasnym.
Wyróżnienia.
Wyróżniony Nagrodą Wydziału Nauk Matematycznych, Fizycznych i Chemicznych PAN (1991).
Zakres badań.
Główne obszary prowadzonych przez niego badań to:
Linki zewnętrzne.
Prof. Jerzy Sepioł, Photochemistry and Spectroscopy Department, Group 29

</doc>
<doc id="5047920" url="https://pl.wikipedia.org/wiki?curid=5047920" title="György Kósa">
György Kósa

György Kósa (ur. 24 kwietnia 1897 w Budapeszcie, zm. 16 sierpnia 1984 tamże) – węgierski kompozytor i pianista.
Życiorys.
Już w dzieciństwie przejawiał uzdolnienia muzyczne i podjął pierwsze próby kompozytorskie. W wieku 10 lat rozpoczął prywatnie naukę gry na fortepianie u Béli Bartóka, następnie w latach 1908–1915 był jego studentem w Królewskiej Akademii Muzycznej w Budapeszcie. Uczył się też kompozycji u Viktora Herzfelda i Zoltána Kodálya (1908–1912) oraz fortepianu u Ernő Dohnányiego (1915–1916). W latach 1916–1917 był korepetytorem opery w Budapeszcie. W latach 1917–1920 odbył tournée jako pianista po Niemczech, Austrii, Włoszech i Afryce Północnej. Od 1920 do 1921 roku pełnił funkcję dyrygenta teatru w Trypolisie. Po powrocie do Budapesztu w 1921 roku występował jako akompaniator, od 1927 do 1960 roku uczył gry na fortepianie w Akademii Muzycznej.
Jako pianista wykonywał zarówno repertuar klasyczny, jak i muzykę współczesną. Otrzymał nagrodę im. Erkela (1955). W 1963 roku uhonorowany tytułem Zasłużonego Artysty (Érdemes Művésze díj), a w 1972 roku Wybitnego Artysty (Kiváló Művésze-díj).
Twórczość.
Twórczość Kósy ukształtowała się pod wpływem ekspresjonizmu, kompozytor podejmował w swoich dziełach tematykę religijną i ogólnoludzką. Silne znaczenie w jego twórczości mają inspiracje literackie, w utworach wokalnych czerpał m.in. z Biblii, poezji chińskiej, utworów Villona, Rilkego i T.S. Eliota. Początkowo pozostawał pod wpływem twórczości Béli Bartóka, jednak nie przejął od niego fascynacji folklorem, do którego sięgał jedynie marginalnie, w poszukiwaniu elementów fantastycznej baśniowości. Symfonie Kósy mają charakter programowy i nawiązują do wzorców mahlerowskich.

</doc>
<doc id="5047924" url="https://pl.wikipedia.org/wiki?curid=5047924" title="Calypso Botez">
Calypso Botez

Calypso Botez (ur. 1880, zm. 1933) – rumuńska pisarka, sufrażystka i działaczka na rzecz praw kobiet.
Życiorys.
Botez urodziła się w 1880 roku w Bacău. Ukończyła studia na Uniwersytecie w Jassach. Przeprowadziła się do Bukaresztu, gdzie uczyła w szkole średniej. Została przewodniczącą Czerwonego Krzyża w Galati. W 1917 r. wraz z Marią Baiulescu, Ellą Negruzzi i Eleną Meissner utworzyła Rumuński Związek Kobiet (UFR). W swoich pracach pisała o prawach kobiet, podkreślając, że pierwszy artykuł rumuńskiej konstytucji głosi, że wszyscy obywatele są równi. W 1919 roku opublikowała "Problem praw kobiety rumuńskiej". Prowadziła kampanię na rzecz reformy uprawnień rządu, praw kobiet i reformy prawa rozwodowego. W 1920 roku opublikowała "Problem feminizmu." "Systematyzacja jego elementów." W 1921 roku była współzałożycielką "Consiliul Naţional al Femeilor Române".

</doc>
<doc id="5047931" url="https://pl.wikipedia.org/wiki?curid=5047931" title="Guy Brice Parfait Kolélas">
Guy Brice Parfait Kolélas

Guy Brice Parfait Kolélas (ur. 6 sierpnia 1959 w Brazzaville, zm. 22 marca 2021) – kongijski polityk i ekonomista. Od 2008 roku był ministrem rybołówstwa, a następnie, do 2015, ministrem służby publicznej i reformy państwa. Był kandydatem na urząd prezydenta w 2016 oraz 2021 roku, kiedy to uważany był za głównego kandydata opozycji.
Życiorys.
Był synem Bernarda Kolélasa, byłego premiera Konga i Jacqueline Mounzeze. Ukończył liceum Savorgnan de Brazza. W 1983 roku uzyskał licencjat z ekonomii na Uniwersytecie Marien Ngouabi. W 1985 roku uzyskał tytuł magistra w dziedzinie ekonomii na Uniwersytecie w Besançon. W 1986 roku rozpoczął studia ekonomiczne na Uniwersytecie w Dijon. W 1987 roku ukończył studia podyplomowe w zakresie transportu międzynarodowego w Międzynarodowym Instytucie Transportu w Miluzie. W latach 1987–1994 wykładał ekonomię i rachunkowość na uczelni w Dijon. W 1993 roku uzyskał doktorat z ekonomii przemysłu. W latach 1999-2000 był odpowiedzialny za marketing w Izbie Handlowo-Przemysłowej Yvelines-Val d'Oise.
W 1997 roku założył dwie firmy, jedną zlokalizowaną w Południowej Afryce zajmującą się śledzeniem nielegalnego handlu kobaltem i miedzią, drugą zlokalizowaną we Francji i zajmującą się doradztwem w zakresie zarządzania. 14 października 1997 roku, wraz z ojcem i rodziną, został zmuszony do ucieczki z kraju. Zamieszkali na Mali. Do kraju powrócił w 2005 roku, na pogrzeb matki.
Kariera polityczna.
W 1989 roku prowadził kampanie wyborczą Kongijskiego Ruchu na rzecz Demokracji i Rozwoju Integralnego (MCDDI). W 2007 roku MCDDI podpisało umowę koalicyjną z rządzącą Kongijską Partią Pracy. W wyniku tej koalicji dołączył do rządu jako minister rybołówstwa. W 2009 roku został ministrem służby publicznej i reformy państwa, na tym stanowisku służył do 2015 roku.
W 2015 roku publicznie sprzeciwił się nowelizacji konstytucji oraz organizacji referendum. Brał wówczas udział w ulicznych protestach w wyniku których siły bezpieczeństwa otoczyły jego dom.
Wybory prezydenckie w 2016 roku.
W wyborach prezydenckich w 2016 roku był jednym z kandydatów, wystawionym przez Kongijski Ruch na rzecz Demokracji i Rozwoju. Uplasował się wówczas na drugim miejscu, ustępując urzędującemu prezydentowi Denisowi Sassou-Nguesso, z wynikiem 15,04% (209 632 głosów).
19 marca 2017 roku został prezesem Związku Demokratów i Humanistów (UDH-Yuki).
Wybory prezydenckie w 2021 roku.
3 marca 2021 roku Kolelas ogłosił iż będzie ubiegał się o urząd prezydenta w nadchodzących wówczas wyborach. Był typowany jako główny kontrkandydat Sassou-Nguesso (urzędującego od 1979 z pięcioletnią przerwą). W trakcie kampanii Kolelas narzekał, że "Kongo stało się państwem policyjnym", powołując się m.in. na sytuację w której to utrudniano mu wejście do samolotu, kiedy to miał lecieć na północ kraju.
18 marca 2021 roku poinformował dziennikarzy, że obawia się, iż zachorował na malarię. 20 marca był widziany w masce tlenowej oraz z mankietem do pomiaru ciśnienia na ramieniu. Do szpitala trafił z powodu stwierdzenia u niego choroby COVID-19. Będąc w szpitalu zwrócił się do swoich wyborców prosząc ich o to, żeby poszli na wybory. Zmarł dzień po zakończeniu wyborów, 22 marca 2021 roku w samolocie, który miał go przetransportować z Brazzaville do Francji na leczenie. Według wyników wyborów, opublikowanych 23 marca 2021 roku, w wyborach prezydenckich uzyskał 7,84% głosów.
Życie prywatne.
Był żonaty, miał dwójkę dzieci.

</doc>
<doc id="5047935" url="https://pl.wikipedia.org/wiki?curid=5047935" title="Pałac w Mukdenie">
Pałac w Mukdenie

Pałac cesarski w Shenyangu () lub Pałac w Shenyangu () znany pod historyczną nazwą Pałac w Mukdenie (lub Pałac Mukden (anglicyzm)) – siedziba trzech pierwszych władców dynastii mandżurskiej w latach 1625-44. Od zdobycia Pekinu regionalna rezydencja cesarska. Po upadku cesarstwa przekształcony na muzeum. W 2004 r. wpisany na listę światowego dziedzictwa UNESCO.
Historia.
Budowę pałacu rozpoczął w latach 1625-26 Nurhaczy (część wschodnia), kontynuował w latach 1627-37 Hong Taiji (część centralna). Siedzibę dynastii stanowił jeszcze w początkach panowania Shunzhi, ustępując miejsca zdobytemu w 1644 roku Zakazanemu Miastu w Pekinie. Mukden zachował jednak swój prestiż jako starsza siedziba dynastii. Od 1671 r. używany jako druga stolica i okresowa rezydencja imperialna podczas cesarskich wizyt w północno-wschodnich Chinach do końca dynastii Qing.
Za cesarza Qianlonga rozbudowywano pałac dwukrotnie: w latach 1746-48 przebudowano fragment części centralnej a resztę odnowiono i wyremontowano, ostateczną formę otrzymał w latach 1781-83 – dodano część zachodnią i rozbudowano centralną.
Ostatni raz panujący cesarz odwiedził pałac w 1829 r. – był to cesarz Daoguang podczas podróży na wschód w dziewiątym roku panowania. Wcześniej w ciągu przeszło 150 lat (od dziesiątego roku cesarza Kangxi (1671)) wszyscy cesarze odwiedzali Shenyang, łącznie dziesięć razy.
W 1900 r. wkroczyła armia carska, pałac opanowali na kilka lat Rosjanie. W 1905 r. Japończycy pokonali Rosjan w bitwie pod Mukdenem i przejęli pałac wraz z miastem ujawniając światu niektóre jego sekrety i skarby.
Po upadku dynastii Qing i przejęciu cesarskich majątków przez rząd pałac przekształcono na muzeum w 1926 r. Wpisanie w 1961 r. na pierwszą listę pomogło przetrwać w nadchodzących czasach rewolucji kulturalnej oraz zapewniło dalszą ochronę, konserwację i naprawy zgodne z zasadami zachowania zabytków.
W 2004 r. wpisany na listę światowego dziedzictwa UNESCO jako rozszerzenie dotychczasowego wpisu: "Pałac cesarski dynastii Ming i Qing, Pekin (Kryt. III, IV / 1987)". Nazwę wpisu zmieniono na "Pałace Cesarskie Dynastii Ming i Qing w Pekinie i Shenyangu".
Opis pałacu – układ i architektura.
W Chinach obecnie istnieją tylko dwa porównywalne cesarskie zespoły pałacowe: w Pekinie i Shenyangu.
Wzorowany na Zakazanym Mieście w Pekinie nie jest jednak jego kopią. Styl architektoniczny Zakazanego Miasta w Shenyangu ma także unikalne cechy mandżurskie, mongolskie i tybetańskie. Poza tym jest wielokrotnie mniejszy.
Pałac zajmuje powierzchnię około 63 tys. m2 (6,3 ha) a powierzchnia budynków niemal 19 tys. m2 na co składa się ponad 500 pomieszczeń.
Pałac znajduje się w historycznym centrum Mukdenu (dzisiejszy Shenyang) a jego teren jest otoczony miejskimi kwartałami mieszkalnymi, handlowymi i usługowymi. Sam pałac składa się ze 114 budynków, zgodnie z układem architektonicznym i sekwencją konstrukcyjną podzielonych na trzy części: wschodnią, centralną i zachodnią.
Część wschodnia (东路 – Dōng lù, East Road).
Najstarsza, zbudowana przez Nurchaczego. Ma wymiary 190 na 75 m. Służyła jako miejsce ważnych uroczystości. Teren jest otoczony murem z małą bramą od południa. Najważniejszym budynkiem jest Dà Zhèng Diàn (大政殿 – Wielki Pałac): Pawilon Da Zheng – Da Zheng Hall (1626 r.) szczególnie spektakularna drewniana konstrukcja, zarówno pod względem projektu, jak i skali. To ośmiokątny budynek w kształcie namiotu nomadów o drewnianej konstrukcji słupowej, o dachu z podwójnymi okapami, pokrytym szkliwioną dachówką, stojący na niskim schodkowym cokole zbudowanym z rzeźbionego kamienia. Rzeźbione drewniane elementy pod okapami przedstawiają zwinięte złote chińskie smoki i inne zwierzęta. Ta architektura znacznie różni się od Pałacu w Pekinie.
Pawilon za Dà Zhèng Diàn
Pierwotny układ wschodniej części pałacu wraz z otaczającymi ośmioma kwartałami starego miasta stanowił odzwierciedlenie w architekturze miejskiej organizacji obozu Dżurdżenów, systemu dowodzenia armii i rządzenia państwem Nurchaczego. Na szczycie, w centrum Dà Zhèng Diàn – pawilon/namiot władcy, przy nim pawilony dowódców prawego i lewego skrzydła, następnie pawilony dowódców ośmiu chorągwi tworzące razem Shi Wang Ting. Dookoła kwartału z pałacem, osiem miejskich kwartałów – każdy przypisany jednej chorągwi. Wszystko razem stanowiło kompletny, ufortyfikowany obóz wojenny.
Część centralna (中路 – Zhōng lù, Middle Road).
Zbudowana w latach 1627-37 przez cesarza Hong Taiji. Potem dwukrotnie rozbudowywana w czasach cesarza Qianlonga w latach 1746-48 i 1781-83.
Była rezydencją cesarską w czasach dynastii Qing. Składa się z ponad 50 budynków, tworzących prostokąt o wymiarach 280 m na 125 m. Budowle wykonane są z cegły, kamienia i drewna. Układ jest symetryczny w stosunku do osi północ-południe. Budynki są głównie jedno- lub dwupiętrowe. Ta sekcja może być podzielona na pięć części w zależności od funkcji.
Od południa główne wejście prowadzi przez Bramę Daqing (大清门 – Dàqīngmén) na główny dziedziniec, otoczony zabudową pałacową. Po bokach znajdują się sale sądowe z trybunami muzycznymi i łukami. Na wschód od Bramy znajduje się Świątynia Cesarskich Przodków Shengjing (盛京太庙 – Shèngjīng Tàimiào – Świątynia Shengjing). Po północnej stronie dziedzińca głównym budynkiem jest duży Chongzheng Hall (崇政殿 – Chóngzhèng Diàn – Pawilon Chongzheng) zbudowany z drewna. Ma pięć przęseł i był używany przez cesarza jako miejsce sprawowania rządów (urzędowania i rządzenia). Nie ma wewnętrznego sufitu, a drewniane konstrukcje są kolorowo pomalowane wzorami złotych smoków w stylu wczesnej dynastii Qing. Po wschodniej i zachodniej stronie Pawilonu Chongzheng znajdują się Brama Zuoyi (左翊门 – Zuǒyìmén) i Brama Yuoyi (右翊门 – Yòuyìmén), zapewniające wejście do obszarów mieszkalnych znajdujących się dalej na północ. Bramy i Chongzheng Hall reprezentują główne style architektoniczne i dekoracyjne wczesnych pałaców.
Pałac Qingning (清宁宫 – Qīngníng gōng) (1627-32) jest głównym elementem architektonicznym w północnej części. Była to rezydencja cesarza Taizonga i jego cesarzowej, była również używana do ceremonii ofiarnych szamanizmu. Jest zbudowany z szarej cegły, z drewnianymi drzwiami i oknami pomalowanymi na czerwono. Stoi na 4-metrowej platformie, zgodnie z tradycją ludu Nuzhen (Mandżurów). Przed pałacem znajduje się Wieża Fenghuang (凤凰楼 – Fènghuáng lóu – Wieża/Dom/Pawilon Feniksa), będąca wieżą bramną wewnętrznego dziedzińca pałacu Qingning, ma po trzy przęsła na każdym z trzech pięter. Po obu stronach znajdują się budynki pałacowe dla konkubin.
Wschodnia rezydencja (东所 – Dongsuo) była używana przez matkę cesarza po tym, jak dynastia Qing przeniosła swoją stolicę do Pekinu. Zachodnia rezydencja (西所 – Xisuo) była pałacem, w którym mieszkali cesarze i cesarzowe podczas ich wizyt w północno-wschodnich Chinach.
Część zachodnia (西路 – Xī lù, West Road).
Zbudowana jako ostatnia przez cesarza Qianlonga w latach 1781-83. Ma wymiary 137 na 55 m, obejmuje 15 budynków i dzieli się na dwie części. Jiayin Hall (嘉荫堂 – Jiāyīn Táng – Pawilon Jiayin) i teatr ze sceną znajdują się w części południowej. Ta część była używana do przedstawień operowych oraz małych bankietów. W północnej części najważniejszy jest Pawilon Wensu (文溯阁 – Wénsù Gé) w którym znajdowała się ważna i cenna cesarska biblioteka – jedna z czterech cesarskich i siedmiu w ogóle .
Obecnie większość budynków w Zakazanym Mieście Shenyang jest odrestaurowanych i eksponowanych na podstawie historycznego archiwum 《黑图档》 – „Black Picture File”, dzięki czemu możemy zobaczyć wygląd pałacu z czasów dynastii Qing.
Zbiory i kolekcje.
Przez stulecia przywożono do pałacu znaczną część cesarskich skarbów i zbiorów, dzięki czemu stał się prawdziwą skarbnicą zabytków władców dynastii Qing. Po upadku cesarstwa wywieziono do Pekinu ponad 110 tys. eksponatów. Większość z nich już nie wróciła (znaczna ilość znajduje się obecnie w Tajpej (w Narodowym Muzeum Pałacowym), w Pekinie, Nankinie i innych miejscach).
Po powstaniu ChRL przez dziesięciolecia kolekcja została ponownie stworzona dzięki przekazywaniu eksponatów z między innymi: Pekinu, Nankinu, Szanghaju oraz "darowizn społecznych". Obecnie liczy ponad 105 tys. różnorodnych eksponatów. Szczególnie wiele dworskich artykułów i wyposażenia, tkactwa i haftów, laki i emalii (cloisonné), porcelany Qing, kaligrafii i malarstwa Ming i Qing. W tym 206 zabytków kultury pierwszej klasy.
Wśród najcenniejszych i najbardziej znanych eksponatów są:
Oprócz powyższych można wymienić jeszcze liczne szaty cesarzy poczynając od codziennych, nieformalnych strojów Hong Taiji pokazujących sposób ubierania Mandżurów przed zdobyciem Pekinu, poprzez uroczyste, formalne i ceremonialne stroje kolejnych władców co pozwala na prześledzenie zmian i rozwoju cesarskiej symboliki w czasach dynastii Qing.
Spełniane kryteria UNESCO i ich ocena.
Kryterium I: kompleks Pałacu Cesarskiego z czasów dynastii Qing w Shenyangu stanowi arcydzieło i znaczący element rozwoju architektury pałaców cesarskich w Chinach (Kompleks Pałacu Cesarskiego w Shenyangu stanowi arcydzieło i kluczowy element rozwoju architektury pałaców cesarskich w Chinach. Jest to bardzo znaczące osiągnięcie, stanowiące twórczą integrację różnorodnych elementów, rozwiniętych przez różne grupy etniczne, a zwłaszcza Mandżurów).
Kryterium II: architektura kompleksu Pałacu Cesarskiego wykazuje ważną wymianę wpływów tradycyjnej i chińskiej architektury pałacowej, szczególnie w XVII i XVIII wieku (Architektura kompleksu Pałacu Cesarskiego wprowadziła elementy nawiązujące do tradycji mandżurskiej, a także do form i motywów ludów Han, Mongołów i Tybetańczyków. Pałac jest znaczącym dowodem rozwoju, który doprowadził do późniejszych kreacji w Pekinie i okolicach).
Kryterium III: kompleks Pałacu Cesarskiego niesie wyjątkowe dowody na żywe tradycje i zwyczaje szamanizmu praktykowane przez ludność mandżurską od wieków (Nominacja odwołuje się przy tym kryterium do utraconych tradycyjnych cech kulturowych, czego wyjątkowym dowodem jest kompleks Pałacu Cesarskiego. Dowody te obejmują miejsca ofiarne dla cesarzy wewnątrz Pałacu Qingning, które są świadectwem zwyczajów szamanizmu praktykowanych przez ludność mandżurską od wieków).
Kryterium IV: kompleks Pałacu Cesarskiego w Shenyangu jest wybitnym przykładem mandżurskiej architektury pałacowej i stanowi świadectwo ewolucji tej architektury w XVII i XVIII wieku (Kompleks Pałacu Cesarskiego w Shenyangu jest rzeczywiście wybitnym przykładem mandżurskiej architektury pałacowej. Przedstawia dowody ewolucji tej architektury od XVII do XVIII wieku. Jednocześnie kompleks przedstawia wyjątkowe dowody różnych lokalnych tradycji: Mandżurów i innych grup etnicznych w regionie).

</doc>
<doc id="5047939" url="https://pl.wikipedia.org/wiki?curid=5047939" title="Kościół św. Wojciecha w Kościelcu (powiat kaliski)">
Kościół św. Wojciecha w Kościelcu (powiat kaliski)

Kościół świętego Wojciecha w Kościelcu (powiat kaliski) – rzymskokatolicki kościół parafialny należący do parafii pod tym samym wezwaniem (dekanat Stawiszyn diecezji kaliskiej).
Jest to świątynia składająca się z drewnianej nawy z 1708 roku, murowanego prezbiterium romańskiego z ok. połowy XII wieku i kruchty z końca XVI wieku. Kościół remontowany był w 1761 i 1904 roku oraz w latach 1991–94 przez firmę Jana Migla (otrzymał wówczas nowe pokrycie dachu).
Budowla jest jednonawowa, orientowana, posiada konstrukcję zrębową. Prezbiterium jest murowane, reprezentuje styl romański, zwieńczone jest absydą, z boku jest umieszczona zakrystia. Z boku nawy znajduje się drewniana kaplica wzniesiona na planie ośmiokąta, nakryta namiotowym dachem blaszanym i cebulastym dachem hełmowym. Dach kościoła jest dwukalenicowy, pokryty blachą miedzianą, na dachu jest umieszczona kwadratowa wieżyczka na sygnaturkę. Zwieńcza ją blaszany cebulasty dach hełmowy z latarnią i krzyżem. Wnętrze świątyni jest wyłożone boazerią. Nawa nakryta jest stropem płaskim z fasetą, natomiast prezbiterium – sklepieniem kolebkowym. We wnętrzu znajduje się chór muzyczny, charakteryzujący się wybrzuszonym parapetem w części centralnej, podparty dwoma słupami. Umieszczone są na nim organy o 5 głosach, wykonane przez firmę Dominika Biernackiego w XIX wieku. Belka tęczowa jest ozdobiona krucyfiksem. Wyposażenie w stylu rokokowym pochodzi z 1 połowy XVIII wieku, należą do niego: ołtarz główny, dwa ołtarze boczne, ambona i chrzcielnica.

</doc>
<doc id="5047942" url="https://pl.wikipedia.org/wiki?curid=5047942" title="Calcio Verbania">
Calcio Verbania

Calcio Verbania (wł. Associazione Sportiva Dilettantistica Calcio Verbania) – włoski klub piłkarski, mający siedzibę w mieście Verbania, w północno-zachodniej części kraju, grający od sezonu 2020/21 w rozgrywkach Eccellenza Piemonte-Valle d'Aosta.
Historia.
Chronologia nazw: 
Klub sportowy US Verbania został założony w miejscowości Verbania w 1932 roku. Początkowo zespół rozgrywał mecze towarzyskie, a potem dołączył do FIGC i w sezonie 1933/34 debiutował w rozgrywkach Terza Divisione Piemontese (D5). W sezonie 1935/36 jako trzeci poziom została wprowadzona Serie C, ale klub zrezygnował z dalszych występów. Po roku nieaktywności w 1936 klub z nazwą AC Intra startował w Prima Divisione Piemontese (D4). W 1939 klub zmienił nazwę na Verbania Sportiva. W sezonie 1939/40 zajął 6.miejsce w grupie A "Prima Divisione Piemontese", ale potem z powodu II wojny światowej zawiesił działalność.
Po zakończeniu II wojny światowej, klub wznowił działalność w 1945 roku i został zakwalifikowany do "Prima Divisione Piemontese". W 1946 otrzymał promocję do "Serie C". W 1948 roku w wyniku reorganizacji systemu lig został zdegradowany do Promozione Nord. W 1952 po kolejnej reorganizacji systemu lig klub pozostał w czwartej lidze, zwanej "IV Serie". W 1957 liga zmieniła nazwę na "Campionato Interregionale - Seconda Categoria". W 1958 roku zespół spadł do Campionato Dilettanti (D5). W sezonie 1958/59 zajął 6.miejsce w grupie A "Campionato Dilettanti Piemonte-Valle d'Aosta" i został promowany do Serie D.
11 lipca 1959 roku po długich negocjacjach odbyła się fuzja pomiędzy "Verbania Sportiva" i "Società Sportiva Libertas Pallanza", w wyniku czego oficjalnie narodziła się Verbania Calcio. W sezonie 1959/60 zespół startował w Prima Categoria Piemonte-Valle d'Aosta (D5). W 1965 zespół otrzymał promocję do Serie D, a w następnym roku do "Serie C". W 1972 klub zmienił nazwę na AC Verbania, a w 1973 spadł do "Serie D", po czym znów zmienił nazwę, tym razem na AC Verbania Calcio, a w 1974 spadł do Promozione Piemonte-Valle d'Aosta. Przed rozpoczęciem sezonu 1978/79 "Serie C" została podzielona na dwie dywizje: Serie C1 i Serie C2, wskutek czego poziom "Promozione" został obniżony do szóstego stopnia. W 1988 zespół awansował do Campionato Interregionale, a w 1991 został zdegradowany do Eccellenza Piemonte-Valle d'Aosta, która w 1996 została przemianowana na "Campionato Nazionale Dilettanti". W 1999 klub otrzymał promocję do "Serie D". Jednak w 2003 wrócił do szóstej ligi, zwanej ponownie "Eccellenza", po czym klub przyjął nazwę ASD Calcio Verbania. W sezonie 2005/06 zajął 15.miejsce w grupie A "Eccellenza Piemonte-Valle d'Aosta" i został zdegradowany do "Promozione". W 2006 roku klub ogłosił upadłość.
Latem 2006 powstał nowy klub o nazwie ASD Amici del Verbania, który przejął cały majątek zlikwidowanego klubu i startował w sezonie 2006/07 w "Promozione Piemonte-Valle d'Aosta". W 2008 klub przywrócił nazwę ASD Calcio Verbania, a w 2010 otrzymał promocję do "Eccellenza Piemonte-Valle d'Aosta". W 2011 klub zmienił nazwę na SSD Verbania Calcio 1959, a w 2012 awansował do "Serie D". W 2014 spadł do "Eccellenza Piemonte-Valle d'Aosta". Przed rozpoczęciem sezonu 2014/15 wprowadzono reformę systemy lig, wskutek czego "Eccellenza" awansowała na piąty poziom. W sezonie 2015 klub został zdegradowany do "Promozione Piemonte-Valle d'Aosta", a w 2016 do "Prima Categoria Piemonte-Valle d'Aosta", ale potem zaprzestał wszelkiej działalności, chociaż pozostał jednak stowarzyszonym z FIGC do 2018 roku.
Latem 2016 roku "ASDC Virtus Verbania" (dawniej "Virtus Cusio"), przeniósł swoją siedzibę z San Maurizio d'Opaglio do Madonna del Sasso, zmienił nazwę na ASD Calcio Verbania i startował w rozgrywkach "Serie D", spadając po zakończeniu sezonu 2016/17 do "Eccellenza Piemonte-Valle d'Aosta". 
W 2017 roku inny miejski klub "ASD Inter Farmaci Verbania" uzyskał prawo do używania symbolu rozwiązanego "SSD Verbania Calcio 1959" i zmienił nazwę na ASD Città di Verbania, po czym startował w mistrzostwach "Promozione Piemonte-Valle d'Aosta", awansując do "Eccellenza". Zatem w sezonie 2017/18 istniały dwa kluby, które twierdziły, że kontynuują tę samą sportową tradycję. Ale następnie z powodu problemów ekonomicznych klub "ASD Città di Verbania" zrzekł się rejestracji w mistrzostwach "Eccellenza" i został rozwiązany.
W sezonie 2018/19 klub "ASD Calcio Verbania" jako jedyny następca historycznego klubu zwyciężył w grupie A "Eccellenza Piemonte-Valle d'Aosta" i awansował do "Serie D". W sezonie 2019/20 zajął przedostatnie 17.miejsce w grupie A "Serie D" i spadł z powrotem do "Eccellenza".
Barwy klubowe, strój.
Klub ma barwy biało-niebiesko-żółto-czerwone. Zawodnicy swoje domowe spotkania zazwyczaj grają w białych koszulkach z trzema wąskimi pasami poziomymi o kolorze niebieskim, żółtym i czerwonym na piersi, białych spodenkach oraz białych getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2020).
Struktura klubu.
Stadion.
Klub piłkarski rozgrywał swoje mecze domowe na Stadio Carlo Pedroli w mieście Verbania o pojemności 3 tys. widzów.

</doc>
<doc id="5047945" url="https://pl.wikipedia.org/wiki?curid=5047945" title="Andreas Kron">
Andreas Kron

Andreas Lorentz Kron (ur. 1 czerwca 1998 w Albertslund) – duński kolarz szosowy.
Osiągnięcia.
Opracowano na podstawie:

</doc>
<doc id="5047954" url="https://pl.wikipedia.org/wiki?curid=5047954" title="Józefowszczyzna">
Józefowszczyzna

Józefowszczyzna – dawna wieś. Tereny na których leżała znajdują się obecnie na Białorusi, w obwodzie witebskim, w rejonie głębockim, w sielsowiecie Prozoroki.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim, w gminie Czerniewicze, a od 1929 w gminie Prozoroki.
Według Powszechnego Spisu Ludności z 1921 roku zamieszkiwało tu 40 osób, 14 były wyznania rzymskokatolickiego a 26 prawosławnego. Jednocześnie wszyscy mieszkańcy zadeklarowali białoruską przynależność narodową. Było tu 6 budynków mieszkalnych. W 1931 w 5 domach zamieszkiwało 37 osób.
Wierni należeli do parafii rzymskokatolickiej i prawosławnej w Czerniewiczach. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Prozorokach.

</doc>
<doc id="5047960" url="https://pl.wikipedia.org/wiki?curid=5047960" title="Świdnickie Studia Teologiczne">
Świdnickie Studia Teologiczne

Świdnickie Studia Teologiczne – teologiczne czasopismo naukowe będące rocznikiem wydawanym przez Wyższe Seminarium Duchowne Diecezji Świdnickiej oraz Papieski Wydział Teologiczny we Wrocławiu. Pierwszy numer czasopisma opublikowano w 2004 r. 
Kolegium redakcyjne.
"Źródło":: 
Punktacja czasopisma.
W wykazie czasopism naukowych Ministerstwa Edukacji i Nauki z 9 lutego 2021 r. czasopismo uzyskało 20 punktów.

</doc>
<doc id="5047961" url="https://pl.wikipedia.org/wiki?curid=5047961" title="Rising Marvel R">
Rising Marvel R

Rising Marvel R – elektryczny samochód osobowy typu SUV klasy średniej produkowany pod chińską marką Rising od 2020 roku.
Historia i opis modelu.
Studyjną zapowiedzią nowego, luksusowego SUV-a z napędem elektrycznym skonstruowanego przez chiński koncern SAIC był prototyp Marvel R przedstawiony w maju 2020 roku. Produkcyjny model zadebiutował pół roku później, w listopadzie tego samego roku podczas wystawy samochodowej Guangzhou International Auto Show, inaugurując jednocześnie wydzielenie linii modelowej "R" dotychczas tworzonej przez sedana ER6 ze struktur Roewe.
R Marvel R powstał jako głęboko zmodernizowany następca przedstawionego w 2018 roku Roewe Marvel X, odróżniając się od niego bardziej futurystyczną stylizacją charakteryzującą się wąskimi paskami oświetlenia LED, chowanymi klamkami czy bardziej aerodynamicznie ukształtowanym pasem przednim. Deskę rozdzielczą, podobnie jak bliźniaczy model Roewe, zdominował 19,4-calowy wyświetlacz dotykowy. Marvel R jako pierwszy samochód na świecie wyposażony został w technologię łączności 5G, a także poziom trzeci autonomicznego sterowania pojazdem. 
Sprzedaż.
Sprzedaż Rising Marvel R rozpoczęła się w pierwszej kolejności na wewnętrznym rynku chińskim pod koniec 2020 roku, od marca 2021 roku zasilając samodzielną markę "R" koncernu SAIC. W tym samym roku filia dokonała korekty nazwy na Rising Auto. W marcu 2021 roku przedstawiony został eksportowy wariant Marvela R, który opracowany został z myślą o wyselekcjonowanych rynkach Europy Zachodniej. Samochód trafi tam do sprzedaży pod marką MG jako MG Marvel R poczynając od maja 2021 roku. Z końcem 2022 roku Marvel R zniknął ze sprzedaży w rodzimych Chinach, pozostając odtąd produktem oferowanym wyłącznie na eksport.
Dane techniczne.
Układ napędowy Marvela R tworzy silnik elektryczny w dwóch wariantach mocy: 186 KM i 284 KM, które rozwija maksymalny moment obrotowy wynoszący odpowiednio 410 i 665 Nm oraz maksymalną prędkość 200 km/h przy 100 km/h osiąganych po odpowiednio 7,9 i 4,9 sekundy. Bateria o pojemności 70 kWh pozwala osiągnąć na jednym ładowaniu ok. 400 kilometrów według normy pomiaru WLTP.

</doc>
<doc id="5047964" url="https://pl.wikipedia.org/wiki?curid=5047964" title="MG Marvel R">
MG Marvel R



</doc>
<doc id="5047968" url="https://pl.wikipedia.org/wiki?curid=5047968" title="Royal peculiar">
Royal peculiar

Royal peculiar – parafia lub kościół Kościoła anglikańskiego, które są wyłączone spod jurysdykcji diecezji i prowincji, na terenie której się znajdują i podlegające bezpośredniej jurysdykcji monarchy Zjednoczonego Królestwa. 
Historia.
W średniowieczu w czasach anglosaskich większość ówczesnych kościołów była fundowana przez lokalnego właściciela ziemskiego, którego majątek ziemski pokrywał się z obszarem parafii. Ta szczególna parafia ("ang. peculiar") była wyłączona spod jurysdykcji diecezjalnej. Parafie te były zwykle obsługiwane przez starszego duchownego z innej dzielnicy, parafii lub diecezji i mogły podlegać szczególnej jurysdykcji monarchy, innego arcybiskupa, biskupa lub dziekana, kapituły katedry, a także zakonów (np. templariuszy lub joannitów). Szczególna parafia arcybiskupia "archbishop's peculiar" podlegała bezpośredniej jurysdykcji arcybiskupa, a szczególna parafia królewska "royal peculiar" bezpośredniej jurysdykcji monarchy. Większość szczególnych kościołów i parafii przetrwała angielską reformację, ale stopniowo były znoszone aż do XIX wieku, gdy na mocy ustawodawstwa zostały poddane jurysdykcji diecezji według podziału geograficznego. Jednakże "royal peculiars" zostały w dużej części zachowane jako królewskie wyjątki, z których obecnie większość znajduje się obecnie w obrębie diecezji londyńskiej. 
Lista "royal peculiars".
Kościoły i kaplice:

</doc>
<doc id="5047973" url="https://pl.wikipedia.org/wiki?curid=5047973" title="Mikołaj Święcicki">
Mikołaj Święcicki



</doc>
<doc id="5047974" url="https://pl.wikipedia.org/wiki?curid=5047974" title="Dion Smith">
Dion Smith

Dion Smith (ur. 3 marca 1993 w miejscowości Taupaki) – nowozelandzki kolarz szosowy.
Osiągnięcia.
Opracowano na podstawie:

</doc>
<doc id="5047978" url="https://pl.wikipedia.org/wiki?curid=5047978" title="Ștefan Popovici">
Ștefan Popovici

Ștefan Popovici – rumuński strzelec, medalista mistrzostw świata i Europy.
Kariera sportowa.
Popovici 2 razy stanął na podium mistrzostw świata. W 1958 roku został drużynowym brązowym medalistą w skeecie, natomiast w 1966 roku osiągnął drużynowe wicemistrzostwo świata w trapie (skład drużyny na obu turniejach: Ion Dumitrescu, Gheorghe Enache, Gheorghe Florescu, Ștefan Popovici).
Stał także na podium mistrzostw Europy. W 1966 roku został drużynowym wicemistrzem kontynentu w trapie (Rumunia startowała w tym samym składzie).
Wyniki.
Medale mistrzostw świata.
"Opracowano na podstawie materiałów źródłowych:"
Medale mistrzostw Europy.
"Opracowano na podstawie materiałów źródłowych:"

</doc>
<doc id="5047980" url="https://pl.wikipedia.org/wiki?curid=5047980" title="Piotr Tarło">
Piotr Tarło



</doc>
<doc id="5047984" url="https://pl.wikipedia.org/wiki?curid=5047984" title="Franciszek Tarło">
Franciszek Tarło



</doc>
<doc id="5047985" url="https://pl.wikipedia.org/wiki?curid=5047985" title="Bitwa pod Mołożowem">
Bitwa pod Mołożowem

Bitwa pod Mołożowem – (zwana też bitwą pod Tuczapami lub bitwą między Starą Wsią a Tuczapami) – jedna z największych bitew powstania styczniowego na terenie Królestwa Polskiego, stoczona 19 maja 1863 roku
Przebieg bitwy.
19 maja 1863 roku oddziały majora Jana Żalplachty-Zapałowicza, Jana Czerwińskiego i Leszka Wiśniowskiego o łącznej liczbie ok. 900 powstańców, stoczyły pod Mołożowem bitwę z żołnierzami rosyjskimi pułkowników: Szarlotinga, Lubina i Jaworowa, dysponującymi ponad 1200 żołnierzami. O świcie  wojska powstańcze stanęły w lasach pomiędzy Starą Wsią, Mołożowem, Tuczapami i Miętkiem. W nocy nieoczekiwanie odłączył się od zgrupowania oddział Wiśniowskiego i bez wiedzy głównodowodzącego udał się na Wołyń, pozostawiając mały, składający się z 40 ludzi oddział. Rannych z poprzedniego dnia walk umieszczono w folwarku – Mołożów pod opieką dr. Juwenala Niewiadomskiego. W nowym miejscu Zapałowicz rozlokował odpowiednio siły Oddziału Lwowskiego, wyznaczając 2 kompanii strzeleckiej pozycje w centrum frontu (wzdłuż linii lasu zwrócona na zachód); 3 kompanii prawy brzeg lasu, a I plutonowi kompanii „Gwardii” i 1 kompanii strzeleckiej – lewy brzeg od strony Starej Wsi. Oddział Czerwińskiego miał natomiast zająć pozycje w lasach tuczapskich, ochraniając lewą flankę sił Zapałowicza. Czerwiński rozkazu jednak nie wykonał, wycofał się i rozlokował około półtora kilometra za obozem Zapałowicza, informując o tym pisemnie naczelnego dowódcę.
Od 11.00 na stanowiska powstańcze zaczęły nacierać kolejno trzy kolumny nieprzyjaciela przybyłe od Hrubieszowa, Tomaszowa i Tyszowiec. Ich atak nie był jednak skoordynowany, co ułatwiło powstańcom obronę. Jako pierwsi na pole bitwy dotarli kozacy, którzy, po dojściu do folwarku w Mołożowie, napadli na szpital powstańczy. Umieszczonych tam 17 rannych i lekarza Niewiadomskiego ograbili, a następnie wszystkich żywcem spalili. Śmierć ponieśli także mieszkańcy folwarku: gorzelniczy, oficjalista i właściciel. Córce oficjalisty kozacy obcięli piersi.
W ciągu następnych godzin partyzanci byli atakowani z trzech stron przez piechotę rosyjską, a od strony Mołożowa i Starej Wsi rozpoczął się ostrzał artyleryjski. Po godzinnej nawale armaty ucichły i Moskale przypuścili atak na bagnety wzdłuż lewego skrzydła powstańczego zgrupowania. Mjr Żalplachta wezwał na pomoc kosynierów Czerwińskiego, którzy jednak nie zdążyli na czas. Mimo to nieprzyjaciel został odrzucony ogniem rewolwerów i karabinów. Podczas tych zmagań zginął Tadeusz Rozwadowski, stryj późniejszego generała broni Wojska Polskiego – Tadeusza Jordana Rozwadowskiego. Walki trwały do wieczora i zakończyły się około godziny 18.00, a w 30 minut później ucichły także działa.
Wycofywanie się wojsk.
Gdy odgłosy bitwy zaczęły cichnąć, mjr Zapałowicz postanowił wycofać się na północ w stronę Turkowic. W ten sposób chciał uniknąć okrążenia przez wojska rosyjskie. Plan jego powiódł się niestety tylko częściowo, a całe zgrupowanie partyzanckie rozpadło się niebawem na dwie części. Wedle późniejszego raportu, głównodowodzący zarządził zbiórkę wszystkich oddziałów w starym obozie w głębi lasu. Na sygnał myśliwskiej trąbki przybyło jednak niewielu. Major rozkazał natychmiastowy odwrót, zabierając rannych, zapasy amunicji i żywności oraz bagaże. Podczas marszu na Turkowice oddział Zapałowicza ponownie starł się z Rosjanami. Na tyły partyzantów uderzyła rosyjska kawaleria, będąca częścią kolumny zmierzającej z okolic wsi Miętkie pod Tyszowce. Nie mając odpowiednich sił do dłuższej obrony, Zapałowicz zdołał oderwać się od nacierającego wroga, ale w rękach Rosjan pozostawił część amunicji, bagaże oraz wozy z rannymi. Po tej przeprawie oddział naczelnika obszedł od północy Tyszowce, zawrócił na południe i po forsownym marszu zdołał przekroczyć z grupą około 120 ludzi granicę z Galicją w okolicach Bełżca.
Tymczasem pozostałe kompanie powstańców nadal ścierały się z wrogiem. Po odparciu trzech kolumn moskiewskich, doszło do narady pozostałych na placu boju oficerów. Obawiając się ataku Moskali kolejnego dnia i biorąc pod uwagę brak amunicji (którą zabrał ze sobą Zapałowicz), ustalono, że oddział wycofa się w kierunku Galicji. Komendantem wybrano Zbyszewskiego, ten jednak odmówił. W tej sytuacji oddział ku granicy zdecydował się poprowadzić kpt. Aleksander Ubysz. W drogę wyruszono pod osłoną nocy, jednak obawiając się nieznajomości terenu przyprowadzono miejscowego gajowego który został przewodnikiem oddziału do granicy.
Powstańcy przekraczali linię graniczną na przestrzeni od Bełza po Liski. Kpt. Biliński ze swymi ludźmi (ok.120 powstańców) przeszedł granicę w okolicy Bełza, zaś Kpt. Ubysz ze swym 180-osobowym oddziałem przekroczył ją w Liskach pod Uhnowem.
Bilans.
Lista strat Polaków była wysoka i wedle różnych szacunków wyniosła około 100 rannych i zabitych. Straty Rosjan, którzy nacierali z otwartej przestrzeni na pozycje ukrytych w lesie powstańców, szacowano znacznie wyższej, na co najmniej 500 do 600  zabitych i rannych.
Upamiętnienie.
Polegli w bitwie zostali pochowani we wspólnej mogile, na skraju lasu położonego w Mołożowie Kolonii. Po zakończeniu powstania przez całe dziesięciolecia trwała też walka rodzin poległych powstańców oraz miejscowej społeczności z urzędnikami carskimi o oznakowanie mogiły pod Mołożowem. Władze rosyjskie konsekwentnie jednak odmawiały. Tomisław Rozwadowski, który przez lata nie mógł się pogodzić ze śmiercią brata Tadeusza, wspominał, że Eustachy Świeżawski po zakończeniu walk uzyskał jedynie pozwolenie na pochowanie ciał poległych. „Na polu Mołożowskim, przy brzegu lasu pogrzebał 47 ciał we wspólnej mogile. Przez dwadzieścia kilka lat nie pozwalał rząd [carski] na postawienie krzyża, lub też jakiegokolwiek znaku, ani też nie dozwolono ogrodzić mogiły. Dopiero w roku 1886, gdy Wincenty Rulikowski nabył Nabroż, wykarczował las, (pole bitwy) i gdy mu znowu odmówiono pozwolenia na zabezpieczenie mogiły tej od profanacji i zniszczenia, rozkazał żeby po cichu, niby przypadkiem, zwożono w to miejsce grube pnie wykarczowanych dębów, otoczono i pokryto niemi mogiłę, ochraniając ją tym sposobem”.
Po odzyskaniu przez Polskę niepodległości na mogile powstańczej pod Mołożowem został wzniesiony, w 1937 r., pomnik według projektu ucznia gimnazjum w Hrubieszowie – M. Białobrzeskiego. Pomnik ten został, niestety, zniszczony w latach II wojny światowej. Nowy monument stanął w tym miejscu dopiero w 1967 r. W 1991 r. z inicjatywy członków Towarzystwa Regionalnego Hrubieszowskiego, obok starego pomnika stanął nowy, wykuty z piaskowca. Inskrypcja na nowym pomniku wymienia tylko jednego z poległych – dr. Juwenala Niewiadomiskiego, pozostali ciągle czekają na upamiętnienie.

</doc>
<doc id="5047986" url="https://pl.wikipedia.org/wiki?curid=5047986" title="Stanisław Tarło (zm. 1721)">
Stanisław Tarło (zm. 1721)



</doc>
<doc id="5047987" url="https://pl.wikipedia.org/wiki?curid=5047987" title="Košická futbalová aréna">
Košická futbalová aréna

Košická futbalová aréna – powstający stadion piłkarski w Koszycach, na Słowacji. Jego budowa rozpoczęła się 29 października 2018 roku. Odbiorów I etapu budowy dokonano w styczniu 2021 roku; zakłada się, że arena osiągnie funkcjonalność latem 2021 roku. Pojemność stadionu wynosi 5836 widzów, docelowo zaś ma wynieść 12 625 widzów.
Historia.
W celu budowy nowego stadionu piłkarskiego w Koszycach, 16 czerwca 2014 roku miasto powołało do życia spółkę Košická Futbalová Aréna a.s., mającą być odpowiedzialną za budowę i zarządzanie przyszłym obiektem. W tym samym roku pozyskano 12 mln euro funduszy, 8 mln w formie nieoprocentowanej, 10-letniej pożyczki od Ministerstwa Finansów i 4 mln dotacji od Ministerstwa Edukacji, Nauki, Badań i Sportu. Aby utrzymać dotację, budowa musiała rozpocząć się przed końcem 2015 roku, stąd w listopadzie 2015 roku ruszyły prace przygotowawcze i badania archeologiczne. Teren pod budowę stadionu wybrano w południowej części miasta, około pół kilometra na południe od miejsca, gdzie dawniej stał (rozebrany w 2011 roku) Všešportový areál. Pierwotne plany zakładały budowę obiektu na 9080 widzów i oddanie do użytku w sezonie 2017/2018. W kolejnych latach poprzestano jednak na pracach przygotowujących teren pod przyszłą inwestycję.
Umowę na budowę stadionu podpisano 17 kwietnia 2018 roku z konsorcjum firm AVA-stav z Galanty i OHL ŽS SK z Bratysławy, które otrzymało 19 miesięcy na realizację zadania. Budowa miała kosztować 19,47 mln euro, jednak z powodu braków finansowych zdecydowano się podzielić ją na etapy. Pierwszym etapem miała być budowa dwóch trybun wzdłuż boiska wraz z głównym budynkiem z szatniami i zapleczem. Ich pojemność miała wynieść 5836 widzów, natomiast po wybudowaniu wszystkich trybun łączna pojemność ma być większa: 12 625 widzów. Realizacja pierwszego etapu miała pochłonąć 14,11 mln euro. Pierwsze pięć miesięcy od podpisania umowy poświęcono na przygotowywanie dokumentacji projektowej i uzyskiwanie pozwoleń. Projekt areny przygotowała pracownia architektoniczna HESCON. 29 października 2018 roku symbolicznym wbiciem łopaty rozpoczęto właściwą budowę. Prace miały potrwać do końca 2019 roku, ale terminu nie udało się dotrzymać. W międzyczasie wzrosły również koszty budowy stadionu (koszt całości podrożał o 1,35 mln euro, do kwoty 20,82 mln), m.in. w związku z podwyższeniem kryteriów infrastrukturalnych UEFA i SFZ. W 2020 roku utrudnienia spowodowała również pandemia COVID-19. Budowę dwóch trybun wraz z budynkiem zaplecza ukończono pod koniec 2020 roku. Odbiory zakończyły się pod koniec stycznia 2021 roku. Do zapewnienia stadionowi funkcjonalności (stan na marzec 2021) brakuje jeszcze murawy i wyposażenia wnętrz. Boisko ma powstać wiosną 2021 roku. W budżecie na 2021 rok rada miasta przyznała spółce zarządzającej stadionem 1,4 mln euro na bieżące wydatki i wyposażenie wnętrz, dzięki czemu uda się zakupić podstawowe wyposażenie (spółka wnosiła jednak o znacznie wyższą kwotę, 2,5 mln euro). Planuje się, że użytkowanie stadionu będzie możliwe od lata 2021 roku.
Pierwotnie zakładano, że korzystaniem z obiektu będą zainteresowane dwie drużyny, FC Lokomotíva Košice i FC Košice. W 2019 roku FC Lokomotíva Košice z powodów finansowych odstąpiła jednak od gry w II lidze i przystąpiła do rozgrywek V ligi, co powoduje że w najbliższych latach zespół nie będzie kandydatem do gry na nowym stadionie. Z kolei w tym samym roku FC Košice awansował do II ligi i to ten zespół najprawdopodobniej przeprowadzi się na nowy obiekt. Miasto czyni również starania, by pozyskać fundusze na budowę trybun za bramkami (wraz z narożnikami), które złożyłyby obiekt w kompletną całość. Ich budowa ma kosztować ponad 5 mln euro. Po ich ukończeniu na obiekcie mogłaby grywać reprezentacja Słowacji. Dodatkowo planuje się także budowę obok stadionu akademii piłkarskiej, co ma pochłonąć dodatkowe 4 mln euro.
Stadion.
Stadion ma dwie zadaszone trybuny położone wzdłuż boiska. Na dachach trybun osadzone jest oświetlenie areny. Trybuna po stronie zachodniej zintegrowana jest z budynkiem głównym. Budynek ten ma jedną podziemną i trzy nadziemne kondygnacje. Mieszczą się w nim m.in. szatnie i pomieszczenia dla zawodników, trenerów i sztabu, sędziów oraz delegatów, dziennikarzy i fotografów, ekskluzywne loże, studia telewizyjne i lokale gastronomiczne. Z zewnątrz budynek ma oszkloną elewację. Trybuny z zewnątrz również przykryte są elewacją, która stworzona jest z jasnego, prześwitującego materiału. Trybuna wschodnia może pomieścić 3876 widzów, trybuna zachodnia, na której znajdują się loże dla VIP-ów i dziennikarzy, mimo identycznych rozmiarów, udostępnia mniej, bo 1960 miejsc dla widzów (oraz dodatkowe 190 miejsc w lożach). Pojemność całkowita stadionu wynosi więc 5836 osób (6026 z uwzględnieniem lóż). W planach jest budowa trybun za bramkami wraz z narożnikami, które połączą całość w zamkniętą strukturę na planie zbliżonym do prostokąta. Po ich powstaniu pojemność obiektu będzie wynosić 12 625 widzów.

</doc>
<doc id="5047990" url="https://pl.wikipedia.org/wiki?curid=5047990" title="Zygmunt Scipio Tarło">
Zygmunt Scipio Tarło



</doc>
<doc id="5047993" url="https://pl.wikipedia.org/wiki?curid=5047993" title="GNF 1 (2010/2011)">
GNF 1 (2010/2011)

GNF 1 (2010/2011) – 55. sezon walki o mistrzostwo Maroka w piłce nożnej. Tytułu nie obroniła drużyna Wydadu Casablanca, nowym mistrzem zaś został Raja Casablanca. Sezon trwał od 20 sierpnia 2010 roku do 28 maja 2011.
Tabela końcowa.
Opracowano na podstawie:

</doc>
<doc id="5047995" url="https://pl.wikipedia.org/wiki?curid=5047995" title="Alexander Kamp">
Alexander Kamp

Alexander Kamp Egested (ur. 14 grudnia 1993 w Køge) – duński kolarz szosowy.
Osiągnięcia.
Opracowano na podstawie:

</doc>
<doc id="5047997" url="https://pl.wikipedia.org/wiki?curid=5047997" title="Kocowo">
Kocowo

Kocowo – dawny folwark. Tereny na których leżał znajdują się obecnie na Białorusi, w obwodzie witebskim, w rejonie miorskim, w sielsowiecie Jazno.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim, w gminie Czerniewicze, a od 1929 w gminie Jazno.
Według Powszechnego Spisu Ludności z 1921 roku zamieszkiwało tu 12 osób, wszystkie były wyznania prawosławnego i zadeklarowały polską białoruską przynależność narodową. Były tu 2 budynki mieszkalne. W 1931 w 3 domach zamieszkiwało 30 osób.
Wierni należeli do prawosławnej w Błosznikach. Miejscowość podlegała pod Sąd Grodzki w Dziśnie i Okręgowy w Wilnie; właściwy urząd pocztowy mieścił się w m. Jazno.

</doc>
<doc id="5047998" url="https://pl.wikipedia.org/wiki?curid=5047998" title="Iudit Moscu">
Iudit Moscu

Iudit Moscu – rumuńska strzelczyni, medalistka mistrzostw świata i mistrzyni Europy.
Kariera sportowa.
Moscu raz stanęła na podium mistrzostw świata. W 1958 roku zdobyła brązowy medal w karabinie małokalibrowym leżąc z 50 i 100 m lub jardów, przegrywając wyłącznie z Jeleną Donską i Rimmą Zielenko ze Związku Radzieckiego. Moscu została tym samym pierwszą Rumunką, która zdobyła medal na strzeleckich mistrzostwach świata. 
Stała także na podium mistrzostw Europy. W 1955 roku została trzykrotną drużynową medalistką w karabinie małokalibrowym. W postawie klęczącej Rumunki wywalczyły złoto, zaś w leżącej i trzech postawach osiągnęły tytuły wicemistrzyń kontynentu.
Wyniki.
Medale mistrzostw świata.
"Opracowano na podstawie materiałów źródłowych:"
Medale mistrzostw Europy.
"Opracowano na podstawie materiałów źródłowych:"

</doc>
<doc id="5048003" url="https://pl.wikipedia.org/wiki?curid=5048003" title="Giovanni da Procida (1928)">
Giovanni da Procida (1928)

Giovanni da Procida – włoski okręt podwodny z okresu międzywojennego i II wojny światowej, jedna z czterech jednostek typu "Mameli". Okręt został zwodowany 1 kwietnia 1928 roku w stoczni Cantieri navali Tosi di Taranto w Tarencie, a w skład Regia Marina wszedł 20 stycznia 1929 roku. Pełnił służbę na Morzu Śródziemnym i Atlantyku, biorąc udział m.in. w wojnie domowej w Hiszpanii i kampanii śródziemnomorskiej. Po kapitulacji Włoch „Giovanni da Procida” trafił do USA, gdzie był używany do szkolenia sił ZOP. Jednostka została wycofana ze służby 1 lutego 1948 roku.
Projekt i budowa.
Przyjęty przez Włochy program zbrojeniowy z lat 1923–1924 zakładał zbudowanie okrętów o łącznej wyporności 36 568 ton, na co miały się składać dwa krążowniki ciężkie („Trento” i „Trieste”), niszczyciele typu "Sauro" i "Turbine" oraz okręty podwodne typu "Balilla", "Pisani" i "Mameli". Projekt oceanicznych okrętów typu "Mameli" powstał w wyniku zbadania konstrukcji i doświadczeń z eksploatacji otrzymanych po I wojnie światowej U-Bootów Kaiserliche Marine. Jednostki zaprojektował pułkownik Virginio Cavallini. Przyjęto konstrukcję jednokadłubową z dużym kioskiem. Powstały solidne okręty o dobrej manewrowości podwodnej i dużej dopuszczalnej głębokości zanurzania, problemem była jednak ich słaba stateczność. Problem rozwiązano instalując zewnętrzne siodłowe zbiorniki balastowe, co jednak zmniejszyło osiąganą prędkość maksymalną (z projektowanych 17,2 węzła na powierzchni do 15 węzłów i podwodną z 7,7 do 7,5 węzła). "Mameli" był pierwszym typem okrętów podwodnych skonstruowanym we Włoszech po I wojnie światowej.
Okręt zbudowany został w stoczni Tosi w Tarencie. Stępkę jednostki położono 21 września 1925 roku, a zwodowana została 1 kwietnia 1928 roku.
Dane taktyczno-techniczne.
„Giovanni da Procida” był oceanicznym jednokadłubowym okrętem podwodnym średniej wielkości. Długość całkowita wynosiła 64,6 metra, szerokość 6,51 metra i zanurzenie 4,3 metra. Wyporność normalna w położeniu nawodnym wynosiła 810 ton, a w zanurzeniu 993 tony. Okręt napędzany był na powierzchni przez dwa 8-cylindrowe czterosuwowe silniki wysokoprężne Tosi o łącznej mocy 3000 KM. Napęd podwodny zapewniały dwa silniki elektryczne CGE o łącznej mocy 1100 KM. Dwuśrubowy układ napędowy pozwalał osiągnąć prędkość 15 węzłów na powierzchni i 7,5 węzła w zanurzeniu. Zasięg wynosił 3500 Mm przy prędkości 8 węzłów w położeniu nawodnym oraz 64 Mm przy prędkości 4 węzłów w zanurzeniu. Zbiorniki paliwa mieściły 48 ton oleju napędowego. Energia elektryczna magazynowana była w baterii akumulatorów składającej się ze 112 ogniw. Dopuszczalna głębokość zanurzenia wynosiła 100 metrów.
Okręt wyposażony był w sześć stałych wyrzutni torped kalibru 533 mm: cztery na dziobie i dwie na rufie, z łącznym zapasem 10 torped. Uzbrojenie artyleryjskie stanowiło umieszczone przed kioskiem pojedyncze działo pokładowe kalibru 102 mm L/35 Schneider–Armstrong 1914-15. Broń przeciwlotniczą stanowiły dwa pojedyncze wielkokalibrowe karabiny maszynowe kalibru 13,2 mm L/76. Jednostka wyposażona też była w hydrofony.
Załoga okrętu składała się z 5 oficerów oraz 44 podoficerów i marynarzy.
Służba.
„Giovanni da Procida” został wcielony do służby w Regia Marina 20 stycznia 1929 roku. Okręt rozpoczął służbę na Morzu Śródziemnym, wchodząc w skład eskadry (wł. "Squadriglia") okrętów podwodnych średniego zasięgu Flotylli stacjonującej w Tarencie (wraz z siostrzanymi „Goffredo Mameli”, „Pier Capponi” i „Tito Speri”).
W 1929 roku „Giovanni da Procida”, „Goffredo Mameli” i „Pier Capponi” odbyły daleki rejs wzdłuż wybrzeży Hiszpanii na Atlantyk, docierając do Kadyksu i Lizbony. W 1930 roku eskadra okrętów podwodnych średniego zasięgu, w której służyły jednostki typu "Mameli", została przemianowana na 4 eskadrę okrętów podwodnych. W 1931 roku okręty 4. eskadry przebazowano do Neapolu. W 1933 roku wszystkie jednostki typu "Mameli" odbyły dwudziestodniowy rejs szkoleniowy, zawijając do Salonik oraz na Leros i Rodos.
W 1934 roku okręty 4. eskadry powróciły do Tarentu, a zespół został przemianowany na 9 eskadrę 3. Flotylli, kontynuując szkolenie i wykonując krótkie rejsy po portach włoskich i Dodekanezu. W 1935 roku 9 eskadrę przekształcono w 12 eskadrę. Podczas wojny domowej w Hiszpanii „Giovanni da Procida” odbył dwie misje specjalne.
W 1938 roku 12 eskadrę przekształcono w 41 eskadrę; w 1939 roku zmieniono po raz kolejny jej oznaczenie na 31 eskadrę i przebazowano do Mesyny. W kwietniu 1939 roku „Giovanni da Procida” znalazł się w składzie sił morskich uczestniczących w operacji pod kryptonimem „O.M.T.”, czyli inwazji na Albanię.
10 czerwca 1940 roku, w momencie ataku Włoch na Francję, okręt wchodził w skład 34. eskadry okrętów podwodnych 3. Flotylli w Mesynie (wraz z siostrzanymi „Goffredo Mameli”, „Pier Capponi” i „Tito Speri”). Dowództwo jednostki sprawował kmdr ppor. (wł. "capitano di corvetta") Guido D’Alterio. Od 19 czerwca do 2 lipca „Giovanni da Procida”, „Pier Capponi” i „Vettor Pisani” patrolowały wody Cieśniny Sycylijskiej. Na przełomie sierpnia i września „Giovanni da Procida” i „Dagabur” operował na wodach u wybrzeży Cypru i Palestyny. W listopadzie okręt patrolował u włoskich wybrzeży, nie nawiązując kontaktu z przeciwnikiem. Od 1 do 11 grudnia „Giovanni da Procida” i „Jalea” patrolowały wody na południowy zachód od Korfu. Między 21 grudnia 1940 roku a 1 stycznia 1941 roku „Giovanni da Procida”, „Jalea” i „Salpa” przebywały na defensywnych patrolach w Cieśninie Otranto.
Na początku kwietnia 1941 roku, w związku z wyjściem w morze brytyjskiego zespołu Force H, „Giovanni da Procida”, „Marcantonio Colonna” i „Ametista” przeprowadziły patrole w Zatoce Genueńskiej. Od 5 do 7 czerwca „Giovanni da Procida” i „Marcantonio Colonna” zostały wysłane na wody nieopodal Genui na spotkanie Force H, uczestniczącego w Operacji Rocket (dostarczenia na Maltę samolotów myśliwskich Hurricane), składającego się z lotniskowców HMS „Ark Royal” (91) i „Furious” (47), krążownika liniowego HMS „Renown” (72) oraz niszczycieli HMS „Faulknor” (H62), „Fearless” (H67), „Forester” (H74), „Foresight” (H68), „Foxhound” (H69) i „Fury” (H76). We wrześniu „Giovanni da Procida”, „Marcantonio Colonna” i „Beilul” operowały w centralnej części Morza Śródziemnego. W grudniu „Giovanni da Procida”, „Jalea”, „Antonio Sciesa” i „Ambra” patrolowały wody Cieśniny Otranto.
W 1942 roku zużyte jednostki napędowe zostały wymienione na nowe silniki Diesla Tosi o łącznej mocy 4000 KM, przez co prędkość okrętu na powierzchni wzrosła do 17 węzłów. Od 9 lutego do końca sierpnia „Giovanni da Procida” znajdował się w remoncie. Do czasu kapitulacji Włoch jednostka wzięła udział w 16 patrolach, nie notując zatopień.
W momencie kapitulacji Włoch we wrześniu 1943 roku niesprawny okręt znajdował się w Tarencie. „Giovanni da Procida” poddał się Aliantom, a po przeprowadzeniu długotrwałych prac remontowych został we wrześniu 1944 roku wysłany na Bermudy, a następnie do Zatoki Maine, dołączając do siostrzanych okrętów „Goffredo Mameli” i „Tito Speri”. Włoskie jednostki były wykorzystywane do szkolenia zwalczania okrętów podwodnych przez jednostki lotnictwa i marynarki USA. W lutym 1945 roku „Giovanni da Procida” i „Tito Speri” zostały przeniesione do Guantanamo, dalej uczestnicząc w szkoleniu sił ZOP. Pod koniec działań wojennych „Giovanni da Procida”, „Goffredo Mameli” i „Tito Speri” powróciły do Tarentu, gdzie nie prowadziły już żadnych działań.
Okręt został wycofany ze służby 1 lutego 1948 roku.

</doc>
<doc id="5048004" url="https://pl.wikipedia.org/wiki?curid=5048004" title="Kosowszczyzna">
Kosowszczyzna



</doc>
<doc id="5048006" url="https://pl.wikipedia.org/wiki?curid=5048006" title="Przegląd Kolbuszowski">
Przegląd Kolbuszowski

Przegląd Kolbuszowski – polski niskonakładowy miesięcznik regionalny wydawany przez Forum Obywateli Ziemi Kolbuszowskiej. Pierwszy numer został wydany 22 września 1991 roku w Kolbuszowej. Swoim zasięgiem obejmuje Kolbuszową, Cmolas, Raniżów, Majdan Królewski, Niwiska oraz Dzikowiec. Jego redaktorem naczelnym jest Adam Jarosz. W 2012 roku jego średni nakład wynosił od 500 do 700 egzemplarzy.
W miesięczniku publikowane są m.in. serwis informacyjny Urzędu Miejskiego w Kolbuszowej i Przegląd Powiatowy. Do 2012 roku na łamach Przeglądu Kolbuszowskiego ukazywał się także serwis informacyjny Rady Miasta w Kolbuszowej.
Miesięcznik można znaleźć w kioskach i sklepach na terenie powiatu kolbuszowskiego. Aktualne wydania gazety – w postaci pliku pdf – znajdują się także na jej stronie internetowej. 

</doc>
<doc id="5048011" url="https://pl.wikipedia.org/wiki?curid=5048011" title="Kosowszczyzna (rejon głębocki)">
Kosowszczyzna (rejon głębocki)

Kosowszczyzna – dawna kolonia. Tereny, na których leżała, znajdują się obecnie na Białorusi, w obwodzie witebskim, w rejonie głębockim, w sielsowiecie Prozoroki.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś a następnie kolonia leżał w Polsce, w województwie wileńskim, w powiecie dziśnieńskim, w gminie Czerniewicze, a od 1929 w gminie Prozoroki.
Według Powszechnego Spisu Ludności z 1921 roku zamieszkiwały tu 34 osoby, 7 było wyznania rzymskokatolickiego, a 27 prawosławnego. Jednocześnie 6 mieszkańców zadeklarowało polską, 27 białoruską, a 1 litewską przynależność narodową. Było tu 6 budynków mieszkalnych. W 1931 w 7 domach zamieszkiwało 41 osób.
Wierni należeli do parafii rzymskokatolickiej i prawosławnej w Czerniewiczach. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Prozorokach.

</doc>
<doc id="5048013" url="https://pl.wikipedia.org/wiki?curid=5048013" title="Emilia Terenkoczy">
Emilia Terenkoczy

Emilia Terenkoczy (ur. 3 stycznia 1852 w Krakowie, zm. 23 lutego 1925 we Lwowie) – polska aktorka teatralna.
Życiorys.
Emilia Terenkoczy, z domu Bauman, aktorka. Była cór­ką Jana Baumana, chemika i Emilii z domu Goltz, siostrą Wilhelminy Bauman, żoną Władysława Terenkoczy, kuzynką Heleny Modrzejewskiej. Pod nazwiskiem panieńskim występowała w Krakowie, i wyjazdowo w Kielcach, Tarnowie, Poznaniu, Krynicy. W 1873 wyszła za aktora Władysława Terenkoczy i przeprowadziła się do Lwowa. Tu kontynuowała karierę teatralną pod nazwiskiem męża. Na stałe rozstała się ze sceną w 1878.

</doc>
<doc id="5048014" url="https://pl.wikipedia.org/wiki?curid=5048014" title="Matwiej Safonow">
Matwiej Safonow

Matwiej Jewgienjewicz Safonow (, ur. 25 lutego 1999 w Stawropolu) - rosyjski piłkarz występujący na pozycji bramkarza w rosyjskim klubie FK Krasnodar.
Życiorys.
Kariera klubowa
Jest wychowankiem rosyjskiego FK Krasnodar, którego barwy reprezentował na wszystkich szczeblach juniorskich. 
W pierwszym zespole zadebiutował 13 sierpnia 2017 roku, w spotkaniu przeciwko Amkarowi Perm (1-1).
Kariera reprezentacyjna
W październiku 2020 otrzymał powołanie do seniorskiej reprezentacji Rosji na spotkania z Turcją i Węgrami w ramach Ligi Narodów.. Swój pierwszy mecz rozegrał 1 czerwca 2021 roku w spotkaniu przeciwko Polsce (1:1).
Uczestnik Euro 2020 na którym drużyna Rosji została wyeliminowana w fazie grupowej. Na turnieju rozegrał dwa spotkania - przeciwko Finlandii (1:0) i Danii (1:4).

</doc>
<doc id="5048017" url="https://pl.wikipedia.org/wiki?curid=5048017" title="Jużnyj Post">
Jużnyj Post

Jużnyj Post () – przystanek kolejowy w miejscowości Uniecza, w rejonie unieckim, w obwodzie briańskim, w Rosji.

</doc>
<doc id="5048018" url="https://pl.wikipedia.org/wiki?curid=5048018" title="Quadrifoglio (Alfa Romeo)">
Quadrifoglio (Alfa Romeo)

Quadrifoglio – symbol używane przez włoskiego producenta samochodów Alfa Romeo do oznaczenia modelów swoich samochodów o wysokich osiągach. Logo quadrifoglio (z włoskiego czterolistna kończyna) składa się z zielonej czterolistnej kończyny na białym trójkącie, umieszczone zazwyczaj na bocznej części samochodu.
Symbol czterolistnej koniczyny pojawił się po raz pierwszy na jednym z czterech aut w 1923 roku. Była to specjalnie przygotowana konstrukcja przez Giuseppe Merosi na wyścig Targa Florio na Sycylii, uznawany w tamtym okresie za najbardziej prestiżowy wyścig samochodów.
Historia.
Samochody Alfa Romeo pomimo wysokich aspiracji wygrywały jedynie zawody niżej rangi, nie mając szczęścia w ważniejszych imprezach tamtego okresu. W roku 1923 opracował cztery samochody na wyścig Targa Florio na Sycyli. Kierowcami tych pojazdów zostali Antonio Ascari, Enzo Ferrari, Giulio Masetti i Ugo Sivocci. Sivocci był kierowcą o dużym doświadczeniu i kompetencjach technicznych, ale nie miał szczęścia w startach. Aby uchronić się przed pechem, Sivocci namalował na boku swojego samochodu biały kwadrat, na którym umieszczona została zielona czterolistna koniczyna. Zabieg ten okazał się skuteczny, gdyż Sivocci w szczęśliwych okolicznościach wygrał cały wyścig, zapewniając Alfie Romeo pierwsze międzynarodowe zwycięstwo.
Niestety, kilka miesięcy później, 8 września 1923 roku, doszło do tragicznego wypadku na torze Monza, w którym Sivocci stracił życie. Włoch rozbił się w swojej nr 17, która nie posiadała naniesionego logo z zieloną kończyną.
Za sprawą pierwszego szczęśliwego zwycięstwa w kolejnych latach na karoseriach wyścigowych samochodów Alfa Romeo umieszczany był znak quadrifoglio. Ku pamięci Sivocciego biały kwadrat został zastąpiony trójkątem, aby zaznaczyć jego nieobecność. Po II wojnie światowej quadrifoglio było używane do wyróżnienia szczególnie sportowych wersji seryjnej Alfy Romeo.
Filozofia.
Należy znaczyć, iż dla pewnej części fanów marki Alfa Romeo symbol Quadrifoglio stanowi nie tylko nawiązanie do pewnej historii. Jest to swoista filozofia, idea, która łączy ludzi świadomych znaczenia tego symbolu, czująca wspólne wyjątkowe emocje.

</doc>
<doc id="5048020" url="https://pl.wikipedia.org/wiki?curid=5048020" title="László Borbély">
László Borbély

László Borbély (ur. 26 marca 1954 w Târgu Mureș) – rumuński polityk i ekonomista narodowości węgierskiej, długoletni deputowany, w latach 2004–2008 i 2009–2012 minister.
Życiorys.
Od czasu studiów przez pewien czas zajmował się amatorskim aktorstwem. W 1977 został absolwentem wydziału nauk ekonomicznych Universitatea de Vest din Timișoara, a w 1985 studiów podyplomowych na Akademii Studiów Ekonomicznych w Bukareszcie. W 2011 doktoryzował się z ekonomii na Uniwersytecie Babeșa i Bolyaia w Klużu-Napoce. W latach 1977–1990 pracował głównie jako ekonomista, najpierw w Reghinie, później w rodzinnej miejscowości.
Po rewolucji z 1989 zaangażował się w działalność polityczną. Początkowo dołączył do Front Ocalenia Narodowego, następnie wstąpił do reprezentującego mniejszość węgierską Demokratycznego Związku Węgrów w Rumunii. Obejmował funkcje przewodniczącego struktur lokalnych partii oraz wiceprzewodniczącego struktur krajowych. W latach 1990–1996 przez dwie kadencje sprawował mandat posła do Izby Deputowanych. Do niższej izby rumuńskiego parlamentu powrócił w 2000, uzyskiwał reelekcję w wyborach w 2004, 2008 i 2012, zasiadając w niej do 2016.
W latach 1996–2000 zajmował stanowisko sekretarza stanu w ministerstwie robót publicznych i planowania przestrzennego. W randze ministra wchodził później w skład obu rządów Călina Popescu-Tăriceanu – w pierwszym był ministrem delegowanym do spraw robót publicznych i planowania przestrzennego (2004–2007), w drugim sprawował urząd ministra rozwoju, robót publicznych i mieszkalnictwa (2007–2008). W skład gabinetu powrócił w grudniu 2009 jako minister środowiska i leśnictwa u Emila Boca. Funkcję tę utrzymał również w utworzonym w lutym 2012 rządzie Mihaia Răzvana Ungureanu. Ustąpił w kwietniu 2012 w związku z formułowanymi przez organ antykorupcyjny DNA zarzutami nieprawidłowości w oświadczeniach majątkowych.
W 2017 powołany na radcę stanu w urzędzie premiera Rumunii.

</doc>
<doc id="5048032" url="https://pl.wikipedia.org/wiki?curid=5048032" title="5 km (przystanek kolejowy w rejonie unieckim)">
5 km (przystanek kolejowy w rejonie unieckim)

5 km () – przystanek kolejowy w rejonie unieckim, w obwodzie briańskim, w Rosji.

</doc>
<doc id="5048033" url="https://pl.wikipedia.org/wiki?curid=5048033" title="Teatr Miejski im. Andreasa Gryphiusa w Głogowie">
Teatr Miejski im. Andreasa Gryphiusa w Głogowie



</doc>
<doc id="5048035" url="https://pl.wikipedia.org/wiki?curid=5048035" title="Lisice (rejon głębocki)">
Lisice (rejon głębocki)

Lisice (; ) – wieś na Białorusi, w obwodzie witebskim, w rejonie głębockim, w sielsowiecie Prozoroki.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 wsie Lisice I i Lisice II leżały w Polsce, w województwie wileńskim, w powiecie dziśnieńskim, w gminie Czerniewicze, a od 1929 w gminie Prozoroki.
Według Powszechnego Spisu Ludności z 1921 roku zamieszkiwało:
Wierni należeli do parafii rzymskokatolickiej i prawosławnej w Czerniewiczach. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Prozorokach.

</doc>
<doc id="5048041" url="https://pl.wikipedia.org/wiki?curid=5048041" title="9 km (przystanek kolejowy w rejonie unieckim)">
9 km (przystanek kolejowy w rejonie unieckim)

9 km () – przystanek kolejowy w pobliżu miejscowości Kazaszczina, w rejonie unieckim, w obwodzie briańskim, w Rosji.

</doc>
<doc id="5048043" url="https://pl.wikipedia.org/wiki?curid=5048043" title="Mark Mratchny">
Mark Mratchny

Mark Mratchny (, ; urodzony jako Mark Kliwanskij, ros. Марк Клаванский; ur. 1892 w Kownie, zm. 29 marca 1975 w Nowym Jorku) – litewski pisarz, nauczyciel, psycholog, myśliciel polityczny oraz działacz anarchistyczny żydowskiego pochodzenia. Związany ze środowiskiem anarchosyndykalistycznym i członek ruchu machnowskiego.
Życiorys.
Mark Mratchny urodził się w rodzinie żydowskiej w 1892 w Kownie. Uczył się w chederze, a w 1911 ukończył rosyjskie gimnazjum. Edukację kontynuował w Lipsku, Paryżu, a następnie w Nowym Jorku.
W latach rewolucji ukraińskiej był pracownikiem Wydziału Kulturalno-Oświatowego Rewolucyjnej Powstańczej Armii Ukrainy (RIAU) oraz kolporterem machnowskich gazet „Wolny Buntownik” i „Droga do Wolności” w latach 1919-1921. Został również członkiem Konfederacji Organizacji Anarchistycznych „Nabat”, która stanowiła główne zaplecze intelektualne Wolnego Terytorium.
W nocy z 25 na 26 listopada 1920 Mark został aresztowany przez Czekę w Charkowie i przetransportowany do więzienia w Moskwie.
W 1922 opuścił Ukrainę, w 1928 przeniósł się do USA, gdzie pracował jako nauczyciel w szkołach jidysz współpracujących z Arbeter Ring w Los Angeles i Detroit. W latach 30. został psychologiem, zajmował się psychoanalizą. Był autorem licznych artykułów na temat teorii anarchizmu w żydowskojęzycznej prasie amerykańskiej, w tym pracował jako redaktor nowojorskiej gazety „Fraye Arbeter Shtime” (FAS). Zrezygnował z funkcji redaktora wkrótce po klęsce Republikanów w czasie hiszpańskiej wojny domowej. Do śmierci był autorem felietonów politycznych w FAS.
Dziedzictwo.
Po jego śmierci część materiałów z jego osobistego archiwum została przekazana do Żydowskiego Instytutu Naukowego (YIVO), który prowadzi badania nad językiem, literaturą i folklorem kultury żydowskiej.

</doc>
<doc id="5048046" url="https://pl.wikipedia.org/wiki?curid=5048046" title="Caritas Pirckheimer">
Caritas Pirckheimer

Caritas Pirckheimer (ur. 21 marca 1467 w Eichstätt, zm. 19 sierpnia 1532 w Norymberdze) – humanistka, przeorysza klasztoru św. Klary w Norymberdze w okresie reformacji, której była przeciwniczką.
Życiorys.
Przyszła na świat jako Barbara, najstarsze z 12 dzieci dr. Johannesa Pirckheimera, patrycjusza, sekretarza w służbie księcia biskupa Eichstätt, i jedno z 9 dzieci, które przeżyły. Jej młodszym bratem był Willibald Pirckheimer. Kiedy ojciec został doradcą księcia Bawarii Albrechta V, rodzina przeprowadziła się do Monachium. W 1488 Caritas straciła matkę, po której dostała imię. Rodzina wróciła do Norymbergi.
Caritas otrzymała staranne wykształcenie, podobnie jak wielu jej przodków i osób z dalszej i bliższej rodziny. Uczestniczyła w lekcjach z braćmi, brała też udział w spotkaniach nieformalnej grupy dyskusyjnej, które jej ojciec urządzał w domu dla zainteresowanych samorozwojem. Biegle władała łaciną.
W wieku 12 lat zaczęła naukę w szkole klasztornej w klasztorze św. Klary w Norymberdze. W wieku 16 lat wstąpiła do klarysek, przyjmując imię Caritas (lub Charitas), co oznacza "miłość Boża". Na karierę zakonną zdecydowało się także 6 sióstr Caritas (inne opracowania podają liczbę 7). Cztery z nich oraz dwie bratanice Caritas, córki Willibalda, zostały później przeoryszami klasztorów. Inne opracowania podają, że przeoryszą została jedynie jedna siostra Caritas, Klara, jak również Katherine, córka Willibalda.
Początkowo Caritas była nauczycielką i kierowniczką szkoły klasztornej. Opiekowała się biblioteką klasztorną. W 1503 została wybrana przez zakonnice na przeoryszę klasztoru.
Była zainteresowana humanizmem. Odcięta od świata murami klasztoru, korzystała z książek, które pożyczał jej brat Willibald, który w 1495 wrócił ze studiów we Włoszech i szybko stał się cenionym niemieckim humanistą. Przekazywał siostrze greckie pisma, które przetłumaczył na łacinę. Zadedykował jej edycje tekstów Plutarcha, Fulgentiusa i Grzegorza z Nazjanzu. Przekazywał znajomym jej opinie, co w latach 90. XV w. doprowadziło do nawiązania kontaktów listownych między Caritas a współczesnymi jej humanistami: Benedictem Chelidoniusem, Christophem Scheurlem, Sykstusem Tucherem, Erazmem z Rotterdamu, Johannesem Reuchlinem, Albrechtem Dürerem i Konradem Celtisem. Ten ostatni nazwał ją "nową Hrotsvithą". Uważa się, że Dürer namalował jej portret. Zachowały się nieliczne listy Caritas, m.in. korespondencja z Celtisem, Dürerem oraz bratem. Pięć jej listów został opublikowanych w Norymberdze w 1515. 
Jej polemiki z mężczyznami były bardzo cenione. Gdy korespondencja Caritas z humanistami zyskała sławę, franciszkańscy zwierzchnicy klasztoru w Norymberdze zakazali przeoryszy pisania po łacinie, by uniemożliwić jej mieszanie się do polityki. Zakaz przyniósł odwrotny skutek, a skonfrontowany z Caritas kurator klszatoru musiał prosić innych kaznodziejów o wsparcie, gdyż nie był w stanie podołać przeoryszy w merytorycznej dyskusji. Przez jakiś czas prowadziła dysputy przez zakratowane okno klasztorne. 
W 1517 wystąpił Marcin Luter, a jego idee były szeroko dyskutowane w Norymberdze. Willibald Pirckheimer stał się jednym ze zwolenników reformatora. Kiedy list, w którym Caritas skrytykowała Lutra, został bez jej wiedzy opublikowany w 1523 jako pamflet, rodzeństwo popadło w czasowy konflikt.
W 1524 rada miejska Norymbergi podjęła działania przeciwko dwóm żeńskim klasztorom w mieście. Willibald nie poparł działań reformatorów i bronił siostry. W 1525 rada miejska, której członkowie przeszli na protestantyzm, wydała decyzję o zamknięciu klasztoru klarysek oraz połączonych z nim szkół klasztornych dla dziewcząt. Rodzicom nakazano zabrać córki ze szkół. Zakonnice pod przewodnictwem Caritas sprzeciwiły się władzom. Sprawa zyskałą rozgłos dzięki sławie Caritas jako humanistki. Otrzymała wsparcie m.in. Filipa Melanchtona i brata, dzięki czemu rada miejska nie zamknęła klasztoru. Rajcy jednak zakazali dziewczętom wstępować do klarysek, co miało doprowadzić do samoistnego zamknięcia placówki. W 1591 kościół klasztorny został przekształcony w protestancki zbór, a pomieszczenia klasztorne oddano pod zastaw miasta. W 1596 zmarła ostatnia przeorysza klarysek w Norymberdze i zagromadzenie przestało istnieć. Od 1960 w miejscu klasztoru działa Caritas-Pirckheimer-Haus (CPH), katolickie centrum edukacyjno-konferencyjne.
Od lat 90. XV w. Caritas pracowała nad kroniką zakonu, poczynając od historii św. Franciszka i św. Klary. Zapewne zapiski prowadziły zakonnice, a Caritas redagowała całość. Kronika została pierwotnie spisana po niemiecku, ale została przetłumaczona na łacinę ok. 1501. Między późnym rokiem 1524 a początkami roku 1526, a następnie w końcu roku 1527, Caritas na bieżąco opisywała konflikt z radą miejską Norymbergi, dołączając do kroniki listy od rajców oraz transkrypcje rozmów. Prawdopodobnie po jej śmierci dodano ostatni rozdział, zawierający jej listy. Kronika zachowała się w kilku egzemplarzach i została opublikowana w XIX w. jako "Denkwurdigkeiten". Nowe wydanie ukazało się w 2006. Kronika, jak też życie i korespondencja Caritas, są przedmiotem wielu opracowań. W literaturze jest czasem przedstawiana niemal jako kontrreformatorka.

</doc>
<doc id="5048048" url="https://pl.wikipedia.org/wiki?curid=5048048" title="Miami Open 2021 (mężczyźni)">
Miami Open 2021 (mężczyźni)

Miami Open 2021, właśc. Miami Open presented by Itaú 2021 – tenisowy turniej ATP kategorii ATP Tour Masters 1000 w sezonie 2021 z cyklu Miami Open rozgrywany w dniach 24 marca–4 kwietnia 2021 roku w Miami na kortach twardych o puli nagród wynoszącej 4 299 205 dolarów amerykańskich.

</doc>
<doc id="5048050" url="https://pl.wikipedia.org/wiki?curid=5048050" title="Gambeson">
Gambeson



</doc>
<doc id="5048053" url="https://pl.wikipedia.org/wiki?curid=5048053" title="Miami Open 2021">
Miami Open 2021



</doc>
<doc id="5048054" url="https://pl.wikipedia.org/wiki?curid=5048054" title="Babele">
Babele

Babele (pol. "Stare kobiety") – skałka na wysokości 2206 metrów w górach Bucegi, jeden z najchętniej odwiedzanych pomników przyrody w Parku Natury Bucegi (obok Sfinksa w Bucegi).
Skałki powstały z biegiem czasu w wyniku erozji deszczowej i wietrznej, zbudowane są z wapieni z okresu kredy.
W pobliże skałek można dojechać kolejką linową, a także znajduje się tam jedno ze schronisk w górach Bucegi.

</doc>
<doc id="5048055" url="https://pl.wikipedia.org/wiki?curid=5048055" title="19 km (przystanek kolejowy w obwodzie briańskim)">
19 km (przystanek kolejowy w obwodzie briańskim)

19 km () – przystanek kolejowy w pobliżu miejscowości Mieżeniki, w rejonie starodubowskim, w obwodzie briańskim, w Rosji.

</doc>
<doc id="5048058" url="https://pl.wikipedia.org/wiki?curid=5048058" title="Parafia podporządkowana bezpośrednio Wikariuszowi Biskupiemu ds. Koordynacji Pracy Dziekanów">
Parafia podporządkowana bezpośrednio Wikariuszowi Biskupiemu ds. Koordynacji Pracy Dziekanów



</doc>
<doc id="5048061" url="https://pl.wikipedia.org/wiki?curid=5048061" title="Viera Tomanová">
Viera Tomanová

Viera Tomanová (ur. 5 lutego 1948 w Bratysławie) – słowacka polityk i urzędniczka państwowa, parlamentarzystka, w latach 2006–2010 minister pracy, spraw społecznych i rodziny.
Życiorys.
W 1980 została absolwentką Wyższej Szkoły Ekonomicznej w Bratysławie. Kształciła się także na Uniwersytecie Trnawskim. Pracowała na różnych stanowiskach, w latach 80. kierowała domem seniora w Bratysławie, była też zatrudniona w administracji miejskiej Bratysławy. W latach 1988–2003 zawodowo związana ze słowackim ministerstwem pracy, m.in. jako dyrektor departamentu i doradczyni ministra. W 1994 zajęła się także działalnością dydaktyczną jako wykładowczyni uczelni na Słowacji.
Od lipca 2006 do lipca 2010 sprawowała urząd ministra pracy, spraw społecznych i rodziny w rządzie Roberta Fica. W wyborach w 2010 i 2012 z ramienia partii SMER uzyskiwała mandat posłanki do Rady Narodowej. W grudniu 2015 parlament wybrał ją na urząd komisarza do spraw dzieci.

</doc>
<doc id="5048062" url="https://pl.wikipedia.org/wiki?curid=5048062" title="Agata Kołodziejczyk">
Agata Kołodziejczyk

Agata Maria Kołodziejczyk z domu Wszołek (ur. 18 marca 1981 w Krakowie) – polska neurobiolożka i astrobiolożka.
Życiorys.
Jej rodzice – astronomowie Magdalena i Bogdan Wszołkowie – stworzyli w Rzepienniku Biskupim największe w Polsce prywatne obserwatorium astronomiczne. Jej siostra Agnieszka również jest astronomem, brat Kamil – inżynierem.
Agata Kołodziejczyk ukończyła studia biologiczne na Wydziale Biologii Uniwersytetu Jagiellońskiego (2005) (z powodzeniem aplikowała również na teologię, jednak z tych studiów zrezygnowała). Przez pewien czas wykładała na UJ. W 2011 doktoryzowała się w Instytucie Zoologii Uniwersytetu Sztokholmskiego na podstawie pracy "Chemical circuitry in the visual system of the fruitfly, Drosophila melanogaster".
Specjalizuje się w neurobiologii i astrobiologii. Interesuje ją m.in. wpływ światła gwiazd na organizmy żywe w stratosferze oraz w kosmosie.
Ekspertka Europejskiej Agencji Kosmicznej (jako pierwsza Polka), gdzie opracowała biomimetyczne rozwiązanie zmniejszające masę oraz koszty wyniesienia nad ziemię wielomodułowych teleskopów orbitalnych. Jest odpowiedzialna za stworzenie prototypu oświetlenia synchronizującego zegary biologiczne w przestrzeniach izolowanych od światła słonecznego.
Z jej inicjatywy utworzono pierwszą w Polsce analogową bazę kosmiczną do przeprowadzania symulacji misji pozaziemskich. Pierwotnie obiekt miał powstać w Rzepienniku, ostatecznie projekt zrealizowano w Pile.
Członkini Fundacji forScience, World Research Centre oraz prywatnej agencji kosmicznej Valles Marineris. Dyrektorka Projektów Naukowych w Astro Tech i Bioastronautyce.
Wyróżniona m.in. Nagrodą im. Artura Rojszczaka (2013), złotym Medalem Fromborskim (2018), nominowana do tytułu Superbohaterki „Wysokich Obcasów” (2017), nadawanego najbardziej wpływowym kobietom w Polsce.
Jeszcze podczas pobytu w Krakowie wyszła za mąż za informatyka Pawła Kołodziejczyka, którego poznała, gdy oboje udzielali się w Orkiestrze Reprezentacyjnej AGH. Ma czworo dzieci.

</doc>
<doc id="5048068" url="https://pl.wikipedia.org/wiki?curid=5048068" title="Kościół ormiański w Kiszyniowie">
Kościół ormiański w Kiszyniowie

Kościół ormiański pw. Matki Bożej – świątynia Apostolskiego Kościoła Ormiańskiego w Kiszyniowie, przy Starym Placu (Piaţa Veche), wzniesiona w 1804 r. Wpisana do rejestru zabytków Mołdawii o znaczeniu narodowym.
Historia.
Kościół ormiański został zbudowany w latach 1803–1804, o dacie ukończenia prac przypomina usytuowana nad wejściem tablica z inskrypcją. Wzniesiono go na miejscu starszej cerkwi prawosławnej św. Mikołaja z XVII w., która przed 1741 r., z powodu licznych zniszczeń wojennych, popadła w ruinę. Fundator budynku, Oganes syn Akop-giana z synami, poprzez budowę kościoła zamierzał upamiętnić swoich rodziców. W 1817 r. budynek powiększono o wejście z portykiem od strony południowej.
W 1862 r. miejscowa parafia liczyła 495 wiernych. W 1885 r. kościół został odnowiony i rozbudowany z funduszy Oganesa, syna Manuk-beja, tureckiego dyplomaty pochodzenia ormiańskiego, następnie właściciela ziemskiego w guberni besarabskiej. W ramach rozbudowy od strony południowej do świątyni dobudowano otwarty przedsionek, w którym znalazły się nagrobki Manuk-beja i jego córek Mariam i Gajane.
W 1925 r. budynek ponownie był remontowany z funduszy prywatnego darczyńcy – Harutiuna Frenkiana, który przekazał na ten cel 25 tys. lejów rumuńskich.
Po przyłączeniu Besarabii do ZSRR w 1940 r. kościół został odebrany parafii ormiańskiej i zaadaptowany na magazyn. W 1971 r. obiekt wpisano do rejestru zabytków i zdecydowano o jego przekształceniu w muzeum. Wtedy też kościół przeszedł renowację pod kierunkiem Agasiego Ambarțumiana. Ministerstwo Kultury Mołdawskiej SRR planowało zaadaptować świątynię na muzeum religii i ateizmu, jednak w 1973 r. zmieniło swoją decyzję i zgodziło się przekazać ją na laboratorium pomiarów elektrostatycznych Instytutu Badań Naukowych Budownictwa i Użytkowania Technicznego, do czasu, gdy ten ukończy prace nad nowym budynkiem. Jako że instytut nie wywiązał się z obietnicy kontynuowania remontu zabytkowego budynku z zachowaniem jego charakteru, Ministerstwo Kultury zerwało z nim umowę i rozpoczęło prace renowacyjne od początku. Remont kościoła ukończono ostatecznie w 1982 r.
Nawet w okresie, gdy kościół pozostawał nieczynny dla kultu, dla kiszyniowskich Ormian był symbolem ich kultury i tradycji. W 1992 r., po uzyskaniu niepodległości przez Mołdawię, wspólnota ormiańska otrzymała budowlę na własność, od 1993 r. zaś w kościele ponownie odbywają się nabożeństwa.
Architektura.
Budynek reprezentuje styl ormiański w architekturze sakralnej. Częściowo powtórzony został w nim układ starszej mołdawskiej cerkwi: wydłużona nawa świątyni, na planie równoległoboku, zakończenie od wschodu rotundą i obszerną absydą, w której mieści się pomieszczenie ołtarzowe. Świątynia jest orientowana. W części zachodniej, nad jednym z przedsionków, wznosi się dzwonnica. W odróżnieniu jednak od starszej cerkwi prawosławnej kościół ormiański ma również boczne kaplice z ołtarzami bocznymi oraz wydzielone baptysterium. Po przebudowie zapoczątkowanej w 1885 r. w architekturze świątyni pojawiły się akcenty orientalne, zwłaszcza w przedsionku-mauzoleum rodziny Manuk-beja, prawdopodobnie zaprojektowanym przez Aleksandra Bernardazziego. Architekturę arabską przypominają również starsze, wzniesione na początku XIX w. kolumny w portyku z trzema ostrymi łukami, wykonane z kamienia ciosanego. Podczas przebudowy wzniesiono również dach wieżowy nad dzwonnicą, dobudowano niskie, dekoracyjne wieżyczki i wzbogacono detal dekoracyjny z motywem krzyży ormiańskich (chaczkarów).

</doc>
<doc id="5048071" url="https://pl.wikipedia.org/wiki?curid=5048071" title="Kwas alfa-linolenowy">
Kwas alfa-linolenowy



</doc>
<doc id="5048075" url="https://pl.wikipedia.org/wiki?curid=5048075" title="Battle Dress">
Battle Dress



</doc>
<doc id="5048078" url="https://pl.wikipedia.org/wiki?curid=5048078" title="Battle Dress Uniform">
Battle Dress Uniform



</doc>
<doc id="5048079" url="https://pl.wikipedia.org/wiki?curid=5048079" title="Army Combat Uniform">
Army Combat Uniform



</doc>
<doc id="5048081" url="https://pl.wikipedia.org/wiki?curid=5048081" title="Close Combat Uniform">
Close Combat Uniform



</doc>
<doc id="5048083" url="https://pl.wikipedia.org/wiki?curid=5048083" title="Airman Battle Uniform">
Airman Battle Uniform



</doc>
<doc id="5048085" url="https://pl.wikipedia.org/wiki?curid=5048085" title="Nuova Cassino 1924">
Nuova Cassino 1924



</doc>
<doc id="5048088" url="https://pl.wikipedia.org/wiki?curid=5048088" title="Marine Corps Combat Utility Uniform">
Marine Corps Combat Utility Uniform



</doc>
<doc id="5048092" url="https://pl.wikipedia.org/wiki?curid=5048092" title="Julia Sokólska">
Julia Sokólska

Julia Sokólska, po mężu Szczyrkowa (ur. 10 maja 1893 w Moskwie, zm. 6 maja 1933 w Warszawie) – działaczka niepodległościowa, zoolog, cytolog.
Życiorys.
Julia Stanisława Sokólska urodziła się w 10 maja 1893 w Moskwie. Do szkoły średniej uczęszczała w Radomiu. Opieką objął ją dyrektor radomskiego Towarzystwa Kredytowego Ziemskiego, Aleksander Sobecki, który z pewnością był jej krewnym. Rozpoczęła studia przyrodnicze na Uniwersytecie Lwowskim. 
W czasie studiów włączyła się w działalność organizacji młodzieżowej „Promień”, sympatyzującej z PPS. Jesienią 1912 znalazła się w pierwszej grupie kobiet przyjętych do Związku Strzeleckiego we Lwowie, które odbyły przeszkolenie wojskowe.
Podczas I wojny światowej prowadziła szwalnię i pralnię dla żołnierzy we lwowskim Domu Technika. Następnie służyła w Legionach Polskich jako łączniczka, kilkakrotnie przechodząc przez front w Królestwie Polskim. 7 lipca 1931 Prezydent RP nadał jej Krzyż Niepodległości z Mieczami "„za pracę w dziele odzyskania niepodległości”".
W latach 1916–1918 kontynuowała studia na Wydziale Filozoficznym UJ w Krakowie, a ukończyła je na Uniwersytecie Jana Kazimierza we Lwowie, specjalizując się w cytologii bezkręgowców pod kierunkiem Jana Hirschlera.
Podczas wojny polsko-bolszewickiej w 1920 pracowała jako sanitariuszka w szpitalach wojskowych. 
Następnie od 1920 była asystentką Wydziału Rolniczo-Lasowego Politechniki Lwowskiej, a od 1926 starszą asystentką w katedrze zoologii i anatomii zwierząt kierowanej przez Benedykta Fulińskiego. Doktoryzowała się w 1926. Trzy lata później odbyła staż naukowy w stacji biologicznej jest miejscowości Herdla pod Bergen w Norwegii. Od 1931 pracowała w katedrze botaniki ogólnej i fizjologii roślin jako asystentka Dezyderego Szymkiewicza. Nie zerwała kontaktu ze swoją poprzednią katedrą, gdzie rozpoczęła przewód habilitacyjny z zakresu zoologii.
W okresie międzywojennym nie działa politycznie, choć nadal sympatyzowała z PPS. Po wyborach brzeskich w 1930 zwróciła władzom odznaczenie. Jesienią 1932 Fuliński zapowiedział Sokólskiej, że nie otrzyma pracy w jego katedrze. Sokólska zareagowała na to załamaniem i 6 maja 1933 popełniła samobójstwo, zażywając cyjanek potasu w hotelu Związku Zawodowego Kolejarzy w Warszawie. Została pochowana w grobie rodzinnym w Grójcu pod Warszawą.
Działalność naukowa.
Zainteresowania badawcze Julii Sokólskiej skupiały się na cytologii i histologii zwierząt bezkręgowych. W jej dorobku znajdują się 23 publikacje poświęcone tym zagadnieniom. Badała komórki somatyczne i gamety pajęczaków z rzędów pająków i kosarzy oraz osłonic z gromady żachw. W 1926 na przykładzie kątnika domowego jako pierwsza opisała występowanie w gromadzie pajęczaków aparatu Golgiego, stwierdzając go w komórkach różnych tkanek oraz w gametach. Prowadziła szersze badania nad spermatogenezą i oogenezą u pajęczaków. W jej dorobku znajduje się również protistologiczna publikacja poświęcona składnikom cytoplazmy opaliny bytującej w jelitach płazów bezogonowych.
Była członkiem Polskiego Towarzystwa Anatomiczno-Zoologicznego.

</doc>
<doc id="5048096" url="https://pl.wikipedia.org/wiki?curid=5048096" title="František Kašický">
František Kašický

František Kašický (ur. 18 listopada 1968 w Gelnicy) – słowacki urzędnik państwowy i dyplomata, w latach 2006–2008 minister obrony, ambasador Słowacji przy NATO oraz w Norwegii i Islandii.
Życiorys.
W 1991 ukończył studia w wyższej wojskowej szkole pedagogicznej w Bratysławie (Vysoká vojenská pedagogická škola Bratislava). Kształcił się na różnych kursach, a w latach 2000–2001 studiował w Defense Language Institute w Teksasie. Pracował jako urzędnik w słowackim ministerstwie obrony, był m.in. sekretarzem prasowym, zastępcą dyrektora biura ministra i asystentem sekretarza stanu. W latach 2001–2003 pełnił funkcję dyrektora biura ministra i jednocześnie rzecznika prasowego. Następnie do 2004 zajmował stanowisko dyrektora jednej z resortowych służb wywiadu. W latach 2004–2006 zatrudniony w słowackim parlamencie, był sekretarzem komisji Rady Narodowej do spraw obrony i bezpieczeństwa.
Od lipca 2006 do stycznia 2008 z rekomendacji partii SMER sprawował urząd ministra obrony w rządzie Roberta Fica. Złożył rezygnację z tego stanowiska w związku z krytyką co do prawidłowości przeprowadzanych przez resort przetargów.
Przeszedł następnie do pracy w dyplomacji. Jeszcze w tym samym roku objął funkcję stałego przedstawiciela Słowacji przy NATO, pełnił ją do 2013. Następnie do 2017 był ambasadorem w Norwegii, akredytowanym również w Islandii. Po zakończeniu misji pozostał dyplomatą w strukturze ministerstwa spraw zagranicznych.

</doc>
<doc id="5048098" url="https://pl.wikipedia.org/wiki?curid=5048098" title="Isernia FC">
Isernia FC

Isernia FC (wł. Associazione Sportiva Dilettantistica Isernia Football Club) – włoski klub piłkarski, mający siedzibę w mieście Isernia, w środkowej części kraju, grający od sezonu 2019/20 w rozgrywkach Eccellenza Molise.
Historia.
Chronologia nazw: 
Klub sportowy SS Samnium Isernia został założony w miejscowości Isernia w 1928 roku. W sezonie 1927/28 debiutował w rozgrywkach Terza Divisione Abruzzo (D4). W sezonie 1929/30 po podziale najwyższej dywizji na Serie A i Serie B poziom "Terza Divisione" został zdegradowany do piątego stopnia. W 1932 klub zmienił nazwę na Isernia, a w 1934 na Isernina. W sezonie 1934/35 zespół występował w Terza Divisione Campania. W 1935 jako trzeci poziom została wprowadzona Serie C. Po zakończeniu sezonu 1942/43 z powodu II wojny światowej klub zawiesił działalność.
Po zakończeniu II wojny światowej, klub wznowił działalność i potem przez dłuższy czas występował w ligach regionalnych Kampanii. W 1951 klub zmienił nazwę na Isernia, w 1953 na Polisportiva Isernia, w 1954 na US Saetta Isernia, w 1956 na US Isernia, w 1965 na SS Aesernia. Dopiero w 1981 roku zespół otrzymał promocję do mistrzostw międzyregionalnych o nazwie Campionato Interregionale (D5). W 1984 roku awansował do "Serie C2", a w 1986 spadł z powrotem do "Campionato Interregionale". W 1987 został zdegradowany do "Promozione Campania", ale następnie klub zbankrutował.
W 1987 roku powstał nowy klub o nazwie Isernia '86, który startował w lidze regionalnej Kampanii. W 1992 klub zmienił nazwę na Polisportiva Isernia. W 1998 roku klub awansował do Campionato Nazionale Dilettanti, po czym połączył się z "Isernia Calcio Sport" i zmienił nazwę na Isernia FC. W 1999 liga została przemianowana na "Serie D". W 2003 otrzymał promocję do "Serie C2". W 2004 klub ogłosił upadłość.
W 2006 roku klub został reaktywowany jako ASD Isernia Pentra Sport i rozpoczął rozgrywki w mistrzostwach Prima Categoria Molise (D8). W sezonie 2009/10 zespół zajął 14.miejsce w Promozione Molise i spadł do "Prima Categoria Molise", a potem został rozwiązany.
Latem 2010 roku klub ASD Real Isernia, występujący w Eccellenza Molise został głównym klubem miasta. Klub powstał rok wcześniej dzięki połączeniu "Sporting Aesernia" z "ASD Real Rocca d'Evandro 2006" z Kampanii. W 2011 awansował do "Serie D", po czym przyjął nazwę ASD Isernia FC. W 2014 spadł z powrotem do "Eccellenza Molise". Przed rozpoczęciem sezonu 2014/15 wprowadzono reformę systemy lig, wskutek czego "Eccellenza" awansowała na piąty poziom. W 2015 klub wrócił do "Serie D", ale w 2016 znów spadł do "Eccellenza Molise". W 2018 po raz kolejny awansował do "Serie D". W sezonie 2018/19 zajął 19.miejsce w grupie F "Serie D" i został zdegradowany do "Eccellenza Molise".
Barwy klubowe, strój.
Klub ma barwy biało-błękitne. Zawodnicy swoje domowe spotkania zazwyczaj grają w pasiastych pionowo biało-błękitnych koszulkach, białych spodenkach oraz białych getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2020).
Struktura klubu.
Stadion.
Klub piłkarski rozgrywał swoje mecze domowe na Stadio Mario Lancellotta w mieście Isernia o pojemności 2 192 widzów.

</doc>
<doc id="5048105" url="https://pl.wikipedia.org/wiki?curid=5048105" title="Stanisław Bilski">
Stanisław Bilski



</doc>
<doc id="5048107" url="https://pl.wikipedia.org/wiki?curid=5048107" title="11 pułk kawalerii">
11 pułk kawalerii



</doc>
<doc id="5048113" url="https://pl.wikipedia.org/wiki?curid=5048113" title="Aleftyna Gościmska">
Aleftyna Gościmska

Aleftyna Krystyna Gościmska (ur. 29 września 1934 w Warszawie, zm. 20 marca 2020 tamże) – polska aktorka teatralna.
Życiorys.
Od 1960 przez cztery sezony występowała w Teatrze im. Stefana Jaracza w Olsztynie i Teatru w Elblągu, od 1969 do 1983 była aktorką warszawskiego Teatru Komedia. W sezonie 1983/1984 występowała w Teatrze im. Juliusza Osterwy w Gorzowie Wielkopolskim, a w następnym w Teatrze im. Aleksandra Fredry w Gnieźnie. W 1985 na jeden sezon powróciła na scenę Teatru Dramatycznego w Elblągu, a następnie do 1989 należała do zespołu aktorskiego Bałtyckiego Teatru Dramatycznego im. Juliusza Słowackiego w Koszalinie. W sezonie 1989/1990 występowała na scenie Teatru Powszechnego im. Jana Kochanowskiego w Radomiu, a następnie od 1990 do 1993 i od 1997 do 1999 Teatru Polskiego w Bydgoszczy. 
W 2009 po raz pierwszy wystąpiła w filmie, była to epizodyczna rola w serialu "39 i pół", w 2012 ponownie zagrała w filmie "Mój rower". W 2015 wystąpiła w serialu "Na sygnale". 

</doc>
<doc id="5048118" url="https://pl.wikipedia.org/wiki?curid=5048118" title="Eila Kivikk’aho">
Eila Kivikk’aho

Eila Sylvia Kivikk’aho, właśc. Eila Sylvia Sammalkorpi, de domo Lamberg (ur. 2 lutego 1921 w Sortawali, zm. 21 czerwca 2004 w Helsinkach) – fińska poetka i tłumaczka.
Życiorys.
Urodziła się 2 lutego 1921 w Sortawali w Karelii. Była córką szewca. Zdobyła średnie wykształcenie. Przez jakiś czas pracowała jako urzędniczka.
Jej pierwsze zbiory wierszy: "Pieśń wachlarza" (, 1942), "Niebieska skała" (, 1945) zachowały jeszcze styl konwencjonalny. Jednak na przestrzeni lat 50. jej twórczość uległa tak poważnym przeobrażeniom, że następne zbiory: "Pożegnanie z łąką" (, 1951), "Pieśń na łodzi" (, 1952) oraz "Gromada" (, 1961) postawiły ją w rzędzie wybitnych współczesnych poetów.
Twórczość jej nabrała przede wszystkim indywidualnego charakteru, zniknęły stosowane w latach młodzieńczych ozdobniki, a pojawił się szczery, bezpośredni ton, pełniejszy w wyrazie. Pisała zarówno krótkie precyzyjnie skonstruowane liryki, jak i obszerniejsze kompozycje. W tych ostatnich świadomie uproszczony potoczny język jest zaprawiony ukrytą ironią. O ile wczesne wiersze odzwierciedlały przede wszystkim osobiste uczucia i przeżycia poetki, o tyle w późniejszych utworach na czoło wysuwają się zagadnienia natury ogólnoludzkiej.
Miała również spore zasługi jako tłumaczka literatury skandynawskiej. Tłumaczyła głównie literaturę dziecięcą, przełożyła ponad 50 prac na język fiński. Tłumaczyła m.in. utwory Astrid Lindgren, Marii Gripe, Thorbjørna Egnera czy Elsy Beskow.

</doc>
<doc id="5048121" url="https://pl.wikipedia.org/wiki?curid=5048121" title="Kościół Niepokalanego Poczęcia Najświętszej Maryi Panny w Wied Gerżuma (Rabat)">
Kościół Niepokalanego Poczęcia Najświętszej Maryi Panny w Wied Gerżuma (Rabat)

Kościół Niepokalanego Poczęcia Najświętszej Maryi Panny (, ) – jest to niewielki rzymskokatolicki kościół w Wied Gerżuma (Dolina Gerżuma), w granicach administracyjnych Rabatu na Malcie. Kościół umiejscowiony jest na początku doliny, która jest jednym z najbardziej malowniczych miejsc na obrzeżach Rabatu. 
Historia.
Kościół został zbudowany w 1736 przez wielkiego mistrza Manoela de Vilhenę na terenie należącym do "Fondazione Paola". Była to fundacja założona przez wielkiego mistrza Antoine de Paule. Posiadała ona wiele działek terenu, a fundusze uzyskane z ich wynajmu Zakon przeznaczał na budowę swoich budynków. I rzeczywiście, obok kościoła znajduje się kamienny łuk z inskrypcją "Fondazione Paola 1731" i marmurowym herbem Antoine’a de Paule.
Po zajęciu Malty przez Francuzów kościół przeszedł od zarząd władz cywilnych, Jest on jednym z niewielu kościołów na Malcie będących wciąż własnością państwa.
"Viġenda".
Ze świątynią związana jest tzw. "viġenda" (czyt. "widżenda"). Była to zapłata, którą, zarządzeniem wielkiego mistrza otrzymywał ksiądz za odprawianie mszy świętych w tym kościele, oraz za sprawowanie nad nim opieki. Początkowo wynosiła 40 skudów rocznie, później podniesiono ją do 60. Słowo "viġenda" pochodzi prawdopodobnie od włoskiego słowa "vicenda" - "wydarzenie, epizod", w znaczeniu "coś, co się już zdarzyło". Po przejęciu wyspy przez Brytyjczyków system rozliczania "viġendy" zmienił się o tyle, że ksiądz dostawał (w 1806) 1 skuda i 1 tari za każdą odprawioną mszę. Biorąc pod uwagę, że w roku kalendarzowym są 52 niedziele, poza świętami, jest jasnym, że kwota roczna zbliżona była do poprzednich 60 skudów, jakkolwiek zachęciło to "viġendarian" do codziennego odprawiania mszy świętej.
Architektura.
Wygląd zewnętrzny.
Przed kościołem znajduje się niewielki prostokątny placyk. Fasada kościoła spięta jest dwoma toskańskimi pilastrami wspierającymi gzyms, na którym z kolei znajduje się fronton połączony spływami wolutowymi ze znajdującymi się na krańcach ozdobami w kształcie szyszki. Na szczycie frontonu krzyż maltański. Nad centralnie umieszczonym prostokątnym wejściem, okolonym wymodelowaną kamienną ramą i zwieńczonym prostym gzymsem, znajduje się owalne "wole oko", przez które wnika do wnętrza światło. Fasada ozdobiona jest trzema herbami, z których jeden umieszczony jest nad oknem, dwa pozostałe po jego bokach. Po obu stronach drzwi umieszczone są proste niskie okna, przez które można było adorować Najświętszy Sakrament, gdy świątynia była zamknięta. Z tyłu budynku po lewej stronie znajduje się kwadratowa dzwonnica z dwoma dzwonami, a przed nią niewielka attyka.
Wnętrze.
Świątynia postawiona jest na planie prostokąta. Sklepienie kolebkowe okrywa wnętrze z niewielką apsydą, w której znajduje się ołtarz. Obraz tytularny przedstawia Niepokalane Poczęcie wraz ze św. Janem Chrzcicielem, św. Pawłem, św. Antonim i św. Józefem. Jest to obraz Ġannikola Buhagiara, któremu przypisuje się również dwa obrazy przedstawiające odpowiednio św. Annę i św. Joachima, znajdujące się po bokach ołtarza. Ramę obrazu tytularnego flankuje misternie rzeźbiony motyw roślinny, na szczycie którego znajdują się dwa anioły trzymające koronę oraz napis: „Pura Pudica Pia Miseris Miserere Maria” (Dobra i Czysta Maryjo, zmiłuj się nad nami, sierotami). Kościół jest ozdobiony rzeźbami i złoceniami.
W kościele znajdziemy również figurę Niepokalanego Poczęcia, która jest noszona w procesji w święto tytularne, w pierwszą niedzielę po 8 grudnia. Posąg ten jest dziełem Ġlormu Dingli z Rabatu.
Graffiti.
Na ścianie fasady znajduje się kilka graffiti przedstawiających galery Zakonu; prawdopodobnie są to "ex voto" wykonane przez marynarzy, którzy zostali uratowani po zatonięciu statku.
Świątynia dzisiaj.
Msza św. odprawiana jest w kościele w soboty o godz. 19:00, w niedziele i święta o 16:30. Co roku w pierwszą niedzielę po 8 grudnia odbywa się festyn, którego korzenie sięgają czasów Zakonu. Dziś kościół jest również wykorzystywany do rekolekcji przez wiele grup religijnych, ponieważ wiejskie i ciche otoczenie sprawia, że jest to doskonałe miejsce do spotkań i refleksji.
Ochrona dziedzictwa kulturowego.
Kaplica umieszczony jest na liście National Inventory of the Cultural Property of the Maltese Islands pod nr. 2323.

</doc>
<doc id="5048126" url="https://pl.wikipedia.org/wiki?curid=5048126" title="Toyota Celica GT-Four (ST205)">
Toyota Celica GT-Four (ST205)



</doc>
<doc id="5048127" url="https://pl.wikipedia.org/wiki?curid=5048127" title="Rajd Bułgarii 2002">
Rajd Bułgarii 2002

Rajd Bułgarii 2002 (33. Rally Bulgaria - Albena) – 33 edycja rajdu samochodowego Rajd Bułgarii rozgrywanego w Bułgarii. Rozgrywany był od 24 do 26 maja 2002 roku. Była to dwunasta runda Rajdowych Mistrzostw Europy w roku 2002 (rajd miał najwyższy współczynnik - 20) oraz pierwsza runda Rajdowych Mistrzostw Bułgarii. Składał się z 24 odcinków specjalnych.

</doc>
<doc id="5048135" url="https://pl.wikipedia.org/wiki?curid=5048135" title="Maria Romanowska">
Maria Romanowska



</doc>
<doc id="5048145" url="https://pl.wikipedia.org/wiki?curid=5048145" title="Partia Socjalistyczna (Flandria)">
Partia Socjalistyczna (Flandria)



</doc>
<doc id="5048146" url="https://pl.wikipedia.org/wiki?curid=5048146" title="Mikuláš Galanda">
Mikuláš Galanda

Mikuláš Galanda (ur. 4 maja 1895 w Turčianskich Teplicach, zm. 5 czerwca 1938 w Bratysławie) – słowacki malarz i grafik, jeden z prekursorów słowackiego modernizmu.
Życiorys.
Urodził się 4 maja 1895 roku w Turčianskich Teplicach w rodzinie Margity i Štefana Galandów. W latach 1914–1916 studiował w akademii sztuk pięknych w Budapeszcie u prof. D. Raksányiego, po czym wrócił na Słowację, gdzie pracował jako urzędnik. W 1919 roku wydał z bratem trzy numery magazynu ilustrowanego „Hárman”, do którego stworzył ilustracje w stylu art déco narysowane charakterystyczną, cienką kreską znaną z jego późniejszych prac.
W 1922 roku uczęszczał do Wyższej Szkoły Rzemiosła Artystycznego w Pradze na zajęcia prowadzone przez V.H. Brunnera, po czym w latach 1923–1927 studiował w Akademii Sztuk Pięknych w Pradze w pracowniach Augusta Brömsego i F. Thielego. W połowie lat 20. współpracował z redakcją magazynu lewicowej inteligencji „DAV”, tworząc m.in. siedem prac do pierwszego numeru. Z tego okresu pochodzi także cykl litografii "Láska v meste".
Za namową Ľudovíta Fulli w 1929 roku powrócił do Bratysławy, po czym wyjechał na krótki pobyt studyjny do Paryża. Od 1930 roku uczył na wydziale grafiki, reklamy i rysunku żurnalowego Školy umeleckých remesiel. Na uczelni pozostał do końca życia. Wraz z Fullą, z którym dzielił pracownię, wydał w latach 1930–1932 czterotomowe "Súkromné listy Fullu a Galandu" – pierwszy słowacki manifest modernistyczny. Obaj artyści jako pierwsi na Słowacji zaczęli podejmować temat abstrakcji w malarstwie: Fulla stworzył pierwszy abstrakcyjny obraz "Ruže a svah" (pracę później zamalował), po czym Galanda dołączył do eksperymentów. Jego prace miały charakter organiczny, a Fulli geometryczno-konstruktywizujący. W 1937 roku Galanda zdobył srebrny medal na Wystawie Światowej w Paryżu. Tego samego roku uczestniczył także w Biennale w Wenecji.
Galanda należał do prekursorów modernizmu na Słowacji. W jego wczesnych dziełach widać jeszcze wpływ secesji i zainteresowanie twórczością Edvarda Muncha. Do lat 1926–1927 skupiał się na grafice, a około 1929 roku zainteresował się możliwościami typografii. Zaprojektował m.in. utrzymaną w konstruktywistycznym duchu okładkę tomiku poetyckiego "Demontáž" Jána Poničana i po raz pierwszy na Słowacji zastosował w projekcie wyłącznie minuskułę. Jego twórczość figuratywną charakteryzuje płynna kreska i połączenie tradycyjnych tematów z nowoczesną formą. Nie bał się eksperymentów z nowymi środkami wyrazu: w jego dojrzałych pracach widać elementy kubizmu i własnej interpretacji fowizmu. Dużą wagę przywiązywał do wymiaru emocjonalnego sztuki. W manifeście z 1930 roku stwierdził, iż „funkcją sztuki malarskiej jest tworzenie nowej rzeczywistości emocjonalnej”. W 1932 roku wkroczył w okres różowy, malując obrazy w technice olejnej w odcieniach różu, które wyrażały jego własną radość i zachwyt nad kobiecym pięknem, miłością i macierzyństwem. Z kolei mniej osobiste prace z lat 1932–1933, przedstawiające m.in. zbójników i drwali na tle gór, utrzymane zostały w ciemnej tonacji. Kobiety i kobiecość były wiodącym motywem jego twórczości, choć stworzył także dzieła dotykające tematów społecznych: biedy, czy ludzi ze zmarginalizowanych grup społecznych. W ostatnim roku życia poświęcił się pracy ze wzmożoną intensywnością. Tworzył wtedy stylizowane, kameralne portrety wiejskich kobiet, dziewcząt i madonn i planował wystawę gwaszy przedstawiających kobiece głowy.
Zmarł 5 czerwca 1938 roku w Bratysławie.
Twórczość Galandy wywarła znaczący wpływ na kolejne pokolenia słowackich artystów. W 1957 roku powstała późnomodernistyczna grupa artystyczna Skupina Mikuláša Galandu, która odegrała ważną rolę w kształtowaniu się słowackich sztuk wizualnych. Ostatnia wystawa zbiorowa grupy odbyła się w 1969 roku w Berlinie; w 1972 roku artyści zostali poddani ostrej krytyce i wyrzuceni ze Związku Słowackich Artystów Plastyków.

</doc>
<doc id="5048152" url="https://pl.wikipedia.org/wiki?curid=5048152" title="Komitet Nauk o Finansach PAN">
Komitet Nauk o Finansach PAN



</doc>
<doc id="5048164" url="https://pl.wikipedia.org/wiki?curid=5048164" title="Rhys Williams (angielski piłkarz)">
Rhys Williams (angielski piłkarz)

Rhys Williams (ur. 3 lutego 2001 w Preston) – angielski piłkarz grający na pozycji środkowego obrońcy w angielskim klubie Liverpool.
Kariera klubowa.
Od 10. roku życia trenuje w akademii Liverpool F.C., w barwach którego zwyciężył w młodzieżowych rozgrywkach FA Youth Cup w roku 2019. W sierpniu tego samego roku został wypożyczony do drużyny Kidderminster Harriers.
Swój profesjonalny debiut w dorosłej drużynie zespołu z Anfield zaliczył 24 września 2020 roku w meczu EFL Cup przeciwko Lincoln City. 21 października 2020 roku zadebiutował w Lidze Mistrzów przeciwko Ajaksowi Amsterdam, zmieniając w doliczonym czasie spotkania Jamesa Milnera.
Kariera reprezentacyjna.
Zadebiutował w angielskiej kadrze do lat 21 w zremisowanym 3:3 meczu przeciwko Andorze 7 października 2020 roku.

</doc>
<doc id="5048166" url="https://pl.wikipedia.org/wiki?curid=5048166" title="Sajgonka">
Sajgonka



</doc>
<doc id="5048200" url="https://pl.wikipedia.org/wiki?curid=5048200" title="Maria Renata Zielińska-Stasiek">
Maria Renata Zielińska-Stasiek

Maria Renata Zielińska-Stasiek (ur. 30 lipca 1940 w Pleszewie, zm. 20 listopada 2006 w Gdyni) – farmaceutka, fitochemik, pracownik naukowy Akademii Medycznej w Gdańsku.
Życiorys.
Była córką Alojzego Zielińskiego, wicestarosty Starogardu Gdańskiego i Reginy z domu Malinowskiej, nauczycielki historii i łaciny. Miała starszego brata Olgierda. W 1947 rozpoczęła naukę w Szkole Podstawowej nr 2 w Starogardzie Gdańskim. Dwa lata później decyzją rodziców została przeniesiona do nowo powstałej Szkoły Ogólnokształcącej Towarzystwa Przyjaciół Dzieci w Starogardzie Gdańskim. Gdy skończyła 14 lat, rodzina Zielińskich przeprowadziła się do Gdańska. W 1957 ukończyła I Liceum Ogólnokształcące w Gdańsku. W tym samym roku podjęła studia na Wydziale Farmaceutycznym Akademii Medycznej w Gdańsku. Pod koniec studiów rozpoczęła pracę na stanowisku technika w Zakładzie Farmakognozji AMG. W 1962 Zielińska-Stasiek uzyskała dyplom magistra farmacji. W 1964 otrzymała awans na stanowisko asystenta naukowo-technicznego, a następnie po kilku tygodniach została asystentem naukowo-dydaktycznym. W 1973 podjęła pracę w Zakładzie Farmakognozji Instytutu Technologii i Analizy Leku AMG na stanowisku specjalisty farmaceuty. Rok później ukończyła specjalizację I stopnia z zielarstwa leczniczego.
W 1975 Maria Zielińska-Stasiek uzyskała stopień naukowy doktora nauk farmaceutycznych na podstawie pracy naukowej napisanej pod kierunkiem prof. Stanisława Gilla pt. "Związki flawonoidowe w częściach nadziemnych Gaillardia aristata Pursh/Compositae". Przez kolejne 8 lat zatrudniona była dodatkowo w Medycznym Studium Zawodowym nr 2 w Gdańsku. W 1983 została powołana na kierownika Ogrodu Roślin Leczniczych Katedry i Zakładu Farmakognozji Akademii Medycznej. Funkcję tę pełniła do chwili przejścia na emeryturę. W następnym roku objęła etat starszego wykładowcy w AMG. 
Jej zakres badań naukowych obejmował związki flawonoidowe. Farmaceutka zwróciła uwagę na wpływ warunków zewnętrznych na wegetację, oraz uprawę rzadkich i ginących odmian roślin leczniczych. We współpracy z Wydziałem Chemicznym Politechniki Gdańskiej prowadziła badania nad lipidami roślinnymi i olejkami bogatymi w nienasycone kwasy tłuszczowe. Redagowała periodyki: „Index Seminum” i „Index Plantarum”. 8 maja 2001 objęła funkcję wiceprezesa nowo zarejestrowanego Stowarzyszenia Przyjaciół Ogrodu Roślin Leczniczych Akademii Medycznej w Gdańsku. W grudniu 2003 przeszła na emeryturę. Została pochowana na gdyńskim Cmentarzu Witomińskim. 

</doc>
<doc id="5048213" url="https://pl.wikipedia.org/wiki?curid=5048213" title="Sputnik Reczyca">
Sputnik Reczyca



</doc>
<doc id="5048225" url="https://pl.wikipedia.org/wiki?curid=5048225" title="Draga Olteanu Matei">
Draga Olteanu Matei

Draga Olteanu Matei z domu Olteanu (wym. []; ur. 24 października 1933 w Bukareszcie, zm. 18 listopada 2020 w Jassach) – rumuńska aktorka. Wystąpiła w ponad trzydziestu filmach od 1967 do 2006. Otrzymała gwiazdę na Rumuńskiej Alei Gwiazd w Bukareszcie w dniu 29 października 2011 r.

</doc>
<doc id="5048237" url="https://pl.wikipedia.org/wiki?curid=5048237" title="Sputnik Rzeczyca">
Sputnik Rzeczyca

Futbolny Kłub „Sputnik” Rzeczyca () – białoruski klub piłkarski z siedzibą w Rzeczycy, grający w białoruskiej ekstraklasie. 
Historia.
Klub powstał w kwietniu 2017, przez przeniesienie siedziby DJuSSz-DSK Homel do Rzeczycy. Nie ma on jednak nic wspólnego z FK Rzeczyca-2014, który nosił nazwę Sputnik w latach 1980–1992. Nowo powstały Sputnik składał się z zawodników homelskiego klubu DJuSSz-DSK, który w 2016 grał w Drugiej Lidze, oraz trenera Kanstancina Czachau'a, który wcześniej trenował młodzież. Początek sezonu był nieudany, jednak później do zespołu dołączyli bardziej doświadczeni zawodnicy, a wyniki Sputnika zaczęły się poprawiać. W sezonie 2017 drużyna zajęła 5. miejsce w drugiej lidze. W lipcu 2018 nowym trenerem został Wiaczasłau Lauczuk, a klub zajął 3. miejsce. W sezonie 2019 Sputnik miał grać w Drugiej Lidze, ale w związku z połączeniem klubów Dniapro Mohylew i Łucz Mińsk, w Pierwszej Lidze pojawiło się wolne miejsce, które zajął rzeczycki klub. W debiutanckim sezonie klub zajął miejsce w górnej części tabeli, kończąc ostatecznie rozgrywki na 6. miejscu. W sezonie 2020 do zespołu ściągnięto zawodników z doświadczeniem w Wyszejszajej Lidze. Sputnik szybko znalazł się na szczycie tabeli, pewnie utrzymał pierwszą pozycję i na kilka kolejek przed zakończeniem sezonu zapewnił sobie awans do Wyszejszajej Lihi. 

</doc>
<doc id="5048241" url="https://pl.wikipedia.org/wiki?curid=5048241" title="Mitzura Arghezi">
Mitzura Arghezi

Mitzura Arghezi, właściwie Mitzura Domnica Arghezi (ur. jako Domnica Theodorescu 10 grudnia 1924 w Bukareszcie, zm. 27 października 2015 tamże) – rumuńska aktorka i polityk.
Jest córką pisarza Tudora Argheziego i jego żony Paraschivy. Arghezi służyła w Izbie Deputowanych od 1996 do 2004 roku. Była członkiem zarządu Rumuńskiego Towarzystwa Radiowego od 2005 do 2010 roku.

</doc>
<doc id="5048244" url="https://pl.wikipedia.org/wiki?curid=5048244" title="Mitzura Domnica Arghezi">
Mitzura Domnica Arghezi



</doc>
<doc id="5048245" url="https://pl.wikipedia.org/wiki?curid=5048245" title="Domnica Theodorescu">
Domnica Theodorescu



</doc>
<doc id="5048288" url="https://pl.wikipedia.org/wiki?curid=5048288" title="Aneta Łastik">
Aneta Łastik

Aneta Łastik (ur. 7 lutego 1948 w Łodzi) – polska piosenkarka, pedagog, autorka książek. Interpretatorka ballad Bułata Okudżawy.
Życiorys.
Pochodzi z międzynarodowej rodziny. Jej ojciec Salomon Łastik (1907–1977) był polskim historykiem literatury i pisarzem żydowskiego pochodzenia, a matka Finką. Miała starszego brata Emanuela (1943–1978), poetę piszącego pod pseudonimem Emil Laine.
Ukończyła średnią szkołę muzyczną w Warszawie. Występowała w klubie Hybrydy. Jej pierwsza płyta (EP) "Ogród najpiękniejszy" ukazała się w 1976, a pierwsza płyta długogrająca "Bądź ze mną zawsze" w 1976.
W 1977 została wydana płyta "Ballady Bułata Okudżawy" z towarzyszeniem Andrzeja Jagodzińskiego.
Od 1980 mieszka we Francji, gdzie zajmuje się działalnością pedagogiczną. Jest autorką poradników psychologicznych o pracy nad głosem i emocjach. Prowadzi warsztaty "Tajemnica głosu", na których uczy swojej autorskiej metody operowania głosem i radzenia sobie z emocjami.
Wybrana dyskografia.
Opracowano na podstawie:

</doc>
<doc id="5048297" url="https://pl.wikipedia.org/wiki?curid=5048297" title="Fonterra">
Fonterra

Fonterra Co-operative Group Limited – nowozelandzka firma mleczarska założona w 2001 roku. Jej siedziba znajduje się w Auckland.

</doc>
<doc id="5048307" url="https://pl.wikipedia.org/wiki?curid=5048307" title="Adam Małachowski">
Adam Małachowski



</doc>
<doc id="5048336" url="https://pl.wikipedia.org/wiki?curid=5048336" title="Târgu Mureș Nord">
Târgu Mureș Nord

Târgu Mureș Nord – stacja kolejowa w miejscowości Târgu Mureș, położona na północy miasta przy ulicy Strada Mărăști.
Połączenia.
Przystanek Târgu Mureș Nord obsługuje połączenie kolejowe z miejscowości Deda do Târgu Mureș.
Nazwa.
Ze względu na dwujęzyczność miasta spowodowaną dużą populacją węgierską w mieście, stacja nosi nazwę również nazwę Kisállomás.

</doc>
<doc id="5048337" url="https://pl.wikipedia.org/wiki?curid=5048337" title="Fryderyka (Katowice)">
Fryderyka (Katowice)

Fryderyka (niem. "Friederike Kolonie") – kolonia robotnicza w północnej części Katowic, na terenie dzielnicy Wełnowiec-Józefowiec. Została ona założona w latach 50. XIX wieku dla pracowników huty żelaza "Hohenlohe" i jej zabudowa w dużej mierze przetrwała do dnia dzisiejszego.
Historia.
Powstanie kolonii Fryderyka ma związek z rozwojem na terenie Wełnowca zakładów przemysłowych księcia Friedricha Augusta zu Hohenlohe-Öhringen, które znajdowały się przy drodze z Katowic do Huty Laura (Siemianowice Śląskie), zwłaszcza powstałej w 1803 roku huty żelaza "Hohenlohe". Wraz ze wzrostem zapotrzebowania na siłę roboczą podjęto decyzję o budowie domów robotniczych na obszarze Józefowca lub w bezpośrednim sąsiedztwie hut. Ostatecznie kolonię wybudowano w latach 50. XIX wieku pomiędzy hałdą huty "Hohenlohe" a drogą do Huty Laura (obecnie aleja W. Korfantego). Powstało wówczas dziesięć dwukondygnacyjnych domów wielorodzinnych. Obiekty te nie miały wówczas dostępu do wodociągu i kanalizacji. W 1885 roku kolonię Fryderyka zamieszkiwało 1361 osób. Wówczas znajdowała się ona na terenie obszaru dworskiego Bytków i przynależała do niej poczta w Wełnowcu. W 1924 roku kolonię włączono do gminy Wełnowiec, a w 1951 roku wraz z całą gminą do Katowic. W latach 90. XX wieku kilka domów dawnej kolonii (numery 169-179) zostało wyburzonych.
Opis.
Zabudowa kolonii przetrwała do dnia dzisiejszego i znajduje się przy alei W. Korfantego 147, 149, 151-153, 157-159, 161-163, 165-167, 181-183, 186-187 i 189. Są to obiekty o wartości historycznej, wpisane do Gminnej Ewidencji Zabytków, a także są chronione przepisami miejscowego planu zagospodarowania przestrzennego, na mocy którego ustanowiono wokół nich strefę ochrony konserwatorskiej.
W rejonie spisowym nr 260010, obejmujący obszar na wschód od alei W. Korfantego i na północ od ulicy Konduktorskiej, według spisu powszechnego z 2011 roku zamieszkiwały 254 osoby, w tym 119 mężczyzn i 135 kobiet. Wierni rzymskokatoliccy zamieszkujących kolonię przynależą do parafii Najświętszej Maryi Panny Wspomożenia Wiernych w Katowicach-Wełnowcu.
Kolonię obsługują autobusy i tramwaje na zlecenie Zarządu Transportu Metropolitalnego. Z przystanku Wełnowiec Gnieźnieńska według stanu z marca 2021 roku kursują dwie linie tramwajowe i dziewięć linii autobusowych. Kod pocztowy budynków kolonii to 40-153.

</doc>
<doc id="5048340" url="https://pl.wikipedia.org/wiki?curid=5048340" title="Teatr Miejski Jawor">
Teatr Miejski Jawor



</doc>
<doc id="5048342" url="https://pl.wikipedia.org/wiki?curid=5048342" title="Brexit Party">
Brexit Party



</doc>
<doc id="5048348" url="https://pl.wikipedia.org/wiki?curid=5048348" title="Iris Davis">
Iris Davis

Iris LaVerne Davis, po mężu Hicks (ur. 30 kwietnia 1950 w Pompano Beach, zm. 18 września 2021 tamże) – amerykańska lekkoatletka, sprinterka, dwukrotna mistrzyni igrzysk panamerykańskich, olimpijka.
Kariera sportowa.
9 lipca 1971 w Bakersfield ustanowiła wraz z koleżankami z reprezentacji Tennessee State University rekord świata w sztafecie 4 × 110 jardów czasem 44,7 s.
Zdobyła złote medale w biegu na 100 metrów (wyprzedzając Stephanie Berto z Kanady i Silvię Chivás z Kuby) oraz w sztafecie 4 × 100 metrów (w składzie: Orien Brown, Pat Hawkins, Mattiline Render i Davis) na igrzyskach panamerykańskich w 1971 w Cali.
Zajęła 4. miejsca w biegu na 100 metrów i w sztafecie 4 × 100 metrów (która biegła w składzie: Martha Watson, Render, Mildrette Netter i Davis) na igrzyskach olimpijskich w 1972 w Monachium.
Davis była mistrzynią Stanów Zjednoczonych (AAU) w biegu na 100 metrów w 1971 i 1973, a także halową mistrzynią USA w biegu na 60 jardów w 1972 i 1973.
Jej rekord życiowy w biegu na 100 metrów wynosił 11,27 s (ustanowiony 1 września 1972 w Monachium).

</doc>
<doc id="5048352" url="https://pl.wikipedia.org/wiki?curid=5048352" title="Belinda De Camborne Lucy">
Belinda De Camborne Lucy



</doc>
<doc id="5048354" url="https://pl.wikipedia.org/wiki?curid=5048354" title="Pomnik w Stanisłowicach">
Pomnik w Stanisłowicach

Pomnik w Stanisłowicach – pomnik wybudowany w Stanisłowicach (Czechy) w 1968 roku dla uczczenia wyzwolenia gminy od niemieckich okupantów i powstania Czechosłowacji. Głównym elementem pomnika jest czołg.
Opis.
Stanisłowice (dzisiaj administracyjna część Czeskiego Cieszyna) otrzymały nie w pełni sprawny czołg jako nagrodę za "dobre wyniki" w konkursie na najlepszą wieś, zorganizowanym pod koniec lat 60. XX wieku. Otrzymany czołg władze postanowiły wykorzystać jako pomnik, który byłby uczczeniem wyzwolenia miejscowości od niemieckich nazistów oraz 50. rocznicy istnienia Czechosłowacji. Na postumencie pomnika została umieszczona m.in. tabliczka informująca w języku polskim, że „dla uczczenia pamięci poległych w I Wojnie Światowej oraz poległych i zamordowanych w wojnie faszystowskiej obywatele Stanisłowic przekazują do użytku Dom Kultury, dzieło pracowitych rąk obywateli tutejszej gminy, przykład ukochania wsi rodzinnej oraz kraju ojczystego, mający służyć przyszłym pokoleniom. Cześć bohaterom”.
Według historyka z Muzeum Ziemi Cieszyńskiej, Petra Becka, czołg (stanowiący główny element pomnika) został zbudowany po II wojnie światowej przez słowacką firmę zbrojeniową w Martinie. Był wzorowany na radzieckim czołgu T-34, jednak nie został zaaprobowany przez wojskowych jako w pełni sprawny. W 2003 roku miejscowy biznesmen złożył ofertę kupna czołgu za 80 000 koron, ale władze Czeskiego Cieszyna nie wyraziły zgody na jego sprzedaż.

</doc>
<doc id="5048357" url="https://pl.wikipedia.org/wiki?curid=5048357" title="Chabab Rif Al Hoceima">
Chabab Rif Al Hoceima

Chabab Rif Al Hoceima (arab. شباب الريف الحسيمي) – marokański klub piłkarski z siedzibą w Al Hoceima. Według stanu na sezon 2019/2020 zespół gra w GNF 2.
Opis.
Klub został założony w 1953 roku. W sezonie 2010/2011 po raz pierwszy wystąpił w GNF 1. Najlepszym wynikiem zespołu w historii w tej lidze było 8. miejsce. W pucharze Maroka najlepszym wynikiem był ćwierćfinał w 2017 roku. Od 26 sierpnia 2019 roku trenerem jest Hassan Regragui. Drużyna gra na Stade Mimoun Al Arsi, który może pomieścić 12 000 widzów.

</doc>
<doc id="5048362" url="https://pl.wikipedia.org/wiki?curid=5048362" title="Trangoška">
Trangoška

Trangoška – górska osada turystyczna na Słowacji, leżąca u południowych podnóży głównego grzbietu Niżnych Tatr, w ich zachodniej części zwanej Ďumbierske Tatry. Położona jest w zamknięciu Doliny Bystrej, na wysokości ok. 1100 m n.p.m. W szerszym znaczeniu nazwą tą określa się czasem całą najwyższą część Doliny Bystrej (słow. Trangošská dolina).
Osada leży u południowego podnórza góry Chopok. Należy do wsi Horná Lehota, w powiecie Brezno, w kraju bańskobystrzyckim. Jest oddalona o 13 kilometrów na północ od Brezna oraz 17 kilometrów na południe od Liptowskiego Mikułasza.
Szlaki turystyczne.
Trangoška jest od dawna punktem wyjścia od południa wycieczek na główny grzbiet Niżnych Tatr, na Chopok i Dziumbier. Przechodzą tędy 2 szlaki turystyczne:

</doc>
<doc id="5048366" url="https://pl.wikipedia.org/wiki?curid=5048366" title="Karol Konstanty Grygowicz">
Karol Konstanty Grygowicz

Karol Konstanty Grygowicz (ur. 10 grudnia 1782 w Krakowie, zm. 25 listopada 1855 w Kaliszu) – polski doktor medycyny i chirurgii, żołnierz Księstwa Warszawskiego i urzędnik Królestwa Polskiego.
Życiorys.
Syn Daniela i Zofii z Hermanowskich urodził się 10 grudnia 1782 w Krakowie. W rodzinnym mieście ukończył szkołę średnią i podjął studia na medyczne w Szkole Głównej Krakowskiej. w 1806 uzyskał dyplom doktora medycyny i w następnym roku był w 4. pułku piechoty wojsk Księstwa Warszawskiego jako urzędnik zdrowia.
Brał udział w wojnie z Austrią oraz w kampanii hiszpańskiej w latach 1808-11, oraz w bitwie pod Berezyną, Dreznem i Lipskiem. W 1814 przeniesiony do pułku krakusów.
W Królestwie Polskim był szefem biura w wydziale lekarskim w Komisji Rządowej Wojny. W 1820 należał do współzałożycieli Towarzystwa Lekarskiego Warszawskiego.
Odznaczony Krzyżem Złotym Orderu Virtuti Militari, Krzyżem Kawalerskim Legii Honorowej, Orderem Świętego Stanisława 3 klasy oraz Znakiem Honorowym za 20 lat nieskazitelnej służby wojskowej.
Brał udział w powstaniu listopadowym w Dozorze Szpitali Wojskowych oraz jako szef zarządu szpitali po dymisji J.Stummera.
W latach 1830-35 był wiceprezesem Towarzystwa Lekarskiego Warszawskiego a następnie przeniósł się do Pińczowa. Praktykował również w Busku jako starszy lekarz szpitala św. Mikołaja. W prasie warszawskiej opisywał właściwości wód w Busku. Był autorem broszury "Opis Buska". W 1843 otrzymał szlachectwo.
Żonaty z Józefą Teklą Malinowska, z którą miał pięcioro dzieci: Józefa Alojzego Bonawenturę, Zofię Anastazję Teonę, Daniela Karola, Natalię, Zofię Agnieszkę Kazimierę.
W ostatnich latach życia zamieszkał w Kaliszu i tam zmarł 25 listopada 1855.

</doc>
<doc id="5048370" url="https://pl.wikipedia.org/wiki?curid=5048370" title="Torosy">
Torosy

Torosy (nazywane też "lodowym tsunami") – zjawisko atmosferyczne na wodzie powstałe jako nagromadzona kra lodowa spiętrzona przez wiatr i prądy morskie osiągająca grubość do kilkunastu metrów. Torosy powstają najczęściej podczas odwilży, gdy stała pokrywa lodowa pęka, tworząc pak lodowy, który następnie kierowany jest przez prądy i wiatr na ląd.
Zjawisko zaobserwowano między innymi w okolicach Półwyspu Helskiego, na jeziorze Bajkał a także na wschodnim wybrzeżu Kanady i Stanów Zjednoczonych, oraz w amerykańskim stanie Wisconsin.

</doc>
<doc id="5048377" url="https://pl.wikipedia.org/wiki?curid=5048377" title="Małgorzata Iwanowska-Ludwińska">
Małgorzata Iwanowska-Ludwińska

Małgorzata Iwanowska-Ludwińska (ur. 4 lipca 1950 w Poznaniu, zm. 15 sierpnia 2020 w Toruniu) – polska malarka, pisarka i poetka.
Życiorys.
Małgorzata Iwanowska urodziła się w 4 lipca 1950 w Poznaniu. Ukończyła Liceum Ogólnokształcące im. Stanisława Staszica w Ciechocinku. W latach 1968–1973 studiowała na Wydziale Sztuk Pięknych UMK w Toruniu, gdzie obroniła dyplom z malarstwa w pracowni prof. Stanisława Borysowskiego i prof. Mieczysława Wiśniewskiego. Po studiach pracowała w Galerii Współczesnej prowadzonej przez krytyka sztyki Janusza Boguckiego w Warszawie. Prowadziła również warsztaty terapii przez sztukę – Terapia Toksykomanii Sztuką znajdującej się na terenie Szpitala Psychiatrycznego w Lubiążu pod Wrocławiem. 
W latach 70. powróciła do Torunia; prowadziła m.in. w 1976–1978 razem z mężem Jerzym Ludwińskim Galerię Punkt. Gośćmi Galerii byli m.in. tacy artyści jak Zbigniew Makarewicz, Barbara Kozłowska, czy Ewa Benesz. Brała udział w życiu artystycznym tamtych lat: w plenerach takich jak Osieki; sympozjach i wystawach. 
W 1974 została członkinią Związku Polskich Artystów Plastyków. 
W stanie wojennym uczestniczyła w Biennale Sztuki Niezależnej "Droga i prawda" na Ostrowiu Tumskim we Wrocławiu. 
W 1996 otrzymała nagrodę od prezydenta miasta Torunia za swoją pracę konkursową "Annale". 
W swojej aktywności twórczej zajmowała się malarstwem i rysunkiem, a później również i pisaniem. Miała na swoim koncie kilkadziesiąt wystaw indywidualnych i zbiorowych w kraju i za granicą. Uczestniczyła w akcjach charytatywnych oraz w sympozjach i plenerach artystycznych. Autorka książek i tomików poezji. 
Laureatka Nagrody Specjalnej Ministra Kultury Waldemara Dąbrowskiego w 2004 za całokształt twórczości. W 2009 została członkinią Stowarzyszenia Pisarzy Polskich, najpierw w okręgu toruńskim, a następnie warszawskim. 
W styczniu 2014 obchodziła jubileusz 40-lecia pracy twórczej, za którą otrzymała statuetkę Srebrnego Anioła z listem gratulacyjnym od prezydenta miasta Torunia Michała Zaleskiego. 
Zmarła po długiej i ciężkiej chorobie 15 sierpnia 2020 w Toruniu. 
Jej mężem od 1975 był krytyk sztuki Jerzy Ludwiński, z którym miała syna Daniela. 

</doc>
<doc id="5048380" url="https://pl.wikipedia.org/wiki?curid=5048380" title="Suğla">
Suğla

Suğla (tur. "Suğla Gölü") – bezodpływowe jezioro w południowej Turcji, w górach Taurus Zachodni.

</doc>
<doc id="5048391" url="https://pl.wikipedia.org/wiki?curid=5048391" title="TVP World">
TVP World

TVP World (wcześniej pod nazwą Poland In) – całodobowy kanał informacyjny Telewizji Polskiej nadający w języku angielskim. Wystartował 18 listopada 2021 roku, zastępując internetowy kanał tematyczny "Poland In".
Początki.
Początkowo projekt funkcjonował jako serwis internetowy „Poland in English” z artykułami i materiałami wideo w języku angielskim. Portal został uruchomiony wiosną 2018 roku i funkcjonował w tej formie do listopada 2018 roku. Począwszy od 11 listopada 2018 roku w 100. rocznicę odzyskania niepodległości przez Polskę, projekt został przekształcony w „Poland In”, a obok serwisu internetowego powstał internetowy kanał tematyczny Telewizji Polskiej nadający w języku angielskim o tej samej nazwie.
Pierwotna nazwa kanału stanowiła pierwszą część nazw głównych pasm programowych: Poland in News, Poland in Culture oraz Poland in History, prezentując w swoich programie serwisy informacyjne, publicystykę, informacje kulturalne, ekonomiczne, a także sportowe.
Stacja była dostępna poprzez przekaz internetowy na stronie polandin.com, w serwisie TVP Stream na całym świecie oprócz Ameryki Północnej oraz na platformach YouTube i Facebook. Nadawanie odbywało się przez 6 godzin w ciągu doby, jednak według licznych zapowiedzi w planach było uruchomienie całodobowego kanału emitowanego satelitarnie i kablowo.
Zmiana w TVP World.
Telewizja Polska wielokrotnie zapowiadała uruchomienie nowego kanału informacyjnego nadającego w języku angielskim. Początkowo planowano to uczynić w 2021 roku, a w późniejszym czasie datę startu stacji przewidywano na 1 stycznia 2022 roku. Jednakże 17 listopada 2021 roku w związku z pojawiającymi się w światowych mediach fake newsami związanych z kryzysem migracyjnym na granicy Białorusi z Unią Europejską, publiczny nadawca poinformował, że start nowego kanału nastąpi 18 listopada 2021 roku. Tego dnia, punktualnie o godzinie 8:05, kanał "Poland In" przekształcił się w "TVP World". Program nadaje przez 24 godziny 7 dni w tygodniu.
Odbiór kanału jest możliwy na całym świecie poprzez przekaz internetowy na stronie tvpworld.com, w serwisie TVP Stream, w serwisie YouTube, w aplikacji TVP VOD dostępnej na mobilne systemy operacyjne (Android i iOS) oraz na smart TV (Tizen, WebOS, Android TV itd.), jak również w platformie hybrydowej TVP HbbTV. Ponadto sygnał kanału jest transmitowany przez stację TVP Info pomiędzy godziną 1:00 w nocy, a 5:00 rano, by widzowie z innych stref czasowych (głównie ze Stanów Zjednoczonych) mieli możliwość dostępu do publikowanych treści. Oprócz tego kanał nadawany jest drogą satelitarną za pośrednictwem satelity Eutelsat 33E na terenie Europy, Afryki Północnej oraz na Bliskim Wschodzie. Docelowo od 1 stycznia 2022 roku, kanał będzie dostępny w telewizji satelitarnej poprzez satelitę Astra 19,2E oraz w Stanach Zjednoczonych na platformie Dish Network.
Po inwazji Rosji na Ukrainę TVP World został dodany do oferty UPC oraz Orange IPTV zamiast kanału RT. 1 marca kanał zadebiutował na platformie Freeview, która jest największą platformą telewizyjną w Wielkiej Brytanii.
28 czerwca 2022 r. stacja rozpoczęła nadawanie w naziemnej telewizji cyfrowej w Estonii. 
Od 24 października 2022 roku do 20 marca 2023 roku stacja nadawała w naziemnej telewizji cyfrowej w Polsce na szóstym multipleksie.
2 listopada 2022 r. stacja rozpoczęła nadawanie w Austrii w ramach multipleksu C, który swój zasięg obejmuje Wiedeń oraz sąsiadujące jej tereny Dolnej Austrii oraz Burgenlandu.
6 marca 2023 r. stacja rozpoczęła nadawanie na słowackiej platformie Antik Sat razem z kanałami TVP Info i TVP Polonia, który jest dostępny dla użytkowników dekoderów hybrydowych.
Kierownictwo.
Funkcję dyrektora TVP World objął w roku 2021 Marcin Darmas, a jego zastępcami zostali Filip Styczyński i Dawid Wildstein. Na szefa serwisu mianowano Grzegorza Kuczyńskiego.
W 2022 roku funkcję dyrektora stacji objął Filip Styczyński. Wicedyrektorem został mianowany Paweł Pietkun.
Prezenterzy.
Prezenterami TVP World są między innymi Donald Arleth, Jonasz Rewiński, Anna Jabłońska, David Kennedy, Ashim Kumar, Benjamin Lee, Jan Darasz, Sally Jastrzębska, Maciej Mikos, Konrad Gorliński, Alex Sumlińska, Izabela Muczyńska i Aleksandra Marchewicz. Programy prowadzI także Michał Rachoń.

</doc>
<doc id="5048392" url="https://pl.wikipedia.org/wiki?curid=5048392" title="Kayak Island">
Kayak Island



</doc>
<doc id="5048394" url="https://pl.wikipedia.org/wiki?curid=5048394" title="Wyspa Kayak">
Wyspa Kayak



</doc>
<doc id="5048397" url="https://pl.wikipedia.org/wiki?curid=5048397" title="Georg Steller (syn Adolfa)">
Georg Steller (syn Adolfa)



</doc>
<doc id="5048398" url="https://pl.wikipedia.org/wiki?curid=5048398" title="Urszula Wybraniec-Skardowska">
Urszula Wybraniec-Skardowska

Urszula Barbara Wybraniec-Skardowska (ur. 1 grudnia 1940 w Jastrzębiu-Zdroju) – polska matematyk, prof. dr hab. dziedziny nauk matematycznych, logiki i filozofii języka. Obecnie profesor emeritus, afiliowana badacz Wydziału Filozofii Uniwersytetu Kardynała Stefana Wyszyńskiego w Warszawie. Specjalizuje się w teorii systemów dedukcyjnych, a zwłaszcza teorii zdań odrzuconych, filozofii i logice języka, a także problematyce informacji i komunikacji. Prowadziła i rozwinęła badania w zakresie teorii zbiorów przybliżonych (ang. "rough set theory"), zbudowanej przez Zdzisława Pawlaka, należącej do informatyki teoretycznej.
Kariera zawodowa.
W roku 1963 Urszula Wybraniec-Skardowska uzyskała tytuł magistra matematyki na Uniwersytecie Wrocławskim. Następnie, w roku 1967 na tejże uczelni zdobyła tytuł doktora i później, w roku 1985, uzyskała habilitację. Tytuł profesora nauk humanistycznych otrzymała od Prezydenta RP w 1992 r. Przez wiele lat pełniła funkcję profesora zwyczajnego z dziedziny logiki na Uniwersytecie Opolskim. Jest współzałożycielką i współprzewodniczącą powołanego tam Zespołu Logiki, Języka i Informacji oraz współorganizatorką ESSLI'2012 w Opolu. W 2000r. była profesorem wizytującym na Uniwersytecie w Tilburgu i Uniwersytecie w Amsterdamie. W latach 1997, 2001-2002 i 2009 jako pracownik naukowy wizytowała uczelnię The Graduate School&amp;University Center w CUNY (Wydział Filozofii) w Nowym Jorku oraz na Uniwersytecie Stanforda w Kalifornii. Jest członkinią wielu polskich i międzynarodowych towarzystw naukowych, między innymi Association for Symbolic Logic, Association for Logic, Language and Information, Polskiego Związku Logiki i Filozofii Nauki, Polskiego Towarzystwa Filozoficznego, Polskiego Towarzystwa Matematycznego, Polskiego Towarzystwa Semiotycznego oraz Fundacji Kościuszkowskiej w Nowym Jorku, której była stypendystką w 1997r.
Publikacje.
Jest autorką i współautorką ponad 130 publikacji oraz książek w wydawnictwach polskich i międzynarodowych. Laureatka licznych nagród krajowych. Jej książka „Theory of Language Syntax” została nagrodzona za wkład w badania naukowe przez Ministerstwo Edukacji Narodowej w 1992r. Edytorka i współautorka książki „The Lvov-Warsaw School. Past and Present”, zbioru wykładów uznanych autorów z dziedzin informatyki, matematyki, metalogiki, filozofii naukowej i analitycznej, teorii modeli, teorii argumentacji, semiotyki, lingwistyki, logiki i filozofii, wydanej w 2018 r. i poświęconej fenomenowi polskiej filozoficznej szkoły naukowej.

</doc>
<doc id="5048402" url="https://pl.wikipedia.org/wiki?curid=5048402" title="Łaniwka">
Łaniwka

Łaniwka – wieś na Ukrainie w rejonie stryjskim należącym do obwodu lwowskiego.
Znajduje się w miejscu dawnej wsi Brygidyn.

</doc>
<doc id="5048403" url="https://pl.wikipedia.org/wiki?curid=5048403" title="2nd Arkhangelsk United Aviation Division">
2nd Arkhangelsk United Aviation Division



</doc>
<doc id="5048406" url="https://pl.wikipedia.org/wiki?curid=5048406" title="Dominik Greif">
Dominik Greif

Dominik Greif (ur. 6 kwietnia 1997 w Bratysławie) – słowacki piłkarz występujący na pozycji bramkarza w słowackim klubie Slovan Bratysława oraz w reprezentacji Słowacji.
Kariera klubowa.
Slovan Bratysława.
W 2008 roku dołączył do akademii Slovana Bratysława. 1 lipca 2015 został przesunięty do pierwszego zespołu. Zadebiutował 20 października 2015 w meczu Pucharu Słowacji przeciwko FC Nitra (2:3). W Fortuna Liga zadebiutował 13 maja 2016 w meczu przeciwko MFK Zemplín Michalovce (1:1). 29 czerwca 2017 zadebiutował w kwalifikacjach do Ligi Europy w meczu przeciwko Piunikowi Erywań (1:4). W sezonie 2018/19 jego zespół zajął pierwsze miejsce w tabeli zdobywając mistrzostwo Słowacji. 10 lipca 2019 zadebiutował w kwalifikacjach do Ligi Mistrzów w meczu przeciwko FK Sutjeska Nikšić (1:1). 19 września 2019 zadebiutował w fazie grupowej Ligi Europy w meczu przeciwko Beşiktaşowi JK (4:2). W sezonie 2019/20 jego zespół ponownie zajął pierwsze miejsce w tabeli i zdobył mistrzostwo Słowacji.
Kariera reprezentacyjna.
Słowacja U-19.
W 2015 roku otrzymał powołanie do reprezentacji Słowacji U-19. Zadebiutował 12 listopada 2015 w meczu eliminacji do Mistrzostw Europy U-19 2016 przeciwko reprezentacji Rosji U-19 (1:1), w którym zdobył swoją pierwszą bramkę.
Słowacja U-21.
W 2018 roku otrzymał powołanie do reprezentacji Słowacji U-21. Zadebiutował 6 września 2018 w meczu towarzyskim przeciwko reprezentacji Włoch U-21 (3:0).
Słowacja.
W 2019 roku otrzymał powołanie do reprezentacji Słowacji. Zadebiutował 7 czerwca 2019 w meczu towarzyskim przeciwko reprezentacji Jordanii (5:1).

</doc>
<doc id="5048411" url="https://pl.wikipedia.org/wiki?curid=5048411" title="2nd Sverdlovsk Air Enterprise">
2nd Sverdlovsk Air Enterprise



</doc>
<doc id="5048412" url="https://pl.wikipedia.org/wiki?curid=5048412" title="Eila Kivikk'aho">
Eila Kivikk'aho



</doc>
<doc id="5048418" url="https://pl.wikipedia.org/wiki?curid=5048418" title="Aleksiej Łosiew">
Aleksiej Łosiew

 Aleksiej Łosiew (, ur. 1893 w Nowoczerkasku, zm. 1988 w Moskwie) – radziecki filozof, kulturolog i muzykolog, doktor nauk, profesor, znany jako „ostatni filozof Srebrnego Wieku”. Był autorem ponad 460 publikacji, a wspólnymi cechami ich wszystkich jest syntetyczność, symbolizm i neoplatonizm. Jest autorem jednej z najważniejszych i najobszerniejszych (prawie 700 stron) prac o Włodzimierzu Sołowjowie pt. "Włodzimierz Sołowjow i jego czasy" (), nazwano ją nawet „encyklopedią wiedzy o Sołowjowie”.

</doc>
<doc id="5048421" url="https://pl.wikipedia.org/wiki?curid=5048421" title="Aerolimousine">
Aerolimousine



</doc>
<doc id="5048422" url="https://pl.wikipedia.org/wiki?curid=5048422" title="Miejska Biblioteka Publiczna w Czarnkowie">
Miejska Biblioteka Publiczna w Czarnkowie



</doc>
<doc id="5048425" url="https://pl.wikipedia.org/wiki?curid=5048425" title="Andrzej Jakliński">
Andrzej Jakliński

Andrzej Henryk Jakliński (ur. 7 lutego 1923 w Drohobyczu, zm. 29 marca 1995 w Lublinie) – polski lekarz, profesor nauk medycznych, specjalista w dziedzinie medycyny sądowej, wieloletni kierownik Katedry i Zakładu Medycyny Sądowej Akademii Medycznej w Lublinie (1964÷1993) (obecnie Uniwersytet Medyczny w Lublinie). Rektor Akademii Medycznej w Lublinie w latach 1981–1984. Doktor honoris causa tejże uczelni. Żołnierz Armii Krajowej.
Życiorys.
W czasie wojny w 1939 r. służył w oddziale formacji Obrony Narodowej we Lwowie. W 1942 wstąpił do Armii Krajowej. Zaprzysiężony został pod pseudonimem „Tyczka” później zmienionym na „Zych”. Służył w 4 kompanii „Ewa” batalionu „Barbara” 16ppAK.
Po wojnie w 1945 zdał egzamin dojrzałości w Państwowym Gimnazjum i Liceum Ogólnokształcącym w Mościcach (obecnie IV LO w Tarnowie), a następnie został przyjęty na wydziały chemiczny, farmaceutyczny i lekarski Uniwersytetu Jagiellońskiego w Krakowie. W czerwcu 1950 uzyskał absolutorium, a 17 grudnia 1951 otrzymał dyplom lekarza medycyny.
Z nakazu pracy od 1 września 1950 rozpoczął pracę w Zakładzie Medycyny Sądowej Akademii Medycznej w Lublinie. 1 maja 1952 został starszym asystentem, a rok późnej adiunktem. 7 grudnia 1960 obronił doktorat na podstawie rozprawy "„Badania doświadczalne nad ustalaniem czasu śmierci na podstawie stężenia jonów wapniowych, sodowych i potasowych w płynie mózgowo-rdzeniowym”", a 3 stycznia 1963 uzyskał habilitację na podstawie rozprawy "„Badania doświadczalne nad ustalaniem czasu śmierci na podstawie stężenia składników nieorganicznych w płynie mózgowo-rdzeniowym”". 1 października 1963 został docentem etatowym, 12 stycznia 1972 profesorem nadzwyczajnym a 1 czerwca 1980 profesorem zwyczajnym.
W maju 1964 prof. Jakliński w drodze konkursu objął stanowisko kierownika Katedry i Zakładu Medycyny Sądowej Akademii Medycznej w Lublinie. To za Jego kadencji Zakład uzyskał nową i obszerną siedzibę przy ul. Jaczewskiego. W tym okresie szczególny nacisk położył na rozwój poszczególnych pracowni specjalistycznych. Wprowadził on Zakład lubelski do ścisłej czołówki Zakładów w Polsce. Sam zaś był twórcą toksykologii sądowo- lekarskiej.
W okresie 1968÷1972 był specjalistą wojewódzkim z zakresu medycyny sądowej, a w latach 1973–1991 specjalistą krajowym; po reorganizacji nadzoru specjalistycznego został przewodniczącym Zespołu Krajowych Specjalistów ds. Medycyny Sądowej. W latach 1971–1973 był kuratorem Katedry i Zakładu Medycyny Sądowej w Warszawie, a w latach 1974–1990 – członkiem Rady Głównej Nauki i Szkolnictwa Wyższego oraz Zespołu Medycyny Sądowej w Radzie Naukowej przy Ministrze Zdrowia. W latach 1975–1991 wchodził w skład Zespołu Ekspertów Stałej Komisji Rady Ministrów ds. Walki z Alkoholizmem. W latach 1967÷1985 był również redaktorem naczelnym „Archiwum Medycyny Sądowej i Kryminologii”.
Profesor Jakliński był wieloletnim członkiem Zarządu Głównego Polskiego Towarzystwa Medycyny Sądowej i Kryminologii, członkiem Polskiego Towarzystwa Lekarskiego, Polskiego Towarzystwa Farmakologicznego, Lubelskiego Towarzystwa Naukowego, a także członkiem rzeczywistym Międzynarodowej Akademii Medycyny Sądowej i Medycyny Społecznej z siedzibą w Liège w Belgii oraz członkiem korespondentem Francuskiego Towarzystwa Medycyny Sądowej. Był również promotorem ośmiu rozpraw doktorskich i opiekunem czterech rozpraw habilitacyjnych.
W latach 1966–1969 pełnił obowiązki prodziekana Wydziału Lekarskiego Akademii Medycznej w Lublinie.
W latach 1981–1984 był pierwszym bezpartyjnym rektorem Akademii Medycznej w Lublinie. Kadencja wypadła w szczególnie trudnym okresie stanu wojennego. Mimo nacisku ówczesnych władz nie ugiął się i żaden student nie został relegowany z uczelni ani żaden pracownik nie został z niej usunięty.
Był biegłym sądowym z zakresu medycyny sądowej w sprawie śmierci Grzegorza Przemyka. Razem z prof. Zdzisławem Markiem z Krakowa nie ulegli naciskom ówczesnym władz i stwierdzili: „"Tak ciężkie obrażenia brzucha nie mogły powstać w budynku pogotowia. Grzegorz Przemyk znajdował się w tym stanie w momencie, gdy opuszczał komisariat milicji"”.
Wraz z profesorem Władysławem Nasiłowskim sporządzał ekspertyzę w sprawie śmierci Stanisława Pyjasa. Stwierdzili oni, że obrażenia Pyjasa mogły być skutkiem pobicia.
Był również ekspertem krajowym ds. medycyny sądowej podczas ekshumacji Polaków w Charkowie. 
Od chwili powstania Izb Lekarskich w 1989 r. prof. Andrzej Jakliński pełnił funkcję Prezesa Okręgowego Sądu Lekarskiego w Lublinie obejmującego swym zasięgiem sześć ówczesnych województw: lubelskie, chełmskie, zamojskie, bialskopodlaskie, radomskie i tarnobrzeskie.
Wykładał m.in. medycynę sądową, deontologię lekarską i etykę lekarską dla studentów medycyny i stomatologii Akademii Medycznej w Lublinie. Wykładał także medycynę sądową dla studentów Wydziału Prawa Kanonicznego i Świeckiego Katolickiego Uniwersytetu Lubelskiego, jak również Wydziału Prawa i Administracji Uniwersytetu Marii Curie-Skłodowskiej w Lublinie.
Otrzymał liczne nagrody naukowe (m.in. Ministra Zdrowia) oraz odznaczenia państwowe (w tym: Krzyż Kawalerski i Krzyż Oficerski Orderu Odrodzenia Polski, Złoty Krzyż Zasługi). W 1995 otrzymał tytuł doktora honoris causa Akademii Medycznej w Lublinie.
Żonaty z Aleksandrą Jaklińską z domu Kimla.
Zmarł 29 marca 1995 po ciężkiej chorobie. Pochowany jest na cmentarzu komunalnym przy ulicy Lubelskiej w Radzyniu Podlaskim.
Profesor dr hab. Kazimierz Klamut (ówczesny rektor uczelni) tak scharakteryzował prof. Jaklińskiego w mowie pożegnalnej: "”(...) całą swoją nieprzeciętną inteligencję, wielki dociekliwy umysł postawił w służbie szukania prawdy, sprawiedliwości, uczciwości i rzetelności. Znany jako bezkompromisowy przeciwnik nękających współczesne społeczeństwa patologicznych zachowań i zjawisk, wynaturzeń, korupcji, bezdusznego komercjalizmu, egoizmu i nepotyzmu, był autorytetem moralnym, ważnym punktem odniesienia".

</doc>
<doc id="5048426" url="https://pl.wikipedia.org/wiki?curid=5048426" title="Flaga Melilli">
Flaga Melilli

Flaga Melilli – jeden z symboli Melilli, hiszpańskiej esklawy posiadającej status miasta autonomicznego. Składa się jasnoniebieskiego tła; w polu centralnym znajduje się herb Melilli.
Flaga została ustanowiona 14 marca 1995 roku. Proporcje 2:3.
Kolor jasnoniebieski znajdujący się na fladze najprawdopodobniej symbolizuje Morze Śródziemne.

</doc>
<doc id="5048427" url="https://pl.wikipedia.org/wiki?curid=5048427" title="Strzelanina w Boulder">
Strzelanina w Boulder

Strzelanina w Boulder – strzelanina, która miała miejsce 22 marca 2021 w supermarkecie w Boulder w stanie Kolorado; zginęło w niej 10 osób, w tym funkcjonariusz policji.
Przebieg.
Strzelanina rozegrała się o godz. 14:30, kiedy sprawca wszedł do supermarketu i zaczął strzelać. Napastnik zaczął strzelać po wejściu do znajdujących się niedaleko ludzi, po czym otworzył ogień do osób, które zaczęły się chować, kiedy usłyszały strzały. Kiedy na miejsce zdarzenia przybyła policja, sprawca zaczął strzelać do funkcjonariuszy, zabijając policjanta Erica Talleya, który w policji służył 11 lat; wymiana ognia między policją a sprawcą zaczęła się o godz. 15:00 i zakończyła się o godz. 15:21 kiedy sprawca poddał się policji. Strzelec podczas wymiany ognia został raniony w nogę.
Wkrótce po ataku policja potwierdziła, że w strzelaninie zginęło 10 osób, w tym policjant.
Ofiary strzelaniny.
Wśród zabitych w strzelaninie było sześciu klientów, trzech pracowników supermarketu i jeden policjant; sprawca był jedyną ranną osobą, która nie zginęła w strzelaninie.
Sprawca.
Sprawcą strzelaniny był 21-letni Ahmad Al-Issa z pobliskiego miasta Arvada. W 2017 roku został skazany na 48 godzin prac społecznych za uderzenie osoby ze szkoły, która miała go prześladować. Podczas ataku w Boulder strzelał z karabinka AR-15, który nabył niedługo przed strzelaniną. Podobno był wcześniej znany FBI, które powiązało go z inną osobą wobec której prowadzono śledztwo. Sprawca miał syryjskie pochodzenie, ale był zasymilowanym obywatelem amerykańskim.
Po ataku.
Po ataku okazało się, że jeden ze świadków miał transmitować na żywo w internecie to, co działo się w środku supermarketu podczas ataku na portalu YouTube, co spotkało się z kontrowersjami.
Wieczorem, jeszcze w dniu ataku, odbyły się uroczystości upamiętniające policjanta, który zginął w strzelaninie.
Reakcje.
Prezydent USA Joe Biden po ataku wezwał polityków amerykańskich z Kongresu do przegłosowania przepisów zakazujących posiadania broni szturmowej. Nakazał też opuścić flagi na najważniejszych budynkach rządowych do połowy masztu na znak oddania hołdu zabitym. Po ataku falę oburzenia wywołały wpisy niektórych skrajnie prawicowych polityków, którzy rasistowsko atakowali słownie Amerykanów pochodzenia arabskiego, a także wpis Meeny Harris, siostrzenicy wiceprezydent USA Kamali Harris, która rasistowsko zaatakowała białych mężczyzn, kiedy rasa i tożsamość strzelca nie była jeszcze znana, nazywając ich "najgorszym zagrożeniem terrorystycznym", po czym wpis usunęła, kiedy okazało się, że sprawca miał arabskie pochodzenie.

</doc>
<doc id="5048428" url="https://pl.wikipedia.org/wiki?curid=5048428" title="Angara Airlines">
Angara Airlines



</doc>
<doc id="5048437" url="https://pl.wikipedia.org/wiki?curid=5048437" title="Aviastar-TU">
Aviastar-TU



</doc>
<doc id="5048440" url="https://pl.wikipedia.org/wiki?curid=5048440" title="Kristine Opolais">
Kristine Opolais



</doc>
<doc id="5048442" url="https://pl.wikipedia.org/wiki?curid=5048442" title="Gazpromavia">
Gazpromavia



</doc>
<doc id="5048444" url="https://pl.wikipedia.org/wiki?curid=5048444" title="Obwód Łańcut Armii Krajowej">
Obwód Łańcut Armii Krajowej

Obwód Łańcut Armii Krajowej – jednostka terytorialna Służby Zwycięstwu Polski, Związku Walki Zbrojnej i w końcu Armii Krajowej, działająca na terenie powiatu łańcuckiego.
Historia.
W różnych okresach konspiracji Obwód nosił kryptonimy: „Łucjan”, „Łabędź”, „Łukasz”, „Łosoś”, „Łowy”, „Łozina”, „Borsuki”, „Łania”, „Ług”, „IV/13”, „IV/013”, „X37”, „U28”, „G/d”, „R/d”.
Duża część oficerów i podoficerów działających w Obwodzie Łańcut miało za sobą służbę w 39 Pułku Piechoty Strzelców Lwowskich i brało wcześniej udział w kampanii wrześniowej. Pierwszym komendantem obwodu został Henryk Puziewicz, który funkcję tę pełnił do sierpnia 1943 roku. Na przełomie lutego i marca 1940 roku na terenie obwodu przebywał generał Michał Tokarzewski-Karaszewicz, w październiku tego samego roku z punktu zbornego w Łańcucie na tereny okupowane przez ZSRR wyruszyła grupa konspiratorów z pułkownikiem Leopoldem Okulickim – komendantem głównym ZWZ okupacji sowieckiej.
W związku z brakiem stałego zajęcia, wielu żołnierzy zostało zatrudnionych w dobrach hrabiego Alfreda Potockiego, który miał przekazywać (za pośrednictwem zarządcy Szczęsnego Dwernickiego) duże sumy pieniędzy na działalność obwodu. 
W 1942 roku około 1/3 stanu osobowego Obwodu Łańcut AK przeszła do Batalionów Chłopskich. Pierwszym komendantem BCh w powiecie łańcuckim był Antoni Trojnar ps. „Zenon”. W 1944 doszło do scalenia BCh z AK, co w Obwodzie Łańcut było trudne i odbywało się z wieloma perturbacjami. Żołnierze BCh często zmuszali przedstawicieli Armii Krajowej do ustępstw, doprowadzając m.in. do przesunięcia różnych oficerów do innych Obwodów. 22 lipca 1944 w Albigowej żołnierze BCh wychłostali tamtejszego księża, piętnującego ich za komunistyczne poglądy. W odwecie żołnierze AK mieli zastraszyć miejscową działaczkę ruchu ludowego, co niemal nie doprowadziło do otwartego konfliktu wśród żołnierzy tych dwóch organizacji. Ostatecznie doszło do scalenia tychże organizacji w powiecie łańcuckim, wyłączono jednak z tego procesu Zielony Krzyż. Na przełomie 1943 i 1944 doszło także do scalenia lokalnych jednostek NOW i NSZ z Armią Krajową. Poza tym w powiecie łańcuckim istniały małe formacje GL i później AL, które próbowały pozyskiwać w swe szeregi żołnierzy Armii Krajowej, proponując im nawet awans o jeden stopień w przypadku dołączenia do Armii Ludowej. 
W 1943 na terenie Obwodu Łańcut miało się ukrywać ponad 40 osób, którym wyrabiano na miejscu fałszywe dokumenty (kenkarty), według relacji żołnierzy, miał się tam schronić nawet radziecki lotnik czy żołnierz Armii Czerwonej – zbieg z obozu jenieckiego. W tym samym roku w rejonie Brzyskiej Woli odpoczywał oddział 9 Pułku Piechoty AK. Później żołnierze obwodu pomagali także innym uciekinierom z obozów, m.in. Anglikom, Francuzowi i żołnierzom radzieckim. Na terenie obwodu ukrywała się również pewna liczba Żydów, m.in. w Fabryce Sukna w Rakszawie, gdzie w pomoc angażowali się pracownicy zakładu – żołnierze Armii Krajowej i Batalionów Chłopskich, ukrywającym Żydom okoliczni księża wystawiali także fałszywe metryki chrztu. Na terenie powiatu łańcuckiego nie istniała jednak pomoc zorganizowana (nie funkcjonowała Rada Pomocy Żydom), a Żydów nie przyjmowano do oddziałów obawiając się, że podczas tortur mogliby wydać towarzyszy i podejrzewając ich o sympatyzowanie z komunistami. 24 marca 1944 na terenie Obwodu Łańcut (w Markowej) zamordowano za pomoc Żydom rodzinę Ulmów.
Od 1944 żołnierze obwodu udzielali pomocy partyzantom radzieckim, współpracowali nawet w niektórych akcjach, m.in. podczas minowania torów. 
Na terenie Obwodu Łańcut nie produkowano broni palnej, istniało za to kilka komórek produkcji i montażu granatów. Według relacji żołnierzy w Rakszawie (dokładniej w części wsi o nazwie Potok) produkowano granaty zbliżone do granatów ET-40. Być może w montowni w Potoku wyprodukowano nawet 30 tysięcy granatów, liczba ta jest jednak uważana za zawyżoną. 
Akcje zbrojne.
Dywersja kolejowa.
Wykorzystując znajomości wśród kolejarzy oraz fakt mieszkania blisko torów, żołnierze obwodu często zdobywali z pociągów (np. stojących na mijankach w Maleniskach lub Wierzawicach lub na stacji kolejowej w Łańcucie). Według relacji żołnierzy, pierwszy udany „zrzut” z transportu kolejowego przeprowadzili Józef Laskowski ps. „Bochenek” i Stefan Nycz ps. „Wolny” w lutym 1940. Zdobyto wtedy broń, amunicję i sprzęt wojskowy, który trafił do Placówki nr 7. Jesienią 1941 z niesprawnych samolotów transportowanych na zachód żołnierze AK wymontowali cztery karabiny maszynowe. W listopadzie 1942 żołnierze patrolu kolejowego z Rzeszowa pod dowództwem Henryka Albrzykowskiego ps. „Żelazo” zrzucili w Krzemienicy skrzynie zawierające narzędzia chirurgiczne, protezy, bandaże i lekarstwa. Rok później w tym samym miejscu patrol kolejowy zrzucił z transportu ckm, pistolety maszynowe i karabiny. W czasie akcji zakazane było używanie światła, co kończyło się czasem pomyłkami, pewnego razu dywersanci zrzucili przypadkowo 50 skrzyń zawierających pociski artyleryjskie, które utopiono następnie w starorzeczu Wisłoka. 
Po zwiększeniu przez Niemców ochrony na mijankach i stacjach, zrzutów dokonywano w innych miejscach na trasie, m.in. niedaleko gajówki w Załężu. Czasem podczas transportów dokonywano także sabotażu transportowanych pojazdów, m.in. w czołgach niszczono lub zabierano radiostacje, armaty, silniki i demolowano inne pojazdy wojskowe. Jedną z ciekawszych zdobyczy dywersantów były dwie „łodzie pontonowe pneumatyczne”, które ukryto w Krzemienicy i działko przeciwpancerne. Podczas niektórych akcji dochodziło również do walki z konwojentami, kończyły się jednak one zazwyczaj bez strat wśród dywersantów. 
Magazyny przejściowe wykorzystywane przez dywersantów do składowania zdobytego sprzętu znajdowały się w Strażowie, Krzemienicy, Kosinie i w Łańcucie.
Oprócz zdobywania sprzętu, dywersanci zajmowali się również uszkadzaniem parowozów, wagonów, torów i innych urządzeń. Często np. zacierano tłoki parowozów, klinowano korbowody, zalewano mechanizmy i cylindry środkami chemicznymi, itp.. Przez te działania, na linii kolejowej Rzeszów−Przeworsk−Przemyśl okupanci byli zmuszeni odstawiać do naprawy średnio 20 wagonów na dobę. Często podpalano również cysterny i beczki z benzyną. 19 maja 1944 grupa dywersantów składająca się z Bronisława Kukuryka ps. „Baran”, Adolfa Barana ps. „Tur”, Romana Laskowskiego ps. „Mały” i Kazimierza Zdeba ps. „Słup” podłożyła w pociągu transportującym amunicję minę wykonaną z pocisku artyleryjskiego. Mina wybuchła tego samego dnia pod Przemyślem, niszcząc skład.
W marcu 1943 grupie sabotażowej udało się uwolnić z transportu w Strażowie 50 jeńców radzieckich, a w maju 1944 w Krzemienicy uwolniono z wagonu więźniów transportowanych ze Lwowa do Auschwitz i udzielono im pomocy.
Akcja „Nienadowa”.
Akcja „Nienadowa” miała na celu zarekwirowania broni i amunicji, została przeprowadzona w nocy z 2 na 3 marca 1942 w niemieckim magazynie we wsi Nienadowa. Akcja została zorganizowana przez Związek Odwetu Okręgu Kraków AK i jest uważana za jedną z pierwszych większych akcji Związku Odwetu. 
W akcji uczestniczyli żołnierze obwodów Łańcut i Jarosław AK. Plan działania opracowali por. Henryk Puziewicz oraz por. Ernest Wodecki ps. „Szpak” z Inspektoratu Przemyśl Armii Krajowej.
Grupą złożoną z żołnierzy z Łańcuta dowodził Zbigniew Nosek ps. „Jantar” i Piotr Świetlik ps. „Potok”, a grupą z Jarosławia Ernest Wodecki ps. „Szpak”. Obie grupy spotkały się przed zachodem słońca w lesie obok Huciska Nienadowskiego. Po przecięciu połączeń telefonicznych z Dubieckiem, gdzie znajdował się posterunek policji ukraińskiej, grupa udała się do magazynów. Po zajęciu stanowisk wypadowych, do wartowników udał się przebrany za niemieckiego oficera por. „Szpak”. Używając sfałszowanego rozkazu nadzorującego magazyn hauptmanna Eberlego nakazał wartownikom i administratorowi dworskiemu wydać z magazynu 50 karabinów, amunicję oraz inny sprzęt. 
Po załadowaniu sprzętem czterech wozów grupa rozproszyła się, udając się w różne strony, a wozy udały się w stronę Wysokiej, zacierając za sobą ślady gałęziami przywiązanymi do wozów. W Wysokiej zdobycz ukryto w jednej ze stodół. Dwie godziny po akcji za grupą udał się niemiecki pościg, zgubili jednak trop w Markowej i ukrytej broni nie odnaleziono.
Akcje „Waldlager Sarzyna” i „Waldlager Dąbrówki”.
W kompleksie leśnym koło wsi Sarzyna, na terenie zakładów „Boruta” okupanci założyli tzw. „waldlager”, czyli obóz amunicyjny. W obozie składowano i sortowano przede wszystkim zdobytą podczas ataku Niemiec na ZSRR broń i amunicję. Magazyn składał się z wielu baraków oraz luźno ułożonych skrzyń przykrytych brezentem. Obóz otoczony był drutem kolczastym i strzegły go patrole Wehrmachtu i oddziałów pomocniczych. W obozie zatrudniano polskich robotników, z których wielu współpracowało z podziemiem. 
Sprzęt składowany w Sarzynie planowano wykorzystać jako uzupełnienia dla oddziałów walczących na froncie wschodnim. Z zasobów czerpali jednak nielegalnie żołnierze najbliższej Placówki nr 8, wykradając broń i amunicję. Podczas większych wypraw służyli także jako przewodnicy, obserwowali magazyny i podprowadzali grupę dywersantów pod wybrany magazyn. W związku z potrzebą dozbrojenia żołnierzy obwodu, porucznik Puziewicz zdecydował o zorganizowaniu większej wyprawy zaopatrzeniowej. 
Pierwszą większą operację na ten waldlager przeprowadzono nocą z 17 na 18 października 1942 i miało w niej wziąć udział ponad 120 żołnierzy. W ciągu dwóch godzin wywieziono z obozu około 5 ton materiałów, a następnie ukryto je w schronach na terenie pobliskich placówek. Kolejną akcję zorganizowano w nocy z 18 na 19 lutego 1943 i brało w niej udział ok. 60 żołnierzy pod dowództwem Emila Küblera ps. „Wróg”. Według relacji dowódcy zebrano wówczas skrzynie z materiałami wybuchowymi, granatami i amunicją i wywieziono je do schronów w Wydrzu, Lipniku i Husowie. Według lokalnej legendy, konie ciągnące sanie ze zrabowanym sprzętem nie mogły pokonać w Sarzynie stromego wzniesienia, a konwojowi pomogli przejeżdżający ciężarówką żołnierze Wehrmachtu, nieświadomi zawartości przewożonych skrzyń.
Kolejna akcja miała miejsce nocą z 29 na 30 października 1943. Przeprowadziły je grupy dywersyjne obwodów Łańcut i Przeworsk AK pod dowództwem Ernesta Wodeckiego ps. „Szpak” i Henryka Decowskiego ps. „Mars” w sile co najmniej 45 ludzi. Według uczestnika akcji, Józefa Borcza ps. „Krótki” użyto wtedy siedmiu furmanek parokonnych. Załadowano je sprzętem wojskowym, granatami, materiałami minerskimi, karabinami i amunicją. Zaistniała wtedy podobno potrzeba zabicia wartowników, a ich ciała zabrano w celu upozorowania dezercji i uniknięcia represji ze strony okupanta. Według notatek Bogusława Pawłowskiego ps. „Orkan” zdobyto wtedy ponad 3700 granatów obronnych. Zdobyty sprzęt ukryto na terenie placówek nr 1, 3, 7, 5 i 6 oraz w Rozbórzu i Grzęsce.
Ostatnie dwa wypady przeprowadzono w noc sylwestrową z 1943 na 1944 oraz w lutym 1944. Jeszcze w czasie okupacji szacowano, że zdobycz pozyskana z Sarzyny to co najmniej: 4 ręczne karabiny maszynowe, 40 karabinów, 20 tys. granatów, 20 ton trotylu oraz spłonki i zapalniki.
Amunicję pozyskiwano także z niemieckiego magazynu amunicyjnego w rejonie wsi Dąbrówki. Skala tych akcji była jednak niewielka w porównaniu z działaniami zorganizowanymi na Waldlager Sarzyna.
Atak na posterunek policji w Albigowej.
Atak na posterunek policji granatowej w Albigowej przeprowadzono 28 listopada 1942. Celem akcji było ukaranie uciążliwego dla podziemia konfidenta, nowego komendanta posterunku Horbowskiego, wymierzeniem mu chłosty i pozbawieniem munduru. Dowódcą akcji był Józef Blajer ps. „Bej”.
Pierwotnie planowano zaskoczyć komendanta w domu w godzinach wieczornych, ten jednak niespodziewanie udał się na posterunek. W tej sytuacji trzech żołnierzy zostało w domu komendanta, a trzech innych udało się na posterunek z zamiarem przechwycenia go podczas powrotu do domu. Żołnierzy zauważył jednak przypadkowy przechodzień, który uznał ich za pospolitych przestępców i krzykiem powiadomił komendanta i dwóch posterunkowych. W tej sytuacji uzbrojony w pistolet maszynowy MP 40 „Bej” wbiegł do budynku i zastrzelił oddającego strzały z karabinu policjanta. Pozostali policjanci nie próbowali walczyć.
Zastrzelonym okazał się komendant posterunku. Dywersanci następnie udali się w kierunku Krzemienicy, opatrując rannego „Beja”. Niedługo potem do wsi przybyła odsiecz złożona z żandarmów z Łańcuta. Na skutek tego wydarzenia, niedługo potem zlikwidowano posterunek policji w Albigowej.
Akcja „Żołynia”.
Akcję „Żołynia” podjęto w nocy z 23 na 24 kwietnia 1943 w celu uwolnienia aresztowanych żołnierzy AK z posterunku policji granatowej i ukraińskiej policji pomocniczej na rynku w Żołyni. Aresztowanymi żołnierzami byli dowódca plutonu z Żołyni, chor. Józef Wawrzaszek ps. „Złom”, komendant placówki nr 6 Józef Puchała ps. „Lis” i inni aresztanci. Wcześniej do aresztu trafili Alojzy Kołcz i Stanisław Cebulak ps. „Grab”, którzy swoimi zeznaniami doprowadzili do aresztowania „Złoma” i „Lisa”.
Informacje o sytuacji na posterunku w Żołyni Komenda Obwodu Łańcut otrzymała od Mariana Millera, granatowego policjanta współpracującego z AK. Wobec groźby złamania oporu aresztowanych, komendant obwodu uzyskał zgodę Wincentego Rutkowskiego na przeprowadzenie akcji odbicia więźniów. Plan operacji przygotował Henryk Decowski ps. „Mars”. W akcji wzięli udział żołnierze z placówek nr 1, 6, 7, 8 i 9.
W nocy z 21 i 22 kwietnia do Żołyni przybyła grupa w składzie Józef Blajer ps. „Bej”, Józef Tajchman ps. „Słowik” i Walenty Tajchman ps. „Żbik”, która miała odbić „Lisa” z planowanego transportu do żandarmerii w Łańcucie. Do transportu jednak nie doszło.
W nocy z piątku na sobotę, z 21 na 22 kwietnia komendant „Batura” zarządził koncentrację grupy uderzeniowej składającej się z 40 żołnierzy, ale z powodu braku pozwolenia na atak od Wincentego Rutkowskiego grupa udała się do domów. W Wielką Sobotę grupa żołnierzy z Krzemienicy po przybyciu łączniczki udała się na miejsce zbiórki w Dąbrówkach, jednak nikogo tam nie zastała i powróciła do Krzemienicy.
Po otrzymaniu pozwolenia nastąpiła ponowna koncentracja grupy uderzeniowej, składającej się tym razem z 26 osób. Zgodnie z planem akcję miała przeprowadzić grupa szturmowa dowodzona przez porucznika Czesława Szurmiaka ps. „Burza”. Planowano rozbicie stalowych drzwi frontowych przy użyciu miny, wkroczenie do budynku i uwolnienie więźniów. Trzyosobowa grupa dowodzona przez Zbigniewa Noska ps. „Jantar” miała dostać się do budynku od tyłu i wejść po drabinie przez okno na poddasze, gdzie znajdowali się ukraińscy policjanci. Następnie mieli wyeliminować ich i przedostać się na parter, by wesprzeć grupę szturmową. 
Grupa uderzeniowa wyruszyła z Rakszawy około północy, po drodze napotkano pozostawioną w rezerwie, liczącą 8 osób grupę Tomasza Betki ps. „Manierka”. Akcja miała trwać ok. 15 minut. Grupa pod dowództwem Franciszka Świątoniowskiego ps. „Młot” z rkm-em obstawiła dom, w którym stacjonowało 5 niemieckich żandarmów i skąd spodziewano się interwencji podczas ataku na posterunek. O północy przecięto połączenia telefoniczne i rozpoczęto akcję. Znakiem dla grupy atakującej z poddasza miał być wybuch miny przy drzwiach frontowych, tej jednak nie udało się odpalić z powodu zawilgocenia sznura prochowego, a grupa szturmowa pozostała na pozycjach wyjściowych. W tej sytuacji dowódca akcji rozkazał zaatakować posterunek grupie mającej atakować z poddasza. Według „Burzy” i „Beja” grupa „Jantara” wdarła się do budynku torując sobie drogę granatem produkcji konspiracyjnej i dołączyli do niej żołnierze z grupy szturmowej: „Burza”, „Kordian” i „Heros”.
Żołnierze podziemia wdarli się do kancelarii, ale w wyniku ostrzału policjantów ukraińskich z sąsiedniego pokoju, musieli się wycofać na korytarz. Powrót do kancelarii i zajęcie sąsiedniego pokoju umożliwiła detonacja kolejnego granatu. W tym momencie dowódca wysłał do pomocy grupę „Manierki”, którzy wdarli się do kancelarii i rozpoczęli ostrzał wroga. Koniec akcji przyniosła detonacja kolejnego granatu, rzuconego przez „Beja”. Policjanci ukraińscy w bieliźnie uciekli przez okna w kierunku lasu i najbliższego posterunku policji w Grodzisku. Uwolniono łącznie ośmiu więźniów, w tym pięciu żołnierzy AK. Jedyną ofiarą akcji po stronie polskiej był adiutant „Batury”, por. Władysław Dudek ps. „Ordon”, który zmarł w poniedziałek wielkanocny w wyniku ran zadanych przez przypadkowe pociski wystrzelone z rkma grupy zabezpieczającej. Niegroźne rany odniósł także „Manierka”. Straty po stronie niemieckiej nie są znane. 
Po akcji Alojzy Kołcz i Stanisław Cebulak zostali doprowadzeni do Brzeźnika w Potoku, gdzie na rozkaz „Batury” mieli zostać rozstrzelani za zdradę. Kołcz zginął, a Cebulak został ciężko ranny i stracił przytomność. Po jej odzyskaniu doczołgał się do zabudowań w okolicy i wkrótce potem został aresztowany przez Niemców i umieszczony w szpitalu w Rzeszowie, skąd uciekł przy pomocy AK. Ostatecznie darowano mu życie i nadal aktywnie uczestniczył w konspiracji. 
Po akcji w Żołyni oddział „Batury” i „Manierki” wraz z rannymi „Ordonem” i „Lisem” wycofał się w kierunku Woli Zarczyckiej, a żołnierze zostali rozpuszczeni do domów. Podjęte przez Niemców pościgi nie przyniosły rezultatu.
Akcja „Sieniawa”.
Akcja „Sieniawa” Miała na celu ukrócenie działalności policji ukraińskiej i innych ukraińskich kolaborantów na Zasaniu. Data jej przeprowadzenia nie jest znana. Według jednego z dowódców akcji, Emila Küblera ps. „Wróg” miała miejsce 25−26 czerwca 1943, Józef Blajer ps. „Bej” wspominał, że zrealizowano ją 23−24 czerwca, a Franciszek Mieczysław Leja ps. „Luśnia” wyznaczył jej datę na 1−3 czerwca. Najbardziej prawdopodobna jest data podawana przez „Beja”.
Akcję wywołały meldunki napływające z placówek nr 2, 5 i 10, które potwierdzały rosnące zagrożenie ludności polskiej nękanej przez policję ukraińską. W nocy z 22 na 23 czerwca w lesie pomiędzy Białobrzegami a Zmysłówką miała miejsce zbiórka oddziału dywersyjnego kryptonim „Hubert”, dowodzonego przez por. Czesława Szurmiaka ps. „Burza”. Oddział liczył 34 żołnierzy podzielonych na trzy drużyny. Uzbrojenie stanowiły: jeden rkm, dwa pistolety maszynowe MP-40, kilkanaście karabinów, pistolety i granaty. Celem akcji był posterunek policji ukraińskiej w Sieniawie. „Bej” oceniał, że cel akcji − masywny 1-piętrowy budynek, zwany „czerwoną kamienicą” − był otoczony żelaznym ogrodzeniem chronionym drutem kolczastym i generalnie był dobrze przygotowany do obrony.
Zadanie miało być wykonane w następujący sposób: drużyna dowodzona przez „Beja” miała zająć budynek mieszkalny naprzeciwko posterunku, otworzyć w jego kierunku ogień i zabić wartownika. Po związaniu ogniem załogi posterunku, pozostałe dwie grupy dywersyjne miały uderzyć od tyłu, bezpośrednio zaatakować budynek granatami i bronią ręczną. W okolice celu oddział dywersyjny mieli przeprowadzić przewodnicy z Sieniawy, a akcja miała zostać przeprowadzona zaraz po północy 24 czerwca. Odwrót miał przebiegać przez San na lewy brzeg, albo w Lasy Sieniawskie. Według wspomnień uczestników akcji metalowe drzwi do obiektu miały zostać zniszczone przy użyciu miny, a oddział od strony drogi jarosławskiej miał ubezpieczać karabin maszynowy.
Dowódca obwodu „Batura” powierzył dowództwo „Burzy” oraz „Wrogowi”. Grupa dywersyjna zebrała się w lesie pomiędzy Białobrzegami a Zmysłówką w nocy z 22 na 23. Dywersanci cały następny dzień spędzili w młodniku w leśnictwie Budy Łańcuckie, ok. 200 metrów od leśniczówki. Przed wymarszem żołnierze otrzymali z leśniczówki bańkę z kawą, kanapki oraz zapasy na dwa dni − po małej kostce masła i cztery suchary.
23 czerwca po zachodzie słońca oddział rozpoczął całonocny marsz przez lasy koło Opalenisk, przeprawił się o świcie przez San za pomocą łodzi rybackich i ukrył się w zbożu, około 2 km od parku Czartoryskich w Sieniawie i ok. 800 metrów od Sanu na terenie tzw. „Kotówki”. Pierwotnego planu ataku nie udało się zrealizować, gdyż nie nawiązano ustalonego kontaktu z miejscowymi żołnierzami AK, a przewodnicy się nie stawili. Próba skontaktowania się z lokalnym podziemiem podjęta przez dowódców akcji 24 czerwca nie przyniosła rezultatu, mimo to zaplanowano uderzenie na posterunek nocą z 24 na 25 czerwca. W godzinach wieczornych jeden z wysuniętych żołnierzy, ps. „Czarny”, został zauważony i ostrzelany przez patrol ukraiński, po czym wycofał się wprost na ukryty oddział, powodując dezorientację żołnierzy, ucieczkę niektórych i zorganizowany odwrót pozostałych w kierunku Sanu. W trakcie potyczki z nadchodzącymi policjantami ranny w nogę został Jan Kocieł ps. „Junak”, którego koledzy zabrali ze sobą. Dowódcy grupy opanowali sytuację i oddział, ostrzeliwując się, przedostał się bez dalszych strat na otwarte tereny nad Sanem, po czym przekroczył rzekę w rejonie Ubieszyna.
Akcji nie udało się wykonać z powodu niedostatecznego współdziałania z lokalną placówką AK oraz wskutek wysłania do akcji oddziału składającego się w większości z niedoświadczonych żołnierzy. Ukraińskie bojówki zaprzestały na jakiś czas po akcji ataków na polską ludność, spodziewając się kolejnej akcji podziemia. We wrześniu tego samego roku żołnierzy z Obwodu Jarosław AK, dowodzeni przez porucznika Władysława Kobę ps. „Rak” zaatakowali posterunek i najprawdopodobniej odnieśli zwycięstwo.
Akcje „Szówsko” i „Pełkinie”.
Akcje „Szówsko” i „Pełkinie” przeprowadzono nocą z 31 grudnia 1943 na 1 stycznia 1944. W ich wyniku zdobyto broń, sprzęt wojskowy i umundurowanie z niemieckich magazynów w Pełkiniach i Szówsku. W obu akcjach oprócz żołnierzy Obwodu Łańcut AK brali udział żołnierze z obwodów Jarosław i Przeworsk. Zespołem z Jarosławia dowodził por. Władysław Koba ps. „Rak”, a grupą z Przeworska pchor. Edward Cieśla ps. „Zabawa”. Wypadów dokonały dwa oddziały dywersyjne Kedywu z Obwodu Łańcut, dowodzone przez Emila Küblera ps. „Wróg” i Józefa Puchałę ps. „Lis” oraz Zbigniewa Noska ps. „Jantar”. 
Pierwszy zespół, w składzie dowódca i pięciu żołnierzy, po południu 31 grudnia 1943 skierował się do Mirocina przez Nowosielce, stamtąd dywersanci przeszli przez tory kolejowe i około 23:30 podeszli do punktu triangulacyjnego „Irzyk”. Wkrótce akowcy z Obwodu Łańcut spotkali się z miejscową grupą dywersyjną „Raka”. Po naradzie i omówieniu zadań dywersanci przeszli przez most na Sanie, obezwładniając bez strzału strażnika. Po przecięciu połączenie telefonicznego z Jarosławiem i sterroryzowaniu żołnierzy w wartowni opanowali baraki Baudienstu. Magazyny zostały spenetrowane przez żołnierzy podziemia, którzy zabrali kilkanaście karabinów, amunicję i mundury, po czym wycofali się w kierunku miejscowości Kruhel Pełkiński. Tam zalegli w śniegu, widząc blask wystrzelonych nad Jarosławiem rakiet. Po przekonaniu się, że to nie niemiecka obława, ale wiwaty z okazji Nowego Roku, uczestnicy wypadu udali się w dalszą drogę. W miejscowości Wierzbna zdobycz przekazano miejscowym żołnierzom AK, a 1 stycznia łańcuccy dywersanci powrócili do Korniaktowa. 
Równie udana był akcja na magazyny Baudienstu w Pełkiniach. W operacji wzięło udział 15 dywersantów z Kedywu Obwodu Łańcut i wykorzystano do niej 5 furmanek. Zbiórkę oddziału zorganizowano w lesie między Białobrzegami i Korniaktowem. Bez problemu przekroczono linię kolejową Leżajsk−Przeworsk i skierowano się do obozu. Nie było konieczności stoczenia walki, na miejscu nie zastano wartowników, a sterroryzowany niemiecki kierownik obozu wydał napastnikom 10 karabinów i kilka skrzynek amunicji. Podczas odwrotu, powracająca grupa została zaatakowana w rejonie Świętoniowej lub Gniewczyny przez nieświadomych akcji miejscowych żołnierzy AK. 
Zdobycz z obu akcji stanowiły co najmniej 24 karabiny, wyposażenie mundurowe (buty, pasy, plecaki) oraz 300 koców wojskowych. W Szówsku zdobyto 15 karabinów francuskich z 773 sztukami amunicji, 1 karabinek, 1 lornetkę polową, 1 dubeltówkę, 3 niemieckie granaty trzonkowe, 2 odbiorniki radiowe Telefunken Super, 1 maszynę do pisania, 22 koce oraz znaczne zasoby obuwia, odzieży, żywności i papierosów. W celu uniknięcia represji wobec ludności akcje zorganizowano tak, by sprawiały wrażenie dokonanych przez nacjonalistów ukraińskich.
Akcja „Jula”.
Akcję „Jula” przeprowadzono w nocy z 5 na 6 kwietnia 1944. Kedyw Obwodu Łańcut zapewnił wtedy ubezpieczenie dla zespołu minerskiego warszawskiego Kedywu kryptonim „Deska”, z III plutonu z batalionu „Zośka”, wysadzającego przepust kolejowy pod Rogóżnem. Akcję nadzorował cichociemny Bronisław Grun ps. „Szyb”, a brał w niej udział m.in. Jan Rodowicz ps. „Anoda”.
Akcja „Jula” (czasem także występująca pod nazwą „Południe”) była częścią akcji „Burza” i jednocześnie operacji AK o nazwie „Bariera”. Operacja ta miała polegać na akcjach dywersyjno-sabotażowych mających na celu sparaliżowania transportu kolejowego pomiędzy frontem wschodnim a Niemcami i uniemożliwienie przerzutów wojsk z frontu wschodniego na zachód. „Bariera” miała być dowodem współdziałania Komendy Głównej AK z zachodnimi sojusznikami. W ramach tej operacji wysadzono m.in. most kolejowy w Tryńczy (akcja „Wisłok”), przepust kolejowy w Rogóżnie (akcja „Rogóżno”), przepust kolejowy w Nowosielcach (akcja „Sanok”). Minowania celów dokonała przysłana z Warszawy sekcja minerska Kedywu, wydzielona z batalionu „Zośka”.
Wskutek tej akcji, nocą 6 kwietnia około godziny 2:30 wysadzono przepust kolejowy o rozpiętości 8 m, w odległości około 300 metrów na wschód od stacji Rogóżno. Przepust wysadzono pod pociągiem towarowym kierującym się na wschód, drugi pociąg towarowy, kierujący się na zachód, zatrzymano na przepuście kolejowym pod sygnałem wjazdowym na stację. Wybuch uszkodził obie pary szyn i oba pociągi. Według wspomnień Józefa Blajera ps. „Bej” wybuch zrzucił z torów lokomotywę lub wagon. W odległości kilometra na wschód i zachód od stacji Rogóżno zainstalowano samoczynne miny pułapkowe, na których najprawdopodobniej wykoleiły się pociągi ratunkowe kierujące się na miejsce katastrofy. 
Mieszkańców Rogóżna nie spotkały żadne represje, chodź do miejscowości przyjechali funkcjonariusze Gestapo i żandarmerii, którzy aresztowali członków warty nocnej. Na miejscu akcji pozostawiono opakowania i instrukcje w języku rosyjskim, mające przekonać nieprzyjaciela, że akcji dokonał oddział partyzantki radzieckiej. 
Akcję wysadzenia mostu w Tryńczy przeprowadzono ok. dwie godziny wcześniej niż akcję w Rogóżnie. Akcją w Tryńczy dowodził Jerzy Jagiełło ps. „Florian”. Zespół w Rogóżnie słyszał odgłos eksplozji w Tryńczy, oba zespoły działały jednak niezależnie i nie były poinformowane o zadaniach wykonywanych przez kolegów. Po akcji minerzy wycofali się w kierunku Łańcuta, skąd udali się koleją do Krakowa i Warszawy. Po akcji kapitan Mieczysław Kurkowski ps. „Mietek” wnioskował o udzielenie pochwał komendantom obwodów: Rzeszów, Przeworsk, Sanok i dowódcom miejscowych oddziałów. Najprawdopodobniej ze względu na ograniczenia w rozpowszechnianiu informacji konspiracyjnych, nie zdawał sobie sprawy, że warszawskich minerów ubezpieczali żołnierze z Obwodu Łańcut.
Akcja „Riposta”.
Akcja „Riposta” polegała na odbiorze alianckich zrzutów lotniczych. 
26−27 lutego 1944 żołnierze Obwodu Łańcut brali udział w ubezpieczaniu transportu zrzutowej broni i wyposażenia z Obwodu Przeworsk do Obwodu Łańcut. Dotarły tam karabiny maszynowe Bren, pistolety maszynowe Sten, materiały wybuchowe i wyposażenie szpitala polowego. Na terenie Okręgu Kraków AK znajdowało się łącznie 29 zrzutowisk czynnych, które przyjęły zrzuty alianckie podczas okupacji. W Obwodzie Łańcut rozmieszczono dwie placówki zrzutowe o kryptonimach „Paszkot” i „Perkoz”. Oba stanowiska ze względu na zdolność przyjęta z dwóch/trzech samolotów określane były jako bastiony. Placówki te znajdowały się na polach i łąkach przyległych do Puszczy Sandomierskiej. 
Na placówkę „Paszkot” zrzucono dwa zrzuty. Pierwszy, w nocy z 15 na 16 kwietnia, a drugi z 30 na 31 maja 1944 roku. Podczas drugiego zrzutu na „Paszkot” odebrano także sześciu cichociemnych. Nocą z 30 na 31 maja 1944 dokonano też zrzutu na placówkę „Perkoz”, położoną w rejonie wsi Wola Zarczycka. Oba zrzuty dokonane przy użyciu polskich maszyn zostały przeprowadzone przez załogi 1586 Eskadry Specjalnego Przeznaczenia za pomocą samolotów Handley Page Halifax. 
Według oficera łączności obwodu Walentego Dąbka ps. „Dąbrowa”, nasłuch radiowy sygnału do zrzutów prowadziły trzy stanowiska: w Kosinie u ks. Piotra Szkolnickiego, w Potoku u Marcina Wala ps. „Amper” i w Rakszawie u Jana Dudka ps. „Szpikulec”. 
W nocy z 15 na 16 kwietnia przeprowadziła załoga samolotu pilotowanego przez kpt. Michała Goszczyńskiego. Maszyna najpierw skierowała się na zrzutowisko „Myśliwiec” w odległości ok. 18 km na południe od Lwowa, ale przyziemna mgła uniemożliwiła dokonanie zrzutu. W tej sytuacji samolot skierował się na zrzutowisko „Paszkot”, według relacji lotników po pierwszym nalocie, kiedy zrzucono 9 zasobników i 9 paczek, na pokładzie pozostały jeszcze 2 paczki. Obsługa zrzutowiska przestała jednak nadawać odzew, zgasiła światła i samolot nie mógł wykonać drugiego podejścia. Wygaszenie świateł wiązało się najprawdopodobniej ze stwierdzeniem zagrożenia ze strony okupanta, być może spowodował to pojazd wojskowy przejeżdżający nieodległą drogą Rakszawa−Żołynia. W ręce żołnierzy trafiła zawartość 9 zasobników, 2 skrzynie drewniane, 4 skrzynie żelazne i 3 skrzynie blaszane. Jedna skrzynia blaszana uległa zniszczeniu przy zetknięciu z ziemią. Nad bastionem pojawił się jeszcze tej samej nocy samolot typu Handley Page Halifax z brytyjską załogą, który z powodu mgły nie był jednak w stanie wykonać zrzutu.
Zawartość zrzutu była następująca: 2 sztuki granatników PIAT, 4 sztuki karabinów maszynowych MG 34 wraz z amunicją, 34 pistolety maszynowe Sten, 12 rewolwerów, 228 granatów ręcznych, 100 granatów przeciwpancernych, 196 sztuk materiałów wybuchowych, 25 rakiet do sygnalizacji świetlnej, 2 radiostacje AP4 wraz z częściami, 2 zegarki, jedna lornetka, opatrunki osobiste, bluzy, spodnie, pasy parciane, łopaty i instrukcje obsługi broni. 
Drugi zrzut na „Paszkot” przeprowadziły dwa samoloty, pilotowane przez Gerarda Kunowskiego i Władysława Szmaciarza. Z pierwszego samolotu zrzucono 6 zasobników i 12 paczek, na skutek zacięcia wyrzutników nie udało się zrzucić kolejnych 6 zasobników i samolot powrócił do bazy. Drugi samolot zrzucił 12 zasobników, 4 paczki z zaopatrzeniem i sześciu cichociemnych. Obie maszyny bezpiecznie powróciły do bazy. Z tych zrzutów uzyskano 4 granatniki Piat, 2 karabiny przeciwpancerne, 8 karabinów maszynowych Bren, 48 pistoletów maszynowych Sten, 18 pistoletów Llama, 8 granatów, 6 rakiet do sygnalizacji świetlnej, 5 lornetek, opatrunki osobiste i umundurowanie. Oprócz sprzętu dla Armii Krajowej, na „Paszkot” zrzucono również sprzęt radiowy przeznaczony dla cywilnych struktur Polskiego Państwa Podziemnego. Cichociemni zrzuceni w Obwodzie Łańcut to: por. Maksymilian Klinicki ps. „Wierzba 2”, mjr. Adolf Łojkiewicz ps. „Ryś 2”, por. Karol Pentz ps. „Skała 2”, ppor. Feliks Perekładowski ps. „Przyjaciel 2”, ppor. Tadeusz Tomaszewski ps. „Wąwóz” i mjr. Stanisław Trondowski ps. „Grzmot 2”. 
W nocy 31 maja 1944 na placówkę „Perkoz” zrzucono łącznie 24 zasobniki i 24 paczki z dwóch samolotów. Na tym zrzutowisku otrzymano 2 granatniki PIAT, 8 karabinów maszynowych Bren, 94 pistolety maszynowe Sten, 3 pistolety Colt, 8 pistoletów Llama, 7 rewolwerów Smith &amp; Wesson, 2 rewolwery Albion, 235 granatów obronnych, 150 granatów przeciwpancernych, 110 kg plastyku, opatrunki osobiste i umundurowanie.
Akcja „Łukasz”.
Akcja „Łukasz” została przeprowadzona w dniach 18−25 kwietnia 1944 przez oddział dywersyjny Obwodu Łańcut pod dowództwem ppor. Emila Pudło ps. „Łukasz” nad Sanem w rejonie Leżajska. Według wspomnień uczestników akcja miała charakter szkoleniowy, a jej celem było zlikwidowanie dwóch niemieckich placówek (wartowni przy promie i posterunku), zdobycie przeprawy promowej i prowizorycznego mostu na Sanie oraz przedostanie się na drugi brzeg rzeki.
W akcji wzięło udział 40−70 żołnierzy z kilku placówek Obwodu Łańcut i oddział dywersyjny z Obwodu Przeworsk AK. Operacja miała służyć temu, by żołnierze przywykli do specyfiki działań partyzanckich, rozpoznali teren na Zasaniu, przewidziany do planowanej koncentracji dużego zgrupowania partyzanckiego i przeciwdziałali możliwym akcjom nacjonalistów z OUN i UPA. Prawdopodobnie chciano także nawiązać kontakt z oddziałem partyzanckim Józefa Zadzierskiego ps. „Wołyniak”.
Zbiórka została zorganizowana w lasach między Białobrzegami a Żołynią, następnie żołnierze udali się do Woli Zarczyckiej i wzdłuż Sanu, naprzeciwko Krzeszowa. Próba nawiązania kontaktu z oddziałem „Wołyniaka” nie powiodła się. Nie udała się także nocna przeprawa z 19 na 20 kwietnia przy użyciu łódek, gdyż San był zbyt wzburzony. W tej sytuacji „Łukasz” zdecydował o zbrojnym przejęciu w nocy z 23 na 24 kwietnia drewnianego mostu na Sanie oraz strzeżonego przez niemiecką wartownię promu w Starym Mieście. Siły niemieckie oceniano na 10−30 żołnierzy, wyposażonych w karabiny maszynowe i granaty.
Atak na wartownię przeprowadziły grupy pod dowództwem Kazimierza Szwacza ps. „Gangster” i Józefa Lenara ps. „Piłka”. Most zaatakowały natomiast drużyny Józefa Blajera ps. „Bej” i Franciszka Makara ps. „Norblin”. Podczas ataku na prom sforsowano zasieki z drutu kolczastego, ale z powodu braku granatów nie udało się złamać oporu wroga. W wyniku ostrzału prom został uszkodzony i zatonął, a żołnierze AK wycofali się w obawie przed niemiecką interwencją z niedalekiego Leżajska. Mimo nieosiągnięcia celu i słabej organizacji całej akcji, uznano ją za udaną.
Akcja „U”.
Akcja „U” (określana także jako akcja „Prokop”−„Włodzimierz” lub „San”) została przeprowadzona w dniach od 20 maja do 30 czerwca 1944 na Zasaniu w rejonie Leżajska. Jej celem była ochrona ludności polskiej zagrożonej przez nacjonalistów ukraińskich. Akcja stanowiła część większej operacji AK pod kryptonimem „Wet”. Akcja miała także na celu przygotowanie żołnierzy do aktywności dywersyjnej na zapleczu zbliżającego się frontu wschodniego oraz do realizacji akcji „Burza”. Akcję zorganizował Inspektorat Przemyśl Armii Krajowej i brali w niej udział żołnierze z obwodów Łańcut, Jarosław i Przeworsk. W wyniku rzezi wołyńskiej do okolic Łańcuta przybyło wielu uciekinierów z Wołynia. W 1943 i pierwszych miesiącach 1944 w okolice Majdanu Sieniawskiego Ukraińska Powstańcza Armia przerzuciła duże siły z Wołynia, przechodząc do ofensywy na Lubelszczyznę. W kwietniu 1944 doszło do walk UPA z AK pod Posadowem i Telatynem, a miejscowe oddziały AK ochraniały ewakuację ludności polskiej m.in. z powiatu lubaczowskiego.
Do wyprawy oddziału partyzanckiego za San zgłosili się ochotnicy zakwalifikowania przez oficerów i podoficerów. Punkt zborny pierwszego elementu kompanii z Obwodu Łańcut wyznaczono w lasach w rejonie Bud Łańcuckich, a broń i amunicję pobrano z magazynu „Katyń” z tej wsi. 20 maja 1944 odprawiono mszę polową w intencji oddziału partyzanckiego wyruszającego wraz z żołnierzami z obwodów Jarosław i Przeworsk na akcję bojową. Po krótkim pożegnaniu, liczący ok. 100 żołnierzy Oddział Partyzancki „Prokop” pod dowództwem por. Tadeusza Strugalskiego ps. „Kos” wraz z wozem amunicyjnym i czterema wozami prowiantowymi wymaszerował na północny zachód przez Brzózę Królewską w kierunku Woli Zarczyckiej. Ponowna koncentracja została przeprowadzona 28 maja w lasach Woli Zarczykiej, gdzie przed wymarszem za San odprawiono mszę świętą. Oddział składał się z dwóch plutonów, uzbrojonych w ciężkie karabiny maszynowe, rkm-y, granaty i granatniki PIAT.
Oddział wymaszerował z Woli Zarczyckiej 2 czerwca o godz. 19:00, a miejsce przeprawy osiągnięto ok. 2:00. Przeprawę zorganizowano najprawdopodobniej poniżej promu w rejonie Starego Miasta i Kuryłówki. Przeprawa (osobno oddziału i taboru) trwała 4 godziny, a następnie oddział znalazł się w lasach ordynacji łańcuckiej, niedaleko Brzyskiej Woli. 3−4 czerwca zorganizowano tam obóz.
W dniach od 5 do 10 czerwca realizowano program szkolenia żołnierzy, ćwiczono musztrę, służbę wewnętrzną (m.in. wartowniczą), realizowano szkolenie bojowe i strzeleckie. Obóz kilkukrotnie odwiedzali Józef Zadzierski ps. „Wołyniak” i odcięty od swojego oddziału Franciszek Przysiężniak ps. „Ojciec Jan”. Na przedpolu obozu dochodziło też do walki z patrolami ukraińskimi. Żołnierze prowadzili również działania dywersyjne, m.in. atakując niemieckie konwoje i współpracując z partyzantką radziecką. W żywność zaopatrywano się w wioskach ukraińskich, pierwszej rekwizycji dokonano w przysiółku Pierogowiec 5 czerwca, zabrano wtedy dwie jałówki, jedno cielę, 40 kg chleba, 200 kg zboża i 10 kg soli. W tamtym okresie oddziałem dowodził ppor. Józef Puchała ps. „Lis”. 
6 czerwca partyzanci aresztowali Jana Banasia − niemieckiego konfidenta ukrywającego się na Zasaniu po pacyfikacji wsi Wola Zarczycka 20 czerwca 1943. Aresztowany został doprowadzony do obozu, przesłuchany i stracony. Walczono także z oddziałami ukraińskimi, likwidując lokalnych przywódców i organizatorów oddziałów zbrojnych. Spacyfikowano także m.in. wieś Słoboda Mała, zabijając w walce 29 Ukraińców, zabierając bydło i konie oraz paląc zabudowania. 17 czerwca partyzancki aresztowali we wsi Ożanna czterech członków UPA, których doprowadzono do obozu i stracono.
22 czerwca do zgrupowania dołączyły dwa plutony z Obwodu Łańcut pod dowództwem ppor. Zbigniewa Malzahna ps. „Raf” i por. Jana Wielgosza ps. „Ryś”. 3 dni później do oddziału dołączył także kpt. Ernest Wodecki ps. „Szpak”, na czele utworzonego kilka dni wcześniej oddziału „Włodzimierz”. Po osiągnięciu obozu „Szpak” przejął dowództwo nad całym zgrupowaniem partyzanckim, a dowództwo „Włodzimierza” przejął por. Jan Wielgosz ps. „Ryś”. Zgrupowanie stanowiło grupę operacyjną liczącą 200−250 żołnierzy dysponujących taborem konnym i posiadających wsparcie oddziału partyzantki radzieckiej. 
28 czerwca, podejrzewając, że Niemcy podejmą próbę okrążenia oddziału, opuszczono obóz i nocą postanowiono przejść w lasy lipińskie na południe od rzeki Tanew. Wraz z partyzantami radzieckimi oddział przeszedł w kierunku Wólki Łamanej, a następnie przekroczono w bród Złotą. Około północy w rejonie wsi Szyszków i Naklik oddział został ostrzelany z karabinów maszynowych i moździerzy przez wroga. Ogień moździerzowy doprowadził do wybicia większości konnych zaprzęgów taborów. Dowódca oddziału AK nakazał stopniowe wycofanie się, zabierając jedyną ocalałą furmankę z amunicją oraz wóz na którym wieziono rannych. Podczas odwrotu oddział natrafił na okopany batalion kawalerii kałmuckiej, stracono także wóz sanitarny i ostatnią furmankę z amunicją, z której zabrano jedynie granatnik PIAT. Podczas wychodzenia z Wólki Łamanej partyzanci zostali ponownie ostrzelani, a cofająca się grupa po jakimś czasie osiągnęła swoje dawne obozowisko, gdzie umocnili swoje pozycje. Partyzanci radzieccy odłączyli się od oddziałów AK i przez lasy sieniawskie przebili się z okrążenia, oddział „Wołyniaka” przekroczył natomiast San i rozproszył się w okolicy Leżajska. Następnego dnia kpt. „Szpak” z obstawą i rannymi udał się do wsi Tarnawiec, skąd w dogodnej chwili miał przekroczyć San. 29 czerwca w przysiółku Kahlówka zginęło kilku żołnierzy AK (w tym „Szpak”), którzy zostali zaskoczeni przez oddział Kałmuków. Późnym wieczorem 29 czerwca zgrupowanie dowodzone przez por. Tadeusza Strugalskiego ps. „Kos” przeszło przez San i wyruszyło w lasy Brzózy Królewskiej. 
W wyniku akcji Sąd Doraźny Dowódcy Policji Bezpieczeństwa i SD na Dystrykt Lublin skazał na śmierć 60 polskich zakładników więzionych w Biłgoraju.
Akcja „Julian”.
Akcja „Julian” została przeprowadzona na Zasaniu w dniach 10−13 lipca 1944. Uczestniczył w niej pluton dywersyjny Obwodu Łańcut AK oraz plutony z obwodów Przeworsk i Jarosław. Zgrupowaniem dowodził komendant Obwodu Jarosław, kpt. Wojciech Szczepański ps. „Julian”. Akcja miała na celu powstrzymanie działalności UPA w rejonie Zasania i obrona tamtejszych wsi (m.in. Wielkich Oczu, które już po akcji zostały zaatakowane i spalone).
Pluton łańcucki ponownie zebrał się w okolicy Bud Łańcuckich, skąd ze schronów pobrano broń i amunicję, a następnie oddział przeszedł do Gniewczyny Trynieckiej, gdzie spotkał się z żołnierzami z Przeworska. Z oddziałem jarosławskim spotkano się już za Sanem, w lesie koło Leżachowa. Następnie oddział skoncentrował się w rejonie Lasu Witoldówka i udał się w stronę Czerwonej Woli, gdzie został zauważony przez samolot rozpoznawczy typu Fieseler Storch. W trakcie marszu oddział ujął dwóch oficerów z 14 Dywizji Grenadierów SS. Następnie zgrupowanie przeszło w rejon Łapajówki, gdzie zorganizowano odpoczynek. Podczas odpoczynku oddział został nagle zaatakowany i zmuszony do odwrotu, na pobliskiej szosie zwiadowcy zauważyli także wzmożony ruch niemieckich pojazdów wojskowych (m.in. dział samobieżnych, czołgów i piechoty zmotoryzowanej). 
Obawiając się okrążenia, po zmroku zrezygnowano z zadania i zarządzono odwrót, który rozpoczął się 12 lipca ok. 23:00. Około 1:00 oddział przekroczył San, omijając pozycje niemieckich saperów budujących umocnienia nad Sanem i udał się do Lasu Niechciałka, a następnie w rejon Jagiełły. Podczas przeprawy przez Wisłok, pluton z Łańcuta został zaskoczony przez idący za plutonem oddział żandarmerii. W walce zginęło trzech żołnierzy, którzy następnie zostali pochowani przez miejscowych Polaków, a w nocy z 12 na 13 lipca zostali pochowani na cmentarzu w Białobrzegach. 
Struktura organizacyjna.
Na terenie Obwodu Łańcut struktury placówek ukształtowały się najprawdopodobniej w 1941, natomiast plutony bojowe powstawały od 1942, a ukształtowały się finalnie wiosną 1944 roku.
Pod obwód podlegało 10 placówek:
W powiecie łańcuckim działał również Ośrodek Kedywu kryptonim „Kiejstut”. Istniały również obwodowe struktury dywersji oraz Wojskowa Służba Ochrony Powstania. 
We wsi Albigowa, w budynku starej cegielni istniała konspiracyjna drukarnia. W Obwodzie Łańcut AK kolportowano pisma „Odwet” oraz „Czyn”.
Komendanci.
Funkcję komendanta obwodu pełnili kolejno:
Funkcję zastępcy komendanta pełnili kolejno:

</doc>
<doc id="5048445" url="https://pl.wikipedia.org/wiki?curid=5048445" title="Globus (linie lotnicze)">
Globus (linie lotnicze)



</doc>
<doc id="5048451" url="https://pl.wikipedia.org/wiki?curid=5048451" title="Catharine Eddowes">
Catharine Eddowes



</doc>
<doc id="5048465" url="https://pl.wikipedia.org/wiki?curid=5048465" title="Wojciech Sass">
Wojciech Sass

Wojciech Sass (ur. 18 maja 1972 w Rydułtowach) – polski przedsiębiorca, menadżer, ekspert finansowy, obecnie CEO Aion Bank.
Życiorys.
Jest absolwentem wydziału zarządzania produkcją krakowskiej Akademii Górniczo-Hutniczej (1995). Ukończył z wyróżnieniem studia MBA na London Business School (2001).
W latach 1995–1997 pracował w pionie usług finansowych Accenture przy tworzeniu systemów informatycznych dla banków.
Między 1997 a 2011 był zatrudniony w Boston Consulting Group (BCG), gdzie realizował projekty dla banków i towarzystw ubezpieczeniowych w Niemczech, Australii i w Polsce. W 2007 został partnerem oraz dyrektorem zarządzającym, a w latach 2009–2011 dyrektorem generalnym BCG w Polsce.
W latach 2011–2015 był wiceprezesem zarządu BGŻ BNP Paribas Bank Polska, gdzie był odpowiedzialny za obszar bankowości detalicznej i biznesowej.
W latach 2015–2018 pełnił funkcję prezesa zarządu Nationale-Nederlanden w Polsce.
W 2018 roku wspólnie z Wojciechem Sobierajem i grupą innych menedżerów założył Aion Bank oraz firmę Vodeno, oferującą usługi "banking as a service" w całej Europie. Z ramienia komitetu wykonawczego odpowiada za działalność detaliczną Aion Banku w Belgii, Polsce i Niemczech. W 2021 został CEO Aion Bank.

</doc>
<doc id="5048468" url="https://pl.wikipedia.org/wiki?curid=5048468" title="AJ FŁAJ">
AJ FŁAJ



</doc>
<doc id="5048471" url="https://pl.wikipedia.org/wiki?curid=5048471" title="Kamel Zouaghi">
Kamel Zouaghi

Kamel Zouaghi (; ur. 3 maja 1971) – tunezyjski trener piłkarski. Od sezonu 2020/2021 trenuje Al-Ahli Manama.
Kariera trenerska.
2008–2013.
Pierwszą pracą trenera było trenowanie Kawkabu Marrakesz od 3 lipca 2008 roku do 9 lutego 2009. 3 dni później znalazł pracę w OC Safi, lecz 30 czerwca 2009 zakończył pracę w klubie. Jego pierwszą pracą w ojczyźnie było trenowanie AS Kasserine. Pracował tam od 12 sierpnia 2009 do 30 czerwca 2010 roku. Poprowadził wtedy drużynę w 11 meczach. 7 grudnia 2010 roku powrócił do tego samego klubu i pracował tam do 3 czerwca 2011 roku. 18 września 2011 został trenerem EGS Gafsa i trenował ten klub do 12 grudnia 2011 roku. Poprowadził wtedy zespół w 2 meczach. 18 stycznia roku 2012 podpisał kontrakt z ES Beni Khalled i trenował ten klub do 6 maja 2012 roku. Poprowadził drużynę w 7 meczach. Tydzień później (13 maja) został trenerem Olympique Beja. 6 sierpnia 2012 zakończył pracę w klubie. Poprowadził zespół w 6 meczach. 7 października 2012 roku podpisał kontrakt z ES Zarzis, do 9 grudnia 2012 roku (kiedy zakończył pracę) poprowadził zespół w 4 meczach. Dzień później powrócił do Olimpiku Beja i do 7 marca 2013 roku poprowadził zespół w 6 meczach.
Od 2014.
W 2014 roku pierwszą pracą Kamela Zouaghiego było trenowanie ES Hammam Sousse od 20 stycznia do 30 czerwca 2014 roku. 16 grudnia 2014 roku powrócił do Maroka, zostając trenerem Chabab Atlas Khénifra. Do 31 maja 2015 roku poprowadził drużynę w 18 meczach. Następną pracą w Maroku było trenowanie Chabab Rif Al Hoceima od 1 czerwca 2015 roku do 28 grudnia 2015 roku. Poprowadził drużynę w 13 meczach. 8 stycznia 2016 roku powrócił do ojczyzny i po raz trzeci w karierze trenował AS Kasserine. Do 11 marca 2016 roku poprowadził zespół w 4 meczach. 28 września 2016 roku został trenerem CS Hammam-Lif. Do 22 maja 2017 roku poprowadził zespół w 28 meczach. 26 grudnia 2017 roku powrócił do Maroka i ponownie został trenerem Chabab Atlas Khénifra. Do 2 czerwca 2018 poprowadził drużynę w 16 meczach. 24 września 2018 roku został asystentem trenera w Ittihadzie Tanger i do 30 czerwca 2019 roku poprowadził drużynę w 29 meczach. 9 lipca 2019 roku został trenerem klubu z Arabii Saudyjskiej – Al-Ansar FC. Pracę zakończył 19 lipca 2019 roku. 18 lutego 2020 roku został trenerem Al-Ahli Manama.

</doc>
<doc id="5048474" url="https://pl.wikipedia.org/wiki?curid=5048474" title="Nawasiołki (sielsowiet Daszkauka)">
Nawasiołki (sielsowiet Daszkauka)

Nawasiołki (; ) – wieś na Białorusi, w obwodzie mohylewskim, w rejonie mohylewskim, w sielsowiecie Daszkauka, nad Dnieprem i przy drodze republikańskiej R97.

</doc>
<doc id="5048484" url="https://pl.wikipedia.org/wiki?curid=5048484" title="Kościół św. Teresy z Ávili w Szczuczynie">
Kościół św. Teresy z Ávili w Szczuczynie



</doc>
<doc id="5048494" url="https://pl.wikipedia.org/wiki?curid=5048494" title="Izhavia">
Izhavia



</doc>
<doc id="5048495" url="https://pl.wikipedia.org/wiki?curid=5048495" title="Pomór rzekomy drobiu">
Pomór rzekomy drobiu



</doc>
<doc id="5048498" url="https://pl.wikipedia.org/wiki?curid=5048498" title="Hričov (zbiornik wodny)">
Hričov (zbiornik wodny)

Zbiornik wodny Hričov (słow. "vodná nádrž Hričov") – zbiornik zaporowy w północno-zachodniej Słowacji, powstały przez przegrodzenie rzeki Wag zaporą Hričov. Stanowią one element wielkiego systemu hydrotechnicznego, obejmującego środkowy odcinek doliny Wagu, zwanego kaskadą Wagu.
Położenie.
Zapora wodna znajduje się tuż powyżej wsi Horný Hričov w kraju żylińskim. Zbiornik zaporowy ciągnie się w górę Wagu aż poza linię wyznaczoną przez miejscowości Strážov – Považský Chlmec, na północno-zachodnich przedmieściach Żyliny, wypełniając prawie w całości wąski odcinek doliny tej rzeki pomiędzy Kotliną Żylińską na wschodzie a Kotliną Bytczańską na zachodzie. Wzniesienia na lewym (południowo-zachodnim) brzegu zbiornika, sięgające od 500 do 640 m n.p.m., zaliczane są do Gór Strażowskich (a ściślej – Sulowskich Wierchów), natomiast niewysokie, lecz strome góry na prawym (północno-wschodnim) brzegu zbiornika należą już do Jaworników.
Po południowo-zachodnim (lewym) brzegu zbiornika biegną linia kolejowa z Bratysławy do Żyliny, a także autostrada D3 z Hričovskiego Podhradia i droga I/61. Prawym (północno-wschodnim) brzegiem zbiornika biegnie droga II/507, prowadząca z Gabčíkova do Żyliny.
Historia.
Budowę zbiornika wraz z zaporą i znajdująca się przy niej elektrownią wodną zaczęto w 1958 r. w ramach rozległego planu zagospodarowania hydroenergetycznego doliny Wagu. W czasie przygotowań do budowy została wysiedlona część wsi Strážov, które to tereny zostały później zalane wodami zbiornika. Konieczna była również przebudowa systemu komunikacyjnego w tej części doliny Wagu.
Charakterystyka.
Zbiornik ma długość ok. 4 km i szerokość sięgającą blisko 1 km. Powierzchnia zbiornika wynosi 2,53 km², a objętość gromadzonej przezeń wody wynosiła pierwotnie 8,47 mln m³. Na skutek tego, że uchodzące do Wagu tuż powyżej zbiornika rzeki Kisuca i Rajčanka niosą znaczne ilości materiału mineralnego, który osadza się na terenie spokojnej wody zbiornika, jego objętość szybko się zmniejsza i już ok. 2010 r. wynosiła ona jedynie 1/3 wielkości pierwotnej.
Wykorzystanie.
Wody gromadzone w zbiorniku napędzają usytuowaną przy zaporze elektrownię wodną, a następnie kierowane są do Kanału Hričovskiego, którym zasilają kolejne dzieła wodne Kaskady Wagu. Tafla zbiornika udostępniona jest do uprawiania sportów wodnych, a jego górna część należy do znanych łowisk wędkarskich.

</doc>
<doc id="5048499" url="https://pl.wikipedia.org/wiki?curid=5048499" title="Zabytki Starogardu Gdańskiego">
Zabytki Starogardu Gdańskiego



</doc>
<doc id="5048500" url="https://pl.wikipedia.org/wiki?curid=5048500" title="Pseudoprospero firmifolium">
Pseudoprospero firmifolium

Pseudoprospero firmifolium – gatunek roślin z monotypowego rodzaju Pseudoprospero z rodziny szparagowatych. Występuje endemicznie w Południowej Afryce.
Zasięg geograficzny.
Podgatunek "firmifolium" występuje w Prowincji Przylądkowej Wschodniej, między Alicedale i Peddie (głównie w okolicy Makhanda), a także w jednej lokalizacji na południe od Mthatha. Podgatunek "natalensis" znany jest z pojedynczych lokalizacji wzdłuż krawędzi płaskowyżu przybrzeżnego między dolinami rzek Mngeni i Tugela w KwaZulu-Natal.

</doc>
<doc id="5048503" url="https://pl.wikipedia.org/wiki?curid=5048503" title="Sałtanauka (obwód mohylewski)">
Sałtanauka (obwód mohylewski)

Sałtanauka (; ; pol. hist. Sołtanówka) – wieś na Białorusi, w obwodzie mohylewskim, w rejonie mohylewskim, w sielsowiecie Daszkauka, nad Dnieprem i przy drodze republikańskiej R97.
Historia.
Podczas kampanii rosyjskiej Napoleona 23 lipca 1812 odbyła się tu bitwa pod Sołtanówką, zwycięska dla wojsk francuskich Louisa Nicolasa Davouta walczących z Rosjanami dowodzonymi przez Piotra Bagrationa.
W XIX w. folwark od 1875 należący do Baków. Do 1917 położona była w Rosji, w guberni mohylewskiej, w powiecie mohylewskim. Następnie w granicach Związku Sowieckiego. Od 1991 w niepodległej Białorusi.

</doc>
<doc id="5048504" url="https://pl.wikipedia.org/wiki?curid=5048504" title="Miki Ishikawa">
Miki Ishikawa

Miki Michelle Ishikawa (ur. 29 lipca 1991 w Denver) – amerykańska aktorka i piosenkarka japońskiego pochodzenia.
Życiorys.
Ishikawa urodziła się w Denver w Kolorado. Jej rodzina przeniosła się do Los Angeles w 2000 roku po tym, jak przez kilka lat mieszkała na Hawajach.
Ishikawa rozpoczęła karierę, kiedy podpisała kontrakt z Walt Disney Records jako część grupy muzycznej "T-Squad". W tym czasie koncertowała z Jonas Brothers, Miley Cyrus i Cheetah Girls oraz występowała w serialu telewizyjnym Nickelodeon "Zoey 101".
Wystąpiła w kilku innych projektach, takich jak "Make Your Move", gdzie grała drugoplanową rolę, a następnie w azjatyckim dramacie "Sway". 
Miała regularną rolę Amy Yoshida w serialu "Terror". Swoją postać opisała następującymi słowami:
"Identyfikuję się jako drugie pokolenie, więc czytając Amy, czułam, że jesteśmy bardzo podobne i czułam się bardzo blisko i związana z postacią."
Zagrała w serialu dla Disney+, "Falcon i Zimowy Żołnierz", które są częścią Filmowego Uniwersum Marvela.
Ishikawa jest członkiem UNICEF „Tap Project”; podnoszenie świadomości tych, którzy nie mają dostępu do czystej wody.

</doc>
<doc id="5048505" url="https://pl.wikipedia.org/wiki?curid=5048505" title="Sołtanówka (obwód mohylewski)">
Sołtanówka (obwód mohylewski)



</doc>
<doc id="5048509" url="https://pl.wikipedia.org/wiki?curid=5048509" title="Kosmos Aviation Company">
Kosmos Aviation Company



</doc>
<doc id="5048511" url="https://pl.wikipedia.org/wiki?curid=5048511" title="Gliese 180">
Gliese 180

Gliese 180 – gwiazda w gwiazdozbiorze Erydanu. Znajduje się w odległości około 39 lat świetlnych od Słońca. Ma układ planetarny.
Charakterystyka.
Jest to czerwony karzeł, gwiazda ciągu głównego o typie widmowym M3. Ma temperaturę około 3371 K i masę 43% masy Słońca, a jej jasność to ok. 2% jasności Słońca.
Układ planetarny.
W 2014 roku ogłoszono odkrycie dwóch planet okrążających tę gwiazdę (Gliese 180 b i c), a w 2020 roku wykryto trzecią (Gliese 180 d), nie potwierdzając jednak istnienia drugiej planety. Wszystkich detekcji dokonano metodą pomiaru zmian prędkości radialnej gwiazdy. Sygnały wskazują, że gwiazdę okrążają tzw. superziemie, planety 6–8 razy masywniejsze od Ziemi. Zewnętrzna, potwierdzona planeta d krąży w obrębie ekosfery gwiazdy. Jeżeli planeta c także istnieje, to i ona znajduje się w ekosferze, a otrzymując strumień promieniowania równy 0,78 docierającego do Ziemi ma współczynnik podobieństwa do Ziemi równy 0,70.

</doc>
<doc id="5048520" url="https://pl.wikipedia.org/wiki?curid=5048520" title="Wybory generalne w Gwatemali w 2019">
Wybory generalne w Gwatemali w 2019



</doc>
<doc id="5048525" url="https://pl.wikipedia.org/wiki?curid=5048525" title="Łukoil-Awia">
Łukoil-Awia



</doc>
<doc id="5048528" url="https://pl.wikipedia.org/wiki?curid=5048528" title="Catherine de Vivonne">
Catherine de Vivonne



</doc>
<doc id="5048529" url="https://pl.wikipedia.org/wiki?curid=5048529" title="Catherine de Vivonne de Rambouillet">
Catherine de Vivonne de Rambouillet



</doc>
<doc id="5048530" url="https://pl.wikipedia.org/wiki?curid=5048530" title="Kościół Podwyższenia Krzyża Świętego w Nowej Dębie">
Kościół Podwyższenia Krzyża Świętego w Nowej Dębie

Kościół Podwyższenia Krzyża Świętego w Nowej Dębie – jeden z trzech kościołów rzymskokatolickich znajdujących się w mieście Nowa Dęba, w województwie podkarpackim (dekanat Nowa Dęba diecezji sandomierskiej).
Jest to świątynia wzniesiona w latach 1982–1990 według projektu wykonanego przez inżyniera Aleksandra Böhma i inżyniera Bogusława Brągiela, odpowiedzialnego za plany konstrukcyjne. Budowa była prowadzona kolejno przez ks. Henryka Łagockiego i ks. Eugeniusza Nycza. W pracach budowlanych pomagali członkowie parafialnego komitetu budowlanego oraz NSZZ „Solidarność” przedsiębiorstw z Nowej Dęby. Uroczyście kościół został poświęcony przez biskupa Ignacego Tokarczuka w dniu 3 listopada 1990 roku. Świątynia jest typowym i udanym przykładem architektury późnomodernistycznej. Charakterystycznymi cechami stylu widocznymi w bryle świątyni to nietypowa i rzeźbiarska forma oraz brak symetrii. Kościół został oparty na planie liścia dębu, co ma związek z nazwą miasta. Dwupoziomowa świątynia znajduje się na wzgórzu, w parku. Wyróżnia się spośród okolicznych bloków strzelistym namiotem dachu, wznoszącym się powyżej w kształcie quasi-wieży od frontu i tworzącym coś w formie niższej sygnaturki z okienkiem nad prezbiterium. Wejście główne znajduje się niesymetrycznie nieco po lewej stronie fasady. Również namiot dachu od frontu rozcięty jest znajdującym się po lewej, niesymetrycznym, złamanym wzdłuż osi, trójkątnym oknem, doświetlającym nawę nad chórem muzycznym. Białe, stosunkowo niskie i załamane pod nietypowym kątem względem siebie ściany są ozdobione różnokształtnymi oknami o różnym rozmiarze. Wielobocznie załamany dach nad prezbiterium i zapleczem posiada oprócz tego znajdujący się powyżej rząd trójkątnych okienek, oświetlających prezbiterium między poprzedzielanymi płaszczyznami ścian. Tworzą one m.in. ścianę ołtarzową, na której powieszone są drewniane figury grupy ukrzyżowania oraz otoczone glorią metalowych promieni o kolorze złota tabernakulum. Jasne, wysokie, ale nieregularne wnętrze świątyni otoczone jest podpartą okrągłymi słupami emporą – wewnętrznym balkonem, tworzącym jakby nawę główną w centrum, a pod sobą coś w stylu nieregularnych przestrzeni naw bocznych, zapewniających miejsce dla konfesjonałów i stacji drogi krzyżowej.

</doc>
<doc id="5048532" url="https://pl.wikipedia.org/wiki?curid=5048532" title="Kaplica przy ulicy Tczewskiej w Starogardzie Gdańskim">
Kaplica przy ulicy Tczewskiej w Starogardzie Gdańskim

Kaplica przy ulicy Tczewskiej – kaplica poewangelicka w Starogardzie Gdańskim, od 1953 służąca częściowo jako kostnica oraz po części jako salka katechetyczna parafii rzymskokatolickiej św. Mateusza, a obecnie parafii św. Katarzyny Aleksandryjskiej. Wpisana do gminnej ewidencji zabytków pod numerem rejestracyjnym 0509-0000343.
Budynek wzniesiono w 1900 roku. Zbudowany jest z czerwonej cegły, a jej dach przykryty papą.

</doc>
<doc id="5048538" url="https://pl.wikipedia.org/wiki?curid=5048538" title="Eugenia Crușevan">
Eugenia Crușevan

Eugenia Crușevan (ur. 1889 w Fălești, zm. 11 marca 1976 w Timișoarze) – pierwsza prawniczka na terenie Besarabii.
Życiorys.
Była córką Epaminonda Crușevana. Po liceum w Kiszyniowie, ukończyła studia prawnicze na Uniwersytecie Moskiewskim w 1918 r.
Karierę adwokacką rozpoczęła wraz z zapisaniem się do Izby Adwokackiej w Kiszyniowie. Była sekretarzem Stowarzyszenia Kobiet Rumuńskich. W 1944 r. uciekła do Rumunii, osiedlając się w Buzău i przechowując archiwa instytucji, w której pracowała. Na początku lat 50. przeniosła się do Timișoary. Pracowała jako prawniczka do emerytury. Jest pochowana na cmentarzu w Timișoarze.
Wzmianki.
Publikacja "Cuvântul dreptății" (n. z 1919 r.) opisuje dzień jej powołania na stanowisko adwokata: „17 października 1919 r. na posiedzeniu zjednoczonych sekcji Sądu Apelacyjnego w Kiszyniowie odbyła się z wielką powagą ceremonia zaprzysiężenia na adwokata panny Eugenii Crușevan, absolwentki prawa Uniwersytetu Moskiewskiego, którą Rada Izby Adwokackiej jednogłośnie wpisała do Izby Adwokackiej Besarabii. Panna Crușevan jest pierwszą kobietą prawnikiem na terenie Besarabii”.
W Kiszyniowie mieszkała na ulicy Marasti 2, obecnej ulicy Teatru. Ulica „adwokata Eugenii Crușevan” w Kiszyniowie nosi jej imię.

</doc>
<doc id="5048544" url="https://pl.wikipedia.org/wiki?curid=5048544" title="Small office/home office">
Small office/home office



</doc>
<doc id="5048552" url="https://pl.wikipedia.org/wiki?curid=5048552" title="Anna Neumanowa">
Anna Neumanowa

Anna z Szawłowskich Neumanowa, pseud. „Kalina”, „Lechita”, krypt. A.N. (ur. 26 lipca 1854, zm. 22 listopada 1918 w Wiedniu) – polska poetka i eseistka.
Życiorys.
Pochodziła z rodziny ziemiańskiej zamieszkałej na Podolu galicyjskim. Otrzymała staranne wykształcenie. W młodości przebywała na wsi i we Lwowie. Tam zetknęła się z literatami bywającymi w domu jej rodziców, wśród których znaleźli się Maria Bartusówna, Władysław Bełza, Stanisław Grudziński, Władysław Szancer. Pod ich wpływem sama bardzo wcześnie zaczęła pisać wiersze. Występując pod pseudonimem „Kalina”, publikowała w latach 70. w pismach lwowskich i poznańskich. 
Wyszła za mąż za Teodora Neumanna i kilka lat spędziła w Warszawie, gdzie jej mąż był wicekonsulem austriackim. Tam poznała m.in. Jadwigę Łuszczewską (Deotymę), Marię Konopnicką i Henryka Sienkiewicza. Następnie towarzyszyła mężowi, który w latach 1879–1893 był kolejno konsulem w Bułgarii (Widyń), Rumunii (Turnu Severin), w Egipcie (Kair) i Grecji (Patras). Dzięki temu dobrze poznała te kraje, uzupełniając własne obserwacje odpowiednią lekturą. 
Swoje wrażenia i spostrzeżenia z pobytu na placówkach dyplomatycznych wykorzystała w licznych artykułach, ogłaszanych od 1883 w prasie lwowskiej, a następnie warszawskiej, w poznańskiej „Warcie” i w petersburskim „Kraju”. Ponadto opublikowała: "Zza Dunaju nad Nil, wspomnienia z podróży po Egipcie" (1886), "Obrazy z życia na Wschodzie (Rumunia, Bułgaria, Egipt, Grecja, Baśnie i legendy wschodnie)" (1899). Poruszała w tych utworach przede wszystkim tematykę obyczajową, ale także ostro oceniała rolę Anglików w Egipcie. Inspiracje egipskie i greckiej pojawiły się także w tomiku "Poezje" (1901). Przeważająca jednak w tym tomie jest tematyka patriotyczna i osobista. 
Podczas pobytu w Kairze, wygłaszała w języku francuskim odczyty dotyczące Polski oraz Litwy, zwłaszcza zaś polskiej i litewskiej historii oraz geografii. Za jeden z nich otrzymała dyplom członka korespondenta od kairskiej Société Khédivale de Géographie, odczyt ten został wydrukowany w biuletynie tegoż towarzystwa. Kairski dom Neumanowej był ważnym ośrodkiem zarówno dla egipskiej Polonii, jak i coraz liczniejszych polskojęzycznych turystów. W 1891 jej gościem był Henryk Sienkiewicz.
Po powrocie do kraju zamieszkała we Lwowie, gdzie prowadziła intensywną działalność społeczną. Była zastępczynią przewodniczącej Czytelni dla Kobiet. Należała do lwowskiego Komitetu Kobiet, zawiązanego w 1901 dla niesienia pomocy rodzicom ofiar procesu wrzesińskiego, jak również jedną z redaktorek, obok Stefanii Wechslerowej, Antoniny Machczyńskiej i Maryli Wolskiej, protestu wydrukowanego w „Dzienniku Poznańskim”. Była jedną z głównych organizatorek uroczystości jubileuszu Marii Konopnickiej we Lwowie w 1902. Na tę okoliczność napisała wiersz "Pieśń hołdu", do którego muzykę skomponował Stanisław Niewiadomski. Po przeniesieniu się ze Lwowa do Warszawy nadal prowadziła działalność literacką, patriotyczną i dobroczynną.
Publikowała w prasie artykuły, wiersze i utwory beletrystyczne. Napisała sztukę "Chrzest w ogniu" (1910), a w 1911 wydała wybór wierszy pod tytułem "Tobie ojczyzno!". W czasie I wojny światowej drukowała liryki patriotyczne. 
Pod koniec życia przeniosła się do Wiednia. Publikowała wiersze w „Wiedeńskim Kurierze Polskim”. Zmarła w stolicy nowo utworzonej Republice Niemieckiej Austrii 22 listopada 1918 i tam też została pochowana.

</doc>
<doc id="5048554" url="https://pl.wikipedia.org/wiki?curid=5048554" title="Grupa producentów rolnych">
Grupa producentów rolnych

Grupa producentów rolnych – zespół rolników indywidualnych i przedsiębiorców rolnych zorganizowana w celu osiągnięcia wzrostu produkcji rolniczej, obniżenia kosztów produkcji, poprawienia jakości towarów, zwiększenia skali produkcji lub dostosowanie produkcji do potrzeb rynku.
Powstanie grup producentów rolnych.
Grupy producentów rolnych zostały powołane ustawą z 2000 r. Zgodnie z ustawą członkami grupy mogą być osoby fizyczne, jednostki organizacyjne nieposiadające osobowości prawnej oraz osoby prawne.
Grupy producentów rolnych prowadzą działalność gospodarczą jako przedsiębiorcy posiadający osobowość prawną, pod warunkiem, że:
Grupy producentów rolnych prowadzą działalność w oparciu o formę prawną spółki z ograniczoną odpowiedzialnością lub jako spółdzielnie, zrzeszenia lub stowarzyszenia.
Akt założycielski grup producentów rolnych.
Akt założycielski grupy zawiera:
Cele działalności grup producentów rolnych.
Grupy producentów rolnych organizowane są w celu:
Formy prowadzenia działalności gospodarczej.
Grupa producentów rolnych funkcjonują w oparciu następujące formy prowadzenia działalności gospodarczej:
Grupy producentów rolnych według regulacji Unii Europejskiej.
W rozporządzeniu Rady (WE) z 1997 r. w sprawie grup i stowarzyszeń rolnych stwierdzono, że celem działania grupy jest właściwe planowanie i dostosowanie poziomu produkcji rolniczej do podaży, obniżenie kosztów produkcji i stabilizacji cen produktów rolnych. Grupa ma za zadanie wspieranie stosowania uznanych zasad uprawy, technologii produkcji, organizacji handlu i dostaw towarów do odbiorców. Organizacje producentów stanowią podstawowy element wspólnego rynku rolnego, którego zdecentralizowany system zapewniają kraje członkowskie.
Nowe regulacje UE w sprawie grup producentów rolnych z 2004 r..
W rozporządzeniu Rady (WE) z 2004 stwierdzono, że grupa producencka to organizacja mająca osobowość prawną, utworzona z inicjatywy producentów rolnych na zasadzie dobrowolności i przez nich kontrolowana, mająca na celu zwiększenie efektywności ekonomicznej gospodarstw oraz poprawę produkcji i sprzedaży. Pomoc finansowa ma postać bezpośrednią, jako bezzwrotne dofinansowanie z budżetu UE lub poprzez instytucje kredytujące (banki), w formie pożyczek na pokrycie części kosztów inwestycji, w celu uzyskania oficjalnego statusu jako uznana grupa producentów rolnych.
Wsparcie finansowe grup producentów rolnych w latach 2004–2006.
Wysokość pomocy finansowej na wspieranie grup producentów rolnych określały rozporządzenia UE (Rady) i ustawy sejmowe, odrębnie dla kolejnych Wieloletnich Ram Finansowych. Według ustawy z 2003 r. wsparcie mogło być udzielane na zakładanie i administrowanie grupami przez okres pięciu lat. W rozporządzeniu Rady Ministrów z 2004 r. określono maksymalne kwoty wsparcia i zasady jej wyliczania przypadające na lata 2004–2006. Górna granica wsparcia była obliczana jako odsetek produkcji, wprowadzonej do obrotu podczas pierwszych pięciu lat po uznaniu grupy za grupę producentów rolnych. Maksymalne kwoty wsparcia określono na poziomie: w pierwszych dwóch latach w wysokości po 100 tys. euro, natomiast w trzecim roku – 80 tys. euro, w czwartym – 60 tys. euro i w piątym – 50 tys. euro. Łącznie w całym okresie programowania, dawało to kwotę 390 tys. euro.
Poziom wsparcia finansowego grup w latach 2007–2013.
W perspektywie finansowej 2007-2013 kwoty pomocy przewidziane dla grup opierały się na ustawie z 2007 r. Pomoc była realizowana w formie rocznych płatności w okresie pierwszych pięciu lat. Górna granica wsparcia była obliczana jako odsetek produkcji, wprowadzonej do obrotu podczas pierwszych pięciu lat po uznaniu grupy za grupę producentów rolnych. Kwota stanowiła odpowiednio 5%, 5%, 4%, 3% i 2% wartości przychodów netto sprzedaży produktów uzyskanej przez grupę w poszczególnych latach. Kwoty pomocy miały charakter degresywny i nie mogły przekroczyć 100 tys. euro w pierwszym i drugim roku działalności, a w kolejnych latach malały stopniowo do kwoty 50 tys. euro.
Pomoc finansowa dla grup producentów rolnych w latach 2014–2020.
Pomoc finansowa dla grup producentów rolnych w latach 2014–2020 opierała się na podstawie Programie Rozwoju Obszarów Wiejskich.
W latach 20014-2020 forma i wysokość wsparcia finansowego stanowiła procentowy ryczałt przychodów wytworzonych w gospodarstwach rolnych. Wysokość pomocy wynosiła odpowiednio 10%, 9%. 8%. 7%, 6% wartości udokumentowanych rocznych przychodów netto beneficjentów. Maksymalny limit pomocy wynosi 100 tys. euro w każdym roku pięcioletniego okresu pomocy. Łącznie w całym okresie programowania, daje to kwotę 500 tys. euro.
Liczba grup producentów rolnych.
Według Agencji Restrukturyzacji i Modernizacji Rolnictwa w kolejnych perspektywach finansowych występowała następująca liczba grup, które otrzymały wsparcie finansowe:

</doc>
<doc id="5048555" url="https://pl.wikipedia.org/wiki?curid=5048555" title="Kaplica Wniebowzięcia Najświętszej Maryi Panny w Starogardzie Gdańskim-Kocborowie">
Kaplica Wniebowzięcia Najświętszej Maryi Panny w Starogardzie Gdańskim-Kocborowie

Kaplica Wniebowzięcia Najświętszej Maryi Panny – neoromańska kaplica cmentarna w Starogardzie Gdańskim, znajdująca się na terenie szpitala kocborowskiego, na cmentarzu. Filia parafii Najświętszego Serca Pana Jezusa w Starogardzie Gdańskim. Wpisana do gminnej ewidencji zabytków pod numerem 0583-0000311.
Architektura.
Świątynia neoromańska, jednonawowa. Wzniesiona z czerwonej cegły. Fasadę obiektu zwieńcza bellcote z zawieszonym dzwonem. Na dachu świątyni znajduje się sygnaturka.

</doc>
<doc id="5048556" url="https://pl.wikipedia.org/wiki?curid=5048556" title="Dzień Zamenhofa">
Dzień Zamenhofa

Dzień Ludwika Zamenhofa (znany także jako Dzień Esperanto) – coroczne międzynarodowe święto obchodzone 15 grudnia.
Święto to obchodzone jest w rocznicę urodzin Ludwika Zamenhofa, twórcy języka esperanto. Celem święta jest propagowanie wiedzy na temat Ludwika Zamenhoffa, języka esperanto i kultury esperanckiej. Zazwyczaj święto to hucznie obchodzone jest w Białymstoku (miejscu urodzenia Zamenhofa) i jego okolicach. Historia święta sięga lat dwudziestych XX wieku, kiedy na pomysł utworzenia święta wpadła grupa intelektualistów i aktywistów esperanckich. 

</doc>
<doc id="5048557" url="https://pl.wikipedia.org/wiki?curid=5048557" title="Dom Pamięci Avrama Iancu">
Dom Pamięci Avrama Iancu

Dom Pamięci Avrama Iancu (rum. "Casa memorială „Avram Iancu”") – zespół zabytków związanych z prawnikiem i działaczem niepodległościowym, Avramem Iancu, znajdujący się na terenie wsi Incesti w gminie Avram Iancu, w okręgu Alba w Rumunii (Siedmiogród, Masyw Bihorski).
Historia.
"Casa Iancului" została zbudowana około 1800 przez rodziców Avrama Iancu – Alexandru i Marię. Obiekt ma mocno spadzisty dach. Oficyny zostały zbudowane w 1924 przez Stowarzyszenie ASTRA z Sybina i wówczas otwarto muzeum. W czasach komunizmu, do 1972 oficyny te służyły jako sale lekcyjne dla szkoły podstawowej w Incești. W 1972 (w setną rocznicę śmierci Iancu) muzeum zostało poddane renowacji.
Zespół pamiątkowy otwarto po kolejnym remoncie 1 września 2013. Prace prowadzone były w ramach projektu "„Odbudowa Muzeum Pamięci Avrama Iancu (konsolidacja, restauracja, rozbudowa)”" i rozpoczęły się w 2010. Koszt przedsięwzięcia wyniósł 4,8 miliona lei. Projekt restauracji muzeum obejmował prace architektoniczne, umocnienie fundamentów i ogrodzenia. Przed domem pamięci umieszczono popiersie Avrama Iancu, który jest rumuńskim bohaterem narodowym.
Ekspozycja.
W skład kompleksu wchodzi Dom Pamięci Avrama Iancu (rum. "Casa Iancului"), miejscowe muzeum, szkoła i kościół.
Na wystawie stałej znajdują się fotografie, dokumenty rodzinne, rzeczy osobiste, broń i sztandary. Przechowywane są tu świadectwa szkolne Iancu, jego testament oraz dokumenty dotyczące przygotowań i przebiegu rewolucji 1848-1849 na terenie Siedmiogrodu. Ekspozycja etnograficzna obejmuje m.in. specyficzne dla regionu naczynia, narzędzia do robienia ciubere (sauny), a także furmanki i inne.

</doc>
<doc id="5048571" url="https://pl.wikipedia.org/wiki?curid=5048571" title="Dwie Minuty Nienawiści">
Dwie Minuty Nienawiści

Dwie Minuty Nienawiści (ang. "Two Minutes Hate") – w książce Georga Orwella "Rok 1984" codzienny rytuał odbywający się w Oceanii. Polegał on na oglądaniu filmów propagandowych, których program był zmienny; zawsze centralną postacią Dwóch Minut Nienawiści był Emmanuel Goldstein – przywódca Braterstwa. Zazwyczaj podczas pokazywania Goldsteina w tle pojawiali się żołnierze państw wrogich Oceanii (Wschódazji lub Eurazji). Pod koniec Dwóch Minut Nienawiści nagle pojawiała się twarz Wielkiego Brata uspokajającego tłum biorący udział w zgromadzeniu. Po nim pojawiało się hasło partii:
Wojna to pokój, wolność to niewola, ignorancja to siła.

</doc>
<doc id="5048582" url="https://pl.wikipedia.org/wiki?curid=5048582" title="Smartavia">
Smartavia



</doc>
<doc id="5048585" url="https://pl.wikipedia.org/wiki?curid=5048585" title="Pablo González Díaz">
Pablo González Díaz



</doc>
<doc id="5048587" url="https://pl.wikipedia.org/wiki?curid=5048587" title="Dauren Kystaubayev">
Dauren Kystaubayev



</doc>
<doc id="5048598" url="https://pl.wikipedia.org/wiki?curid=5048598" title="Sue Black">
Sue Black

Sue Black, właśc. Susan Margaret Black, Baroness Black of Strome, z domu Gunn (ur. 7 maja 1961 w Inverness) – brytyjska (szkocka) antropolog sądowa. Od 2001 Oficer Orderu Imperium Brytyjskiego (OBE), a od 2016 – Dama Komandor tegoż orderu (DBE).
Życiorys.
Jako trzynastolatka pracowała w sklepie mięsnym – wtedy pojawiło się u niej zainteresowanie anatomią. Studia z tej dziedziny wiedzy ukończyła na Uniwersytecie w Aberdeen, tam też obroniła doktorat.
Uczestniczyła w misjach zagranicznych, pracując przy identyfikacji ofiar tsunami w 2004 roku i wojny w Kosowie. Występuje też jako biegły sądowy. W 2006 nie udało się jej wykazać, że ręka na nagraniu będącym dowodem w sprawie o czyny pedofilskie rzeczywiście należy do oskarżonego; to wydarzenie skłoniło ją do rozpoczęcia systematycznych badań w zakresie identyfikacji człowieka na podstawie dłoni. W większości przypadków po przedstawieniu przez nią ekspertyzy oskarżeni sami przyznają się do winy.
W latach 2005–2018 zatrudniona na University of Dundee jako profesor anatomii i antropologii sądowej. W 2018 przeniosła się na Lancaster University, gdzie zasiadła we władzach uczelni jako "Pro Vice-Chancellor for Engagement".
W 2021 roku zasiadła w Izbie Lordów jako crossbencher, otrzymując tytuł "Baroness Black of Strome". W tym samym roku została wybrana na przewodniczącą St John’s College w Oksfordzie, przy czym początek jej kadencji to rok 2022.
Jej córka Anna również ukończyła studia na Uniwersytecie w Aberdeen – prawnicze, w 2019. Podczas tej samej uroczystości, na której Anna otrzymała swój dyplom, jej matka odebrała doktorat honoris causa swojej macierzystej uczelni.
Książka Sue Black "Co mówią zwłoki" w 2019 roku ukazała się po polsku nakładem wydawnictwa Feeria Science.

</doc>
<doc id="5048600" url="https://pl.wikipedia.org/wiki?curid=5048600" title="Polar Airlines">
Polar Airlines



</doc>
<doc id="5048604" url="https://pl.wikipedia.org/wiki?curid=5048604" title="Red Wings Airlines">
Red Wings Airlines



</doc>
<doc id="5048605" url="https://pl.wikipedia.org/wiki?curid=5048605" title="Katastrofa lotu Red Wings Airlines 9268">
Katastrofa lotu Red Wings Airlines 9268



</doc>
<doc id="5048609" url="https://pl.wikipedia.org/wiki?curid=5048609" title="Gliese 163">
Gliese 163

Gliese 163 – gwiazda w gwiazdozbiorze Złotej Ryby. Znajduje się w odległości około 49 lat świetlnych od Słońca. Ma układ planetarny.
Charakterystyka.
Jest to czerwony karzeł, gwiazda ciągu głównego o typie widmowym M3,5. Ma temperaturę ocenianą na około 3500 K i masę 40% masy Słońca, a jej jasność to ok. 2% jasności Słońca.
Układ planetarny.
W 2013 roku ogłoszono odkrycie trzech planet okrążających tę gwiazdę (Gliese 163 b, c i d). Autorzy publikacji wykryli sygnały zmian prędkości radialnej gwiazdy powodowane przez te planety, oraz słabsze sygnały, co do których natury nie byli pewni. Druga planeta od gwiazdy, Gliese 163 c, to superziemia krążąca w ekosferze gwiazdy. Ta planeta otrzymuje od gwiazdy strumień promieniowania równy 1,41 docierającego do Ziemi i ma współczynnik podobieństwa do Ziemi równy 0,67. Późniejsza praca wskazuje, że w układzie mogą znajdować się jeszcze dwie planety.

</doc>
<doc id="5048611" url="https://pl.wikipedia.org/wiki?curid=5048611" title="Bogdan Szymański">
Bogdan Szymański

Bogdan Szymański (ur. 25 stycznia 1922 w Poznaniu, zm. 10 stycznia 2004 tamże) – polski robotnik i pracownik administracyjny.
Życiorys.
Naukę w szkole średniej musiał przerwać z uwagi na napaść niemiecką na Polskę w 1939. W 1940 zatrudnił się w przedsiębiorstwie malarskim, a od 1942 (przez następne pięćdziesiąt lat) pracował w Poznańskiej Kolei Elektrycznej (potem Miejskie Przedsiębiorstwo Komunikacyjne w Poznaniu). Do 1945 był robotnikiem, a potem został przeniesiony do administracji. Ukończył Miejskie Liceum Handlowe i Administracyjne w Poznaniu, a potem prawo na Uniwersytecie im. Adama Mickiewicza. W swojej karierze był kolejno: kierownikiem Działu Ewidencji Osobowej i Szkolenia, kierownikiem Działu Organizacji, Pracy i Płacy oraz kierownikiem Działu Administracyjno-Gospodarczego. Na emeryturę przeszedł w 1982, ale jeszcze przez kilka lat pracował w inżynierii ruchu. Zmarł po ciężkiej chorobie. Pochowano go na cmentarzu górczyńskim.
Był członkiem Polskiego Towarzystwa Ekonomicznego, Polskiego Związku Motorowego i Polskiego Związku Szachowego.
Odznaczenia.
Otrzymał m.in. następujące odznaczenia:

</doc>
<doc id="5048613" url="https://pl.wikipedia.org/wiki?curid=5048613" title="Kościół św. Michała Archanioła w Rajsku">
Kościół św. Michała Archanioła w Rajsku

Kościół świętego Michała Archanioła w Rajsku – rzymskokatolicki kościół parafialny należący do parafii pod tym samym wezwaniem (dekanat Opatówek diecezji kaliskiej).
Murowana świątynia została wzniesiona około 1434 roku, jednak już na początku XVII wieku wymagała gruntownego remontu. Prace remontowe zostały zrealizowane około 1607 roku, dzięki pomocy finansowej Rajskich, ówczesnych właścicieli wsi, i w tym samym roku kościół został konsekrowany pod wezwaniem św. Michała Archanioła i św. Walentego oraz św. Anny, która występuje w tytule kościoła w dokumentach z 1610 roku i 1711 roku. Podczas wojny północnej i w trakcie późniejszych niepokojów świątynia uległa częściowemu zniszczeniu. Przez kilkadziesiąt lat budowla była w ruinie. Runęło sklepienie beczkowe świątyni, woda lała się do środka niszcząc wnętrze. W 1745 roku kościół został ponownie wyremontowany, dzięki staraniom ks. Jana Kobierzyckiego, miejscowego proboszcza i równocześnie ówczesnego właściciela wsi. W 1760 roku notariusz ziemski kaliski Maciej Gliszczyński wystawił ołtarz z obrazem św. Macieja, który został sprowadzony z Rzymu.
Budowla jest murowana, wzniesiona z cegieł. Cały kościół opięty jest od zewnątrz trójuskokowymi szkarpami, między którymi są umieszczone wysokie okna zamknięte ostrołukowo, ozdobione w 1974 roku witrażami zaprojektowanymi przez H. Bożyka. Szczyt fasady zachodniej i wschodniej oraz szczyt zakrystii reprezentują styl późnogotycki i są rozczłonkowane otynkowanymi blendami, zamkniętymi łukiem półkolistym. Na dwuspadowym dachu, na skrzyżowaniu nawy z ramionami transeptu, znajduje się wieżyczka na sygnaturkę wzniesiona w 1867 roku. Wnętrze kościoła stanowi jedna nawa z prezbiterium nieco węższym i niższym w stosunku do niej. Świątynia została zbudowana na planie zbliżonym do kwadratu. Od strony północnej do kościoła przylega dawna zakrystia nakryta sklepieniem kolebkowym i mieszcząca niewielki skarbczyk na piętrze, natomiast od strony południowej jest umieszczona kruchta, która została dobudowana w 1820 roku. Podczas przebudowy, wykonanej w latach 1917-1924 dzięki staraniom ks. Józefa Mężnickiego, do świątyni został dobudowany transept i zostało zmienione położenie prezbiterium. Zostało ono przeniesione ze wschodniej części kościoła do części zachodniej. W związku z tym, trzeba było wybić portal z wejściem do świątyni w szczytowej ścianie dawnego prezbiterium, w którym została umieszczona empora muzyczna z neogotyckim prospektem organowym z 1861 roku. Pod prezbiterium rozbudowanej świątyni znajduje się krypta z dwoma ozdobnymi kolumnami wykonana z piaskowca, w której zostali pochowani dziedzice Marchwacza.

</doc>
<doc id="5048616" url="https://pl.wikipedia.org/wiki?curid=5048616" title="Jawischowitz">
Jawischowitz

Jawischowitz – niemiecki nazistowski podobóz Auschwitz-Birkenau, zlokalizowany w Jawiszowicach.
Obóz utworzony został w 1942 roku na mocy umowy komendanta KL Auschwitz Rudolfa Hössa z Kopalnią Węgla Kamiennego „Brzeszcze”, należącą do Koncernu Hermann Göring. Kopalnia była jednym z przedsiębiorstw strategicznym w programie gospodarczym III Rzeszy, wydobyty z niej węgiel miał służyć do wytwarzania energii elektrycznej. Pierwszy transport z 150 Żydami trafił do podobozu 15 sierpnia 1942. Po raz pierwszy w historii hitlerowskich obozów więźniowie zaczęli pracę pod ziemią jako górnicy. Liczba przymusowych pracowników przez większość czasu istnienia Jawischowitz wzrastała, w czerwcu 1944 wynosiła 2,5 tys., choć niektóre szacunki mówią nawet o 3 tysiącach więźniów. Byli to w większości Żydzi, choć była też niewielka liczba zwykłych więźniów - Polaków, Niemców i Rosjan, którzy trafiali tam m.in. z powodu niesubordynacji wobec kierownictwa kopalni. Nie mieli oni jednak pasiaków, nie tatuowano im numerów obozowych, a po odsiedzeniu wyroku wracali na wolność. 
Podobóz został zbudowany na terenie, gdzie mieści się park przy ulicy Dworcowej. Składał się z kilkunastu baraków murowanych (przeznaczonych dla załogi podobozu, kuchni i chorych więźniów) i drewnianych (w tym 7 mieszkalnych dla więźniów). Mimo rozbudowy obozu w 1944, panowało w nim przepełnienie; w barakach przeznaczonych dla 54 więźniów mieszkało ich nawet 300. Do obozu prowadziła brama z napisem Arbeit macht frei i informacją, że jest to podobóz KL Auschwitz. Obok niej znajdowały się dwie kamienne figury przedstawiające górników, wykonane przez więźnia Jakuba Markiela. 
Praca więźniów polegała głównie na wydobywaniu węgla w Kopalni „Brzeszcze”, wykonywali też oni prace budowlane na terenie obozu i obok kopalni, a od 1944 pracowali również w sortowni. Choć oficjalnie czas pracy pod ziemią wynosił 8 godzin, zdarzały się sytuacje, że niektórzy nie wychodzili na powierzchnię przez 24 godziny. Miało to związek z tym, że Niemcy mocno pilnowali wyznaczonych norm, które każda zmiana musiała wypełnić. Więźniowie nie mogli kontaktować się z innymi pracownikami kopalni, wyróżniały ich latarnie z czerwoną farbą olejną u nasady. Codziennie szli oni boso do miejsca pracy i z powrotem, śpiewając obowiązkowo pieśni. W przeciwieństwie do innych obozów, z powodu pracy w kopalni, apel obozowy odbywał się wyłącznie w niedziele, które były dniami wolnymi od pracy. Tego dnia również, w godzinach 15-16, więźniowie musieli występować, śpiewając lub wystawiając skecze. Choć władze obozu zezwalały na oglądanie tych występów przez mieszkańców z zewnątrz, nie cieszyły się one zbytnią popularnością. Ludzie wiedzieli, w jakich warunkach tak naprawdę żyją i pracują. Mimo wielu udogodnień, wysłanie do Jawiszowic traktowano jak wyrok śmierci. Chociaż, jak w każdym nazistowskim obozie brakowało tam jedzenia, to więźniowie nie mieli jednak problemów z wszami, bo z racji wykonywanej pracy codziennie kąpali się i zmieniali ubrania. Karano nawet za najmniejsze przewinienia, do wymierzania kary chłosty służył kozioł stojący na placu apelowym. Więzień, otrzymując uderzenia, musiał je głośno liczyć. Co jakiś czas przeprowadzano selekcję - niezdolnych do pracy więźniów wywożono do komór gazowych w Auschwitz. Według zachowanych danych, w taki sposób zginęło co najmniej 1,8 tys. więźniów. Zwłoki zmarłych wywożono co tydzień do krematorium, które znajdowało się w macierzystym obozie. 
W nocy z 18 na 19 stycznia 1945 więźniowie podobozu zostali pośpiesznie ewakuowani i dołączeni do marszu śmierci z obozu Auschwitz-Birkenau. Podczas ewakuacji załoga starała się zniszczyć dokumentację obozową, zabrano z niego także wszystkie wartościowe przedmioty. W obozie pozostało jedynie 70 więźniów niezdolnych do marszu. Doczekali oni nadejścia Armii Czerwonej 29 stycznia 1945 roku, po którym zostali otoczeni opieką medyczną przez lokalny oddział PCK. 
Po obozie nie pozostało wiele śladów. Z dawnych zabudowań obozowych do XXI w. przetrwały tylko łaźnia i ustawiona obok niej stara latarnia. Przed budynkiem Zespołu Szkół nr 6 w Jawiszowicach od 1945 roku znajdują się dwie figury górników, a ich kopie umieszczono na terenie dawnego podobozu. Tam też znajduje się tablica informacyjna i pomnik zaprojektowany przez Bogdana Rzenno.

</doc>
<doc id="5048617" url="https://pl.wikipedia.org/wiki?curid=5048617" title="Korolew">
Korolew



</doc>
<doc id="5048622" url="https://pl.wikipedia.org/wiki?curid=5048622" title="Filip Szymczak">
Filip Szymczak

Filip Szymczak (ur. 6 maja 2002 w Poznaniu) – polski piłkarz grający na pozycji napastnika w Lechu Poznań.
Kariera klubowa.
Jest wychowankiem Warty Poznań, a od 2013 reprezentuje barwy Lecha Poznań. W rozgrywkach Ekstraklasy zadebiutował 8 lutego 2020 roku w meczu przeciwko Rakowowi Częstochowa, zmieniając Christiana Gytkjaera. Pierwszą bramkę w europejskich pucharach zdobył 27 sierpnia 2020 roku w meczu przeciwko Valmiera FC. 6 listopada 2022 w meczu z Koroną Kielce zdobył pierwszą bramkę dla Kolejorza w Ekstraklasie.

</doc>
<doc id="5048625" url="https://pl.wikipedia.org/wiki?curid=5048625" title="Sąd Rejonowy w Starogardzie Gdańskim">
Sąd Rejonowy w Starogardzie Gdańskim

Sąd Rejonowy – gmach sądowy w Starogardzie Gdańskim, przy ulicy Tadeusza Kościuszki 30.
Obiekt wzniesiono pod koniec XIX wieku. 
Struktura organizacyjna.
Oddziały i sekcje.
Źródło: 

</doc>
<doc id="5048634" url="https://pl.wikipedia.org/wiki?curid=5048634" title="Suspiłne">
Suspiłne



</doc>
<doc id="5048638" url="https://pl.wikipedia.org/wiki?curid=5048638" title="Grzybówka chlorowonna">
Grzybówka chlorowonna

Grzybówka chlorowonna ("Mycena leptocephala" (Pers.) Gillet – gatunek grzybów z rodziny grzybówkowatych ("Mycenaceae").
Systematyka i nazewnictwo.
Pozycja w klasyfikacji według Index Fungorum: "Mycena, Mycenaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Takson ten opisał w 1800 r. Christiaan Hendrik Persoon nadając mu nazwę "Agaricus leptocephalus". Obecną, uznaną przez Index Fungorum nazwę nadał mu Claude-Casimir Gillet w 1876 r.
Synonimy:
Nazwę polską nadała mu Maria Lisiewska w 1987 r..
Morfologia.
Średnica do 25 mm, początkowo jajowato-cylindryczny, potem stożkowaty, paraboliczny lub dzwonkowaty, z różnej wielkości garbkiem lub bez garbka, w końcu spłaszczony, prześwitująco prążkowany, bruzdkowany. Powierzchnia oprószona, połyskliwa. Jest higrofaniczny. W stanie wilgotnym początkowo ciemnobrązowy, czasem czarnobrązowy z jaśniejszym brzegiem, potem od bardzo ciemnoszarego do jaśniej szarego lub od ciemnoszarobrązowego do prawie czarnobrązowego. W stanie suchym szaro-brązowy, brzeg jaśniejszy do białawego.
W liczbie 14–26 dochodzących do trzonu, wąsko lub szeroko przyrośnięte, czasami nieco zbiegające z krótkim ząbkiem, od barwie od dość ciemnoszarobrązowej do szarej, jaśniejsze z wiekiem. Ostrza tej samej barwy lub jaśniejsze.
Wysokość 20–65 mm, grubość 1–2,5 mm, walcowaty, nieco rozszerzony dołem, pusty w środku, prosty lub nieco zakrzywiony. Jest delikatnie owłosiony na całej powierzchni, z wyjątkiem wierzchołka błyszczący, ciemnobrązowy, szaro-brązowy do szarego, w dolnej części ciemniejszy, wierzchołek ogólnie szarawy, ale u młodszych okazów często niebieskawo-czarny. Podstawa gęsto pokryta długimi, grubymi, elastycznymi, białymi włókienkami.
O zapachu chloru. Smak słaby, rzodkwiowy. Według innych autorów ma zapach amoniaku.
Podstawki 8–11 × 4–5,8 µm, maczugowate, zazwyczaj 4-zarodnikowe, ale czasem trafiają się 2-zarodnikowe. Zarodniki 8–11,2 × 4–5,8 µm, pipetowate, gładkie, amyloidalne. Cheilocystydy 27–80 × 9–19 µm, tworzące sterylne pasma, kiełbaskowate, prawie cylindryczne, o wierzchołkach zaokrąglonych, lub przechodzących w dłuższą lub krótszą szyję, niekiedy z kilkoma wypukłościami. Pleurocystydy, jeśli występują, są podobne. Strzępki w skórce kapelusza pokryte są cylindrycznymi, prostymi lub rozgałęzionymi naroślami, które mogą tworzyć gęste masy i mają tendencję do żelatynizacji. Strzępki w skórce trzonu, gładkie lub czasami z kilkoma grubymi wyrwami tuż poniżej komórki końcowej; komórki końcowe o szerokości 4,5–20 µm, często bardzo nabrzmiałe, o różnym kształcie i rozgałęzione, zwykle zakrzywione na zewnątrz lub tworzące kaulocystydy. Sprzążki zazwyczaj występują w strzępkach wszystkich części grzyba.
Występowanie i siedlisko.
Grzybówka chlorowonna znana jest w Ameryce Północnej i Środkowej, w Rosji i Maroku. Władysław Wojewoda w zestawieniu grzybów wielkoowocnikowych Polski w 2003 r. przytacza liczne stanowiska. 
Grzyb saprotroficzny. Występuje w lasach iglastych, liściastych i mieszanych, w parkach, na polanach, na leżących na ziemi opadłych gałązkach i korze drzew, często porośniętych mchami. Owocniki od czerwca do listopada. Rozwijają się na butwiejącym drewnie zarówno drzew liściastych, jak iglastych. Czasami występują gromadnie. 
Gatunki podobne.
Jest wiele morfologicznie podobnych gatunków grzybówek. Wśród występujących w Polsce podobna jest grzybówka trawiasta ("Mycena aetites"). Odróżnia się brakiem amoniakowego zapachu, strzępki warstwy korowej trzonu ma uchyłkowe, a komórki końcowe nie są nabrzmiałe i łatwe do przeoczenia. Zapach amoniaku ma także grzybówka wczesna ("Mycena abramsii") i "Mycena stipata", ale można je łatwo odróżnić po gładkich strzępkach warstwy korowej trzonu i wyraźnie ukształtowanych końcówkach komórek końcowych tych strzępek.

</doc>
<doc id="5048639" url="https://pl.wikipedia.org/wiki?curid=5048639" title="Mycena leptocephala">
Mycena leptocephala



</doc>
<doc id="5048641" url="https://pl.wikipedia.org/wiki?curid=5048641" title="Peşteră Vântului">
Peşteră Vântului

 
Peşteră Vântului – jaskinia krasowa w północno-zachodniej Rumunii.
W Peşteră Vântului występuje bogata szata naciekowa gipsowa oraz aragonitowa.

</doc>
<doc id="5048649" url="https://pl.wikipedia.org/wiki?curid=5048649" title="Dworek myśliwski w Dąbiu">
Dworek myśliwski w Dąbiu



</doc>
<doc id="5048650" url="https://pl.wikipedia.org/wiki?curid=5048650" title="Zamek Houska">
Zamek Houska

Zamek Houska () – czeski zamek renesansowy, wcześniej gotycki, leżący we wschodniej części lasów Kokořínsko, 47 km na północ od Pragi, na obszarze niewielkiej miejscowości Houska w gminie Blatce, w powiecie Česká Lípa, w kraju libereckim, pod adresem Houska 1, 471 62 Doksy. Godne uwagi miejsca zamku to głównie gotycka kaplica, zielona komnata z późnogotyckimi malowidłami i salon rycerski. Jest to jedna z najlepiej zachowanych do dziś twierdz z czasów czeskiego władcy Przemysła Otakara II.
Historia.
Został zbudowany w drugiej połowie XIII wieku, prawdopodobnie z rozkazu Przemysła Otakara II w trakcie jego panowania w latach 1253–1278, jako centrum administracyjne, z którego można było zarządzać rozległymi majątkami królewskimi. W wkrótce zamek przeszedł na majątek arystokratyczny, w którym pozostał aż do 1924 roku, kiedy został kupiony przez przemysłowca i polityka Josefa Šimoneka. Podczas II wojny światowej do 1945 roku zamek był okupowany przez Wehrmacht.
Legendy i zjawiska paranormalne.
Budowla powszechnie uważana jest za nawiedzoną, wielu ludzi twierdzi że doświadczyło tam zjawisk paranormalnych. Według miejscowej ludowej legendy zamek przykrywa szczelinę prowadzącą prosto do piekła, a zbudowany został specjalnie po to żeby uniemożliwić uwięzionym tam demonom przedostanie się do realnego świata.
Według niepotwierdzonych informacji, naziści mieli odprawiać w zamku obrzędy okultystyczne.

</doc>
<doc id="5048661" url="https://pl.wikipedia.org/wiki?curid=5048661" title="Akragas 2018">
Akragas 2018

Akragas 2018 (wł. Associazione Sportiva Dilettantistica Akragas 2018) – włoski klub piłkarski, mający siedzibę w mieście Agrigento, na Sycylii, grający od sezonu 2020/21 w rozgrywkach Eccellenza Sicilia.
Historia.
Chronologia nazw:
Klub sportowy SGN Akragas został założony w miejscowości Agrigento w 1939 roku. Początkowo zespół rozgrywał mecze towarzyskie. Dopiero w 1950 klub dołączył do FIGC i w sezonie 1950/51 debiutował w rozgrywkach Seconda Divisione Siciliana (D6). W 1952 roku po rozwiązaniu AC Agrigento klub został głównym klubem miasta i po zmianie nazwy na US Akragas zapisał się do mistrzostw Prima Divisione Sicilia. W 1953 roku zespół awansował do Promozione Sicilia, a w 1957 do Campionato Interregionale - Seconda Categoria. W 1959 klub został dopuszczony do Serie C ze względu na reprezentację geograficzną. W 1968 spadł do Serie D. W 1977 spadł na rok do "Promozione Sicilia". Przed rozpoczęciem sezonu 1978/79 "Promozione" została podzielona na dwie dywizje: Serie C1 i Serie C2, wskutek czego poziom "Serie D" został obniżony do piątego poziomu. W 1981 zespół awansował do "Serie C2", a w 1983 do "Serie C1". W 1985 został zdegradowany do "Serie C2", a w następnym roku do Campionato Interregionale. W sezonie 1987/88 zajął 16.miejsce w grupie M "Campionato Interregionale", po czym został zdegradowany do "Promozione Sicilia". Jednak następnie klub ogłosił upadłość, a potem połączył się z "Favara", która zajęła piąte miejsce w tej samej grupie, przyjmując nazwę Unione Sportiva Agrigento-Favara i pozostając w piątej lidze.
W 1989 klub przyjął nazwę US Agrigento Hinterland, a w 1992 wrócił do "Serie C2", po czym zmienił nazwę na AC Akragas S.r.l. Po zakończeniu sezonu 1993/94 klub z powodu zaniedbań ekonomicznych został zdyskwalifikowany przez FIGC z rozgrywek krajowych i z nową nazwą AC Akragas Città di Agrigento S.r.l. rozpoczął nowy sezon w regionalnych mistrzostwach Eccellenza Sicilia (D6). W sezonie 1994/95 po 27 kolejce z powodu czwartego wycofania się z gry klub został zdyskwalifikowany z rozgrywek w grupie A "Eccellenza Sicilia" i potem został rozwiązany.
W 1995 klub został reaktywowany jako AS Akragas i startował w Seconda Categoria Sicilia (D9). W 1996 awansował do Prima Categoria Sicilia, a w 1997 do "Promozione Sicilia". W 1999 po fuzji z AC Agrigento, który występował w "Eccellenza Sicilia", dzięki czemu uzyskał awans do szóstej ligi, klub zmienił nazwę na Akragas Calcio. W 2006 klub przyjął nazwę ASD Akragas Calcio. W 2011 klub połączył się z "USD Agrigentina", wskutek czego nazwa klubu brzmiała USD Akragas Città dei Templi. W 2012 klub został przekształcony w USD Akragas Città dei Templi S.r.l., a w 2013 otrzymał promocję do "Serie D". W 2014 klub zmienił nazwę na SS Akragas Città dei Templi S.r.l. Przed rozpoczęciem sezonu 2014/15 wprowadzono reformę systemy lig, wskutek czego "Serie D" została podwyższona do czwartego poziomu. W 2015 klub awansował do Lega Pro. W sezonie 2017/18 zajął 19.miejsce w grupie C "Serie C" i został zdegradowany do "Serie D", ale zrezygnował z dalszych występów i ogłosił upadłość.
Latem 2018 powstał nowy klub ASD Olimpica Akragas, który startował w rozgrywkach "Promozione Sicilia". W 2019 w wyniku reorganizacji mistrzostw Sycylii zespół otrzymał promocję do "Eccellenza Sicilia", po czym zmienił nazwę na ASD Akragas 2018. W sezonie 2019/20 zajął 3.miejsce w grupie A "Eccellenza Sicilia".
Barwy klubowe, strój.
Klub ma barwy biało-niebieskie. Zawodnicy swoje domowe spotkania zazwyczaj grają w pasiastych pionowo biało-niebieskich koszulkach, niebieskich spodenkach oraz niebieskich getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2020).
Struktura klubu.
Stadion.
Klub piłkarski rozgrywa swoje mecze domowe na Stadio Esseneto, w mieście Agrigento o pojemności 12 tys. widzów.

</doc>
<doc id="5048672" url="https://pl.wikipedia.org/wiki?curid=5048672" title="Stajki (rejon mohylewski)">
Stajki (rejon mohylewski)

Stajki (; ; pol. hist. "Stajki") – wieś na Białorusi, w obwodzie mohylewskim, w rejonie mohylewskim, w sielsowiecie Daszkauka, nad Dnieprem.
Transport.
W pobliżu znajduje się przystanek kolejowy Tekstylszczyk, położony na linii Mohylew – Żłobin. Przez miejscowość przebiega droga republikańska R97.
Historia.
W XIX w. majątek ziemski należący do Wilczyńskich. Do 1917 położone były w Rosji, w guberni mohylewskiej, w powiecie bychowskim. Następnie w granicach Związku Sowieckiego. Od 1991 w niepodległej Białorusi.

</doc>
<doc id="5048674" url="https://pl.wikipedia.org/wiki?curid=5048674" title="Alberto Carpani">
Alberto Carpani

Alberto Carpani znany głównie jako Albert One (ur. 23 kwietnia 1956 w Pawii, zm. 11 maja 2020 tamże) – włoski piosenkarz, muzyk nurtu italo disco, eurodance i italodance, producent muzyczny i kompozytor, którego popularność przypada na lata 80. i lat 90. XX wieku. Jako producent muzyczny posługiwał się swoim imieniem i nazwiskiem, używał także pseudonimów "Albert One" i "A1".
Życiorys.
Wczesne lata.
Alberto urodził się 23 kwietnia 1956 roku w Pawii we Włoszech. Swoje pierwsze kroki w muzyce stawiał w prowincjonalnym zespole w okolicach jego rodzinnego miasta na przełomie lat 70. i lat 80. XX wieku.
Kariera.
Przełom w jego karierze nastąpił w 1983 roku, kiedy to pod pseudonimem "Jock Hattle" ukazał się jego debiutancki singel "„Crazy Family”" nakładem wytwórni Market Records. Był to sukces, nagranie praktycznie nieznanego wcześniej artysty pojawiło się na wielu kompilacjach obok innych przebojów italo disco (na przykład na kompilacji "Magic Compilation" labelu Discomagic Records).
Pokłosiem sukcesu debiutanckiego singla był kontrakt piosenkarza z wytwórnią Baby Records zawarty w 1984 roku. W tym roku właśnie pojawił się pierwszy singel Alberto wydany pod pseudonimem "Albert One" – "„Turbo Diesel”". W kolejnym roku nakładem Baby Records ukazały się kolejne dwa single artysty: "„Lady O’”" i "„Heart on Fire”".
W 1986 roku, Alberto zmienił wytwórnię, zamieniając Baby Records na Discomagic Records (dokładniej na partnerskie wobec Discomagic Records labele Time Records i Market Records) i rozpoczynając współpracę z producenckim duetem Mauro Farina / Giuliano Crivellente. W latach 1986–1988 na rynku pojawiły się jego kolejne single: "„Secrets”" (1986), "„For Your Love”" (1986), "„Hopes &amp; Dreams”" (1987), "Change Your Mind / Matter Of Time" (1988), "„Visions”" (1988), "„Everybody”" (1988) i "„Freeboard”" (1988). W 1988 roku w Niemczech i Szwecji nakładem wytwórni ZYX Music ukazał się również album pt. "Everybody". Koniec współpracy Alberto z Time Records i Market Records nastąpił na przełomie lat 80. i lat 90. XX wieku, ostatnim singlem z tego okresu był wydany w 1989 roku "„Lover Boy”". W międzyczasie, w 1986 roku, współpracownik piosenkarza, Mauro Farina, użył pierwszego pseudonimu Alberto (Jock Hattle), wydając jako Jock Hattle Band singel "„To Be Or Not To Be”".
Poza twórczością solową w latach 80. XX wieku, artysta był członkiem projektu Clock On 5, współpracował również jako autor, producent, koproducent, remixer lub wokalista wspierający z innymi artystami i projektami italo disco: Humphrey, The Cover Band, The Fashion, Fizzy, Smack, Foster, Angelita’s Boys, Helicon, Max Coveri, Body Power, Paul Sharada, Willy One Gang, Tom Dollar, Bon Ton, G.M.T. One, Hot &amp; Cold, Funny Twins, Marina, Manhattan Claude, Schiffer i Fit Looz. Był zaangażowany także w produkcję singla Sabriny Salerno – "„Sex”".
W latach 90. XX wieku, Alberto stopniowo zmieniał styl swoich nagrań z italo disco w stronę eurodance i italodance. Zajął się także rozwojem swojej wytwórni – One Records. Jej nakładem wydał w tym czasie dwa single: "„This Is Real”" (1992) i "„All You Want”" (1993). W 1992 roku nawiązał również współpracę z Jenny Bridges czego efektem był ich wspólny singel "„Going To The Future”" wydany przez wytwórnię Discomagic Records. W tym samym roku artysta powrócił ponownie do działalności pod pseudonimem Jock Hattle, wydając pod nim jeden singel – "„The Night Call”". W 1998 roku wytwórnia ZYX Music wydała na singlu cover nagrania "„Mandy”" (w oryginale Scott English, później między innymi Barry Manilow) w wykonaniu Alberto. W tym samym roku na rynku pojawiła się kompilacja przebojów artysty pt. "Best Of Albert One".
Pod koniec lat 90. XX wieku piosenkarz ponownie stał się popularny, tym razem jako "A.C. One", powodem tego był wydany w 1999 roku pod tym pseudonimem singel "„Sing a Song Now Now”", który w tym samym roku dotarł do 6. miejsca hiszpańskiej listy przebojów, a w następnym także do Top 100 list francuskiej i włoskiej. W 2000 roku pojawił się drugi singel artysty wydany jako A.C. One ("„Ring the Bell”"), nie powtórzył jednak komercyjnego sukcesu poprzednika.
W tym czasie artysta kontynuował również współpracę z projektem Clock On 5, jej efektem były kolejne single grupy: "„No More Lies”" (1992), "„L–Love (The Girl For Me)”" (1992), "„Nothing’s Gonna Stop Us Now”" (1992) i "„I Care 4 You”" (1999). W 1991 roku powrócił także do współpracy z Sabriną Salerno, biorąc udział w produkcji jednego z nagrań ("„Afraid To Love”") z jej albumu "Over The Pop". W latach 90. XX wieku Alberto współpracował także z innymi artystami i projektami italo disco, eurodance i italodance: Didao, Amii Stewart, J.D.J. Featuring Malkom Kalma, Julie Jones, Chris Tallow, E=mc², Baby J, Military Band, Ma.Ta, The Celts, One Righeira, Ross, Train Company i Artepal.
W 2002 roku nakładem Universal Music Group ukazał się singel "„Music”". Rok później, w 2003 roku, na rynku pojawił się jego kolejny singel – "„Sunshine”".
W 2009 roku Alberto powrócił do działalności do pseudonimem A.C. One, wydając singpel "„Angels (Love Is The Answer)”". W 2010 roku artysta nakładem AVI Records wydał singel "„Stay”".
Ostatnimi singlami Alberto okazały się "„Cold As Ice”" (we współpracy z projektem Time Machine) w 2014 roku oraz "Face To Face / Sing A Song Now Now (Remix)" rok później w 2015.
W 2017 roku na rynku pojawił się drugi i jak się okazało ostatni album studyjny artysty pt. "Sing A Song Now Now (All Over The World)".
Życie prywatne.
Alberto Carpani zmarł 11 maja 2020 roku w klinice Maugeri w rodzinnej Pavii.

</doc>
<doc id="5048680" url="https://pl.wikipedia.org/wiki?curid=5048680" title="Martha Watson">
Martha Watson

Martha Rae Watson (ur. 19 sierpnia 1946 w Long Beach) – amerykańska lekkoatletka, specjalistka skoku w dal i sprinterka, dwukrotna medalistka igrzysk panamerykańskich, czterokrotna olimpijka.
Kariera sportowa.
Odpadła w kwalifikacjach skoku w dal na igrzyskach olimpijskich w 1964 w Tokio. Zajęła 4. miejsce w tej konkurencji na igrzyskach panamerykańskich w 1967 w Winnipeg oraz 10. miejsce na igrzyskach olimpijskich w 1968 w Meksyku.
Na igrzyskach olimpijskich w 1972 w Monachium zajęła 4. miejsce w sztafecie 4 × 100 metrów (która biegła w składzie: Watson, Mattiline Render, Mildrette Netter i Iris Davis) i odpadła w kwalifikacjach skoku w dal. Zwyciężyła w skoku w dal na igrzyskach Konferencji Pacyfiku w 1973 w Toronto.
Zdobyła złoty medal w sztafecie 4 × 100 metrów (która biegła w składzie: Watson, Brenda Morehead, Chandra Cheeseborough i Pamela Jiles) oraz srebrny medal w skoku w dal (przegrywając jedynie z Kubanką Aną Alexander, a wyprzedzając swą koleżankę z reprezentacji Stanów Zjednoczonych Kathy McMillan na igrzyskach panamerykańskich w 1975 w Meksyku. Zajęła 7. miejsce w sztafecie 4 × 100 metrów (w składzie: Watson, Evelyn Ashford, Debra Armstrong i Cheeseborough) i odpadła w kwalifikacjach skoku w dal na igrzyskach olimpijskich w 1976 w Montrealu.
Watson była mistrzynią Stanów Zjednoczonych (AAU) w skoku w dal w latach 1973–1975, a także halową mistrzynią USA w tej konkurencji w latach 1967, 1972 i 1974–1976.
Trzykrotnie poprawiała rekord USA w skoku w dal do wyniku 6,59 m, uzyskanego 18 lipca 1974 w Sztokholmie. Jej rekord życiowy w biegu na 100 metrów wynosił 11,3 s (ustanowiony 7 lipca 1972 we Frederick).
Martha Watson wystąpiła w 1982 w filmie "Życiowy rekord" ("Personal Best").

</doc>
<doc id="5048697" url="https://pl.wikipedia.org/wiki?curid=5048697" title="Niwa (1989–1991)">
Niwa (1989–1991)

Niwa – polskie czasopismo o tematyce regionalno-lokalnej wydawane przez Komitet Obywatelski „Solidarność" Ziemi Kolbuszowskiej ukazujące się w latach 1989–1991 w Kolbuszowej. W tym czasie wydano dziesięć numerów pisma. Jego redaktorem naczelnym był Zbigniew Lenart. Swoim zasięgiem obejmowało cały powiat kolbuszowski. Nakład ostatniego numeru czasopisma wynosił 1000 egzemplarzy. Koniec wydawania Niwy spowodowało wejście w życie rozporządzenia ministra sprawiedliwości z dnia 9 lipca 1990 r. w sprawie rejestru dzienników i czasopism. Przed kolbuszowskim czasopismem zarejestrowano tygodnik Niwa – czasopismo mniejszości białoruskiej w Polsce. Redakcja postanowiła więc zarejestrować Przegląd Kolbuszowski. Pierwszymi redaktorami tego miesięcznika byli właśnie twórcy Niwy. 
Wszystkie numery czasopisma zostały zarchiwizowane na stronie internetowej Miejskiej i Powiatowej Biblioteki Publicznej w Kolbuszowej i są dostępne za darmo w formacie pdf.

</doc>
<doc id="5048700" url="https://pl.wikipedia.org/wiki?curid=5048700" title="6 km">
6 km

6 km () – przystanek kolejowy w miejscowości Uniecza, w rejonie unieckim, w obwodzie briańskim, w Rosji.

</doc>
<doc id="5048702" url="https://pl.wikipedia.org/wiki?curid=5048702" title="Antoine Laurent Apollinaire Fée">
Antoine Laurent Apollinaire Fée

Antoine Laurent Apollinaire Fée (ur. 7 listopada 1789 w Ardentes, zm. 21 maja 1874 w Paryżu) – francuski botanik i mykolog. 
Życiorys.
Podczas kampanii Napoleona w Hiszpanii służył w armii jako sanitariusz, potem założył w Paryżu aptekę. Uczył się zawodu w Strasburgu, uzyskując dyplom w 1815 r. W 1823 r. poznał botanika Christiaana Hendrika Persoona i znalazł się pod jego silnym wpływem. W 1824 r. został pełnoprawnym członkiem Akademii Medycznej. Od 1825 roku pracował jako profesor w szpitalu wojskowym w Val de Grasse. 14 maja 1833 r. uzyskał tytuł doktora nauk medycznych i został instruktorem w szpitalu akademickim w Strasburgu. Był także odpowiedzialny za ogród botaniczny w tym mieście. Gdy zajęli go Austriacy, Fée udał się do Paryża. W 1874 r. został wybrany na prezesa Francuskiego Towarzystwa Botanicznego.
Praca naukowa.
Był autorem prac z zakresu botaniki, mykologii, farmakologii praktycznej i historycznej, darwinizmu, a także regionów Europy. Był specjalistą od roślin kryptogamicznych. Zajmował się paprociami, porostami i grzybami. Opublikował 7-tomową serię "Essai sur les Cryptogames de écorces exotiques officinales" (Esej o roślinach kryptogamicznych, których kora ma własności lecznicze). Fée skupiał się głównie na roślinach tropikalnych i leczniczych. W 1830 r. napisał recenzję "Systema naturae" i biografię jej autora, Karola Linneusza. Omówił także wczesnych botaników i ich prace w zakresie systematyki roślin.
Opisał nowe gatunki roślin i grzybów. W naukowych nazwach utworzonych przez niego taksonów dodawane jest jego nazwisko Fée.

</doc>
<doc id="5048705" url="https://pl.wikipedia.org/wiki?curid=5048705" title="Stade Mimoun Al Arsi">
Stade Mimoun Al Arsi

Stade Mimoun Al Arsi – stadion piłkarski w Maroku, w mieście Al Hoceima.
Opis.
Stadion został otworzony w 1950 roku. Niedługo później zadomowił się tam tamtejszy klub – Chabab Rif Al Hoceima, który dalej rozgrywa tam swoje mecze. W 2010 roku stadion przeszedł modernizację, w której przebudowano północną trybunę. Koszt inwestycji wyniósł 50 mln dirhamów. Planuje się wybudowanie hotelu dla sportowców w pobliżu stadionu. Trybuny mieszczą 12 000 lub 12 500 widzów. Nawierzchnia stadionu jest sztuczna, w 2010 roku przeszła modernizację. Ze względu na bliskość Hiszpanii, stadion ma swój hiszpański przydomek, który brzmi Estadio Chipula. 

</doc>
<doc id="5048707" url="https://pl.wikipedia.org/wiki?curid=5048707" title="AC Agrigento">
AC Agrigento

AC Agrigento (wł. Associazione Calcio Agrigento) – włoski klub piłkarski, mający siedzibę w mieście Agrigento, na Sycylii, działający w latach 1929–1952 i 1994–1999.
Historia.
Chronologia nazw: 
Klub sportowy AC Agrigento został założony w miejscowości Agrigento w 1929 roku. Początkowo zespół rozgrywał mecze towarzyskie. Dopiero w sezonie 1931/32 debiutował w rozgrywkach Seconda Divisione Sicilia (D4). W 1932 roku awansował na rok do Prima Divisione. W 1935 jako trzeci poziom została wprowadzona Serie C, wskutek czego poziom "Seconda Divisione" został obniżony do piątego stopnia. W 1937 zespół awansował do "Prima Divisione", a w 1939 do "Serie C". W sezonie 1939/40 po 11.kolejce klub zrezygnował z dalszych występów w grupie H "Serie C", po czym zawiesił swoją działalność na rok. Po roku nieaktywności w sezonie 1941/42 znów startował w "Prima Divisione", zdobywając awans do "Serie C". W 1943 roku na terenie Włoch rozpoczęto działania wojenne II wojny światowej, wskutek czego mistrzostwa 1943/44 zostały odwołane.
Po zakończeniu II wojny światowej, klub wznowił działalność i w sezonie 1947/48 ponownie startował w "Serie C". W 1948 roku w wyniku reorganizacji systemu lig zespół został zdegradowany do Promozione (D4). W 1952 roku klub ogłosił upadłość i potem został rozwiązany.
W 1994 klub został reaktywowany z historyczną nazwą AC Agrigento i startował w Promozione Sicilia (D7). W 1997 awansował do Eccellenza Sicilia, a w 1998 do Campionato Nazionale Dilettanti. Ale po roku spadł z powrotem do "Eccellenza Sicilia". Latem 1999 po fuzji z AS Akragas klub przyjął nową nazwę "Akragas Calcio" i kontynuował tradycje Akragasu.
Barwy klubowe, strój.
Klub ma barwy biało-niebieskie. Zawodnicy swoje domowe spotkania zazwyczaj grają w pasiastych pionowo biało-niebieskich koszulkach, niebieskich spodenkach oraz niebieskich getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2020).
Struktura klubu.
Stadion.
Klub piłkarski rozgrywa swoje mecze domowe na Stadio Piano Sanfilippo, w mieście Agrigento.

</doc>
<doc id="5048713" url="https://pl.wikipedia.org/wiki?curid=5048713" title="Saratov Airlines">
Saratov Airlines



</doc>
<doc id="5048723" url="https://pl.wikipedia.org/wiki?curid=5048723" title="Helen Donath">
Helen Donath

Helen Donath, z domu Erwin (ur. 10 lipca 1940 w Corpus Christi w stanie Teksas) – amerykańska śpiewaczka, sopran.
Życiorys.
Studiowała w Del Mar College w Corpus Christi (1954–1960) oraz w Nowym Jorku u Paoli Novikovej i Marii Berini (1962–1967). W 1958 roku rozpoczęła działalność koncertową recitalami, na scenie operowej zadebiutowała w 1962 roku w Kolonii rolą Inez w "Trubadurze" Giuseppe Verdiego. W latach 1963–1968 związana była z operą w Hanowerze, od 1965 do 1967 roku śpiewała też w operze we Frankfurcie nad Menem. W latach 1967–1970 występowała w operze w Monachium. W 1967 roku debiutowała na festiwalu w Salzburgu jako Pamina w "Czarodziejskim flecie" W.A. Mozarta, a w 1971 roku w mediolańskiej La Scali jako Micaëla w "Carmen" Bizeta. W 1971 roku zadebiutowała w ojczyźnie, jako Sofia w "Kawalerze srebrnej róży" Richarda Straussa w San Francisco Opera. W 1979 roku po raz pierwszy wystąpiła w Covent Garden Theatre w Londynie w roli Anny Trulove w "The Rake’s Progress" Igora Strawinskiego. W 1990 roku otrzymała od rządu bawarskiego tytuł Kammersängerin. W 2006 roku odznaczona została Krzyżem Zasługi I Klasy Orderu Zasługi Dolnej Saksonii.
W swoim repertuarze posiadała zarówno partie liryczne i dramatyczne w operach, jak też kantaty, oratoria i liczne pieśni. Często występowała wspólnie z mężem, dyrygentem i pianistą Klausem Donathem. Dokonała nagrań płytowych dla wytwórni Deutsche Grammophon, RCA, EMI i Philips Records.

</doc>
<doc id="5048726" url="https://pl.wikipedia.org/wiki?curid=5048726" title="VIM Airlines">
VIM Airlines



</doc>
<doc id="5048730" url="https://pl.wikipedia.org/wiki?curid=5048730" title="Ester Šimerová-Martinčeková">
Ester Šimerová-Martinčeková

Ester Šimerová-Martinčeková (ur. 23 stycznia 1909 w Bratysławie, zm. 7 sierpnia 2005 w Liptowskim Mikułaszu) – słowacka malarka, artystka i scenograf. Często nazywano ją pierwszą damą słowackiego malarstwa.
Edukacja.
W czasie I wojny światowej uczęszczała do szkoły ewangelickiej, a następnie do gimnazjum. Już w ostatnich latach liceum uczęszczała prywatnie do szkoły malarstwa Gustáva Mallýgo. Po ukończeniu studiów wyjechała do Paryża, gdzie studiowała malarstwo na dwóch akademiach, w tym w Académie Julian, a także w prywatnej szkole Aleksandry Exter.
Życiorys.
Już w 1931 r. wystawiała w Pradze. Tam została członkiem wydziału artystycznego Umělecká beseda. W 1932 r. poślubiła profesora Františka Šimera i mieszkała z nim w Bratysławie. Po rozpadzie pierwszej Republiki Czechosłowackiej wraz z mężem wyjechała do Protektoratu Czech i Moraw i osiedliła się w Pilźnie.
Podczas zamachu na Heydricha jej mąż, jako główny lekarz szpitala, ukrywał czechosłowackich spadochroniarzy z Anglii. Po jego zdradzie Gestapo aresztowało go, uwięziło i wykonało egzekucję. W 1947 roku ponownie wyszła za mąż. Po przywróceniu wspólnej republiki w 1945 roku wróciła na Słowację i została wybrana na przewodniczącą Bloku Artystów Słowackich. Poślubiła prawnika Martina Martinčka, ówczesnym prezesem Urzędu Prezydencji SNR, później wybitnym słowackim fotografem. Podczas komunistycznej dyktatury, w 1952 r., w ramach Akcji B, została przymusowo wysiedlona wraz z mężem (Martinem Martinčkiem, którego nazywali „burżuazyjnym nacjonalistą”) z Bratysławy do wioski pod Liptowskim Mikulaszem, do której później przeprowadzili się i w której mieszkali aż do śmierci. W 1966 roku otrzymała tytuł Zasłużonego Artysty. Wystawia w wielu galeriach w kraju i za granicą i otrzymała wiele nagród i wyróżnień. Oprócz malarstwa projektowała także kostiumy teatralne dla Nowej Sceny w Bratysławie.
Ester Šimerová-Martinčeková była jedyną słowacką artystką, która bezpośrednio inspirowała się szkołą paryską i często wracała do Paryża.

</doc>
<doc id="5048731" url="https://pl.wikipedia.org/wiki?curid=5048731" title="Fabryka Obrabiarek Precyzyjnych „Avia”">
Fabryka Obrabiarek Precyzyjnych „Avia”



</doc>
<doc id="5048732" url="https://pl.wikipedia.org/wiki?curid=5048732" title="Aviaprad">
Aviaprad



</doc>
<doc id="5048744" url="https://pl.wikipedia.org/wiki?curid=5048744" title="Yak Service">
Yak Service



</doc>
<doc id="5048747" url="https://pl.wikipedia.org/wiki?curid=5048747" title="Katastrofa lotu Yak Service 9633">
Katastrofa lotu Yak Service 9633



</doc>
<doc id="5048751" url="https://pl.wikipedia.org/wiki?curid=5048751" title="Gliese 357">
Gliese 357

Gliese 357 – gwiazda w gwiazdozbiorze Hydry. Znajduje się w odległości około 31 lat świetlnych od Słońca. Ma układ planetarny.
Charakterystyka.
Jest to czerwony karzeł, gwiazda ciągu głównego o typie widmowym M2,5. Ma temperaturę około 3505 K i jasność 1,6% jasności Słońca; jej masa i promień są oceniane na ok. 34% masy i promienia Słońca. Gliese 357 cechuje wyjątkowo niska aktywność w zakresie promieniowania rentgenowskiego, co wskazuje, że ma ona co najmniej 5 miliardów lat.
Układ planetarny.
W 2019 roku ogłoszono odkrycie trzech planet okrążających tę gwiazdę, spośród których najbliższa (GJ 357 b) przechodzi przed tarczą gwiazdy. Dwie pozostałe planety wykryto dzięki pomiarowi zmian prędkości radialnej gwiazdy. Planeta c nie tranzytuje, nie wiadomo, czy obserwowalne są przejścia planety d, ale prawdopodobieństwo tranzytu jest niskie. Najbliższa gwieździe planeta GJ 357 b ma rozmiary i masę podobne do Ziemi, a jej tranzyty dają wyjątkową okazję do zbadania atmosfery takiej planety. Pozostałe dwie planety są masywniejsze, są to zapewne tzw. superziemie, chociaż zewnętrzna planeta d może być także tzw. mini-Neptunem, małą planetą gazową. Ten obiekt krąży w obrębie ekosfery gwiazdy. Dociera do niej strumień promieniowania równy 0,38 docierającego do Ziemi, a planeta ma współczynnik podobieństwa do Ziemi równy 0,58.

</doc>
<doc id="5048752" url="https://pl.wikipedia.org/wiki?curid=5048752" title="Zinka Milanov">
Zinka Milanov

Zinka Milanov, z domu Kunc (ur. 17 maja 1906 w Zagrzebiu, zm. 30 maja 1989 w Nowym Jorku) – chorwacka śpiewaczka, sopran.
Życiorys.
Siostra kompozytora Božidara Kunca. Ukończyła akademię muzyczną w Zagrzebiu, śpiewu uczyła się u Milki Terniny i Mariji Kostrenčić oraz w Pradze u Fernando Carpiego. Na scenie operowej zadebiutowała 1927 roku w Lublanie jako Leonora w "Trubadurze" Giuseppe Verdiego. W latach 1928–1935 występowała w operze w Zagrzebiu. W 1937 roku wystąpiła na festiwalu w Salzburgu w "Requiem" Verdiego pod batutą Arturo Toscaniniego. W 1937 roku debiutowała w Metropolitan Opera w Nowym Jorku (Leonora w "Trubadurze"). W latach 1937–1941, 1942–1947 i 1950–1966 występowała w Metropolitan Opera jako jej pierwsza solistka, jej pożegnalną rolą tam była Medeleine w "Andrea Chénier" Umberto Giordano. Śpiewała również w Teatro Colón w Buenos Aires (1940–1942), mediolańskiej La Scali (1950) i londyńskim Covent Garden Theatre (1966–1967).
Występowała najczęściej w operach W.A. Mozarta, Giuseppe Verdiego, Giacomo Pucciniego, Vincenzo Belliniego i Amilcare Ponchiellego. Była zamężna z Predragiem Milanovem (1937–1946) i Ljubomirem Iliciem (od 1947).

</doc>
<doc id="5048757" url="https://pl.wikipedia.org/wiki?curid=5048757" title="Xi’an KJ-600">
Xi’an KJ-600

Xi’an KJ-600 – pokładowy, chiński samolot wczesnego ostrzegania i kontroli przestrzeni powietrznej. 
Historia.
Pierwsze informacje o prowadzonych w Chinach pracach nad nowym pokładowym samolotem wczesnego ostrzegania i kontroli przestrzeni powietrznej pojawiły się już w latach 90. ubiegłego wieku. Informacje były szczątkowe, jak również z racji nie posiadania przez Chiny w owym okresie zdolnych do przenoszenia tego typu maszyn lotniskowców, prace nie miały najwyższego priorytetu. W kolejnych latach pojawiły się kolejne doniesienie, jakoby nowy chiński projekt czerpał z doświadczeń jakie uzyskali radzieccy konstruktorzy i projektanci, zaangażowani w prace nad samolotem Jak-44. Według niepotwierdzonych doniesień, cześć komponentów i dokumentacji technicznej, po zakończeniu prac nad Jak-44 miała trafić do Chin. Pierwsze realne dowody o postępie chińskiego projektu pojawiły się w lipcu 2012 roku, kiedy to ujawniono naturalnych rozmiarów makietę nowej konstrukcji, oznaczonej jako JZY-011, rozwijany przez 603. Instytut wraz z Xi'an Aircraft Company Limited (XAC). Według innych źródeł, demonstrator został ujawniony w 2009 roku. Kolejnym krokiem była budowa prototypu, którym był chiński odpowiednik radzieckiego An-24, dwusilnikowy Y-7. Nowa maszyna otrzymała mocniejsze jednostki napędowe WJ-6C i oznaczenie Y-7J-03. Na grzbiecie samolotu zainstalowano makietę radaru umieszczoną na wspornikach. W celu kompensacji wpływu anteny radaru na stabilność aerodynamiczną samolotu, na statecznikach poziomych zainstalowano dodatkowe, duże powierzchnię uskuteczniające. Dodatkową modernizacją była instalacja składanych skrzydeł o większej powierzchni. Prawdopodobnie maszyna była wykorzystana do przeprowadzenia serii testów. Y-7J-03 był jedynie demonstratorem nowych rozwiązań konstrukcyjnych i technologii, mających zostać użytych w docelowym pokładowym samolocie wczesnego ostrzegania i kontroli przestrzeni powietrznej. W styczniu 2017 roku ujawniono makietę docelowej maszyny. Nowa konstrukcja przypomina amerykański Northrop Grumman E-2C Hawkeye. Makieta została wykorzystana do testów, przeprowadzonych na wybudowanej w Wuhan makiecie pokładu lotniskowca. Zainstalowany system radiolokacyjny, oznaczony jako KLC-7, zamontowany jest w obrotowej antenie o średnicy około 7,5 metra i średnicy 1,5 metra. System składa się prawdopodobnie z pojedynczej anteny z elektronicznym skanowaniem w elewacji i mechanicznym w azymucie. W skład załogi wchodzi dwóch pilotów oraz trzech/czterech operatorów systemów radiolokacyjnych. 22 stycznia 2018 roku, informacja o budowie pokładowego samolotu wczesnego ostrzegania i dowodzenia zostały opublikowane w państwowych, chińskich mediach. Gotowy prototyp, oznaczony jako KJ-600, oblatany został 29 sierpnia 2020 roku. Płatowcem samolotu jest głęboko zmodyfikowana wersja Y-7, z nowymi silnikami turbinowymi WJ-6E, z nowymi skrzydłami i usterzeniem. Pierwsze zdjęcia i informacji na temat KJ-600, ujawniono w maju 2020 roku.

</doc>
<doc id="5048758" url="https://pl.wikipedia.org/wiki?curid=5048758" title="Rebecca Belmore">
Rebecca Belmore

Rebbeca Belmore (ur. 1960) jest interdyscyplinarną artystką Anishinaabekwe, która jest szczególnie znana ze świadomych politycznie i społecznie performansów i instalacji. Jest Ojibwe i członkiem Obishikokaang (Lac Seul First Nation). Obecnie artystka mieszka w Toronto, Ontario.
Belmore występowała i wystawiała w kraju i za granicą od 1986 r. Jej praca koncentruje się na problemach miejsca i tożsamości oraz konfrontuje wyzwania dla ludzi Pierwszych Narodów. Jej prace dotyczą historii, głosu i bezdźwięczności, miejsca i tożsamości. Jej praca, czy to rzeźba, wideo czy fotografia natury, opiera się na performansie. Aby odnieść się do polityki reprezentacji, sztuka Belmore stara się odwrócić lub podważyć oficjalne narracje, jednocześnie demonstrując preferencje w użyciu powtarzalnych gestów i naturalnych materiałów. Sztuka Belmore ujawnia wieloletnie zaangażowanie w politykę i jej związek z budowaniem tożsamości i ideami reprezentacji. Wystawiała w Kanadzie, Stanach Zjednoczonych, Meksyku, na Kubie i Australii. W 2005 roku Uniwersytet OCAD przyznał Belmore tytuł doktora w uznaniu dla jej kariery.
Była pierwszą rdzenną kobietą reprezentującą Kanadę na Biennale w Wenecji w 2005 roku. W 2013 roku otrzymała również Nagrodę Gubernatora Generalnego Kanady w dziedzinie sztuk wizualnych i mediów.
Życie.
Belmore urodziła się 22 marca 1960 roku w Upsali. Do 16 roku życia Belmore spędzała lato w północno-zachodnim Ontario ze swoimi dziadkami. W ciągu wakacji babcia uczyła ją zbierania rodzimej żywności z lądu. Pisarka Jessica Bradley opisuje okres dojrzewania Belmore jako trudny ze względu na „zwyczaj zakorzeniony w asymilacji narzuconej przez kanadyjski rząd została wysłana do szkoły średniej w Thunder Bay i zamieszkała u obcej rodziny”. Bradley dodaje, że w wyniku jej doświadczeń jako nastolatki pojęcia wysiedlenia i utraty kulturowej są „przekształcane w akty lub przedmioty zadośćuczynienia i protestu w jej różnych pracach”. Belmore uczęszczała do Ontario College of Art and Design w Toronto w 1988 r., a dzięki sukcesowi na Biennale w Wenecji w 2005 r. otrzymała honorowy tytuł doktora.
Matka Belmore urodziła się na małej wyspie w północnym Ontario. Podróż, którą odbyła Belmore, żeby odwiedzić miejsce, w którym urodziła się jej matka miała wielki impakt na jej prace.
Kariera.
Rebecca Belmore przez całą swoją karierę prezentowała swoje prace na wystawach co dwa lata. Dwukrotnie reprezentowała Kanadę na Sydney Biennale; w 1998 roku na wystawie "Every Day", a w 2006 w wystawie "Zones of Contact". W 2005 roku jej praca "Fontanna" została pokazana w kanadyjskim pawilonie na 51. Biennale w Wenecji, jako pierwsza aborygeńska artystka, która kiedykolwiek reprezentowała Kanadę na tym wydarzeniu. W tym samym roku artystka wystawiała w ramach "Sweet Taboos" na 3. Biennale w Tiranie, w Albanii. W 1991 roku wystawiała na IV Biennale de la Habana w Hawanie na Kubie.
Esej w Venice Biennale Catalog opisuje pracę Belmore: „Jako osoba Pierwszych Narodów czy Aborygenów, ojczyzną Belmore jest teraz nowoczesny naród Kanady; jednak świat sztuki niechętnie uznaje ten stan za ciągłą formę wygnania kulturowego i politycznego. Włączenie bazy politycznej Pierwszych Narodów nie ma na celu marginalizacji pracy Belmore, ale nadanie jej głębi. Ludzie myślą o Belmore zarówno jako o Kanadyjczyku, jak i Anishinabe – ja myślę o niej jako o Anishinabe żyjącej w nieustannie kolonialnej przestrzeni obu Ameryk.”
Belmore miała dwie duże indywidualne wystawy objazdowe: "The Named and the Unnamed", wieloczęściową instalację upamiętniającą kobiety zaginione w Downtown Eastside w Vancouver, w Morris and Helen Belkin Art Gallery w Vancouver (2002); oraz 33 Pieces, Blackwood Gallery, University of Toronto w Mississauga (2001). W 2008 roku w Vancouver Art Gallery odbyło się "Rising to the Occasion", przegląd w połowie kariery artystycznej Belmore’a. W 2014 roku Belmore otrzymał zlecenie stworzenia oryginalnego dzieła dla Kanadyjskiego Muzeum Praw Człowieka. Praca składa się z koca z ręcznie prasowanych glinianych koralików, do pomocy w jego produkcji została zaangażowana społeczność w Winnipeg.
W 2010 roku Belmore była zaangażowana w spór prawny z Galerią Pari Nadimi w Toronto, która pozwała ją o odszkodowanie karne i utracone przyszłe dochody do 750 000 USD.
W 2017 roku prace Belmore były wystawiane na documenta 14 w Atenach w Grecji oraz w Kassel w Niemczech.
W 2018 roku Art Gallery of Ontario wystawiła objazdową retrospektywę prac Belmore, "Facing the Monumental". Kuratorem była Wanda Nanibush. "Facing the Monumental" zawiera rzeźby, instalacje, fotografie i filmy z 30 lat kariery Belmore. Była to największa do tej pory wystawa jej prac, pokazywana w galeriach w Kanadzie i Stanach Zjednoczonych.
Dzieła sztuki.
Opis ważnych dzieł.
Interaktywna instalacja Belmore "Mawa-che-hitoowin: A Gathering of People for Any Purpose" (1992), przedstawiała krzesła z kuchni Belmore i krzesła kuchenne należące do innych bliskich jej kobiet, ułożone w okrąg. Na każdym krześle spoczywała para słuchawek. Zwiedzający zostali zaproszeni, aby usiąść na każdym krześle, założyć słuchawki i wysłuchać opowieści o walkach i triumfach różnych rdzennych kobiet w Kanadzie, opowiedzianych ich własnym głosem. Praca została zamówiona na wystawę sztuki rdzennych mieszkańców w 500. rocznicę przybycia Kolumba do Hiszpanii. W związku z tym wykorzystano rdzenne tradycje opowiadania historii i przekazywania mądrości osobom starszym jako sposób na odrzucenie rdzennych stereotypów i wiktymizacji.
Wybrane prace.
Wybrane prace artystki:
Wystawy.
Wybrane wystawy indywidualne:
Wybrane wystawy grupowe:
Nagrody, wyróżnienia i rezydencje.
Belmore otrzymała członkostwo w Royal Canadian Academy of Arts. W 2004 roku Belmore ukończyła rezydencję z MAWA (Mentoring Artists for Women's Art) w Winnipeg, Manitoba. Jest także nagrodzona Nagrodą Gubernatora Generalnego w dziedzinie sztuk wizualnych i mediów (2013), a także została laureatką Nagrody Gershona Iskowitza w 2016 roku.

</doc>
<doc id="5048763" url="https://pl.wikipedia.org/wiki?curid=5048763" title="UTair Express">
UTair Express



</doc>
<doc id="5048775" url="https://pl.wikipedia.org/wiki?curid=5048775" title="Tatarstan Airlines">
Tatarstan Airlines



</doc>
<doc id="5048777" url="https://pl.wikipedia.org/wiki?curid=5048777" title="Łapiezy">
Łapiezy

Łapiezy – dawna wieś. Tereny na których leżała znajdują się obecnie na Białorusi, w obwodzie witebskim, w rejonie głębockim, w sielsowiecie Prozoroki.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim, w gminie Czerniewicze, a od 1929 w gminie Prozoroki.
Według Powszechnego Spisu Ludności z 1921 roku zamieszkiwało tu 40 osób, 3 były wyznania rzymskokatolickiego a 37 prawosławnego. Jednocześnie 2 mieszkańców zadeklarowało polską a 38 białoruską przynależność narodową. Było tu 10 budynków mieszkalnych. W 1931 w 11 domach zamieszkiwało 46 osób.
Wierni należeli do parafii rzymskokatolickiej i prawosławnej w Czerniewiczach. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Prozorokach.

</doc>
<doc id="5048783" url="https://pl.wikipedia.org/wiki?curid=5048783" title="P-42">
P-42

P-42 (ros. П-42) – niezrealizowany projekt radzieckiego pokładowego samolotu wczesnego ostrzegania i kontroli przestrzeni powietrznej.
Historia.
W latach 60. ubiegłego wieku, dowódca Marynarki Wojennej ZSRR Admirał floty Związku Radzieckiego Siergiej Gorszkow zapoczątkował i wspierał program rozbudowy radzieckiej marynarki, mającej w późniejszych latach być gotową stawić czoła amerykańskiej United States Navy. Jednym z elementów programu miała być budowa klasycznych, dużych lotniskowców, których radzieckie siły nawodne nie posiadały, wyposażone w parowe katapulty startowe. Dzięki nim na pokładach radzieckich lotniskowców mogłyby stacjonować relatywnie duże samoloty. Wśród nich miał się znaleźć samolot wczesnego ostrzegania i kontroli przestrzeni powietrznej. Projekt budowy tego typu maszyny zlecono OKB Berijew. Projekt pod kryptonimem Garpun rozpoczęto w czerwcu 1971 roku. Bazą dla nowego projektu miała być nowa, dwusilnikowa, wielozadaniowa maszyna, napędzana silnikami odrzutowymi. Jedna z jej wersji, oznaczona jako P-42, miała być nośnikiem systemu radiolokacyjnego E-700. Antena radaru miała być zainstalowana w dysku, zainstalowanym na obrotowej podstawie na kadłubie samolotu. Projekt nie wyszedł poza wczesny etap prac, które wraz z zaniechaniem budowy dużych, klasycznych lotniskowców zarzucono w 1976 roku.

</doc>
<doc id="5048784" url="https://pl.wikipedia.org/wiki?curid=5048784" title="Łastówka">
Łastówka

Łastówka – dawny folwark na Białorusi, w obwodzie witebskim, w rejonie postawskim, w sielsowiecie Wołki.
Łastówka – dawna kolonia na Białorusi, w obwodzie witebskim, w rejonie głębockim, w sielsowiecie Prozoroki.

</doc>
<doc id="5048785" url="https://pl.wikipedia.org/wiki?curid=5048785" title="Nina Bahinska">
Nina Bahinska

Nina Ryhorauna Bahinska () (ur. 30 grudnia 1946 w Mińsku) – białoruska aktywistka praw człowieka, geolożka.
Życiorys.
Urodziła się w Mińsku. W młodości uprawiała kolarstwo i była członkiem młodzieżowej reprezentacji Białoruskiej Socjalistycznej Republiki Radzieckiej. W wyniku wypadku na rowerze doznała urazu głowy, który doprowadził do padaczki pourazowej.
Ukończyła Białoruski Państwowy Uniwersytet Informatyki i Radioelektroniki, specjalizując się w urządzeniach radiowych, a następnie geologię w Iwano-Frankiwskim Narodowym Technicznym Uniwersytecie Nafty i Gazu jako specjalistka od wydobycia ropy naftowej i gazu. Do 1994 pracowała jako geolog w Białoruskim Geologicznym Instytucie Badawczym, gdzie założyła lokalną organizację Białoruskiego Frontu Ludowego „Odrodzenie”.
W 1988 w dniu Dziadów wzięła udział w marszu na miejscu zbrodni NKWD w Kuropatach.
W czerwcu 1989 była delegatką na zjazd założycielski Białoruskiego Frontu Ludowego „Odrodzenie” w Wilnie. W 1999 wstąpiła do Konserwatywno-Chrześcijańskiej Partii – BNF i została stałą organizatorką pikiet ulicznych w Mińsku z biało-czerwono-białą flagą Białorusi. W 2006 czasopismo ARCHE zamieściło na okładce jej zdjęcie z flagą co spowodowało, że stała się osobą rozpoznawalną.
1 sierpnia 2014 została aresztowana za spalenie flagi Związku Radzieckiego w pobliżu siedziby KGB w Mińsku. Jej demonstracja upamiętniała rozstrzelanie białoruskich pisarzy i spalenie ich książek na podwórzu więzienia w 1937.
W 2015 upamiętniała rocznicę śmierci białoruskiego dziennikarza Michaiła Żyznieuskiego, który zginął w trakcie Euromajdanu w Kijowie. Została aresztowana wraz z 8 innymi osobami pod pomnikiem Tarasa Szewczenki.
Po aresztowaniach z 25 marca 2017 w trakcie protestów w Dniu Wolności demonstrowała przez wiele dni pod siedzibą KGB z flagą białoruską i plakatem wzywającym do uwolnienia więźniów politycznych.
We wrześniu 2020 została okrzyknięta przez włoski magazyn „Vogue” "Matką białoruskiej rewolucji" po tym, gdy jej zdjęcia wykonane przez Iwana Rewiakę ukazały się w piśmie.

</doc>
<doc id="5048791" url="https://pl.wikipedia.org/wiki?curid=5048791" title="Justice (album)">
Justice (album)

Justice – szósty album studyjny kanadyjskiego piosenkarza Justina Biebera. Wydawnictwo zostało wydane 19 marca 2021 roku nakładem wytwórni muzycznej Def Jam. Pierwszym singlem promującym album został wydany 18 września 2020 roku „Holy”. Kolejnymi singlami zostały utwory „Lonely”, „Anyone”, „Hold On” oraz „Peaches”.
17 października 2020 roku Bieber po raz pierwszy wykonał utwory „Holy” i „Lonely” podczas swojego występu jako gość muzyczny w programie "Saturday Night Live".

</doc>
<doc id="5048793" url="https://pl.wikipedia.org/wiki?curid=5048793" title="Sky Express">
Sky Express



</doc>
<doc id="5048795" url="https://pl.wikipedia.org/wiki?curid=5048795" title="Voices Together">
Voices Together

Voices Together (pol. Głosy razem) – śpiewnik wykorzystywany przez Kościół mennonitów w Kanadzie i Kościół mennonitów w USA, wydany w 2020 roku.
Historia powstania.
Muzyka jest jedną z najważniejszych części składowych nabożeństwa mennonitów. Pracę nad nowym śpiewnikiem zostały zainaugurowane wiosną 2008 roku przez Kościół mennonitów w Kanadzie, Kościół mennonitów w USA i ich wspólne wydawnictwo Mennonite Publishing Network (obecnie MennoMedia). Kościoły rozesłały zapytanie do przywódców zborów i dyrygentów chórów. Latem 2011 roku wydano "The Heart of Mennonite Worship", który sugerował zborom zgłębienie i rozważenie nabożeństw i muzyki liturgicznej. Zbory zostały poproszone o przesłanie pieśni śpiewanych na cotygodniowych nabożeństwach. W 2014 roku połączony komitet Kościołów zlecił MennoMedia napisanie nowego śpiewnika i agendy liturgicznej, przy założeniu, że będzie pisany w ścisłej współpracy z oboma Kościołami. W 2015 roku MennoMedia rozpoczęła zbieranie pieniędzy na napisanie śpiewnika, którego nie mogła samodzielnie sfinansować, ponieważ jako małe wydawnictwo nie miała odpowiednio dużych rezerw finansowych na tak ambitny projekt. Wydawnictwu udało się zebrać 796 000 USD, dzięki którym prace zostały rozpoczęte. Dyrektora projektu został Bradley Kauffman, od lipca do jesieni 2016 roku mianowano 12 członków-wolontariuszy komitetu redakcyjnego. Komitet spotykał się osobiście trzy razy w roku, ostatnie spotkanie odbyło się w październiku 2019 roku, ale prace redakcyjne trwały do roku następnego (2020).
Starsze śpiewniki.
Voices Together jest następcą śpiewnika i jego dodatków: Sing the Journey (2005) i Sing the Story (2007). Hymnal: A Worship Book (1992) jest z kolei następcą śpiewnika The Mennonite Hymnal (1969). Między publikacją The Mennonite Hymnal (1969) a Hymnal: A Worship Book (1992) minęło 23 lata, między publikacją Hymnal: A Worship Book (1992) a Voices Together (2020) 28 lat.
Zawartość.
Na hymn otwierający śpiewnik wybrano „Summoned by the God Who Made Us” autorstwa Siostry Delores Dufner, OSB, do tego hymnu użyto melodii NETTLETON.
Śpiewnik zawiera utwory z ponad 1000 lat, które zostały zebrane z ponad 40 języków.
293 pieśni pochodzą z , 94 pochodzą z Sing the Journey (2005) lub Sing the Story (2007), 63 pochodzą z , Sing the Journey (2005) lub Sing the Story (2007), 17 pochodzi z The Mennonite Hymnal (1969), a 293 pieśni to pieśni nowo napisane lub są pochodzenia ekumenicznego.
Najwięcej tekstów pochodzi z języków: angielskiego, hiszpańskiego lub niemieckiego.
Autorzy przedstawiają Boga w wielu postaciach: Skała, Król, Ojciec, Matka, używają zaimków rodzaju męskiego, jak i żeńskiego.
Jeden podzbiór zawiera pieśni pochodzące z XVI wieku, które są jednym z najważniejszych elementów tradycji mennonickiej, włączono 6 tekstów związanych z anabaptystami, które występowały we wcześniejszych śpiewnikach (3 zostały zmodyfikowane), dodano również 7 niewystępujących we wcześniejszych wersjach utworów. Skonsultowano się z historykami ruchu anabaptystów i postanowiono o dodaniu: 2 pieśni z śpiewnika z XVI wieku Ausbund, 3 pieśni napisanych na podstawie XVI wiecznych źródeł, takich jak pisma autorstwa Pilgrama Marpecka, 2 pieśni inspirowane są pismami anabaptystek z XVI wieku, które są najczęściej dostępne w formie listów z więzienia do rodziny lub z zeznań przed sądem.
Dzieło zawiera również materiały teologiczne, jak wyznanie wiary, jak i liturgiczne jak opis komunii, są również elementy modlitwy rodzinnej jak błogosławieństwo dziecka, czytania liturgiczne są zgodne z Revised Common Lectionary.
Prawa autorskie.
Redakcja nie posiada wszystkich praw do dzieł umieszczonych w śpiewniku, dzieła posiadają około 150 właścicieli z prawami autorskimi.
Kontrowersje.
Siedem hymnów napisanych przez Davida Roberta Haasa miały zostać początkowo umieszczone w śpiewniku, jednak po oskarżeniach Haasa o niewłaściwe zachowanie wobec kobiet zostały one usunięte.
Śpiewnik używa języka inkluzywnego, rozważano przy tym, czy należy zastąpić słowo Pan (ang. Lord), ale ostatecznie wprowadzono tylko delikatne zmiany.
Wydawnictwo.
MennoMedia to wydawnictwo Mennonite Church USA i Mennonite Church Canada wytwarza materiały dla kościoła i społeczeństwa, które są potrzebne do życia w wierze chrześcijańskiej z perspektywy anabaptystycznej, jest następcą wydawnictw: Faith &amp; Life Press, Mennonite Publishing House i Mennonite Publishing Network. Wydaje programy nauczania dla szkół i książki na tematy religijne. Jest związane z wydawnictwem Herald Press.

</doc>
<doc id="5048803" url="https://pl.wikipedia.org/wiki?curid=5048803" title="Góry Hășmaș">
Góry Hășmaș

Hășmaș (też Curmăturii, , ) – pasmo górskie w Karpatach Wschodnich w Rumunii. Zbudowane jest z głównie z piaskowca. Najwyższym szczytem jest Hășmașul Mare o wysokości 1792 m n.p.m. W górach swoje źródła ma rzeka Aluta.
Góry zamieszkane są głównie przez węgierskojęzycznych Seklerów, stąd większość nazw jest dwujęzyczna.
Część pasma znajduje się w obszarze Parku Narodowego Cheile Bicazului - Hășmaș. Charakterystycznymi miejscami w górach są m.in. Lacul Roșu (Jezioro Czerwone) oraz przełom rzeki Bicaz.

</doc>
<doc id="5048804" url="https://pl.wikipedia.org/wiki?curid=5048804" title="Blade (komiks)">
Blade (komiks)



</doc>
<doc id="5048808" url="https://pl.wikipedia.org/wiki?curid=5048808" title="Tadeusz Piotr Prociak">
Tadeusz Piotr Prociak

Tadeusz Piotr Prociak (ur. 1965) – polski artysta fotograf, projektant graficzny, podróżnik. Autor albumów, wydawnictw książkowych, autor tekstów o fotografii. Członek rzeczywisty Okręgu Dolnośląskiego Związku Polskich Artystów Fotografików.
Życiorys.
Tadeusz Piotr Prociak jest instruktorem fotografii (1985) oraz absolwentem Wyższego Studium Fotografii w Warszawie (1993). Związany z dolnośląskim środowiskiem fotograficznym – mieszka, pracuje, tworzy w Lubawce, gdzie od 1991 prowadzi własną Agencję Fotograficzną "PRO-FOT". Miejsce szczególne w jego twórczości zajmuje fotografia aktu, fotografia architektury, fotografia dokumentalna, fotografia krajobrazowa, fotografia kreacyjna, fotografia podróżnicza, fotografia portretowa oraz fotografia przemysłowa.
W 1992 był współorganizatorem (wspólnie z Krzysztofem Jureckim) sympozjum naukowego "Fotografia i totalitaryzm". W latach 2006–2012 był członkiem zespołu redakcyjnego miesięcznika "Fotografia &amp; aparaty cyfrowe", w którym redagował kilka działów autorskich. Jest autorem serii wykładów w Wyższym Studium Fotografii w Jeleniej Górze oraz Jeleniogórskiej Wszechnicy Fotograficznej. Od 2008 jest kuratorem cyklicznych "Weekendowych Spotkań z Fotografią". Od 2003 do 2013 był inicjatorem akcji artystycznej "Czas Kamienia". Tadeusz Piotr Prociak jest autorem oraz współautorem wielu wystaw fotograficznych; indywidualnych i zbiorowych, prezentowanych w Polsce i za granicą. W 2021 został przyjęty w poczet członków rzeczywistych Okręgu Dolnośląskiego Związku Polskich Artystów Fotografików (legitymacja nr 1287).
Wydawnictwa albumowe.
Źródło.
Cykle fotograficzne.
Źródło.

</doc>
<doc id="5048811" url="https://pl.wikipedia.org/wiki?curid=5048811" title="Stefan de Bod">
Stefan de Bod

Stefan Jaco de Bod (ur. 17 listopada 1996 w Stellenbosch) – południowoafrykański kolarz szosowy i torowy. Olimpijczyk (2020).
Osiągnięcia.
Kolarstwo szosowe.
Opracowano na podstawie:
Kolarstwo torowe.
Opracowano na podstawie:

</doc>
<doc id="5048816" url="https://pl.wikipedia.org/wiki?curid=5048816" title="Driedaagse Brugge-De Panne 2021">
Driedaagse Brugge-De Panne 2021

Driedaagse Brugge-De Panne 2021 – 45. edycja wyścigu kolarskiego Driedaagse Brugge-De Panne, która odbyła się 24 marca 2021 na liczącej blisko 204 kilometry trasie z Brugii do De Panne. Impreza kategorii 1.UWT była częścią UCI World Tour 2021.
Uczestnicy.
Lista startowa.
Legenda: DNF – nie ukończył, OTL – przekroczył limit czasu, DNS – nie wystartował, DSQ – zdyskwalifikowany.

</doc>
<doc id="5048822" url="https://pl.wikipedia.org/wiki?curid=5048822" title="Zdzisław Ludwiczak">
Zdzisław Ludwiczak

Zdzisław Ludwiczak (ur. 1929 w Poznaniu, zm. 13 marca 2021) – polski dyplomata, nauczyciel akademicki, chargé d’affaires PRL w Stanach Zjednoczonych (1982–1988).
Życiorys.
Ukończył studia magisterskie w zakresie międzynarodowych stosunków gospodarczych w Wyższej Szkoły Ekonomicznej w Poznaniu (1954). Kształcił się także w Szkole Głównej Służby Zagranicznej (1955), Wyższej Szkoły Nauk Społecznych przy KC PZPR (1979).
Od 1954 pracował w Ministerstwie Spraw Zagranicznych, m.in. w Stałym Przedstawicielstwie PRL przy ONZ w Nowym Jorku jako zastępca przedstawiciela Polski w Radzie Bezpieczeństwa ONZ (1970–1971), zastępca dyrektora Gabinetu Ministra (1979–1981). Był I sekretarzem Ambasady RP w Waszyngtonie w drugiej połowie lat 60. Po opuszczeniu Ambasady przez Romualda Spasowskiego, 7 styczniu 1982 objął kierownictwo placówki i reprezentował PRL w Stanach Zjednoczonych jako chargé d’affaires. Pełnił funkcję do marca 1988.
Odznaczony Krzyżem Oficerskim Orderu Odrodzenia Polski.
Mąż Zofii Ludwiczak. Ojciec Sergiusza Ludwiczaka. Pochowany na Cmentarzu Wojskowym na Powązkach (kwatera HII-8-9).

</doc>
<doc id="5048823" url="https://pl.wikipedia.org/wiki?curid=5048823" title="Łastówka (rejon głębocki)">
Łastówka (rejon głębocki)

Łastówka – dawna kolonia. Tereny, na których leżała, znajdują się obecnie na Białorusi, w obwodzie witebskim, w rejonie głębockim, w sielsowiecie Prozoroki.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś a następnie kolonia leżała w Polsce, w województwie wileńskim, w powiecie dziśnieńskim, w gminie Czerniewicze, a od 1929 w gminie Prozoroki.
Według Powszechnego Spisu Ludności z 1921 roku zamieszkiwały tu 52 osoby, 3 były wyznania rzymskokatolickiego, a 49 prawosławnego. Jednocześnie wszyscy mieszkańcy zadeklarowali białoruską przynależność narodową. Było tu 8 budynków mieszkalnych. W 1931 w 7 domach zamieszkiwało 31 osób.
Wierni należeli do parafii rzymskokatolickiej i prawosławnej w Czerniewiczach. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Prozorokach.

</doc>
<doc id="5048834" url="https://pl.wikipedia.org/wiki?curid=5048834" title="Jak-43">
Jak-43

Jak-43 (ros. Як-43) – niezrealizowany projekt radzieckiego wielozadaniowego samolotu myśliwskiego o właściwościach STOL bazowania lądowego. Maszyna miała być głęboką modernizacją samolotu Jak-41.
Historia.
Prace nad nowym samolotem, oznaczonym jako Jak-43, rozpoczęto w 1980 roku. Prace prowadzono równolegle z projektem Jak-41. Wersja 43, miała być przeznaczona do operowania z lotnisk lądowych, pozbawiona możliwości pionowego startu i lądowania. Jednak dzięki posiadaniu silnika z ruchomą dyszą, rozbieg samolotu mógłby zostać skrócony do 120 metrów. Dzięki usunięciu jednostek startowych RD-41, znajdujących się w pionowzlocie Jak-41, wygospodarowano dodatkowe miejsce na zbiorniki paliwa, tym samym, Jak-43 miał dysponować zwiększonym, w porównaniu do swojego pierwowzoru, zasięgiem. Planowano zwiększyć rozpiętość maszyny. Kadłub i skrzydła miały być zbudowane w nowym układzie konstrukcyjnym, w którym obydwa elementy, stanowiłyby konstrukcyjnie jedną całość. Planowano również zastosowanie układów i rozwiązań, obniżających skuteczną powierzchnię odbicia radiolokacyjnego. Z powodu przerwania prac na Jak-41 i wstrzymaniem finansowania na początku lat 90. ubiegłego wieku, projekt został zarzucony.

</doc>
<doc id="5048837" url="https://pl.wikipedia.org/wiki?curid=5048837" title="Pier Capponi (1927)">
Pier Capponi (1927)

Pier Capponi – włoski okręt podwodny z okresu międzywojennego i II wojny światowej, jedna z czterech jednostek typu "Mameli". Okręt został zwodowany 19 czerwca 1927 roku w stoczni Cantieri navali Tosi di Taranto w Tarencie, a w skład Regia Marina wszedł 20 stycznia 1929 roku. Pełnił służbę na Morzu Śródziemnym i Atlantyku, biorąc udział m.in. w wojnie domowej w Hiszpanii i kampanii śródziemnomorskiej. Jednostka została zatopiona 31 marca 1941 roku, storpedowana przez brytyjski okręt podwodny HMS „Rorqual” (N74).
Projekt i budowa.
Przyjęty przez Włochy program zbrojeniowy z lat 1923–1924 zakładał zbudowanie okrętów o łącznej wyporności 36 568 ton, na co miały się składać dwa krążowniki ciężkie („Trento” i „Trieste”), niszczyciele typów "Sauro" i "Turbine" oraz okręty podwodne typu "Balilla", "Pisani" i "Mameli". Projekt oceanicznych okrętów typu "Mameli" powstał w wyniku zbadania konstrukcji i doświadczeń z eksploatacji otrzymanych po I wojnie światowej U-Bootów Kaiserliche Marine. Jednostki zaprojektował pułkownik Virginio Cavallini. Przyjęto konstrukcję jednokadłubową, z dużym kioskiem. Powstały solidne okręty o dobrej manewrowości podwodnej i dużej dopuszczalnej głębokości zanurzania, problemem była jednak ich słaba stateczność. Problem rozwiązano instalując zewnętrzne siodłowe zbiorniki balastowe, co jednak zmniejszyło osiąganą prędkość maksymalną (z projektowanych 17,2 węzła na powierzchni do 15 węzłów i podwodną z 7,7 do 7,5 węzła). "Mameli" był pierwszym typem okrętów podwodnych skonstruowanym we Włoszech po I wojnie światowej.
Okręt zbudowany został w stoczni Tosi w Tarencie. Stępkę jednostki położono 27 sierpnia 1925 roku, a zwodowana została 19 czerwca 1927 roku.
Dane taktyczno-techniczne.
„Pier Capponi” był oceanicznym jednokadłubowym okrętem podwodnym średniej wielkości. Długość całkowita wynosiła 64,6 metra, szerokość 6,51 metra i zanurzenie 4,3 metra. Wyporność normalna w położeniu nawodnym wynosiła 810 ton, a w zanurzeniu 993 tony. Okręt napędzany był na powierzchni przez dwa 8-cylindrowe czterosuwowe silniki wysokoprężne Tosi o łącznej mocy 3000 KM. Napęd podwodny zapewniały dwa silniki elektryczne CGE o łącznej mocy 1100 KM. Dwuśrubowy układ napędowy pozwalał osiągnąć prędkość 15 węzłów na powierzchni i 7,5 węzła w zanurzeniu. Zasięg wynosił 3500 Mm przy prędkości 8 węzłów w położeniu nawodnym oraz 64 Mm przy prędkości 4 węzłów w zanurzeniu. Zbiorniki paliwa mieściły 48 ton oleju napędowego. Energia elektryczna magazynowana była w baterii akumulatorów składającej się ze 112 ogniw. Dopuszczalna głębokość zanurzenia wynosiła 100 metrów.
Okręt wyposażony był w sześć stałych wyrzutni torped kalibru 533 mm: cztery na dziobie i dwie na rufie, z łącznym zapasem 10 torped. Uzbrojenie artyleryjskie stanowiło umieszczone przed kioskiem pojedyncze działo pokładowe kalibru 102 mm L/35 Schneider–Armstrong 1914–15. Broń przeciwlotniczą stanowiły dwa pojedyncze wielkokalibrowe karabiny maszynowe kalibru 13,2 mm L/76. Jednostka wyposażona też była w hydrofony.
Załoga okrętu składała się z 5 oficerów oraz 44 podoficerów i marynarzy.
Służba.
„Pier Capponi” został wcielony do służby w Regia Marina 20 stycznia 1929 roku. Okręt rozpoczął służbę na Morzu Śródziemnym, wchodząc w skład eskadry (wł. "Squadriglia") okrętów podwodnych średniego zasięgu Flotylli stacjonującej w Tarencie (wraz z siostrzanymi „Goffredo Mameli”, „Giovanni da Procida” i „Tito Speri”).
W 1929 roku „Pier Capponi”, „Goffredo Mameli” i „Giovanni da Procida” odbyły daleki rejs wzdłuż wybrzeży Hiszpanii na Atlantyk, docierając do Kadyksu i Lizbony. W 1930 roku eskadra okrętów podwodnych średniego zasięgu, w której służyły jednostki typu "Mameli", została przemianowana na 4 eskadrę okrętów podwodnych. W 1930 roku „Pier Capponi”, „Goffredo Mameli” i „Tito Speri” odbyły rejs do portów Grecji i Dodekanezu. W 1931 roku okręty 4. eskadry przebazowano do Neapolu. W 1933 roku wszystkie jednostki typu "Mameli" odbyły dwudziestodniowy rejs szkoleniowy, zawijając do Salonik oraz na Leros i Rodos.
W 1934 roku okręty 4. eskadry powróciły do Tarentu, a zespół został przemianowany na 9 eskadrę 3. Flotylli, kontynuując szkolenie i wykonując krótkie rejsy po portach włoskich i Dodekanezu. W 1935 roku 9 eskadrę przekształcono w 12 eskadrę. Podczas wojny domowej w Hiszpanii „Pier Capponi” odbył dwie misje specjalne. W 1938 roku 12 eskadrę przekształcono w 41 eskadrę; w 1939 roku zmieniono po raz kolejny jej oznaczenie na 31 eskadrę i przebazowano do Mesyny.
10 czerwca 1940 roku, w momencie ataku Włoch na Francję, okręt wchodził w skład 34. eskadry okrętów podwodnych 3. Flotylli w Mesynie (wraz z siostrzanymi „Goffredo Mameli”, „Giovanni da Procida” i „Tito Speri”). Dowództwo jednostki sprawował kpt. mar. (wł. "tenente di vascello") Romeo Romei, awansowany wkrótce na stopień kmdra ppor. (wł. "capitano di corvetta"). Od 19 czerwca do 2 lipca „Pier Capponi”, „Giovanni da Procida” i „Vettor Pisani” patrolowały wody Cieśniny Sycylijskiej. Tuż po północy 22 czerwca na północ od Safakis (na pozycji ) okręt zatopił w ataku torpedowo-artyleryjskim szwedzki parowiec „Elgo” o pojemności 1888 BRT (na pokładzie zginął jeden marynarz). Neutralny statek płynął z ładunkiem asfaltu z Tunisu do Safakis, prawdopodobnie wyczarterowany przez Brytyjczyków.
W pierwszej połowie lipca „Pier Capponi”, „Tembien”, „Benedetto Brin”, „Vettor Pisani” i „Durbo” operowały na wodach nieopodal Malty. 11 lipca załoga okrętu zauważyła na południowy wschód od wyspy konwój składający się z trzech statków, ochranianych przez kilka jednostek eskorty i mimo niesprzyjającej pogody wystrzelił w ich kierunku dwie niecelne torpedy. Na przełomie sierpnia i września jednostka patrolowała wody w pobliżu Malty (wraz z „Durbo” i „Berillo”), nie zauważając płynącego z Aleksandrii na Maltę konwoju MF-2, osłanianego przez niszczyciele HMS „Jervis”, „Juno”, „Dainty” i „Diamond”. W pierwszej połowie listopada okręt przebywał na patrolu na południowy wschód od Malty (wraz z „Goffredo Mameli”, „Corallo”, „Fratelli Bandiera” i „Topazio”), próbując odnaleźć podążające z Egiptu na Maltę brytyjskie konwoje AN-6 i MW-3. 9 listopada tuż przed północą „Pier Capponi” z odległości 10 000 metrów dostrzegł dużą formację brytyjskich okrętów, składającą się z dwóch pancerników, lotniskowca, kilku krążowników i licznych niszczycieli. Po zbliżeniu się na odległość 4000 metrów okręt odpalił po północy 10 listopada (na pozycji ) trzy torpedy w kierunku pancernika HMS „Ramillies”. Mimo usłyszenia przez załogę trzech eksplozji w rzeczywistości żadna z torped nie trafiła, choć włoska prasa ogłosiła zatopienie brytyjskiego pancernika. Rankiem jednostka przechwyciła wiele brytyjskich transmisji radiowych, powiązanych później z przygotowaniami do ataku na Tarent.
W drugiej połowie lutego 1941 roku w rejonie Malty patrolowały „Pier Capponi”, „Luciano Manara”, „Santorre Santarosa”, „Tembien”, „Dagabur” i „Ruggiero Settimo”, jednak żadna jednostka nie zanotowała zatopienia.
31 marca płynący na powierzchni z Mesyny do La Spezia „Pier Capponi” został wykryty przez brytyjski okręt podwodny HMS „Rorqual” (N74), który trafił włoską jednostkę dwiema torpedami. Okręt zatonął w odległości 17 Mm na południe od Stromboli (na pozycji ), a na jego pokładzie poniosło śmierć pięciu oficerów oraz 33 pozostałych załogantów. Dowódca jednostki, kmdr ppor. Romeo Romei, otrzymał pośmiertnie odznaczenie Medaglia d'oro al valor militare.

</doc>
<doc id="5048839" url="https://pl.wikipedia.org/wiki?curid=5048839" title="Pomnik Kolejarza">
Pomnik Kolejarza



</doc>
<doc id="5048840" url="https://pl.wikipedia.org/wiki?curid=5048840" title="Pomnik kolejarzy - ofiar faszyzmu">
Pomnik kolejarzy - ofiar faszyzmu



</doc>
<doc id="5048845" url="https://pl.wikipedia.org/wiki?curid=5048845" title="Pavol Prokopovič">
Pavol Prokopovič

Pavol Prokopovič (ur. 29 czerwca 1955 w Stropkovie) – słowacki polityk i przedsiębiorca, deputowany do Rady Narodowej, w latach 2002–2006 minister transportu, telekomunikacji i poczty.
Życiorys.
W 1974 zdał egzamin maturalny w miejscowości Humenné. W 1988 podjął studia na wydziale ekonomicznym Uniwersytetu Mateja Bela w Bańskiej Bystrzycy, które ukończył w 1992. Pracował w służbach komunalnych w Stropkovie, a na początku lat 90. zajął się prowadzeniem własnej działalności gospodarczej.
W 1995 współtworzył i stanął na czele ugrupowania ÚŽPR (związku kupców, przedsiębiorców i rolników), którym kierował do 1998. Dołączył do Słowackiej Koalicji Demokratycznej, następnie działał w Słowackiej Unii Chrześcijańskiej i Demokratycznej. W wyborach w 1998 po raz pierwszy uzyskał mandat posła do Rady Narodowej. Ponownie wybierany do słowackiego parlamentu w 2002 i 2006.
Od października 2002 do lipca 2006 sprawował urząd ministra transportu, telekomunikacji i poczty w drugim rządzie Mikuláša Dzurindy.

</doc>
<doc id="5048851" url="https://pl.wikipedia.org/wiki?curid=5048851" title="Gyłyb Donew">
Gyłyb Donew

Gyłyb Spasow Donew, (ur. 28 lutego 1967 w Sofii) – bułgarski urzędnik państwowy, w 2017 i w 2021 minister pracy i polityki społecznej, w 2021 również wicepremier, od 2022 premier Bułgarii.
Życiorys.
Ukończył liceum rosyjskojęzyczne. Został absolwentem studiów z finansów na Uniwersytecie Gospodarki Narodowej i Światowej oraz z prawa na Uniwersytecie im. Angeła Kynczewa w Ruse. Od 2001 do 2007 kierował działem ds. zarządzania kryzysowego i warunków pracy w ministerstwie pracy i polityki społecznej, od 2005 do 2006 był dyrektorem generalnym resortu. W latach 2007–2009 pełnił funkcję dyrektora w krajowej inspekcji pracy, następnie został prezesem państwowej agencji rezerw materiałowych. Od 2014 do 2016 zajmował stanowisko wiceministra pracy i polityki społecznej, później był wicedyrektorem działów administracji i audytu w resorcie obrony.
W styczniu 2017 został ministrem pracy i polityki społecznej w technicznym rządzie Ognjana Gerdżikowa, stanowisko to zajmował do maja tego samego roku. Następnie został sekretarzem ds. polityki społecznej i ochrony zdrowia w kancelarii prezydenta Rumena Radewa. W maju 2021 powołany na stanowiska wicepremiera oraz ministra pracy i polityki społecznej w przejściowym gabinecie Stefana Janewa. Pozostał na tych stanowiskach w utworzonym we wrześniu 2021 drugim technicznym rządzie tego samego premiera. Zakończył urzędowanie w grudniu tegoż roku.
W związku z kryzysem politycznym po rozpadzie koalicji wspierającej rząd Kiriła Petkowa, prezydent Rumen Radew ogłosił jego powołanie na urząd premiera. Techniczny gabinet Gyłyba Donewa rozpoczął funkcjonowanie 2 sierpnia 2022. Po przedterminowych wyborach z października 2022 również nie zawiązano koalicji. W konsekwencji prezydent zarządził kolejne wybory i utworzył nowy rząd techniczny, na czele którego po raz drugi stanął Gyłyb Donew. Gabinet ten rozpoczął urzędowanie 3 lutego 2023.

</doc>
<doc id="5048856" url="https://pl.wikipedia.org/wiki?curid=5048856" title="Vladivostok Avia">
Vladivostok Avia



</doc>
<doc id="5048858" url="https://pl.wikipedia.org/wiki?curid=5048858" title="Driedaagse Brugge-De Panne (kobiety)">
Driedaagse Brugge-De Panne (kobiety)

Driedaagse Brugge-De Panne, znany również jako Classic Brugge-De Panne – jednodniowy wyścig kolarski rozgrywany corocznie od 2018 w belgijskiej Flandrii Zachodniej. Od początku istnienia należy do cyklu UCI Women’s World Tour.
Oprócz wyścigu kobiecego rozgrywany jest również wyścig męski, od 2019 należący do cyklu UCI World Tour
Zwycięzcy.
Opracowano na podstawie:

</doc>
<doc id="5048864" url="https://pl.wikipedia.org/wiki?curid=5048864" title="Koroboniczi (przystanek kolejowy)">
Koroboniczi (przystanek kolejowy)

Koroboniczi () – przystanek kolejowy w miejscowości Koroboniczi, w rejonie unieckim, w obwodzie briańskim, w Rosji. Położony jest na linii Briańsk - Homel.

</doc>
<doc id="5048865" url="https://pl.wikipedia.org/wiki?curid=5048865" title="Dorobek aktorski Danuty Stenki">
Dorobek aktorski Danuty Stenki

Dorobek artystyczny polskiej aktorki Danuty Stenki obejmuje ponad 80 ról teatralnych, prawie 50 ról w Teatrze Telewizji, ponad 50 ról w filmach, prawie 30 występów serialowych oraz prawie 30 ról głosowych.
Filmografia.
Filmy.
Spis sporządzono na podstawie materiału źródłowego.
Seriale.
Spis sporządzono na podstawie materiału źródłowego.
Polski dubbing.
Spis sporządzono na podstawie materiału źródłowego.
Role teatralne.
Spis sporządzono na podstawie materiału źródłowego.

</doc>
<doc id="5048870" url="https://pl.wikipedia.org/wiki?curid=5048870" title="Emiliano R. Fernández">
Emiliano R. Fernández

Emiliano Fernández Rivarola, pseud. Emilianoré (ur. 8 sierpnia 1894 w Guarambaré, zm. 15 września 1949 w Asunción) – paragwajski poeta i muzyk.
Życiorys.
Urodził się w Guarambaré w departamencie Centralnym. Był synem Silvestre Fernándeza i Bernardy Rivaroli Odebrał zaledwie cztery lata formalnej edukacji. Samouk, jako dwunastolatek nauczył się grać na gitarze. Wiódł życie nierozerwalnie związane z artystyczną bohemą, wypełnione licznymi romansami. W swojej twórczości umiejętnie przeplatał wątki miłosne z celnymi opisami życia codziennego i obyczajów paragwajskiego chłopstwa. Brał udział w walkach podczas wojny o Chaco, miał zwyczaj tworzenia w okopach. W przerwach między wymianami ognia recytował swe utwory towarzyszom broni, zagrzewając ich do walki. Jego patriotyczna postawa przyniosła mu sławę i porównania do greckiego poety Tyrtajosa. 
Dorobek Fernándeza obejmuje przeszło 2000 utworów poetyckich, tak w guarani jak i w języku hiszpańskim. Nigdy nie został zebrany w formie książki, pozostawał rozproszony na łamach rozmaitych tytułów prasowych, śpiewników czy antologii poetyckich. Do najbardziej znanych tekstów, które wyszły spod jego pióra należą "1° de marzo", "Rojas Silva rekávo", "Che la reina" (pierwotnie "Aháma che china"), "Oda pasional", "Oyuapytépe", "Asunción del Paraguay", "Despierta mi Angelina", "Tupasy Caacupé", "Siete notas musicales", "Desde el cautiverio", "La última letra" i "Mboriajhú memby".
Zmarł w stołecznym Asunción, na skutek obrażeń odniesionych podczas bójki. Nazywany jest "taita guasú" (wielkim ojcem) paragwajskiej poezji ludowej. Od 2012 jego szczątki spoczywają w paragwajskim Panteonie Narodowym. Poza poezją i muzyką parał się również ciesielstwem, był też przewodnikiem harcerskim.

</doc>
<doc id="5048873" url="https://pl.wikipedia.org/wiki?curid=5048873" title="Łogowce (rejon szarkowszczyński)">
Łogowce (rejon szarkowszczyński)

Łogowce (; ) – chutor na Białorusi, w obwodzie witebskim, w rejonie szarkowszczyńskim, w sielsowiecie Łużki.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim, w gminie Czerniewicze, a od 1929 w gminie Łużki.
Według Powszechnego Spisu Ludności z 1921 roku zamieszkiwało tu 37 osób, 1 była wyznania rzymskokatolickiego, a 36 prawosławnego. Jednocześnie wszyscy mieszkańcy zadeklarowali białoruską przynależność narodową. Było tu 7 budynków mieszkalnych. W 1931 w 8 domach zamieszkiwało 46 osób.
Wierni należeli do parafii rzymskokatolickiej i prawosławnej w Czerniewiczach. Miejscowość podlegała pod Sąd Grodzki w Łużkach i Okręgowy w Wilnie; właściwy urząd pocztowy mieścił się w Łużkach.

</doc>
<doc id="5048876" url="https://pl.wikipedia.org/wiki?curid=5048876" title="Michiejewiczy (stacja kolejowa)">
Michiejewiczy (stacja kolejowa)

Michiejewiczy (; ) – stacja kolejowa w pobliżu miejscowości Karaniec, w rejonie krzyczewskim, w obwodzie mohylewskim, na Białorusi. Położona jest na linii Orsza – Krzyczew – Uniecza.
Nazwa stacji pochodzi od oddalonej o 3,1 km wsi Michiejewiczy. Do 2012 przystanek kolejowy. Na początku II dziesięciolecia XXI w. rozbudowany do rangi stacji. Wybudowano wtedy budynek stacyjny oraz położono dodatkowe tory.
Stacja obsługuje położoną obok dużą cementownię, do której odchodzi kilka bocznic.

</doc>
<doc id="5048879" url="https://pl.wikipedia.org/wiki?curid=5048879" title="Wybory parlamentarne w Rumunii w 2020 roku">
Wybory parlamentarne w Rumunii w 2020 roku

Wybory parlamentarne w Rumunii w 2020 roku odbyły się 6 grudnia 2020. W ich wyniku zostało wybranych 330 posłów do Izby Deputowanych oraz 136 członków Senatu. Wybory odbyły się w okresie światowej pandemii COVID-19, frekwencja wyniosła około 32% i była najniższa od czasu obalenia komunistycznego reżimu w 1989.
W wyborach obowiązywały w większości te same reguły ordynacji co w poprzednim głosowaniu z 2016. Przewidywała wybór 330 członków Izby Deputowanych (w tym 18 przedstawicieli mniejszości narodowych i 6 przedstawicieli diaspory) oraz 136 członków Senatu (w tym 2 przedstawicieli diaspory). Ugrupowania (z wyłączeniem komitetów mniejszości narodowych) obowiązywał próg wyborczy, który wynosił 5% w skali kraju lub 20% co najmniej w czterech okręgach wyborczych.
Wybory zakończyły się zwycięstwem Partii Socjaldemokratycznej. Ugrupowanie to zwyciężyło również w 2016 i do 2019 było głównym zapleczem trzech kolejnych rządów. W 2019 utraciło władzę, kiedy to na czele mniejszościowego gabinetu stanął Ludovic Orban z Partii Narodowo-Liberalnej. PNL, która zajęła drugie miejsce, zawarła koalicję z sojuszem partii centrowych (USR i PLUS) oraz z Demokratycznym Związkiem Węgrów w Rumunii. Pozwoliło to na powołanie rządu Florina Cîțu.

</doc>
<doc id="5048881" url="https://pl.wikipedia.org/wiki?curid=5048881" title="Łosie (rejon głębocki)">
Łosie (rejon głębocki)

Łosie (; ) – wieś na Białorusi, w obwodzie witebskim, w rejonie głębockim, w sielsowiecie Prozoroki.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim, w gminie Czerniewicze, a od 1929 w gminie Prozoroki.
Według Powszechnego Spisu Ludności z 1921 roku zamieszkiwało tu 39 osób, wszystkie były wyznania prawosławnego i zadeklarowały białoruską przynależność narodową. Było tu 9 budynków mieszkalnych. W 1931 w 9 domach zamieszkiwało 41 osób.
Wierni należeli do parafii rzymskokatolickiej i prawosławnej w Czerniewiczach. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Prozorokach.

</doc>
<doc id="5048884" url="https://pl.wikipedia.org/wiki?curid=5048884" title="Dorobek artystyczny Danuty Stenki">
Dorobek artystyczny Danuty Stenki



</doc>
<doc id="5048888" url="https://pl.wikipedia.org/wiki?curid=5048888" title="Samolubowka (stacja kolejowa)">
Samolubowka (stacja kolejowa)

Samolubowka () – stacja kolejowa w pobliżu miejscowości Kisłowka, w rejonie rosławskim, w obwodzie smoleńskim, w Rosji.
Obecnie ze stacji nie jest prowadzony ruch pasażerski.

</doc>
<doc id="5048891" url="https://pl.wikipedia.org/wiki?curid=5048891" title="Mehdi Bourabia">
Mehdi Bourabia

Mehdi Bourabia (ur. 7 sierpnia 1991 w Dijon) – marokański piłkarz francuskiego pochodzenia grający na pozycji środkowego napastnika. W sezonie 2020/2021 występuje w klubie US Sassuolo.
Kariera klubowa.
Grenoble B.
Bourabia trafił do rezerw Grenoble 1 lipca 2009 roku z młodzieżowych drużyn Dijon. W ich barwach zadebiutował 8 sierpnia 2009 roku w wygranym 1:0 spotkaniu przeciwko Bastia-Borgo. Pierwszą bramkę dla nich zdobył 11 października w meczu z FC Sochaux (wyg. 1:0). Ostatecznie dla rezerw Grenoble Marokańczyk rozegrał 28 spotkań, w których strzelił 3 gole.
Grenoble.
Bourabia zadebiutował dla Grenoble 7 listopada 2009 roku w meczu z AS Monaco (0:0). Pierwszego gola strzelił on 24 września 2010 roku w przegranym 2:1 spotkaniu przeciwko FC Nantes. Łącznie dla Grenoble Marokańczyk wystąpił w 12 meczach i zdobył 1 bramkę.
Wolny zawodnik.
Bourabia był wolnym zawodnikiem przez 2 lata – od 1 lipca 2011 do 1 lipca 2013.
Lille OSC B.
Bourabia rozpoczął treningi z rezerwami Lille OSC 1 lipca 2013 roku. Debiut dla nich zaliczył 14 września 2013 roku w zremisowanym 2:2 spotkaniu przeciwko Chambly. Pierwszą bramkę dla Lille OSC B piłkarz ten zdobył 11 stycznia 2014 roku w starciu z rezerwami PSG. Łącznie dla rezerw Lille Marokańczyk wystąpił 18 razy, strzelając 2 gole.
Łokomotiw Płowdiw.
Bourabia przeszedł do Łokomotiwu Płowdiw 9 lutego 2015 roku. Pierwszy występ dla tego zespołu zaliczył 22 lutego 2015 roku w meczu z Łokomotiwem Sofia (wyg.2:1). Premierowego gola dla zespołu z Płowdiwu piłkarz ten strzelił 7 kwietnia 2015 roku w przegranym 5:1 spotkaniu z Czerno More Warna. Ostatecznie dla Łokomotiwu Płowdiw Marokańczyk rozegrał 15 meczów i zdobył 2 bramki.
Czerno More Warna.
Bourabia trafił do Czerno More Warna 1 lipca 2015 roku za darmo. Zadebiutował w jego barwach 18 dni później w meczu z Pirinem Błagojewgrad (1:1). Natomiast pierwszą bramkę piłkarz ten 12 sierpnia 2015 roku zdobył w wygranym 0:1 spotkaniu przeciwko Łudogorcowi Razgrad. Dla Czerno More Warna Marokańczyk wystąpił w 22 meczach, strzelając 4 gole.
Lewski Sofia.
Bourabia podpisał kontrakt z Lewskim Sofia 10 stycznia 2016 roku, a kwota transferu opiewała na 100 tys. €. Debiut dla tego zespołu zaliczył 13 sierpnia 2016 roku w starciu z Łudogorcem Razgrad (wyg. 1:0). 3 grudnia 2016 roku w meczu ze Sławią Sofia zawodnik ten strzelił swojego pierwszego gola (wyg. 1:0). Łącznie dla Lewskiego Sofia Marokańczyk rozegrał 41 spotkań i zdobył 2 bramki.
Konyaspor.
Bourabia przeniósł się do Konyasporu 1 lipca 2017 roku za 550 tys. €. Zadebiutował w jego barwach 13 sierpnia 2017 roku w przegranym 2:1 spotkaniu z Trabzonsporowi. Swoją pierwszą bramkę piłkarz ten zdobył przeciwko Vitórii Guimarães 7 grudnia 2017 roku (1:1). Łącznie dla Konyasporu Marokańczyk wystąpił 39 razy, strzelając 2 gole.
US Sassuolo.
Bourabia trafił do US Sassuolo 17 lipca 2018 roku za 2,2 mln €. Pierwszy mecz dla tego klubu rozegrał 19 sierpnia 2018 roku przeciwko Ternanie Calcio (wyg. 5:1). Swojego premierowego gola zawodnik ten strzelił 12 maja 2019 roku w przegranym 3:2 starciu z Torino. Do 23 marca 2021 roku dla US Sassuolo Marokańczyk rozegrał 65 meczów i zdobył 4 bramki.
Spezia Calcio.
Bourabię wypożyczono do Spezii Calcio 30 sierpnia 2021 roku.
Kariera reprezentacyjna.
Bourabia wystąpił dla seniorskiej reprezentacji Maroka 8 razy, nie strzelając żadnego gola.

</doc>
<doc id="5048892" url="https://pl.wikipedia.org/wiki?curid=5048892" title="Ragusa Calcio">
Ragusa Calcio

Ragusa Calcio (wł. Associazione Sportiva Dilettantistica Ragusa Calcio) – włoski klub piłkarski, mający siedzibę w mieście Ragusa, na Sycylii, grający od sezonu 2019/20 w rozgrywkach Eccellenza Sicilia.
Historia.
Chronologia nazw: 
Klub sportowy US Ragusa został założony w miejscowości Ragusa w 1949 roku. W sezonie 1949/50 debiutował w rozgrywkach Seconda Divisione Sicilia (D6), awansując do Prima Divisione Sicilia (D5). W 1952 roku w wyniku kolejnej reorganizacji systemu lig zespół pozostał w piątej lidze zwanej Promozione. W 1956 roku awansował do IV Serie, która w 1957 zmieniła nazwę na "Campionato Interregionale - Seconda Categoria", a w 1959 na "Serie D". W 1961 zespół spadł do "Prima Divisione Sicilia". W 1965 awansował do "Serie D". W 1977 klub otrzymał promocję Serie C. Przed rozpoczęciem sezonu 1978/79 "Serie C" została podzielona na dwie dywizje: Serie C1 i Serie C2, a klub został przydzielony do "Serie C2". W 1981 spadł do Campionato Interregionale, a w 1982 do Promozione Sicilia. Rok później, w 1983 wrócił do "Campionato Interregionale". W 1987 znów spadł do "Promozione Sicilia", ale po dwóch latach wrócił do "Campionato Interregionale", które w 1992 zmieniło nazwę na "Campionato Nazionale Dilettanti", a w 1999 ponownie na "Serie D". W 2002 klub awansował do "Serie C2", ale w 2005 roku spadł z powrotem do "Serie D". Po zakończeniu sezonu 2006/2007, w którym zajął 8.miejsce w grupie I "Serie D", klub z powodu oszustw finansowych ogłosił bankructwo.
Latem 2008 powstał nowy klub o nazwie ASD Ragusa Calcio w wyniku połączenia "ASD Pozzallo" i futsalowego "AS Ragusa 1990". Zespół kontynuował występy w regionalnych mistrzostwach Eccellenza Sicilia (D6), w których grał "Pozzallo". W 2012 awansował do "Serie D". W sezonie 2013/14 po 20 kolejce z powodu czwartego wycofania się z gry klub został zdyskwalifikowany z rozgrywek w grupie I "Serie D" i potem został rozwiązany.
W 2014 roku klub został reaktywowany jako USD Ragusa 2014 i startował w "Promozione Sicilia" (D6). Po zakończeniu sezonu 2015/2016 klub zrezygnował z dalszych występów i znów został rozwiązany.
W 2016 klub "ASD New Team Ragusa", który uczestniczył w mistrzostwach "Promozione Sicilia", zmienił nazwę na ASD Città di Ragusa. W 2017 klub awansował do "Eccellenza Sicilia", ale po roku spadł z powrotem do "Promozione Sicilia", po czym zmienił nazwę na ASD Ragusa Calcio. W sezonie 2018/19 zwyciężył w grupie D "Promozione Sicilia" i awansował do "Eccellenza Sicilia".
Barwy klubowe, strój.
Klub ma barwy niebieskie. Zawodnicy swoje domowe spotkania zazwyczaj grają w niebieskich koszulkach, niebieskich spodenkach oraz niebieskich getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2020).
Struktura klubu.
Stadion.
Klub piłkarski rozgrywa swoje mecze domowe na Stadio Aldo Campo, w mieście Ragusa o pojemności 4,5 tys. widzów.

</doc>
<doc id="5048909" url="https://pl.wikipedia.org/wiki?curid=5048909" title="Vera Myller">
Vera Myller

Vera Lebiediewa-Myller (ur. 2 grudnia 1880 w Sankt Petersburgu, zm. 12 grudnia 1970 w Jassach) – rosyjska i rumuńska matematyczka, pierwsza kobieta z tytułem profesorskim w Rumunii.
Wykształcenie.
Była córką Jewgienija i Olgi Lebiediewów. Ukończyła gimnazjum w Nowogrodzie Wielkim. W latach 1897–1902 studiowała na Wyższych Kursach Żeńskich im. Bestużewa w Petersburgu – największej szkole wyższej dla kobiet w Imperium Rosyjskim. Następnie kontynuowała studia na Uniwersytecie Georga-Augusta w Getyndze, gdzie w 1906 uzyskała doktorat pod kierunkiem Davida Hilberta. Jej praca doktorska dotyczyła równań całkowych.
Życie i praca.
W Getyndze poznała rumuńskiego matematyka Alexandru Myllera, którego poślubiła w 1907. Razem z nim przeniosła się do Bukaresztu, gdzie Myller był profesorem algebry na wydziale nauk przyrodniczych. Vera nie prowadziła w tym czasie żadnych zajęć, ucząc się języka rumuńskiego. W 1910 r. małżonkowie przenieśli się do Jass, gdzie 30 listopada Vera Myller została wykładowcą na Wydziale Nauk Ścisłych Uniwersytetu Aleksandra Jana Cuzy. W styczniu 1911 została profesorem w Katedrze Podstaw Matematyki, a dwa lata później, w listopadzie 1918, profesorem zwyczajnym w Katedrze Teorii Funkcji.
W 1912 r. założyła wraz z mężem Seminarium Matematyczne i bibliotekę.
Za kurs "Lekcje Algebry" otrzymała w 1953 r. rumuńską Nagrodę Państwową.
Pochowana na cmentarzu Eternitatea w Jassach.

</doc>
<doc id="5048920" url="https://pl.wikipedia.org/wiki?curid=5048920" title="Michalina Rogalewiczówna">
Michalina Rogalewiczówna

Marianna Michalina Rogalewiczówna, czasem mylnie nazywana Anną (ur. 13 września 1828 w Warszawie, zm. 12 marca 1846 w Warszawie) – działaczka niepodległościowa, więzień Cytadeli Warszawskiej.
Była córką Tomasza Rogalewicza, rewizora dochodów konsumpcyjnych w Urzędzie Konsumpcyjnym w Warszawie, oraz Antoniny z Głuchowskich. Jej bratem był Antoni Rogalewicz, warszawski pedagog i chemik.
Rogalewiczówna była związana z kołami spiskowymi oraz kręgiem „entuzjastek”. W 1844, wraz ze spiskowcem Franciszkiem Gawareckim i swym narzeczonym Karolem Klattem, brała udział w akcji pomocy dla więźniów i zesłańców. Umożliwiła ucieczkę z warszawskiego Ordonshausu jednemu z najczynniejszych konspiratorów, Janowi Krzywickiemu. 
Po aresztowania Klatta, Rogalewiczówna utrzymywała z nim kontakty przy pomocy grypsów. Aresztowana w 1846, wraz z matką, w momencie przejmowania grypsu wyrzuconego w kulce chleba z okna celi Cytadeli, a zawierającego informacje o denuncjatorach oraz więźniach sypiących w śledztwie (m.in. o Piotrze Ściegiennym).
W czasie rewizji znaleziono w jej mieszkaniu jedynie wiersze patriotyczne. Umieszczono ją w Ratuszu, w celi sąsiadującej z celą Maksymiliana Jatowta (Gordona), którego podtrzymywała na duchu. W czasie śledztwa nikogo nie wydała, chociaż podobno przez to skatowano ją w Cytadeli.
Ciężko chorą na gruźlicę zwolniono na mocy decyzji z 2 marca 1846 i oddano pod dozór policyjny. Podobny los spotkał wcześniej jej matkę. Michalina zmarła wkrótce po opuszczeniu więzienia, 12 marca 1846 w Warszawie, a jej pogrzeb na Powązkach stał się w manifestacją patriotyczną. Lokalizacja grobu nie jest znana.
Działalność spiskowa Rogalewiczówny zakończona śmiercią stała się tematem legend, m.in. o tym, że miała przechowywać u siebie papiery Edwarda Dembowskiego.

</doc>
<doc id="5048923" url="https://pl.wikipedia.org/wiki?curid=5048923" title="Bourbon Santos">
Bourbon Santos

Bourbon Santos – południowoamerykańska odmiana kawy arabika, najwyższą jakość osiągająca w Brazylii.
Jest to odmiana drobnoziarnista, którą uprawia się w rejonie São Paulo. Charakteryzuje się łagodnym i słodkawym naparem, bez wyraźniejszej kwasowości, chwalonym za znakomity smak. Zaliczana jest do najlepszych kaw pochodzących z Brazylii. 
Ziarna są niewielkie, częstokroć z czerwonawą bruzdką, o wybarwieniu od ciemno- do jasnozielonego (zależy to od wysokości położenia plantacji).

</doc>
<doc id="5048932" url="https://pl.wikipedia.org/wiki?curid=5048932" title="Christo Aleksiew">
Christo Aleksiew

Christo Władimirow Aleksiew, (ur. 19 września 1980) – bułgarski menedżer i urzędnik państwowy, w 2017, 2021 i od 2022 minister transportu, od 2022 również wicepremier.
Życiorys.
W 2004 ukończył licencjackie studia politologiczne na Uniwersytecie Płowdiwskim. W 2008 uzyskał magisterium z międzynarodowych stosunków gospodarczych na Uniwersytecie Gospodarki Narodowej i Światowej. Od 2002 do 2005 zarządzał projektami z zakresu samorządności i koordynował biuro informacyjne organizacji Eurodesk, później do 2007 był ekspertem w ministerstwie transportu. W kolejnych latach zastępca dyrektora generalnego przedsiębiorstwa infrastruktury kolejowej „Żelezopytna infrastruktura” (NKŻI), zajmował się finansowaniem i zarządzaniem projektami unijnymi z zakresu transportu.
W styczniu 2017 jako bezpartyjny objął funkcję ministra transportu, technologii informacyjnych i komunikacji w rządzie Ognjana Gerdżikowa; sprawował ją do maja tegoż roku. Później został prezesem przedsiębiorstwa NKŻI. We wrześniu 2021 ponownie stanął na czele ministerstwa transportu, technologii informacyjnych i komunikacji, dołączając do technicznego drugiego gabinetu Stefana Janewa. Pełnił tę funkcję do grudnia tegoż roku. W marcu 2022 został sekretarzem do spraw ekonomicznych w administracji prezydenckiej. W sierpniu tegoż roku mianowany wicepremierem oraz ministrem transportu i komunikacji w przejściowym rządzie Gyłyba Donewa. Utrzymał te funkcje również w utworzonym w lutym 2023 drugim technicznym gabinecie tego samego premiera.
Życie prywatne.
Żonaty, ma troje dzieci.

</doc>
<doc id="5048934" url="https://pl.wikipedia.org/wiki?curid=5048934" title="Kaczka maskareńska">
Kaczka maskareńska



</doc>
<doc id="5048937" url="https://pl.wikipedia.org/wiki?curid=5048937" title="Ľudovít Fulla">
Ľudovít Fulla

Ľudovít Fulla (ur. 27 lutego 1902 w Rużomberku – zm. 21 kwietnia 1980 w Bratysławie) – słowacki malarz, grafik, ilustrator, scenograf i nauczyciel plastyki. Uważany jest za jedną z najważniejszych postaci słowackiej twórczości artystycznej XX wieku, oraz słowackiego modernizmu.
Życiorys.
W latach 1922–1927 studiował w Wyższej Szkole Rzemiosła Artystycznego w Pradze u profesorów Arnošta Hofbauera i Františka Kyseli. Następnie pracował jako pedagog na Akademii Sztuki Stosowanej w Bratysławie, gdzie zaprzyjaźnił się z Mikulášem Galandą. W 1937 roku zdobył Grand Prix na targach Expo w Paryżu.
Twórczość.
Na podstawie:

</doc>
<doc id="5048941" url="https://pl.wikipedia.org/wiki?curid=5048941" title="Þór Akureyri w europejskich pucharach">
Þór Akureyri w europejskich pucharach



</doc>
<doc id="5048946" url="https://pl.wikipedia.org/wiki?curid=5048946" title="Florian Stanisław Miładowski">
Florian Stanisław Miładowski



</doc>
<doc id="5048951" url="https://pl.wikipedia.org/wiki?curid=5048951" title="Agence France Presse">
Agence France Presse



</doc>
<doc id="5048954" url="https://pl.wikipedia.org/wiki?curid=5048954" title="Bohdan Krzywicki">
Bohdan Krzywicki

Bohdan Krzywicki (ur. 28 stycznia 1935 w Wójtowcach, zm. 23 kwietnia 2020 w Konstancinie-Jeziornie) – polski aktor. 
Życiorys.
Od 1952 przez dwa sezony występował w Pomorskim Teatrze Młodego Widza w Bydgoszczy, w latach 1955-1958 był aktorem Teatru im. Stefana Jaracza w Olsztynie. W 1958 zdał eksternistyczny egzamin aktorski i przeprowadził się do Warszawy, gdzie w latach 1958-1960 grał w Teatrze Powszechnym, następnie w sezonie 1960/1961 w Teatrze Syrena. W latach 1961-1963 grał w Teatrze Polskim, a następnie od 1974 do 1978 ponownie w Teatrze Syrena. Od 1962 wielokrotnie grał w filmach, najczęściej były to role drugoplanowe i charakterystyczne.

</doc>
<doc id="5048956" url="https://pl.wikipedia.org/wiki?curid=5048956" title="Malika Domrane">
Malika Domrane

Malika Domrane (ur. 12 marca 1956 we wsi Tizi Hibel) – algierska piosenkarka, pochodząca z Kabylii.
Jako dziewczynka śpiewała w chórze szkolnym w Tizi Ouzou. W 1969 roku zdobyła złoty medal na panafrykańskim festiwalu w Algierze. W wieku piętnastu lat skomponowała pierwszą piosenkę "Tirga Temzi" (Sny o dorastaniu), dzięki której stała się znana i która do dziś znajduje się w jej repertuarze. Po ukończeniu studiów rozpoczęła pracę w szpitalu jako pielęgniarka. Postanowiła jednak poświęcić się zawodowo śpiewowi.
W 1979 roku wyjechała do Francji, aby wydać swój pierwszy album „Tsuha”. Był on jej pierwszym międzynarodowym sukcesem muzycznym. Wydała później kilka albumów z piosenkami, których teksty opisują patriarchalny świat kultury i języka Berberów. W 1994 roku, w związku z narastającymi niepokojami w Algierii i groźbą wojny domowej, zdecydowała się zamieszkać z rodziną we Francji.

</doc>
<doc id="5048957" url="https://pl.wikipedia.org/wiki?curid=5048957" title="Marian Rytka">
Marian Rytka

Marian Rytka (ur. 10 sierpnia 1914 w Warszawie, zm. 5 grudnia 1942 w Northwood) – porucznik pilot Wojska Polskiego, kawaler Virtuti Militari.
Życiorys.
Pochodził z robotniczej rodziny Ignacego i Heleny z domu Onoszko, miał dwie siostry. Ukończył szkołę powszechną, następnie rozpoczął naukę w zawodowej szkole technicznej im. Stanisława Konarskiego w Warszawie. Po jej ukończeniu w 1932 roku rozpoczął pracę zawodową w zakładach RWD, przechodził szkolenie szybowcowe w Pabianicach. W 1935 roku został powołany do odbycia zasadniczej służby wojskowej, otrzymał przydział do 1. pułku lotniczego w Warszawie. Od 1 maja do 31 sierpnia 1936 roku przechodził podstawowy kurs pilotażu. 10 sierpnia 1937 roku ukończył w eskadrze treningowej 1. pl kurs ślepego pilotażu. Od 16 sierpnia do 15 listopada 1937 roku odbywał kurs strzelania z samolotów myśliwskich w Szkole Pilotażu podległej Lotniczej Szkole Strzelania i Bombardowania w Grudziądzu. Po ukończeniu służby zasadniczej pozostał w służbie nadterminowej: służył w 113 Eskadrze Myśliwskiej, a następnie został przeniesiony do 114 Eskadry Myśliwskiej, gdzie ukończył kurs wyszkolenia wstępnego pilotażu myśliwskiego. 8 października 1938 roku zakończył służbę nadterminową i został przeniesiony do rezerwy z prawem do wykonywania ochotniczych lotów ćwiczebnych na samolotach 1. pl. W okresie luty–marzec 1939 roku ukończył w Ułężu Wyższy Kurs Pilotażu dla cywilnych instruktorów pilotów i przydzielono go jako instruktora pilota kontraktowego do Szkoły Podoficerów Lotnictwa dla Małoletnich w Krośnie. W 1939 roku został zatrudniony jako kontraktowy pilot-instruktor w Szkole Podchorążych Rezerwy Lotnictwa w Radomiu-Sadkowie.
W sierpniu 1939 roku został zmobilizowany, po wybuchu II wojny światowej, wraz ze szkołą, ewakuowany przez Rumunię, Jugosławię i Włochy do Francji, gdzie ostatecznie dotarł w październiku 1939. Zgłosił się do służby w Polskich Siłach Zbrojnych, trafił na kurs Szkoły Podchorążych Piechoty Rezerwy w Coëtquidan, który ukończył 12 kwietnia 1940 roku. W bazie Lyon-Bron rozpoczął kurs pilotażu francuskich myśliwców Morane-Saulnier MS.406. Wziął udział w walkach w składzie francuskiego dywizjonu myśliwskiego GC III/10, w kluczu dowodzonym przez Aleksandra Gabszewicza. Z chwilą zakończenia działań wojennych przeleciał do portu Bergerac, skąd 21 czerwca został ewakuowany do Wielkiej Brytanii.
Trafił do Polskiej Bazy Lotniczej w Blackpool. Zgłosił się do służby w Polskich Siłach Powietrznych, otrzymał numer służbowy RAF 782540 (zmieniony później na P-1574). 19 września został skierowany na stację RAF Salisbury, a 26 września na Stację RAF Boscombe Down, gdzie przeszedł przeszkolenie w pilotażu samolotów Hawker Hurricane. Po zakończeniu szkolenia 17 października 1940 roku został przydzielony do 303 dywizjonu myśliwskiego, 27 października został przeniesiony do 302 dywizjonu myśliwskiego. W jego składzie brał udział w schyłkowej fazie bitwy o Anglię, zestrzelił Messerschmitta Bf 110. 12 kwietnia 1941 roku odnalazł na wodach Kanału La Manche zestrzelonego Zdzisława Henneberga, jednak awaria radiostacji uniemożliwiła naprowadzenie na niego łodzi ratunkowej.
8 maja 1941 roku podczas walki powietrznej w rejonie Asford uzyskał prawdopodobne zestrzelenie Messerschmitta Bf 109. 21 maja 1941 roku został zestrzelony nad południową Francją podczas lotu na osłonę bombowców atakujących cele naziemne. Udało mu się uniknąć niewoli i przy pomocy francuskiego ruchu oporu 15 sierpnia 1941 roku powrócił do macierzystej jednostki. Był pierwszym polskim lotnikiem, który wydostał się z okupowanej Francji i powrócił do Wielkiej Brytanii. Przeszedł przeszkolenie na nowych typach maszyn, od listopada 1941 roku latał na Supermarine Spitfire Mk V na loty ofensywne nad Francję i Belgię oraz na osłonę konwojów morskich. 30 grudnia 1941 roku nad Brestem zestrzelił Messerschmitta Bf 109. 17 kwietnia, podczas ataku na Cherbourg w ramach operacji Circus 2, zestrzelił Bf 109.
5 grudnia 1942 roku, podczas oblotu wyremontowanego Supermarine Spitfire Mk VB (nr BL403), doszło do katastrofy lotniczej. W wyniku odniesionych obrażeń Rytka zmarł tego samego dnia w szpitalu w Northwood. Do momentu śmierci wykonał 117 lotów bojowych. Został pochowany na tamtejszym cmentarzu (grób H 341).
Życie prywatne.
W 1939 roku poślubił Helenę z domu Nesca.

</doc>
<doc id="5048958" url="https://pl.wikipedia.org/wiki?curid=5048958" title="Marija Pawłowa">
Marija Pawłowa

Marija Pawłowa, (ur. 1971 w Płowdiwie) – bułgarska prawniczka, prokurator, w 2017 minister sprawiedliwości.
Życiorys.
W 1990 ukończyła szkołę średnią, a w 1996 studia prawnicze na Uniwersytecie Płowdiwskim im. Paisjusza Chilendarskiego. Od 1998 pracowała jako śledcza w Sofii, a od 2006 do 2012 jako prokurator w prokuraturze rejonowej w tym mieście. W 2016 awansowała do Nacjonalnata słedstwena służba, krajowego urzędu śledczego. W styczniu 2017 objęła stanowisko ministra sprawiedliwości w technicznym rządzie Ognjana Gerdżikowa. Zajmowała je do maja tegoż roku, powróciła następnie do pracy jako śledczy.
Życie prywatne.
Mężatka, ma jedno dziecko. Jej mąż również został prokuratorem.

</doc>
<doc id="5048962" url="https://pl.wikipedia.org/wiki?curid=5048962" title="Mózgowy peptyd natriuretyczny">
Mózgowy peptyd natriuretyczny



</doc>
<doc id="5048968" url="https://pl.wikipedia.org/wiki?curid=5048968" title="Conotrachelus ferrugineus">
Conotrachelus ferrugineus

Conotrachelus ferrugineus – gatunek chrząszcza z rodziny ryjkowcowatych.
Zasięg występowania.
Ameryka Południowa, występuje w Peru.
Budowa ciała.
Ciało krępe. Przedplecze krótkie i szerokie, z przodu zwężone. Pokrywy głęboko, podłużne bruzdowane.
Ubarwienie ciała czarne.

</doc>
<doc id="5048971" url="https://pl.wikipedia.org/wiki?curid=5048971" title="Most kolejowy w Grodnie">
Most kolejowy w Grodnie

Most kolejowy w Grodnie – most kolejowy nad rzeką Niemen, położony w centrum Grodna na Białorusi, na linii kolejowej Grodno – Bruzgi.
Historia.
Pierwotnie most kolejowy w tym miejscu otwarty został w latach 60. XIX wieku (wówczas Grodno znajdowało się w granicach Cesarstwa Rosyjskiego), jako część nowo powstałej Kolei Warszawsko-Petersburskiej. Jego budowa kosztowała 200 tys. rubli. Most, podobnie jak i dzisiaj, składał się z dwóch filarów na których osadzono kratownicową konstrukcję, po której przebiegała jednotorowa linia kolejowa. W 1915 roku, podczas I wojny światowej, został wysadzony przez wycofujących się rosyjskich żołnierzy. Niedługo później, tuż obok niemieccy saperzy wybudowali tymczasowy, drewniany most. Most ten spłonął w 1920 roku podczas wojny polsko-bolszewickiej. W okresie międzywojennym Grodno znajdowało się w granicach II Rzeczypospolitej. W połowie lat 20. XX wieku przeprawa została odbudowana. W 1941 roku, w trakcie II wojny światowej, most wysadzili wycofujący się radzieccy żołnierze. Wkrótce został on ponownie odbudowany przez Niemców, którzy jednak wysadzili go podczas odwrotu w 1944 roku. Po II wojnie światowej Grodno zostało przyłączone do Związku Radzieckiego (od 1991 roku natomiast znajduje się w granicach Białorusi), a most po raz kolejny odbudowano. Później obiekt był kilkukrotnie modernizowany, w czasach radzieckich wybudowano przy nim również stanowiska strzelnicze w razie konieczności jego obrony.
W latach 1963–1965 wybudowano w Grodnie (na wschodzie miasta) drugi most kolejowy. Po upadku Związku Radzieckiego był on jednak coraz rzadziej używany, aż w końcu ruch na nim całkowicie ustał. W 2019 roku rozpoczęła się jego przebudowa mająca na celu zamianę w most drogowy.

</doc>
<doc id="5048972" url="https://pl.wikipedia.org/wiki?curid=5048972" title="Conotrachelus flavens">
Conotrachelus flavens

Conotrachelus flavens – gatunek chrząszcza z rodziny ryjkowcowatych.
Zasięg występowania.
Ameryka Południowa, występuje w Gujanie Francuskiej.
Budowa ciała.
Ciało wydłużone. Przednia krawędź pokryw znacznie szersza od przedplecza, po bokach zakończona niewielką ostrogą.

</doc>
<doc id="5048979" url="https://pl.wikipedia.org/wiki?curid=5048979" title="Conotrachelus fulvocrinitus">
Conotrachelus fulvocrinitus

Conotrachelus fulvocrinitus – gatunek chrząszcza z rodziny ryjkowcowatych.
Zasięg występowania.
Ameryka Południowa, występuje w Brazylii.
Budowa ciała.
Przednia krawędź pokryw szersza od przedplecza, obie te części ciała grubo punktowane. Całe ciało pokryte grubą szczecinką.

</doc>
<doc id="5048980" url="https://pl.wikipedia.org/wiki?curid=5048980" title="Tajchy">
Tajchy

Tajchy (z – staw) – zespół sztucznych zbiorników wodnych znajdujących się w Górach Szczawnickich w środkowej Słowacji. Większość z nich została zbudowana w celu zapewnienia energii i wody dla kopalni srebra w Bańskiej Szczawnicy w XVIII wieku. W czasach funkcjonowania kopalni tajchy stanowiły system 60 zbiorników, połączonych ze sobą za pomocą sieci kanałów i tuneli o łącznej długości ponad 100 kilometrów.
Do dnia dzisiejszego zachowało się około 25 tajchów, które są wykorzystywane w celach rekreacyjnych, jako stawy rybne oraz jako źródło wody. Ze względu na ich historyczne znaczenie, 11 grudnia 1993 roku tajchy wraz z innymi zabytkami techniki w okolicach Bańskiej Szczawnicy zostały wpisane na listę światowego dziedzictwa UNESCO.
Zasada działania.
W okolicach Bańskiej Szczawnicy nie ma żadnych większych cieków wodnych (najbliższa rzeka, Hron, oddalona jest o ponad 10 kilometrów), dlatego podjęto decyzję o budowie systemu wyłapującego i gromadzącego wodę opadową. System składał się z 60 zbiorników o łącznej pojemności 7 milionów metrów sześciennych, do których woda była doprowadzana za pomocą kanałów o łącznej długości 72 kilometrów. Następnie woda płynęła przez 57 km kanałów do kół wodnych, które napędzały siedem pomp. Dzięki temu możliwe było usuwanie wody gruntowej z kopalń, a także zasilanie górnictwa, hutnictwa i młynów.
Historia.
Bańska Szczawnica była ważnym średniowiecznym ośrodkiem wydobywczym, produkującym głównie srebro i złoto. Pierwsze zbiorniki wodne zostały założone przez miejscowych górników w XV wieku. Najbardziej znaczący rozwój tajchów został przyspieszony przez kryzys górnictwa w XVII wieku. Z powodu wprowadzenia do bańskiego górnictwa prochu strzelniczego w 1627, głębokość szybów kopalnianych szybko spadła poniżej poziomu tuneli melioracyjnych, w rezultacie czego kopalnie zostały zalane wodami gruntowymi. W tamtych czasach mechanizmy pompujące wodę z kopalń były zasilane siłą mięśni ludzi lub zwierząt, co było zbyt kosztowne – tylko w kopalni Hornej Bieberštôlnej wodę pompowało ponad 200 par koni. Żeby uniknąć strat, Królewska Izba Sądowa w Wiedniu podjęła decyzję o zamknięciu kopalni w Bańskiej Szczawnicy i jej okolicach. Żeby uratować przemysł górniczy w Bańskiej Szczawnicy, Józef Karol Hell, Matej Kornel Hell i Samuel Mikovíni złożyli na ręce cesarza plan budowy tajchów. Nowatorski plan został ostatecznie zatwierdzony przez Karola VI.
Pierwsze zachowane plany budowy tajchów autorstwa Jána Tobiáša Brinna pochodzą z 1736 roku, jednak budowę pierwszych z nich, tajchów Richňavskich (według projektu Samuela Mikoviniego) rozpoczęto w 1738. W ciągu dwóch lat wybudowano dwa zbiorniki o łącznej pojemności miliona metrów sześciennych. W trakcie budowy pracowało codziennie ponad 4000 osób. Po wybudowaniu tajchów Richňavskich zbudowano siedem kanałów o łącznej długości ponad 24 kilometrów, mających doprowadzać wodę z Hronu i Ipoli, a następnie wybudowano tamę na Wielkiej Richňavie. Całość ukończono w 1747 roku, a zbiorniki napełniły się w 1751. Ukończone tajchy były nie tylko w stanie wypompować wody gruntowe z kopalni, ale również dostarczyć energię dla innych gałęzi przemysłu. Ostatnim zbudowanym tajchem, zachowanym do tej pory, była ukończona w 1759 roku Červená studňa.
Odnowione kopalnie zaowocowały wielkim rozwojem gospodarczym i kulturalnym Bańskiej Szczawnicy. W 1782 roku Bańska Szczawnica (Selmecbánya) była trzecim co do wielkości miastem w Królestwie Węgier (40 000 mieszkańców z przedmieściami), po Bratysławie (Pozsony) i Debreczynie. W 1762 roku królowa Maria Teresa zarządziła utworzenie Akademii Górniczej w Bańskiej Szczawnicy, tworząc pierwszą uczelnię techniczną na świecie. Miasto zostało wybrane ze względu na odpowiedni sprzęt górniczy, hydrologiczny i metalurgiczny, oraz przede wszystkim ze względu na obecność innowacyjnych tajchów. Tajchy były również chwalone przez wizytujących je cesarzy Franciszka I, Józefa II i Leopolda II.
Jeszcze w połowie XIX wieku 7 z 13 zbiorników wód górniczych w Europie o największej objętości stanowiły tajchy. W tym samym czasie, trzy najwyższe tamy w Europie zbudowane dla przemysłu wydobywczego były w tajchach Rozgrund (30,2 m), Počúvadlo (29,6 m) i Veľká Richňava (23,4 m).
Po upływie wielu lat od wybudowania tajchy stały się integralną częścią środowiska Gór Szczawnickich. Kilka zapór zostało niedawno zrekonstruowanych. Od 1995 roku tajchy są zarządzane przez Słowackie Przedsiębiorstwo Gospodarki Wodnej, które od tamtego czasu odnowiło i zrekonstruowało wiele zbiorników, głównie z grupy tajchów piarskich.
Zbiorniki wodne.
Do chwili obecnej zachowała się tylko około połowa (według różnych źródeł 23, 24 lub 26) z pierwotnej liczby tajchów. Zniszczeniu uległa również inna infrastruktura, na przykład z 30-kilometrowej sieci rowów zasilających Tajch Veľká Richňava pozostało tylko 400 metrów. Napełnienie tajchu z powrotem po jego wyschnięciu może trwać lata. Rozpoczęta w 2013 roku odbudowa tajchu Dolnohodrušskiego zakończyła się w styczniu 2021.
Największym zachowanym tajchem jest Počúvadlo o powierzchni 12,13 ha, głębokości 11 m i pojemności 745 000 m³. Główna tama zbiornika ma długość 195 m, jest szeroka na 19 m i wysoka na 30 m. Dzięki rozbudowanej infrastukturze turystycznej zbiornik Počúvadlo jest najpopularniejszym ze wszystkich tajchów.
Tajch Veľká Richňava ma zaporę o długości 569 m, wysoką na 23,4 m i szeroką na 23 m. Jest to najgłębszy (21 m) i najbardziej pojemny (960 tys. m³) spośród wszystkich tajchów. Zaopatruje w wodę pitną Štiavnické Bane, służy również do rekreacji.
Zapora na tajchu Rozgrund do drugiej połowy XX wieku była najwyższą ziemną zaporą w Czechosłowacji. Obecnie zbiornik zaopatruje Bańską Szczawnicę w wodę pitną.
Podział tajchów.
Ze względu na ich położenie geograficzne tajchy w Górach Szczawnickich są dzielone na 6 grup:
Zachowane tajchy.
Na podstawie materiałów źródłowych:

</doc>
<doc id="5048982" url="https://pl.wikipedia.org/wiki?curid=5048982" title="Beata Grobelna">
Beata Grobelna

Beata Dorota Grobelna (ur. 3 czerwca 1968 w Gdańsku) – doktor habilitowany nauk chemicznych, profesor Uniwersytetu Gdańskiego.
Życiorys.
W latach 1983–1988 uczęszczała do Technikum Przemysłu Spożywczego i Chemicznego w Gdańsku. W 1993 ukończyła studia magisterskie z chemii na Uniwersytecie Gdańskim. W 1998 uzyskała stopień naukowy doktora nauk chemicznych na podstawie dysertacji napisanej pod kierunkiem prof. Andrzeja Kłonkowskiego pt. "Kompleksy metali przejściowych na kserożelach tlenkowych jako prekursory katalizatorów heterogenicznych". Jest także absolwentką studiów podyplomowych z zakresu Kosmetologii na Wydziale Biotechnologii i Nauk o Żywności Politechniki Łódzkiej, które odbyła w ramach doskonalenia zawodowego w 2008 roku. Trzy lata później odbyła staż w Stanach Zjednoczonych w Center for Commercialization of Fluorescence Technologies at the University of North Texas, Health Science Center at Fort Worth. W 2014 otrzymała stopień naukowy doktora habilitowanego nauk chemicznych na podstawie rozprawy pt. „Nowe materiały luminezujące oparte na kserożelach tlenkowych domieszkowanych solami lantanowców – otrzymywanie oraz badanie właściwości luminescencyjnych”.
Zakres badań naukowych Beaty Grobelnej obejmuje obszar inżynierii materiałowej oraz nanotechnologii chemicznej. Jej zainteresowania związane są z metodami otrzymywania nowych materiałów hybrydowych nieorganicznych oraz organiczno-nieorganicznych w formie litej oraz nanowarstw domieszkowanych jonami lantanowców i związkami o charakterze biologicznym. Od 2015 zatrudniona jest na stanowisku profesora nadzwyczajnego UG. Ma na swoim koncie ponad 60 publikacji oraz ponad 200 odczytów na konferencjach i sympozjach naukowych.
W swojej karierze naukowej B. Grobelna pełniła rożne funkcje na Wydziale Chemii Uniwersytetu Gdańskiego. W latach 2009–2016 była pełnomocnikiem dziekana ds. współpracy z pracodawcami oraz Wydziałowym Koordynatorem Bałtyckiego Festiwalu Nauki. Od grudnia 2013 roku pełni funkcję kierownika Zespołu Chemii i Analityki Kosmetyków. W latach 2016–2020 zajmowała stanowisko prodziekana do spraw kształcenia i rozwoju. Od 2020 Beata Grobelna jest dziekanem Wydziału Chemii UG.

</doc>
<doc id="5049004" url="https://pl.wikipedia.org/wiki?curid=5049004" title="Ball Aerospace">
Ball Aerospace



</doc>
<doc id="5049019" url="https://pl.wikipedia.org/wiki?curid=5049019" title="Julija Alejczanka">
Julija Alejczanka

Julija Aleksandrowna Alejczanka (, ; ur. 21 grudnia 1991 w Orszy, w obwodzie witebskim) – białoruska pisarka, krytyk literacki i tłumacz.
Życiorys.
Ukończyła studia na Wydziale Filologicznym Białoruskiego Uniwersytetu Państwowego w 2014 r., studia magisterskie w 2015 r. i studia doktoranckie w 2019 roku. Pracowała jako redaktorka gazety i narratorka kroniki filmowej . Jest także redaktorką naczelną magazynu .
Pisze wiersze, opowieści, artykuły krytyczne i tłumaczenia. Jej wiersze zostały opublikowane w antologiach „Głosy Dniepru-60” w 2010 r. (), „Pierwiosnek” w 2017 r. (), a tłumaczenia w serii książkowej „Jasne znaki: poeci Chin” (). Jest autorką zbioru wierszy „Pod magicznym szkłem” (2017; ) oraz zbioru tłumaczeń „Wiatr we włosach” (2018; ). Jest laureatką międzynarodowego konkursu młodych pisarzy Першацвет (2016) oraz (2018). Jej prace zostały przetłumaczone na język rosyjski, ukraiński, serbski, chiński, azerski i inne.

</doc>
<doc id="5049028" url="https://pl.wikipedia.org/wiki?curid=5049028" title="Julia Alejczanka">
Julia Alejczanka



</doc>
<doc id="5049051" url="https://pl.wikipedia.org/wiki?curid=5049051" title="Iosif Ramanouski">
Iosif Ramanouski

Iosif Witoldawicz Ramanouski, białor. Іосіф Вітольдавіч Раманоўскі (ur. 25 kwietnia 1941 w Wilejce) – białoruski i radziecki uczony, specjalista od chemii bioorganicznej, pedagog, kandydat nauk medycznych (1970), profesor (2000).
Życiorys.
W 1964 r. po skończeniu Wydziału Lecznictwa Mińskiego Instytutu Medycznego zaczął przygotowania do doktoratu. W 1970 r. uzyskał tytuł kandydata nauk. Tytuł dysertacji: "Interakcje grup sulfhydrylowych, disiarczkowych oraz białka w guzie i tkankach zwierzęcia chorego na nowotwór w procesie rozwoju raka wodobrzusza Ehrlicha przy stosowaniu chemioterapii".
Od 1967 r. asystent, od 1974 r. docent Katedry Chemii Organicznej i Chemii Fizoloidów Mińskiego Instytutu Medycznego. Jednocześnie od 1976 r. zastępca dziekana, a w 1985–2007 dziekan Wydziału Pediatrii. W 2001–2005 kierownik, a od 2006 r. profesor w założonej przez niego Katedry Chemii Bioorganicznej (https://www.bsmu.by/). Od 2008 r. przewodniczący uniwersyteckiej Rady Starszych.
Działalność naukowa i pedagogiczna.
Autor ponad 250 prac naukowych. Podstawowe kierunki badań: procesy redoks przy oparzeniach, dysfunkcji tarczycy i różnych rodzajach stresu, osobliwości dostarczania energii do mózgu i pośrednich relacji w mózgu po ekspozycji na różne związki neurotropowe.
Iosif Ramanouski jest jednym z inicjatorów wykładania przedmiotu "Chemia bioorganiczna" w systemie edukacji medycznej. W 1982 r. przygotował i pierwszy raz na Białorusi przeprowadził kurs nowej dyscypliny podkreślającej medyczne znaczenie chemii w kształceniu przyszłych lekarzy. W 2001 r. objął kierownictwo Katedry Chemii Bioorganicznej. W 2015 r. pod jego redakcją ukazał się podręcznik "Chemia bioorganiczna", który był rezultatem wieloletniej pracy nad wdrożeniem tego kursu w system edukacji medycznej.

</doc>
<doc id="5049053" url="https://pl.wikipedia.org/wiki?curid=5049053" title="Cmentarz wojskowy w Łukowie">
Cmentarz wojskowy w Łukowie



</doc>
<doc id="5049064" url="https://pl.wikipedia.org/wiki?curid=5049064" title="Zuzanna Irena Jurczak">
Zuzanna Irena Jurczak



</doc>
<doc id="5049065" url="https://pl.wikipedia.org/wiki?curid=5049065" title="Uładzisłau Dawyskiba">
Uładzisłau Dawyskiba

Uładzisłau Siarhiejewicz Dawyskiba (biał. Уладзіслаў Сяргеевіч Давыскіба; ur. 31 marca 2001 w Żłobinie) – białoruski siatkarz, grający na pozycji przyjmującego. 
Pierwszy w jego karierze zawodowej był klub ze stolicy Białorusi – Stroitiel Mińsk. W letnim okresie transferowym w 2020 roku przeniósł się do Włoch do klubu Vero Volley Monza, gdyż chciał wraz z żoną Hanną grać w tym samym mieście. Jego małżonka od sezonu 2020/2021 występuje w drużynie Saugella Monza.
Sukcesy klubowe.
Superpuchar Białorusi:
Puchar Białorusi:
Liga białoruska: 
Puchar CEV:

</doc>
<doc id="5049067" url="https://pl.wikipedia.org/wiki?curid=5049067" title="Hanna Dawyskiba">
Hanna Dawyskiba

Hanna Paułauna Dawyskiba z domu Hryszkiewicz (biał. Ганна Паўлаўна Давыскіба; ur. 8 lutego 2000 w Mińsku) – białoruska siatkarka, reprezentantka kraju, grająca na pozycji przyjmującej. 
Jej mąż Uładzisłau, również jest siatkarzem.
Sukcesy klubowe.
Superpuchar Białorusi:
Puchar Białorusi:
Liga białoruska:
Puchar CEV:
Liga włoska:
Sukcesy reprezentacyjne.
Mistrzostwa Europy Kadetek:
Liga Europejska:

</doc>
<doc id="5049071" url="https://pl.wikipedia.org/wiki?curid=5049071" title="Estadio Chipula">
Estadio Chipula



</doc>
<doc id="5049078" url="https://pl.wikipedia.org/wiki?curid=5049078" title="André Kostelanetz">
André Kostelanetz

André Kostelanetz (właśc. Abram Naumowicz Kostielaniec, ; ur. 22 grudnia 1901 w Petersburgu, zm. 13 stycznia 1980 w Port-au-Prince) – amerykański dyrygent i aranżer pochodzenia rosyjskiego.
Życiorys.
W latach 1920–1922 studiował w Konserwatorium Petersburskim. W 1922 roku wyemigrował do Stanów Zjednoczonych, w 1928 roku otrzymał amerykańskie obywatelstwo. Początkowo występował jako akompaniator, następnie podjął pracę w radio, prezentując muzykę poważną i rozrywkową. Od 1930 roku dyrygował orkiestrą symfoniczną CBS. Ceniony jako aranżer i dyrygent, prowadził własną orkiestrę rozrywkową. W czasie II wojny światowej odbył szereg podróży koncertowych z orkiestrami wojskowymi. Występował w krajach europejskich, Stanach Zjednoczonych, Japonii i Izraelu. Na potrzeby swoich programów koncertowych zamawiał specjalnie utwory u czołowych amerykańskich kompozytorów, komponowali dla niego m.in. Aaron Copland ("Lincoln Portrait"), William Schuman ("New England Tritpych"), Paul Creston ("Frontiers"), Ferde Grofé ("Hudson River Suite"), Alan Hovhaness ("Floating World"). Dyrygował podczas prawykonania "Capriccio burlesco" Williama Waltona i dokonał pierwszego nagrania tego utworu (1968). Gościnnie dyrygował różnymi orkiestrami, m.in. New York Philharmonic. Dokonał licznych, cieszących się popularnością nagrań płytowych. Sprzedał ponad 50 milionów płyt.
W latach 1938–1958 był mężem śpiewaczki Lily Pons, z którą często razem występował. Wspólnie z Glorią Hammond napisał książkę "Echoes: Memoirs of Andre Kostelanetz" (wyd. Nowy Jork 1981).

</doc>
<doc id="5049079" url="https://pl.wikipedia.org/wiki?curid=5049079" title="Andre Kostelanetz">
Andre Kostelanetz



</doc>
<doc id="5049081" url="https://pl.wikipedia.org/wiki?curid=5049081" title="Xi'an KJ-600">
Xi'an KJ-600



</doc>
<doc id="5049096" url="https://pl.wikipedia.org/wiki?curid=5049096" title="Kościół luterański w Klużu-Napoce">
Kościół luterański w Klużu-Napoce

Kościół luterański – neoklasycystyczna świątynia w Klużu-Napoce. Należy do Kościoła Ewangelicko-Luterańskiego Rumunii.
Kościół wzniesiono w latach 1816-1829. Łączy elementy neobarokowe i neoklasycystyczne. Świątynię zaprojektował Georg Winkler. Obecne organy pochodzą z 1913 roku.
Obiekt znajduje się na narożnej działce. Ornamenty wykonane są z przyciętych płyt wapiennych.

</doc>
