<doc id="5052059" url="https://pl.wikipedia.org/wiki?curid=5052059" title="Beir Glulud">
Beir Glulud

Beir Glulud (بير جلولد) – libijski kuter rakietowy z lat 80. XX wieku, jedna z 10 zamówionych przez Libię jednostek typu "La Combattante IIG". Okręt został zwodowany 30 września 1980 roku we francuskiej stoczni CMN w Cherbourgu, a do służby w marynarce wojennej Libii wszedł 8 września 1982 roku. W 1983 roku nazwę jednostki zmieniono na „Waheed” (واحد). Jednostka, oznaczona numerami taktycznymi P521 i 526, została zatopiona 24 marca 1986 roku w Zatoce Wielka Syrta przez samoloty pokładowe VI Floty US Navy.
Projekt i budowa.
Kutry rakietowe typu "La Combattante IIG" zostały zamówione przez Libię we Francji w maju 1977 roku. Łączna wartość kontraktu opiewała na 300 mln £.
„Beir Glulud” zbudowany został w stoczni CMN w Cherbourgu. Stępkę okrętu położono 20 października 1979 roku, a zwodowany został 30 września 1980 roku.
Dane taktyczno-techniczne.
Okręt był kutrem rakietowym o długości całkowitej 49 metrów (46,2 metra między pionami), szerokości całkowitej 7,1 metra i zanurzeniu 2 metrów. Kadłub jednostki wykonano ze stali, zaś nadbudówkę ze stali stopowej. Wyporność standardowa wynosiła 258 ton, zaś pełna 311 ton. Okręt napędzany był przez cztery 20-cylindrowe silniki wysokoprężne MTU 20V 538 TB91 o łącznej mocy 11,29 MW (15 360 KM), poruszające poprzez wały napędowe czterema śrubami. Maksymalna prędkość jednostki wynosiła 39 węzłów. Zasięg wynosił 1600 Mm przy prędkości 15 węzłów lub 850 Mm przy prędkości 25 węzłów.
Uzbrojenie artyleryjskie jednostki składało się z umieszczonej na dziobie w wieży pojedynczej armaty uniwersalnej OTO Melara Compact kalibru 76 mm L/62. Masa pocisku wynosiła 6 kg, kąt podniesienia lufy 85°, donośność pozioma 16 000 metrów (12 000 metrów do celów powietrznych), a szybkostrzelność 85 strz./min. Prócz tego na rufie znajdowała się wieża z dwoma działkami przeciwlotniczymi Breda Compact kal. 40 mm L/70. Kąt podniesienia luf wynosił 85°, waga pocisku 0,96 kg, donośność 12 500 metrów w poziomie i 4000 metrów w pionie, zaś szybkostrzelność od 300 do 450 strz./min.
Uzbrojenie rakietowe stanowiły umieszczone za nadbudówką dwie podwójne wyrzutnie przeciwokrętowych pocisków rakietowych Otomat Mark 1 (okręt przenosił cztery rakiety). Pocisk rozwijał prędkość 0,9 Ma, masa głowicy bojowej wynosiła 210 kg, zaś maksymalny zasięg 80 km.
Wyposażenie radioelektroniczne obejmowało radar nawigacyjny Decca SMA 3 RM 20, radar dozoru ogólnego Thomson Triton II o zasięgu 33 km i radar kierowania ogniem Thomson Castor IIB o zasięgu 15 km, zintegrowany z systemem kierowania ogniem Thomson Vega II.
Załoga okrętu składała się z 27 oficerów, podoficerów i marynarzy.
Służba.
Przekazanie okrętu zamawiającemu zostało opóźnione z powodu embarga nałożonego przez Francję na Libię z powodu jej zbrojnej interwencji w Czadzie i odbyło się w lipcu 1982 roku. „Beir Glulud” (بير جلولد) został przyjęty do służby w marynarce wojennej Libii 8 września 1982 roku. Jednostka otrzymała numer taktyczny P521. W 1983 roku nazwę okrętu zmieniono na „Waheed” (واحد), a numer burtowy na 526.
Zatopienie okrętu.
Rankiem 24 marca 1986 roku okręty VI Floty US Navy przekroczyły w Zatoce Wielka Syrta linię równoleżnika 32°30′N, która została ogłoszona przez Libię „linią śmierci”. Libijczycy wystrzelili dwie rakiety przeciwlotnicze z zestawu S-200 Wega w kierunku samolotów F/A-18 Hornet z lotniskowca USS „Coral Sea” (CV-43), a następnie trzy rakiety z zestawu S-75. Atak został ponowiony po południu i wywołał działania odwetowe sił USA. O godzinie 14:50 z pokładu lotniskowca USS „America” (CV-66) wystartowały dwa samoloty A-6 Intruder, uzbrojone w przeciwokrętowe pociski rakietowe Harpoon. Skierowały się one w kierunku wykrytego przez samoloty E-2 Hawkeye „Waheeda”, który opuścił bazę w Misracie i zbliżał się do krążownika USS „Yorktown” (CG-48) i niszczycieli USS „Scott” (DDG-995) i USS „Caron” (DD-970). Samoloty wystrzeliły dwa pociski, które trafiły w nadbudówkę i wywołały pożar, który doprowadził do wybuchu komór amunicyjnych i rakiet. Okręt zatonął w ciągu kilkunastu sekund, a na jego pokładzie śmierć poniosło 16 członków załogi.

</doc>
<doc id="5052066" url="https://pl.wikipedia.org/wiki?curid=5052066" title="Maria Rychter">
Maria Rychter

Maria Rychter, także Rychterówna, ps. „Marta”, „Maria” (ur. 26 lutego 1887 w Łomży, zm. 17 marca 1975 w Warszawie) – działaczka niepodległościowa, bibliotekarka.
Życiorys.
Jej ojcem był Mieczysław, łomżyński księgarz, a matką – Jadwiga z Budzińskich. W latach 1897–1905 uczyła się w państwowym gimnazjum w Łomży, z którego została wydalona za organizację strajku szkolnego w 1905. W roku szkolnym 1906/1907 kontynuowała naukę w Warszawie na kursach przygotowawczych do uczelni wyższych prowadzonych przez Zofię Kurmanową. W kolejnym roku szkolnym była słuchaczką studium humanistycznego Towarzystwa Kursów Naukowych (późniejszej Wolnej Wszechnicy Polskiej) w Warszawie. W 1909 rozpoczęła studia polonistyczne na Wydziale Filozoficznym Uniwersytetu Lwowskiego.
Od wiosny 1912 była członkinią Polskich Drużyn Strzeleckich. W sierpniu 1914 pracowała w „Strzelcu” w Krakowie. Od kwietnia 1915 służyła w oddziale wywiadowczym I Brygady. Równocześnie pełniła funkcję kurierki między kwaterą Legionów Polskich w Zagórzu a Warszawą. 
Po rozwiązaniu oddziału przebywała najpierw w Częstochowie, potem w Piotrkowie Trybunalskim, działając w miejscowych komórkach PPS. Organizowała pogadanki dla młodzieży szkolnej, podczas których opowiadała o dziejach powstań narodowych.
Po zajęciu Warszawy przez Niemców w sierpniu 1915 działała w Polskiej Organizacji Wojskowej. Na przełomie 1915/1916 zorganizowała m.in. Pocztę Listów Prywatnych, która zajmowała się głównie dostarczaniem korespondencji pomiędzy oddziałami Legionów a rodzinami. Wyszukiwała też lokale dla PPS, prowadziła kolportaż pism i ulotek, zajmowała się wykonywaniem fałszywych dowodów osobistych. Dokonywała korekty „Przedświtu”. Zajmowała się też organizacją koncertów na rzecz PPS. W 1917 uczyła w szkole powszechnej w Warszawie.
Od stycznia 1918 do sierpnia 1919 zajmowała się administracją „Głosu Nauczycielskiego” oraz pracowała w sekretariacie Zarządu Głównego Zrzeszenia Nauczycielstwa Szkół Powszechnych. Następnie, do sierpnia 1923, prowadziła dział bibliotek ruchomych i pracowała w składzie materiałów kulturalno-oświatowych Departamentu Naukowo-Szkolnego Ministerstwa Spraw Wojskowych. W tym czasie uczęszczała do Szkoły Nauk Politycznych, gdzie otrzymała absolutorium, nie napisała jednak pracy dyplomowej. Przez kilka miesięcy pracowała jako sekretarka w Muzeum Wojska w Warszawie.
W latach 1924–1930 współpracowała z redakcją „Rocznika Pedagogicznego”. Od listopada 1925 do grudnia 1939 prowadziła bibliotekę z zakresu oświaty dla dorosłych w ministerstwie WRIOP. Działała w Związku Pracy Obywatelskiej Kobiet, redagując w latach 1928–1934 organ tego związku „Praca Obywatelska”, zamieszczając w nim także wiele swoich tekstów. Była współredaktorką wydawnictw zbiorowych "Wierna służba" (Warszawa 1927) i "Służba ojczyźnie" (Warszawa 1929). Była czynna w Przysposobieniu Wojskowym Kobiet do Obrony Kraju.
W okresie wyborów parlamentarnych w 1930 redagowała pismo prorządowego Komitetu Wyborczego Organizacji Kobiecych „Jedynka”, którego redakcja mieściła się przy ul. Świętokrzyskiej 5.
Podczas okupacji niemieckiej pracowała od marca 1942 aż do wybuchu powstania warszawskiego w Dziale Ewidencji Ludności Zarządu Miasta Stołecznego Warszawy. Była członkinią Armii Krajowej. W czasie powstania warszawskiego, w pierwszych dniach sierpnia 1944, pracowała w punkcie sanitarnym przy ulicy Opaczewskiej na Ochocie. Po upadku powstania została ewakuowana z Warszawy z ludnością cywilną. 
Powróciła do stolicy wiosną 1945 i w maju tego roku rozpoczęła pracę w bibliotece Muzeum Narodowego w Warszawie. W 1948 ukończyła w Warszawie kurs bibliotekarski dla pracowników bibliotek naukowych. 1 grudnia 1962 przeszła na emeryturę, a następnie przez pół roku pracowała nadal w bibliotece Muzeum Narodowego.
Została pochowana na cmentarzu Powązkowskim (kwatera 190-1-25).

</doc>
<doc id="5052069" url="https://pl.wikipedia.org/wiki?curid=5052069" title="El-Munsif Ben Youssef">
El-Munsif Ben Youssef

El-Munsif Ben Youssef (arab. المنصف بن يوسف) – libijski kolarz, olimpijczyk.
Ben Youssef wystąpił na Letnich Igrzyskach Olimpijskich 1980 w jednej konkurencji kolarstwa szosowego. Wystartował w wyścigu indywidualnym ze startu wspólnego, którego nie ukończył.

</doc>
<doc id="5052072" url="https://pl.wikipedia.org/wiki?curid=5052072" title="Głos – Socjalna Demokracja">
Głos – Socjalna Demokracja

Głos – Socjalna Demokracja (słow. "HLAS – sociálna demokracia", HLAS-SD) – słowacka partia polityczna o profilu socjaldemokratycznym.
Historia.
Powstanie partii wiązało się z kryzysem w ramach ugrupowania Kierunek – Socjalna Demokracja. Formacja ta w wyniku wyborów w 2020 została odsunięta od władzy. Robert Fico nie zdecydował się jednak ustąpić z funkcji przewodniczącego. W rezultacie doszło do rozłamu w partii. W czerwcu 2020 były premier Peter Pellegrini opuścił SMER i ogłosił powstanie stronnictwa pod nazwą Głos – Socjalna Demokracja. Dołączyło do niego dziesięciu innych posłów do Rady Narodowej, w tym byli ministrowie Ľubica Laššáková, Richard Raši, Denisa Saková i Peter Žiga. Partia została zarejestrowana we wrześniu tego samego roku.
W październiku 2020 HLAS-SD po raz pierwszy w sondażu uzyskał najwyższe poparcie wśród słowackich partii politycznych.

</doc>
<doc id="5052074" url="https://pl.wikipedia.org/wiki?curid=5052074" title="Ismael Tajouri-Shradi">
Ismael Tajouri-Shradi

Ismael Tajouri-Shradi (ur. 28 marca 1994 w Bernie) – libijski piłkarz austriackiego pochodzenia grający na pozycji prawego napastnika w amerykańskim klubie Los Angeles FC.
Kariera juniorska.
Tajouri-Shradi swoją karierę zaczynał w klubie DSV Fortuna 05 Wien, gdzie grał w latach 2003–2004. Przez lata 2004–2008 występował on w Austrii Wiedeń. Potem, w latach 2008–2009 piłkarz ten grał dla 1. Wiener Neustädter SC. W 2009 roku powrócił on do Austrii Wiedeń, 5 lipca 2011 roku trafiając do jej rezerw.
Kariera seniorska.
Austria Wiedeń B.
Tajouri-Shradi zadebiutował dla rezerw Austrii Wiedeń 1 września 2019 roku w meczu z Columbią Floridsdorf (wyg. 3:0). Pierwszą bramkę piłkarz ten strzelił 31 maja 2012 roku w wygranym 1:2 spotkaniu przeciwko FC Parsdorf. Libijczyka cofnięto do rezerw Austrii Wiedeń latem 2015 roku – od 31 lipca do 14 sierpnia. Ostatecznie dla tego klubu zawodnik ten rozegrał 50 meczy, strzelając 11 goli.
Austria Wiedeń.
Tajouri-Shradi trafił do pierwszej drużyny Austrii Wiedeń 31 stycznia 2013 roku. Debiut dla niej zaliczył on 21 lipca 2016 roku w wygranym 1:4 spotkaniu przeciwko FK Kukësi. Premierowego gola piłkarz ten strzelił 3 dni później w meczu z SKN St. Pölten (wyg. 1:2). Łącznie dla Austrii Wiedeń Libijczyk wystąpił w 75 spotkaniach i zdobył 11 bramek.
SCR Altach.
Tajouri-Shradi grał jako wypożyczony zawodnik dla SCR Altach dwa razy: od 30 stycznia 2014 do 30 czerwca 2015 oraz od 31 sierpnia 2015 do 30 czerwca 2016. Zadebiutował on w barwach tego zespołu 28 lutego 2014 roku w meczu z SV Kapfenberg (wyg. 2:0). Pierwszą bramkę zawodnik ten zdobył 7 marca 2014 roku w zremisowanym 2:2 spotkaniu przeciwko First Vienna FC, zaliczając dublet. Ostatecznie dla SCR Altach Libijczyk rozegrał 60 meczy, w których strzelił 10 bramek.
New York City.
Tajouri-Shradi podpisał kontrakt z New York City 12 stycznia 2018 roku. Debiut dla tego klubu zaliczył on 5 marca 2018 roku w wygranym 0:2 spotkaniu przeciwko Sporting Kansas City. Pierwszego gola piłkarz ten strzelił 17 marca 2018 roku w meczu z Orlando City SC (wyg. 2:0). Do 27 marca 2021 roku dla New York City Libijczyk wystąpił w 71 meczach, zdobywając 22 bramki.
Sukcesy.
"Sukcesy klubowe:"

</doc>
<doc id="5052079" url="https://pl.wikipedia.org/wiki?curid=5052079" title="Ali Hamid El-Aila">
Ali Hamid El-Aila

Ali Hamid El-Aila (arab. علي حامد الأيلا) – libijski kolarz, olimpijczyk.
El-Aila wystąpił na Letnich Igrzyskach Olimpijskich 1980 w dwóch konkurencjach kolarstwa szosowego. Wystartował w wyścigu indywidualnym ze startu wspólnego, którego nie ukończył. W drużynowej jeździe na czas zajął wraz z kolegami z reprezentacji 21. miejsce wśród 23 zespołów, osiągając wynik 2:24:48,2 (skład reprezentacji: Ali Hamid El-Aila, Mohamed El-Kamaa, Nuri Kaheil, Khalid Shebani).

</doc>
<doc id="5052085" url="https://pl.wikipedia.org/wiki?curid=5052085" title="Nuri Kaheil">
Nuri Kaheil

Nuri Kaheil (arab. نوري كحيل) – libijski kolarz, olimpijczyk.
Kaheil wystąpił na Letnich Igrzyskach Olimpijskich 1980 w dwóch konkurencjach kolarstwa szosowego. Wystartował w wyścigu indywidualnym ze startu wspólnego, którego nie ukończył. W drużynowej jeździe na czas zajął wraz z kolegami z reprezentacji 21. miejsce wśród 23 zespołów, osiągając wynik 2:24:48,2 (skład reprezentacji: Ali Hamid El-Aila, Mohamed El-Kamaa, Nuri Kaheil, Khalid Shebani).

</doc>
<doc id="5052088" url="https://pl.wikipedia.org/wiki?curid=5052088" title="Mohamed Ganfud">
Mohamed Ganfud

Mohamed Ganfud (arab. محمد قـنفـود) – libijski kolarz, olimpijczyk.
Ganfud wystąpił na Letnich Igrzyskach Olimpijskich 1980 w jednej konkurencji kolarstwa szosowego. Wystartował w wyścigu indywidualnym ze startu wspólnego, którego nie ukończył.

</doc>
<doc id="5052089" url="https://pl.wikipedia.org/wiki?curid=5052089" title="Mohamed El-Kamaa">
Mohamed El-Kamaa

Mohamed El-Kamaa (arab. محمد الكما) – libijski kolarz, olimpijczyk.
El-Kamaa wystąpił na Letnich Igrzyskach Olimpijskich 1980 w jednej konkurencji kolarstwa szosowego. W drużynowej jeździe na czas zajął wraz z kolegami z reprezentacji 21. miejsce wśród 23 zespołów, osiągając wynik 2:24:48,2 (skład reprezentacji: Ali Hamid El-Aila, Mohamed El-Kamaa, Nuri Kaheil, Khalid Shebani).

</doc>
<doc id="5052093" url="https://pl.wikipedia.org/wiki?curid=5052093" title="Beir Gzir">
Beir Gzir

Beir Gzir (بير جزر) – libijski kuter rakietowy z lat 80. XX wieku, jedna z 10 zamówionych przez Libię jednostek typu "La Combattante IIG". Okręt został zwodowany 22 stycznia 1980 roku we francuskiej stoczni CMN w Cherbourgu, a do służby w marynarce wojennej Libii wszedł 4 marca 1982 roku. W 1983 roku nazwę jednostki zmieniono na „Shehab” (شهاب). Jednostka, oznaczona numerami taktycznymi P519 i 522, została uszkodzona w wyniku ataku samolotów NATO w maju 2011 roku i została porzucona.
Projekt i budowa.
Kutry rakietowe typu "La Combattante IIG" zostały zamówione przez Libię we Francji w maju 1977 roku. Łączna wartość kontraktu opiewała na 300 mln £.
„Beir Gzir” zbudowany został w stoczni CMN w Cherbourgu. Stępkę okrętu położono 10 czerwca 1978 roku, a zwodowany został 22 stycznia 1980 roku.
Dane taktyczno-techniczne.
Okręt był kutrem rakietowym o długości całkowitej 49 metrów (46,2 metra między pionami), szerokości całkowitej 7,1 metra i zanurzeniu 2 metrów. Kadłub jednostki wykonano ze stali, zaś nadbudówkę ze stali stopowej. Wyporność standardowa wynosiła 258 ton, zaś pełna 311 ton. Okręt napędzany był przez cztery 20-cylindrowe silniki wysokoprężne MTU 20V 538 TB91 o łącznej mocy 11,29 MW (15 360 KM), poruszające poprzez wały napędowe czterema śrubami. Maksymalna prędkość jednostki wynosiła 39 węzłów. Zasięg wynosił 1600 Mm przy prędkości 15 węzłów lub 850 Mm przy prędkości 25 węzłów.
Uzbrojenie artyleryjskie jednostki składało się z umieszczonej na dziobie w wieży pojedynczej armaty uniwersalnej OTO Melara Compact kalibru 76 mm L/62. Masa pocisku wynosiła 6 kg, kąt podniesienia lufy 85°, donośność pozioma 16 000 metrów (12 000 metrów do celów powietrznych), a szybkostrzelność 85 strz./min. Prócz tego na rufie znajdowała się wieża z dwoma działkami przeciwlotniczymi Breda Compact kal. 40 mm L/70. Kąt podniesienia luf wynosił 85°, waga pocisku 0,96 kg, donośność 12 500 metrów w poziomie i 4000 metrów w pionie, zaś szybkostrzelność od 300 do 450 strz./min.
Uzbrojenie rakietowe stanowiły umieszczone za nadbudówką dwie podwójne wyrzutnie przeciwokrętowych pocisków rakietowych Otomat Mark 1 (okręt przenosił cztery rakiety). Pocisk rozwijał prędkość 0,9 Ma, masa głowicy bojowej wynosiła 210 kg, zaś maksymalny zasięg 80 km.
Wyposażenie radioelektroniczne obejmowało radar nawigacyjny Decca SMA 3 RM 20, radar dozoru ogólnego Thomson Triton II o zasięgu 33 km i radar kierowania ogniem Thomson Castor IIB o zasięgu 15 km, zintegrowany z systemem kierowania ogniem Thomson Vega II.
Załoga okrętu składała się z 27 oficerów, podoficerów i marynarzy.
Służba.
Przekazanie okrętu zamawiającemu zostało opóźnione z powodu embarga nałożonego przez Francję na Libię z powodu jej zbrojnej interwencji w Czadzie. „Beir Gzir” (بير جزر) został przyjęty do służby w marynarce wojennej Libii 4 marca 1982 roku. Jednostka otrzymała numer taktyczny P519. W 1983 roku nazwę okrętu zmieniono na „Shehab” (شهاب), a numer burtowy na 522. W drugiej połowie maja 2011 roku jednostka została uszkodzona w wyniku nalotów samolotów NATO na libijskie bazy w ramach operacji Odyssey Dawn i opuszczona.

</doc>
<doc id="5052096" url="https://pl.wikipedia.org/wiki?curid=5052096" title="Khalid Shebani">
Khalid Shebani

Khalid Shebani (arab. خالد شيباني) – libijski kolarz, olimpijczyk.
Shebani wystąpił na Letnich Igrzyskach Olimpijskich 1980 w jednej konkurencji kolarstwa szosowego i jednej konkurencji kolarstwa torowego. W drużynowej jeździe na czas na szosie zajął wraz z kolegami z reprezentacji 21. miejsce wśród 23 zespołów, osiągając wynik 2:24:48,2 (skład reprezentacji: Ali Hamid El-Aila, Mohamed El-Kamaa, Nuri Kaheil, Khalid Shebani). Na torze wystąpił w wyścigu na 1 km na czas, który zakończył na przedostatnim 17. miejscu, uzyskując rezultat 1:11,627.

</doc>
<doc id="5052104" url="https://pl.wikipedia.org/wiki?curid=5052104" title="Maria Rychterówna">
Maria Rychterówna



</doc>
<doc id="5052107" url="https://pl.wikipedia.org/wiki?curid=5052107" title="Fawzi Abdussalam">
Fawzi Abdussalam

Fawzi Abdussalam (arab. فوزي عبد السلام) – libijski kolarz, olimpijczyk.
Abdussalam wystąpił na Letnich Igrzyskach Olimpijskich 1980 w jednej konkurencji kolarstwa torowego – sprincie (był jednym z 15 startujących zawodników). W wyścigu eliminacyjnym poniósł porażkę z Antonem Tkáčem z Czechosłowacji. Przegrał również w pierwszej rundzie repasażów z Jamesem Josephem z Gujany. W finale repasażów poniósł porażkę z László Morczem z Węgier, lecz pokonał Johna Musę z Zimbabwe.

</doc>
<doc id="5052110" url="https://pl.wikipedia.org/wiki?curid=5052110" title="Malá Magura">
Malá Magura

Malá Magura (pol. Mała Magura) – niewielka, dobrze wyodrębniająca się grupa górska, o charakterze krótkiego pasma, w Górach Strażowskich w zachodniej Słowacji. Najwyższym szczytem jest usytuowana w północnej części pasma Magura (1141 m n.p.m.).
Położenie.
Malá Magura stanowi południowo-wschodnią część Gór Strażowskich. Na północy poprzez przełęcz Obšiar (776 m n.p.m.) łączy się z największą jednostką geomorfologiczną Gór Strażowskich, jaką jest Zliechovská hornatina. Od zachodu grupę ogranicza dolina Nitricy, tworząca niżej Kotlinę Rudniańską, zaś od wschodu Prievidzská kotlina - obie będące częściami Kotliny Górnonitrzańskiej.
Cała grupa znajduje się w granicach powiatu Prievidza.
Charakterystyka.
Krótkie, stosunkowo zwarte pasmo, biegnące od wspomnianej wyżej przełęczy Obšiar w kierunku południowo – południowo-wschodnim, ma długość ok. 13 km i szerokość maksymalną ok. 6,5 km. Od głównego grzbietu, w północnej części wysokiego i dość wyrównanego, w południowej niższego i rozdzielonego głęboką przełęczą Šutovské sedlo (529 m n.p.m.), odchodzą w obu kierunkach krótkie, masywne, często rozczłonkowane i rozdzielane głębokimi dolinkami grzbiety boczne. Spływające nimi potoki są dopływami Nitricy (po stronie zachodniej) i Nitry (po stronie wschodniej). Najwyższe wzniesienia grupy leżą głównym grzbiecie, są to (licząc od północy): Malá Magura (1101 m n.p.m.), Magura (1141 m n.p.m.), Boškovie laz (935 m n.p.m.). Na południe od przełęczy Šutovské sedlo (529 m n.p.m.) grzbiet zwęża się i szybko obniża, kończąc wzgórzami wysokości ok. 450 m n.p.m. na zachód od centrum Bojnic.
Geologia.
Prawie całe pasmo Małej Magury zbudowane jest ze skał magmowych (granity, granodioryty, w mniejszej części dioryty) i metamorficznych (gnejsy, łupki łyszczykowe i migmatyty). Jedynie masyw Temešskej skaly w północno-zachodniej części pasma zbudowany jest ze skał osadowych (wapieni, dolomitów i piaszczystych łupków). Z racji tej odmiennej budowy geologicznej geomorfologowie słowaccy zaliczają już ten masyw do jednostki Temešská vrchovina, włączanej do Zliechovskej hornatiny.
Przyroda i jej ochrona.
Prawie całe pasmo jest zalesione, jedynie w części południowo-zachodniej tereny rolnicze podchodzą prawie pod samo Šutovské sedlo. Północne stoki Temešskej skaly obejmuje rezerwat przyrody Temešská skala.

</doc>
<doc id="5052117" url="https://pl.wikipedia.org/wiki?curid=5052117" title="Alexander Neibaur">
Alexander Neibaur

Alexander Neibaur (ur. 8 stycznia 1808 w Ehrenbreitstein, zm. 15 grudnia 1883 w Salt Lake City) – amerykański lekarz, jedna z postaci we wczesnej historii Kościoła Jezusa Chrystusa Świętych w Dniach Ostatnich (mormonów).
Życiorys.
Urodził się w Ehrenbreitstein, od 1815 należącym do Królestwa Prus. Pochodził z rodziny żydowskiej, był synem Nathana Neibaura i Rebeki Peretz Samuel. Odebrał edukację religijną, miał zostać rabinem. Podjął studia na Uniwersytecie Berlińskim, kształcił się tam w zakresie dentystyki (1822-1825). W 1830 wyemigrował do Wielkiej Brytanii, osiadł w Preston w hrabstwie Lancashire, gdzie otworzył własną praktykę dentystyczną. Zetknął się z niedawno zorganizowanym Kościołem Jezusa Chrystusa Świętych w Dniach Ostatnich, został ostatecznie członkiem tej wspólnoty religijnej. Ochrzczony został 9 kwietnia 1838 przez Isaaca Russella. Wyjechał następnie do Stanów Zjednoczonych, do Nauvoo, ówczesnego centrum ruchu świętych w dniach ostatnich dotarł 18 kwietnia 1841. Pracował przy budowie świątyni mormońskiej w tym mieście. Wyświęcony na starszego przez Willarda Richardsa, 18 stycznia 1843, na siedemdziesiątego wyświęcony już w kolejnym roku. Dołączył do fali mormońskiej migracji na zachód, do doliny Wielkiego Jeziora Słonego dotarł 24 września 1848.
Zmarł w Salt Lake City. Był pierwszym żydowskim konwertytą, który przeszedł na mormonizm. Jego wnukiem był historyk i językoznawca Hugh Nibley, jeden z czołowych przedstawicieli mormońskiej apologetyki.

</doc>
<doc id="5052123" url="https://pl.wikipedia.org/wiki?curid=5052123" title="Władysława Zielińska">
Władysława Zielińska

Władysława Zielińska (ps. Dzidka; ur. 4 czerwca 1927 we Lwowie, zm. 23 maja 1996 w Gdańsku) – lekarz internista, pracownik naukowy Akademii Medycznej w Gdańsku, żona prof. Jana Ruszela, laryngologa, pracownika AMG.
Życiorys.
W 1954 roku ukończyła kierunek lekarski na Akademii Medycznej w Gdańsku. W 1953 roku, jeszcze przed ukończeniem studiów, zatrudniona została w Klinice Chorób Zakaźnych AMG. W roku 1958 uzyskała specjalizację I stopnia, a w 1964 II stopnia. W 1961 roku otrzymała stopień naukowy doktora nauk medycznych. W 1978 r. została doktorem habilitowanym. Zakres badań naukowych W. Zielińskiej obejmował zagadnienia dotyczące wirusowego zapalenia wątroby, problemy nowotworów wątroby związane z zakażeniami wirusem B i C, marskości wątroby. Jej dorobek naukowy składa się z ponad stu pięćdziesięciu prac badawczych.
Od 1987 roku pełniła funkcję kierownika Kliniki Chorób Zakaźnych. W latach 1989–1990 była wicedyrektorem Instytutu Chorób Wewnętrznych. Dążeniem Władysławy Zielińskiej była modernizacja kliniki. Wprowadziła do badań diagnostycznych nowoczesną metodologię. Zorganizowała Oddział Intensywnej Opieki Medycznej dla zakaźnie chorych i punkt szczepień interwencyjnych. Zainicjowała powołanie pracowni ultrasonografii i endoskopową.
Władysława Zielińska zasłynęła jako prekursorka walki z chorobą AIDS w Polsce. W 1989 roku opracowała Gdański Program Walki z AIDS i uruchomiła pierwsze krajowe Centrum Diagnostyczno-Kliniczne HIV/AIDS. Rok później z jej inicjatywy powołano w Areszcie Śledczym w Gdańsku pierwszy w Polsce oddział dla osadzonych zakażonych wirusem HIV. W 1992 roku była współzałożycielką Polskiego Towarzystwa Naukowego AIDS. W latach 1995–1998 pełniła funkcję konsultanta regionalnego w dziedzinie chorób zakaźnych oraz pełnomocnika wojewody gdańskiego i rektora AMG do spraw AIDS. Umarła nagle 23 maja 1996 roku. Pochowana została na Cmentarzu Srebrzysko w Gdańsku.

</doc>
<doc id="5052124" url="https://pl.wikipedia.org/wiki?curid=5052124" title="Marzena Nieczuja-Urbańska">
Marzena Nieczuja-Urbańska

Marzena Nieczuja-Urbańska – polska aktorka teatralna, telewizyjna i filmowa; reżyserka i pierwsza w Polsce pieśniarka fado.
Zajmuje się ponadwo edukacją teatralną i dramową. Pracuje z młodzieżą w Teatrze Nauczania Wybrzeżak, a także prowadzi teatr "Medium", działający przy Starogardzkim Centrum Kultury oraz warsztaty dla młodzieży.
Jest laureatką kilku nagród, w tym Nagrody Marszałka Województwa Pomorskiego, przyznanej dwukrotnie: w 2004 r. za recital pieśni Fado, a w 2016 Nagrody Specjalnej za książkę „Teatr... jest całym moim życiem. Opowieść o Ryszardzie Majorze”.
Biografia.
W 1984 r. ukończyła Studium Aktorskie przy Teatrze Wybrzeże. W latach 1984-1987 grała na deskach Teatru im. Siemaszkowej w Rzeszowie. Następnie przeniosła się do Teatru Wybrzeże, gdzie występuje od 1987 roku. Współpracowała także z Teatrem im. Juliusza Osterwy w Gorzowie Wielkopolskim.
9 października 2003 na Scenie Kameralnej Teatru Wybrzeże miał premierę jej recital pieśni „Fado”, w którym po raz pierwszy teksty fado zostały zaśpiewane w języku polskim (tłumaczenia dokonał Tomasz Olszewski). W spektaklu „Fado – wieczór drugi” (premiera 16 kwietnia 2005), Nieczuja-Urbańska śpiewała już teksty napisane od początku po polsku teksty autorstwa Janusza Kukuły (dyrektora Teatru Polskiego Radia). Do kolejnego recitalu, „Fatum”, mającego premierę w 3 lipca 2010 na deskach Sceny Letniej Teatru Wybrzeże, teksty pisali Janusz Kukuła, Szymon Jachimek, Zofia Beszczyńska i Joanna Dziedziul. Jej głos opisany został jako „mocny, głęboki, z lekką chrypką, naturalnie emitowany, o dużych walorach ekspresyjnych”.

</doc>
<doc id="5052126" url="https://pl.wikipedia.org/wiki?curid=5052126" title="Queer Palm">
Queer Palm

Queer Palm, również Queerowa Palma – nagroda dla filmów poruszających tematykę LGBT oraz tożsamości płciowej, przyznawana na Festiwalu Filmowym w Cannes jako nagroda pozakonkursowa.
Otrzymują ją filmy fabularne, dokumentalne i krótkometrażowe, nominowane lub zgłoszone w ramach oficjalnej selekcji, Un Certain Regard, Tygodnia Krytyki, Directors 'Fortnight i sekcji ACID. W przypadku filmów krótkometrażowych nagroda ma swoją własną nazwę, "Queer Palm du court métrage" (dosł. Queer Palm filmu krótkometrażowego). Obie Palmy rozdaje specjalnie wyselekcjonowane do tego jury.
Razem z Teddy Award, wręczanym na MFF w Berlinie oraz Queer Lion, wręczanym na MFF w Wenecji, Queer Palm to jedna z głównych i najważniejszych nagród przeznaczonych specjalnie dla filmów LGBT.
Historia.
Nagroda została ustanowiona w maju 2010, przez francuskiego dziennikarza, Franck'a Finance-Madureir'a. Zainspirowało go Teddy Award, wyróżnienie wręczane od 1987 roku na Międzynarodowym Festiwalu Filmowym w Berlinie. Queer Palm jest sponsorowana przez Oliviera Ducastela i Jacques’a Martineau, francuskich reżyserów i scenarzystów.
Filmy pełnometrażowe.
Laureaci są wyróżnieni pogrubioną czcionką na złotym tle.
Filmy krótkometrażowe.
Laureaci są wyróżnieni pogrubioną czcionką na złotym tle.
Skład Jury.
2020-2029.
Nagrody nie przyznano z powodu pandemii koronawirusa

</doc>
<doc id="5052132" url="https://pl.wikipedia.org/wiki?curid=5052132" title="PVV">
PVV



</doc>
<doc id="5052135" url="https://pl.wikipedia.org/wiki?curid=5052135" title="Negoro-shū">
Negoro-shū

 – zakon mnichów-wojowników, zamieszkałymi na terenie świątyni Negoro-ji w japońskiej prowincji Kii. Słynęli z umiejętności posługiwania się bronią palną, a także z bardziej tradycyjnej broni mnichów, takiej jak naginata. Pod koniec XVI w., u schyłku okresu Sengoku, Negoro-ji, wraz z wieloma innymi wojowniczymi klasztorami zostało oblężone wskutek czego w 1585 r. świątynia została doszczętnie spalona przez wojska Toyotomiego Hideyoshiego.
Mnisi z Negoro-ji byli czcicielami sekty Shingi, opartej na japońskim buddyźmie Shingon oraz sprzymierzeńcami mnichów z innych sekt, takich jak Ikkō-ikki. Byli także poplecznikami Tokugawy Ieyasu, będącym głównym przeciwnikiem Toyotomiego Hideyoshiego. Pomagali swoim sojusznikom w licznych bitwach, w tym w oblężeniu Ishiyamy Hongan-ji, głównej bazy Ikkō-ikki. Szacuje się, że w czasie oblężenia w 1585 r. ich świątynia liczyła od 30 do 50 tys. członków, mimo że wielu zdołało przed nim uciec i szukając schronienia w zamku Ōta, należącego do grupy najemników Saiga Ikki. Po oblężeniu, 25 ocalałych dołączyło do armii Tokugawy Ieyasu, tworząc zarazem trzon jego oddziałów strzelców – ashigaru.
Informacji o codziennym życiu mnichów dostarczył ksiądz Gaspar Vilela, będącym portugalskim jezuitą i misjonarzem, wizytującym w świątyni. Porównał ich do Rycerzy Maltańskich, nazywając oddanymi wojownikami, gotowymi poświęcić wszystko w walce za wiarę. Zwrócił przy tym uwagę na fakt, że mnisi z Negoro-ji, skupiali więcej uwagi na ćwiczeniach wojskowych, aniżeli modlitwach, a wielu z nich nawet nie składało ślubów zakonnych. Gaspar był pod wrażeniem ich umiejętności w walce, codziennych, wyczerpujących treningów oraz wysokiej jakości wykonania ich broni i zbroi. Mnisi ci nie tylko sprawnie posługiwali się arkebuzami, ale także byli jednymi z najlepszych rusznikarzy w kraju i znakomitymi rzemieślnikami specjalizującymi się w wyrobie strzał. Swoje zwycięstwa militarne świętowali oddając się wielu rzeczom i czynnościom, których religia powinna im zabraniać, takich jak wino, kobiety i śpiew.

</doc>
<doc id="5052142" url="https://pl.wikipedia.org/wiki?curid=5052142" title="Hotel Terrassen w Szczecinie">
Hotel Terrassen w Szczecinie

Hotel Terrassen (niem. "Terrassen-Hotel") – hotel, który znajdował się na narożniku dzisiejszych ulic Nabrzeże Wieleckie i Panieńskiej, u stóp Wałów Chrobrego, na osiedlu Stare Miasto, w dzielnicy Śródmieście. Zniszczony w czasie II wojny światowej.
Historia.
Projekt kamienicy hotelu stworzył w 1904 r. architekt Friedrich Liebergessel na zamówienie mistrza murarskiego Edmunda Karla. Z uwagi na podmokły teren budowniczowie zmuszeni byli wzmocnić fundamenty kamienicy betonowym palowaniem. W 1905 r. hotel otrzymał adres Bollwerk 1 i został oddany do użytku. Pokoje wyposażono w instalację elektryczną, centralne ogrzewanie oraz we własne łazienki z ciepłą wodą. Poza pokojami w budynku znajdowała się restauracja, a na parterze punkty usługowe. W reklamach hotelu podkreślano bliskość przystanku tramwajowego i przystani promów kursujących do Rugii czy Świnoujścia.
Obiekt wielokrotnie zmieniał właścicieli, a ostatnim z nich był Heinrich Rahn, który prowadził hotel do 1942 r. W tym roku pomieszczenia hotelowe przeznaczono na dom dla marynarzy „Hakenterrasse” oraz na siedzibę kilku konsulatów. Hotel został zniszczony w czasie II wojny światowej. Na fotografii z 1947 r. widoczny jest jedynie częściowo zachowany parter i pręty zbrojeniowe wyższych pięter.
Na miejscu kamienicy powstała jezdnia Nabrzeża Wieleckiego i trawnik pod wiaduktami Trasy Zamkowej. W 2020 r. miasto Szczecin ogłosiło plan budowy parkingu wielopoziomowego, który miałby stanąć częściowo na parceli dawnego hotelu Terrassen. Początkowo zakładano zakończenie prac budowlanych w 2022 r., jednak z powodu konieczności wprowadzenia zmian w projekcie realizację odłożono w czasie.

</doc>
<doc id="5052149" url="https://pl.wikipedia.org/wiki?curid=5052149" title="Heber C. Kimball">
Heber C. Kimball

Heber Chase Kimball (ur. 14 czerwca 1801 w Sheldon, zm. 22 czerwca 1868 w Salt Lake City) – amerykański przywódca religijny i polityk.
Życiorys.
Urodził się w Sheldon w stanie Vermont, jako syn Solomona Farnhama Kimballa i Anny Spaulding. Odebrał jedynie bardzo ograniczoną formalną edukację.
Początkowo baptysta. Zetknął się z niedawno zorganizowanym Kościołem Jezusa Chrystusa Świętych w Dniach Ostatnich, został ostatecznie członkiem tej wspólnoty religijnej. Ochrzczony został przez Alpheusa Gifforda, 15 kwietnia 1832, w tym samym roku wyświęcony na starszego przez Josepha Younga. Wraz ze współwyznawcami wyemigrował do Kirtland, brał udział w ekspedycji do Missouri w 1834. Wybrany w skład i wyświęcony jako członek Kworum Dwunastu Apostołów przez tak zwanych "trzech świadków" Księgi Mormona w lutym 1835. Zaangażowany w działalność misyjną młodego Kościoła, brał udział w misji Kworum Dwunastu na wschodzie Stanów Zjednoczonych (1835), w stanach wschodnich służył na misji również w kolejnym roku. Posiadacz udziałów w Kirtland Safety Society. Przewodniczył pierwszej mormońskiej misji do Wielkiej Brytanii (1837–1838). Nadzorował emigrację mormonów z Missouri, współpracując w tym zakresie z Brighamem Youngiem. Ponownie wysłany na Wyspy Brytyjskie, spędził tam kolejne dwa lata (1839–1841) na misji, wraz z innymi apostołami. Po powrocie do kraju osiadł w Nauvoo, nowym centrum Kościoła. Zasiadał w radzie miejskiej tegoż miasta (1841–1845). Ponownie odbył misję we wschodnich stanach (1843), pracował przy budowie świątyni mormońskiej w Nauvoo. Włączony do Rady Pięćdziesięciu 11 marca 1844. Dołączył do fali mormońskiej migracji do Iowa. Wkrótce potem zaś do fali mormońskiej migracji na zachód, był częścią pierwszej grupy, która wyruszyła w podróż do doliny Wielkiego Jeziora Słonego. Na miejsce dotarł w lipcu 1847. Poparty jako pierwszy doradca w Pierwszym Prezydium w grudniu 1847, zasiadał w tym gremium aż do śmierci. Pełnił funkcję zastępcy gubernatora stanu Deseret. Zasiadał w parlamencie Terytorium Utah między 1851 a 1858.
Zmarł w Salt Lake City, na skutek obrażeń odniesionych w wypadku powozu. Jego pogrzeb zgromadził największy tłum w historii terytorium Utah.
Podobnie jak wielu ówczesnych przywódców mormońskich praktykował poligamię, poślubił łącznie 43 kobiety, doczekał się z nimi 65 dzieci, jak również przynajmniej 300 wnuków. Poligamię uznawał za religijny obowiązek. Przez wiele lat (od 1823) związany z wolnomularstwem, był między innymi członkiem loży w Nauvoo.
Jeden z wnuków Kimballa, Spencer W. Kimball był prezydentem Kościoła od 1973 do 1985. Jeden z jego praprawnuków, Quentin L. Cook od 2007 wchodzi w skład Kworum Dwunastu Apostołów. Imię Heber jest często spotykanym imieniem męskim pośród mieszkańców Utah, choć szczyt jego popularności odnotowano w 1913. Pojawia się również, z uwagi na swój związek z Kimballem, w rankingach popularnych mormońskich imion. Występuje także (w zapisie Epere) wśród wyznających mormonizm Maorysów. Heber City, siedziba administracyjna hrabstwa Wasatch, zostało nazwane na cześć Kimballa. Jego portret znalazł się wśród obrazów zdobiących pokój celestialny pierwszej świątyni mormońskiej w Nauvoo.

</doc>
<doc id="5052151" url="https://pl.wikipedia.org/wiki?curid=5052151" title="Kamienka (sielsowiet Zawadskaja Słabada)">
Kamienka (sielsowiet Zawadskaja Słabada)

Kamienka (; ) – wieś na Białorusi, w obwodzie mohylewskim, w rejonie mohylewskim, w sielsowiecie Zawadskaja Słabada, nad Arlanką.

</doc>
<doc id="5052152" url="https://pl.wikipedia.org/wiki?curid=5052152" title="Kornelius Burgund">
Kornelius Burgund

Kornelius Burgund (ur. 31 sierpnia 1771 we Wrocławiu, zm. 11 października 1825 w Braniewie) – niemiecki duchowny katolicki, norbertanin, pedagog, pierwszy i wieloletni dyrektor Seminarium Nauczycielskiego w Braniewie.
Życiorys.
Kornelius Burgund urodził się w 1771 roku we Wrocławiu. W 1791 roku wstąpił do zakonu norbertanów, opartego na regule św. Augustyna z Hippony. W 1795 przyjął święcenia kapłańskie. Po wystąpieniu z zakonu, w 1801 roku rozpoczyna studia pedagogiczne w Berlinie. Podróżował po Europie w celu zapoznawania się z systemem nauczania w gimnazjach na Śląsku, w Saksonii i w Marchii. 
W 1804 roku został dyrektorem seminarium nauczycielskiego w Łowiczu, który po drugim rozbiorze Polski znalazł się pod panowanie Prus. Jako rektor seminarium nauczycielskiego w Łowiczu przedstawił koncepcję szkoły niedzielnej oraz określił jej przeznaczenie. Początek zajęć szkoły niedzielnej dla uczniów wyznaczył już na godzinę 4.00 w semestrze letnim oraz na 5.00 w semestrze zimowym. Zajęcia trwały do godziny 21.00. Program zajęć przewidywał m.in. ok. 6-8 godzin lekcji, trzy godziny pracy własnej, prace w ogrodzie, zajęcia w „szkółce wzorowej”, posiłki, krótki odpoczynek i czas na higienę osobistą. Burgund był też autorem wielu projektów i memoriałów w sprawach organizacji szkolnictwa elementarnego oraz zawodowego na terenie Księstwa Warszawskiego.
Kornelius Burgund w swoim wystąpieniem do Izby Edukacyjnej usiłował przekonać władze pruskie o potrzebie kształcenia dziewcząt w miastach, takie podejście służyć miało wychowaniu użytecznych dla społeczeństwa obywateli. 27 lutego 1808 przedstawił projekt wzorcowej szkoły miejskiej pt. "Projekt względem urządzenia seminarium nauczycielskiego w Łowiczu". Nie uważał, żeby nauka prowadzona w systemie koedukacyjnym niosła ze sobą niebezpieczeństwo zepsucia moralnego. 
Na prośbę Izby Edukacyjnej, Burgund przedstawił bardziej szczegółowe uwagi dotyczące urządzenia szkół miejskich. W jego projekcie szkoły niedzielne były przeznaczone dla młodzieży powyżej 14 roku życia, ponieważ był to wiek, w którym zwykle opuszczała ona szkołę i szła do pracy.
Po przeniesieniu przez władze pruskie do Braniewa zorganizował braniewski oddział królewieckiej organizacji Tugendbund (Związek Cnoty), kładącej nacisk na rozwój fizyczny i szkolenie wojskowe. Gdy związek pod naciskiem Napoleona rozstał rozwiązany, został współzałożycielem i pierwszym dyrektorem Seminarium Nauczycielskiego w Braniewie, które zostało otwarte 2 lipca 1811 roku. Choć szkoła miała charakter katolicki, Burgund starał się w niej wcielać idee rozwiązanego Tugendbundu.
Kornelius Burgund był również twórcą i redaktorem pierwszej gazety warmińskiej „Braunsberger Wochenblatt”, która była redagowana w duchu oświecenia. Pierwszy jej numer ukazał się 1 czerwca 1809 roku. Czasopismo to utrzymało się na rynku niestety tylko przez dwa lata.
Kornelius Burgund zmarł w wieku 54 lat w Braniewie. Odmówiono mu jednak pochówku na cmentarzu kościelnym, gdyż mimo święceń kapłańskich po opuszczeniu życia zakonnego wstąpił w związek małżeński. Rząd pruski wytoczył o to proces proboszczowi braniewskiego kościoła św. Katarzyny, ks. Schröterowi, oskarżając go o naruszenie pokoju religijnego. Proces ten ostatecznie wygrał proboszcz, co świadczyło o niezawisłości sądu od rządu w państwie pruskim.

</doc>
<doc id="5052153" url="https://pl.wikipedia.org/wiki?curid=5052153" title="Ladislav Deák">
Ladislav Deák

Ladislav Deák (ur. 13 stycznia 1931 w Markovcach, zm. 15 listopada 2011 w Bratysławie) – słowacki historyk, specjalista od historii Europy Środkowej i Bałkanów w okresie międzywojennym.
W 1957 r. ukończył studia na Wydziale Filozoficznym Uniwersytetu Komeńskiego. Najpierw pracował jako nauczyciel, od 1962 r. jako historyk w Instytucie Historii Krajów Socjalistycznych Słowackiej Akademii Nauk.
Jego dorobek obejmuje 15 publikacji książkowych, autorskich bądź współtworzonych.
Pośmiertnie, w 2012 r., został odznaczony Orderem Ľudovíta Štúra I klasy za nadzwyczajne zasługi i całokształt działalności na rzecz rozwoju kultury, zwłaszcza w dziedzinie nauk historycznych.
Przypisy.
 
 

</doc>
<doc id="5052192" url="https://pl.wikipedia.org/wiki?curid=5052192" title="Stanisław Feliks Służewski">
Stanisław Feliks Służewski

Stanisław Feliks (Felicjan) Służewski herbu Łodzia (zm. przed 5 marca 1672 roku) – starosta horodelski od 1662 roku.
Podpisał "pacta conventa" Michała Korybuta Wiśniowieckiego w 1669 roku.

</doc>
<doc id="5052200" url="https://pl.wikipedia.org/wiki?curid=5052200" title="Jauhien Jabłonski">
Jauhien Jabłonski

Jauhien Uładzimirawicz Jabłonski (; ; ur. 10 maja 1995 w Czerwieniu) – białoruski piłkarz występujący na pozycji pomocnika w białoruskim klubie BATE Borysów oraz w reprezentacji Białorusi.
Kariera klubowa.
BATE Borysów.
W 2012 roku dołączył do akademii BATE Borysów. W 2014 roku został przesunięty do pierwszego zespołu. Zadebiutował 29 czerwca 2014 w meczu Wyszejszaja liha przeciwko Biełszyna Bobrujsk (1:2). Pierwszą bramkę zdobył 27 października 2014 w meczu ligowym przeciwko Tarpieda-BiełAZ Żodzino (2:2). 30 września 2014 zadebiutował w fazie grupowej Ligi Mistrzów w meczu przeciwko Athletic Bilbao (2:1).
Kariera reprezentacyjna.
Białoruś U-21.
W 2014 roku otrzymał powołanie do reprezentacji Białorusi U-21. Zadebiutował 25 stycznia 2014 w meczu towarzyskim przeciwko reprezentacji Kazachstanu U-21 (4:1). Pierwszą bramkę zdobył 19 stycznia 2015 w meczu towarzyskim przeciwko reprezentacji Finlandii U-21 (1:0).
Białoruś.
W 2019 roku otrzymał powołanie do reprezentacji Białorusi. Zadebiutował 6 września 2019 w meczu eliminacji do Mistrzostw Europy 2020 przeciwko reprezentacji Estonii (1:2). Pierwszą bramkę zdobył 14 października 2020 w meczu Ligi Narodów UEFA przeciwko reprezentacji Kazachstanu (2:0).

</doc>
<doc id="5052204" url="https://pl.wikipedia.org/wiki?curid=5052204" title="Izabela Bałucka">
Izabela Bałucka

Izabela Bałucka (ur. 15 lutego 1993 w Wieliczce) – polska siatkarka, grająca na pozycji środkowej. 
Sukcesy klubowe.
Akademickie Mistrzostwa Polski:
I liga:
Statystyki zawodniczki.
Rozgrywki ligowe.
Stan na dzień 28.03.2021

</doc>
<doc id="5052214" url="https://pl.wikipedia.org/wiki?curid=5052214" title="Barbora Bobuľová">
Barbora Bobuľová

Barbora Bobuľová (ur. 29 kwietnia 1974 w Martinie) – słowacka aktorka. Od 1995 roku mieszka i pracuje głównie we Włoszech.
Życie i kariera.
Po ukończeniu Narodowej Akademii Teatralnej w Bratysławie, Bobuľová przeniosła się do Włoch w 1995 roku. Zadebiutowała we włoskim filmie (), który został wybrany do reprezentowania Włoch na Festiwalu Filmowym w Cannes w 1997 roku.
Za rolę w filmie "" () z 2005 roku zdobyła nagrody David di Donatello w kategorii najlepszej aktorki, nagrodę Ciak d'oro oraz nagrodę publiczności dla najlepszej aktorki na w Pescarze. W 2006 roku otrzymała nagrodę Nastro Europeo na ceremonii Nastro d'Argento (Srebrna wstążka) od .
Bobuľová występowała także w filmach ', ', ', ', ' i ' (). Amerykańscy widzowie telewizyjni znają Bobuľovą z jej głównej roli w filmie ' () z serii Hallmark Hall of Fame, w którym gra Wandę, dziewczynę Erica Newby'ego. Występowała też we włoskich miniserialach ', ' i "Krzyżowcy" (, ). W 2008 roku Bobuľová zagrała z Shirley MacLaine w filmie '.
Oprócz ojczystego słowackiego Bobuľová zna języki czeski, włoski i angielski.

</doc>
<doc id="5052218" url="https://pl.wikipedia.org/wiki?curid=5052218" title="Thomas Hagen">
Thomas Hagen

Thomas Hagen (ur. 5 lipca 1950 w Wettingen) – szwajcarski bobsleista, olimpijczyk.
W 1973 zdobył we włoskiej miejscowości Breuil-Cervinia srebrny medal mistrzostw Europy w bobslejach w konkurencji czwórek. Podczas zimowych igrzysk olimpijskich w Innsbrucku (1976) wystąpił w dwóch konkurencjach zawodów bobslejowych: w dwójkach (osada SUI-II) zajął 10. miejsce, natomiast w czwórkach (osada SUI-I) – 9. miejsce. 

</doc>
<doc id="5052225" url="https://pl.wikipedia.org/wiki?curid=5052225" title="Parch rokitnikowy">
Parch rokitnikowy

Parch rokitnikowy – grzybowa choroba rokitnika zwyczajnego ("Hippophae rhamnoides") wywołana przez grzyb "Stigmina hippophaes". 
Choroba zazwyczaj ma charakter ogniskowy, jednak w sprzyjających patogenowi warunkach (ciepła i wilgotna pogoda) może wystąpić na dużą skalę i spowodować utratę nawet połowy plonu. Pod koniec czerwca i na początku lipca na owocach rokitnika pojawiają się ciemne, wyraźnie obrzeżone plamy, następnie tworzą się na nich zarodniki, a owoce ulegają nekrozie; czernieją i wysychają. Czarne plamy tworzą się także na liściach, na pędach natomiast następuje obrzęk kory. Grzyb zimuje na opadłych owocach i liściach. Dotknięte parchem rośliny przynoszą porażone owoce w następnym roku, a przy silnym porażeniu obumierają całe rośliny.

</doc>
<doc id="5052226" url="https://pl.wikipedia.org/wiki?curid=5052226" title="Silvia Rieger">
Silvia Rieger

Silvia Sabine Rieger (ur. 14 listopada 1970 w Hinte) – niemiecka lekkoatletka, płotkarka, trzykrotna medalistka mistrzostw Europy, dwukrotna olimpijka. Do czasu zjednoczenia Niemiec reprezentowała RFN.
Kariera sportowa.
Specjalizowała się w biegu na 400 metrów przez płotki, choć sukcesy odnosiła również w sztafecie 4 × 400 metrów. Na mistrzostwach Europy juniorów w 1987 w Birmingham zdobyła złoty medal w biegu na 400 metrów przez płotki i srebrny medal w sztafecie 4 × 400 metrów. Zdobyła brązowy medal w biegu na 400 metrów przez płotki na mistrzostwach świata juniorów w 1988 w Greater Sudbury. Ponownie zwyciężyła w tej konkurencji, a także zdobyła brązowy medal w sztafecie 4 × 400 metrów na mistrzostwach Europy juniorów w 1989 w Varaždinie. Odpadła w półfinale biegu na 400 metrów przez płotki na mistrzostwach Europy w 1990 w Splicie.
Już jako reprezentantka zjednoczonych Niemiec wystąpiła na igrzyskach olimpijskich w 1992 w Barcelonie, gdzie odpadła w eliminacjach biegu na 400 metrów przez płotki. Na mistrzostwach świata w 1993 w Stuttgarcie odpadła w półfinale tej konkurencji.
Zdobyła srebrny medal w biegu na 400 metrów przez płotki na mistrzostwach Europy w 1994 w Helsinkach, przegrywając jedynie z Sally Gunnell z Wielkiej Brytanii, a wyprzedzając Annę Knoroz z Rosji. Zajęła 2. miejsce na tym dystansie w zawodach pucharu świata w 1994 w Londynie, również za Gunnell, a przed Knoroz. Zajęła 6. miejsce w tej konkurencji na mistrzostwach świata w 1995 w Göteborgu i 8. miejsce na igrzyskach olimpijskich w 1996 w Atlancie, a także odpadła w półfinale na mistrzostwach świata w 1997 w Atenach.
Zwyciężyła w sztafecie 4 × 400 metrów (która biegła w składzie: Anke Feller, Uta Rohländer, Rieger i Grit Breuer) oraz zdobyła brązowy medal w biegu na 400 metrów przez płotki (wyprzedziły ją Ionela Târlea z Rumunii i Tetiana Tereszczuk-Antipowa z Ukrainy) na mistrzostwach Europy w 1998 w Budapeszcie. Zajęła 5. miejsce w biegu na 400 metrów przez płotki w zawodach pucharu świata w 1998 w Johannesburgu.
Odnosiła sukcesy w pucharze Europy. Zwyciężyła w biegu na 400 metrów przez płotki w 1999, zajęła 2. miejsca w 1996 i 1997 oraz 3. miejsce w 1998.
Rieger była mistrzynią RFN, a później Niemiec w biegu na 400 metrów przez płotki w latach 1990, 1993 i 1999–1999, wicemistrzynią na tym dystansie w 1991, 1992, 1994 i 1995 oraz brązową medalistką w 1987. W hali była wicemistrzynią Niemiec w biegu na 400 metrów w 1995.
Rekordy życiowe.
Rekordy życiowe Rieger:

</doc>
<doc id="5052228" url="https://pl.wikipedia.org/wiki?curid=5052228" title="Fritz Lüdi">
Fritz Lüdi

Fritz Lüdi (ur. 1 kwietnia 1936 w Uster) – szwajcarski bobsleista, dwukrotny olimpijczyk.
Podczas zimowych igrzysk olimpijskich w Innsbrucku (1964) zajął 10. miejsce w bobslejowej konkurencji czwórek (osada SUI-1), natomiast podczas zimowych igrzysk olimpijskich w Innsbrucku (1976) wystąpił w dwóch konkurencjach zawodów bobslejowych: w dwójkach (osada SUI-II) zajął 10. miejsce, natomiast w czwórkach (osada SUI-I) – 9. miejsce. 
Trzykrotny medalista mistrzostw świata w bobslejach w konkurencji dwójek: srebrny (Sankt Moritz 1977) oraz dwukrotnie brązowy (Sankt Moritz 1974, Cervinia 1975). 
Dwukrotny medalista mistrzostw Europy w bobslejach: srebrny (Cervinia 1973 – w konkurencji czwórek) oraz brązowy (Sankt Moritz 1976 – w konkurencji dwójek). 

</doc>
<doc id="5052235" url="https://pl.wikipedia.org/wiki?curid=5052235" title="Stigmina hippophaes">
Stigmina hippophaes

Stigmina hippophaes Žukov – gatunek grzybów z klasy "Dothideomycetes". Pasożytniczy grzyb mikroskopijny wywołujący u rokitnika zwyczajnego chorobę parch rokitnikowy. U ludzi powoduje grzybicę objawiająca się m.in. kruchością paznokci.
Systematyka i nazewnictwo.
Pozycja w klasyfikacji według Index Fungorum: "Pseudocercospora, Mycosphaerellaceae, Capnodiales, Dothideomycetidae, Dothideomycetes, Pezizomycotina, Ascomycota, Fungi". 
Po raz pierwszy zdiagnozował go Ateo Mikhailovich Žukov w 1979 r.
Według Index Fungorum rodzaj "Stigmina" to synonim rodzaju "Pseudocercospora". Nazwa "Stigmina" to tymczasowa nazwa gatunków, u których znana jest tylko anamorfa.

</doc>
<doc id="5052237" url="https://pl.wikipedia.org/wiki?curid=5052237" title="Idhan Murzuk">
Idhan Murzuk

Idhan Murzuk (arab. أدهان مرزق, Idhān Murzuq) – pustynia piaszczysta w obszarze Sahary w północnej Afryce, w południowo-zachodniej Libii.
Opis.
Idhan Murzuk to erg w obszarze Sahary w północnej Afryce w południowo-zachodniej części Libii. Panuje tu skrajnie suchy klimat zwrotnikowy o bardzo niskiej wilgotności powietrza. Maksymalne temperatury najcieplejszego miesiąca dochodzą do 40 °C i więcej stopni. 
Pustynia zajmuje powierzchnię 80 tys. km² i charakteryzuje się występowaniem olbrzymich wydm. Jest to największy obszar wydmowy na Saharze. Występują tu wydmy podłużne o długości 10–15 m i szerokości 1,3–1,5 km. 
Szacuje się, że piasek Idhan Murzuk istniał już w okresie plejstocenu i powstał w trzeciorzędzie. Wydmy uformowały się na dnie dawnego jeziora we wczesnym czwartorzędzie.
Występują tu liczne oazy.

</doc>
<doc id="5052240" url="https://pl.wikipedia.org/wiki?curid=5052240" title="Jeannine Gmelin">
Jeannine Gmelin

Jeannine Gmelin (ur. 20 czerwca 1990 w Uster) – szwajcarska wioślarka, olimpijka. 
Podczas letnich igrzysk olimpijskich w Rio de Janeiro (2016) awansowała do finału konkurencji wioślarskich jedynek kobiet, w którym zajęła 5. miejsce. 
Dwukrotna medalistka wioślarskich mistrzostw świata w konkurencji jedynek: złota (Sarasota 2017) oraz srebrna (Płowdiw 2018). 
Trzykrotna medalistka wioślarskich mistrzostw Europy w konkurencji jedynek: złota (Glasgow 2018) oraz dwukrotnie srebrna (Poznań 2015, Lucerna 2019).

</doc>
<doc id="5052243" url="https://pl.wikipedia.org/wiki?curid=5052243" title="Alejniki">
Alejniki

Alejniki (; ) – chutor na Białorusi, w obwodzie witebskim, w rejonie miorskim, w sielsowiecie Przedbrodzie.
Dawniej używana nazwa – Olejniki.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś a następnie zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja, a następnie w gminie Przebrodzie.
Według Powszechnego Spisu Ludności z 1921 roku zamieszkiwało tu 16 osób, wszystkie były wyznania staroobrzędowego i zadeklarowały białoruską przynależność narodową. Były tu 2 budynki mieszkalne. W 1931 w 2 domach zamieszkiwało 13 osób.
Wierni należeli do parafii rzymskokatolickiej i prawosławnej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.

</doc>
<doc id="5052247" url="https://pl.wikipedia.org/wiki?curid=5052247" title="Stigmina hyppophaes">
Stigmina hyppophaes



</doc>
<doc id="5052252" url="https://pl.wikipedia.org/wiki?curid=5052252" title="Babaryki (rejon miorski)">
Babaryki (rejon miorski)

Babaryki (; ) – wieś na Białorusi, w obwodzie witebskim, w rejonie miorskim, w sielsowiecie Powiacie.
Historia.
W czasach zaborów wieś w gminie Druja, w powiecie dzisieńskim, w guberni wileńskiej Imperium Rosyjskiego. W 1865 roku należała do dóbr Stajki, własność Miłoszów.
W latach 1921–1945 wieś leżała w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwały tu 174 osoby, wszystkie były wyznania rzymskokatolickiego. Jednocześnie 168 mieszkańców zadeklarowało polską przynależność narodową a 6 białoruską. Było tu 30 budynków mieszkalnych. W 1931 w 28 domach zamieszkiwało 172 osoby.
Wierni należeli do parafii rzymskokatolickiej i prawosławnej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.

</doc>
<doc id="5052278" url="https://pl.wikipedia.org/wiki?curid=5052278" title="Muchołówka">
Muchołówka



</doc>
<doc id="5052282" url="https://pl.wikipedia.org/wiki?curid=5052282" title="Ryszard Korczewski">
Ryszard Korczewski

Ryszard Korczewski – polski dyplomata, ambasador w Hiszpanii (1982–1986), konsul generalny w Stambule (ok. 1991–1992).
Życiorys.
Ryszard Korczewski był wieloletnim pracownikiem Ministerstwa Spraw Zagranicznych, gdzie pełnił m.in. funkcje dyrektora Gabinetu Ministra oraz Departamentu IV (lata 80.) czy naczelnika Wydziału Przywilejów i Immunitetów (lata 90.). Przebywał na placówkach w Paryżu, Bogocie, Madrycie (ambasador, 1982–1986) oraz Stambule (jako konsul generalny, ok. 1991–1992).

</doc>
<doc id="5052283" url="https://pl.wikipedia.org/wiki?curid=5052283" title="Heike Meißner">
Heike Meißner

Brigitte Heike Meißner, po mężu Morgenstern (ur. 29 stycznia 1970 w Dreźnie) – niemiecka lekkoatletka, płotkarka, również sprinterka i biegaczka średniodystansowa, medalistka halowych mistrzostw świata i mistrzostw Europy, trzykrotna olimpijka. Do czasu zjednoczenia Niemiec reprezentowała NRD.
Kariera sportowa.
Specjalizowała się w biegu na 400 metrów przez płotki, choć sukcesy odnosiła również w sztafecie 4 × 400 metrów i w biegu na 800 metrów. Na mistrzostwach Europy juniorów w 1989 w Varaždinie zdobyła złoty medal w sztafecie 4 × 400 metrów i brązowy medal w biegu na 400 metrów przez płotki.
Już jako reprezentantka zjednoczonych Niemiec zajęła 7. miejsce w biegu na 400 metrów przez płotki na mistrzostwach świata w 1991 w Tokio. Na igrzyskach olimpijskich w 1992 w Barcelonie zajęła 6. miejsce w sztafecie 4 × 400 metrów i odpadła w półfinale biegu na 400 metrów przez płotki, a na mistrzostwach świata w 1993 w Stuttgarcie zajęła 6. miejsce w sztafecie 4 × 400 metrów i odpadła w półfinale biegu na 400 metrów przez płotki. Zwyciężyła w biegu na 400 metrów przez płotki na uniwersjadzie w 1993 w Buffalo.
Zdobyła brązowy medal w sztafecie 4 × 400 metrów (która biegła w składzie: Karin Janke, Uta Rohländer, Meißner i Anja Rücker) oraz zajęła 4. miejsce w biegu na 400 metrów przez płotki na mistrzostwach Europy w 1994 w Helsinkach. Zajęła 2. miejsce w sztafecie 4 × 400 metrów w zawodach pucharu świata w 1994 w Londynie. Zajęła 4. miejsce w biegu na 400 metrów przez płotki na mistrzostwach świata w 1995 w Göteborgu. Ponownie zwyciężyła w tej konkurencji na uniwersjadzie w 1995 w Fukuoce.
Zajęła 5. miejsce w biegu na 400 metrów przez płotki na igrzyskach olimpijskich w 1996 w Atlancie. Zdobyła brązowy medal w sztafecie 4 × 400 metrów (w składzie: Rücker, Anke Feller, Meißner i Grit Breuer) na halowych mistrzostwach świata w 1997 w Paryżu.
W sezonach 1998 i 1999 startowała głównie w biegu na 800 metrów. Zajęła w nim 6. miejsce na mistrzostwach Europy w 1998 w Budapeszcie i 7. miejsce w zawodach pucharu świata w 1998 w Johannesburgu. Na światowych wojskowych igrzyskach sportowych w 1999 w Zagrzebiu zdobyła brązowy medal w tej konkurencji.
Odpadła w półfinale biegu na 400 metrów przez płotki na igrzyskach olimpijskich w 2000 w Sydney i w eliminacjach tej konkurencji na mistrzostwach świata w 2001 w Edmonton. Zdobyła srebrny medal na tym dystansie na mistrzostwach Europy w 2002 w Monachium, przegrywając jedynie z Ionelą Târleą z Rumunii, a wyprzedzając Annę Olichwierczuk z Polski. Zajęła 7. miejsca w tej konkurencji w pucharze świata w 2002 w Madrycie i na mistrzostwach świata w 2003 w Paryżu.
Odnosiła sukcesy w pucharze Europy. Zajęła 3. miejsca w biegu na 400 metrów przez płotki w 1991, 2001 i 2003.
Meißner była mistrzynią NRD w biegu na 400 metrów przez płotki w 1990, a po zjednoczeniu Niemiec mistrzynią tego kraju na tym dystansie w 1991, 1992, 1994 i 1995 oraz wicemistrzynią w 1993, 1998 i 2000. Była również wicemistrzynią Niemiec w biegu na 800 metrów w 1998 i brązową medalistką w 1999, a także mistrzynią w sztafecie 4 × 400 metrów w 1999 i 2000. W hali była mistrzynią Niemiec w biegu na 400 metrów w 1994 i w biegu na 800 metrów w 1995, 1997 i 1998.
Rekordy życiowe.
Rekordy życiowe Meißner:

</doc>
<doc id="5052286" url="https://pl.wikipedia.org/wiki?curid=5052286" title="Heike Meissner">
Heike Meissner



</doc>
<doc id="5052289" url="https://pl.wikipedia.org/wiki?curid=5052289" title="Ghadames (festiwal)">
Ghadames (festiwal)

Ghadames, "Międzynarodowy Festiwal Ghamades" (ar. مهرجان غدامس السياحي الدولي lub مهرجان غدامس السياحي, ang. Ghadames Festival lub International Ghadames Festival) – trzydniowy festiwal odbywający się w mieście Ghadamis na terenie Libii. Odbywa się on co roku w październiku lub w listopadzie.
Festiwal jest opisywany jako święto kultury i tradycji Tuaregów.
Opis.
Pierwszego dnia festiwalu odbywa się uroczyste rozpoczęcie, drugiego wystawy tradycyjnego rzemiosła, a następnie pokazy taneczno-muzyczne Tuaregów ubranych w tradycyjne stroje ludowe. Trzeci dzień uczestnicy spędzają na wyścigach na wielbłądach Mehari. W trakcie festiwalu organizowany jest również targ (ar. قودار).
Festiwal organizuje miasto Ghadamis oraz, od 2019 roku, miasto Bani Walid.
Jest on organizowany od 1994 roku; w 2020 roku pomimo pandemii COVID-19 odbyła się jego 26. edycja.

</doc>
<doc id="5052294" url="https://pl.wikipedia.org/wiki?curid=5052294" title="Bakiewicze">
Bakiewicze

Bakiewicze – dawna wieś. Tereny, na których leżała, znajdują się obecnie na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów wieś w gminie Druja, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do dóbr Konstantynowo, własność Teresy Guze.
W latach 1921–1945 wieś leżała w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwały tu 43 osoby, 31 były wyznania rzymskokatolickiego, a 12 prawosławnego. Jednocześnie 36 mieszkańców zadeklarowało polską przynależność narodową, a 7 białoruską. Było tu 7 budynków mieszkalnych. W 1931 w 8 domach zamieszkiwały 32 osoby.
Wierni należeli do parafii rzymskokatolickiej i prawosławnej w Druji. Miejscowość podlegała pod Sąd Grodzki w Druji i Okręgowy w Wilnie; właściwy urząd pocztowy mieścił się w Druji.

</doc>
<doc id="5052298" url="https://pl.wikipedia.org/wiki?curid=5052298" title="Transport we Francji">
Transport we Francji

Transport we Francji – system transportu działający na terenie Francji.
Francja posiada bardzo dobrze rozbudowaną infrastrukturę transportową.
Transport drogowy.
Długość podstawowej sieci drogowej, zarządzanej na poziomie ogólnokrajowym wynosi ponad 21,1 tys. km, z czego 11,4 tys. km przypada na autostrady (w tym 8,6 tys. km odcinków płatnych) i 9,7 tys. km dróg krajowych.
Łączna długość dróg podległych departamentom przekracza 377 tys. km, a gminom 651 tys. km.
Transport kolejowy.
Bardzo dobrze rozwinięty jest także transport kolejowy (Francja zajmuje pierwsze miejsce w Europie pod tym względem).
Długość linii kolejowych na poziomie krajowym wynosi 29,4 tys. km, z czego 1,8 tys. km obejmuje linie dużych prędkości (pociągi TGV), na których rozwijane są prędkości przekraczające 300 km/h.
Transport lotniczy.
Francja posiada 42 porty lotnicze, które rocznie obsługują ok. 200 mln pasażerów, z czego największe to Paryż Charles de Gaulle (ponad 61 mln pasażerów rocznie), Paryż Orly (27 mln), Nicea (11 mln), Lyon (8 mln), Marsylia (8 mln), Tuluza (7 mln).
Transport wodny.
Dostęp do mórz i oceanu sprawia, że Francja posiada także szeroko rozwiniętą strukturę portów. Do pięciu głównych portów zalicza się: Marsylię, Hawr, Dunkierkę, Rouen i Saint-Nazaire.
Oprócz transportu morskiego Francja posiada również dobrze rozbudowany transport śródlądowy oparty na sieci kanałów i rzek (Sekwana, Loara, Garonna, Ren i Rodan), których łączna długość wynosi 8,5 tys. km.
Transport miejski.
Od połowy lat 80. XX w. renesans przeżywa transport tramwajowy, który obok sieci metra rozwijany jest w największych miastach (m.in. Paryż, Lyon, Marsylia, Tuluza, Lille i Nantes).
W ostatnich latach samorządy lokalne coraz częściej stawiają też na rozwój miejskich sieci rowerowych.

</doc>
<doc id="5052306" url="https://pl.wikipedia.org/wiki?curid=5052306" title="Karol Bechon">
Karol Bechon

Karol Bechon (ur. 1732 we Francji, zm. 16 kwietnia 1812 w Warszawie) – polski malarz miniaturzysta pochodzenia francuskiego.
Życiorys.
Malarz i miniaturzysta pochodzący z Francji i osiadły w Polsce. Autor wielu portretów w których wykazał się kunsztem i precyzją w przedstawieniu akcesoriów ubiorów.
Do najbardziej znanych jego prac należą portrety:
Żonaty był z Dorotą Knakfus, z którą miał syna Józefa, który również był malarzem-miniatur. Karol Bechon zmarł 16 kwietnia 1812 w Warszawie i pochowany został na cmentarzu Świętokrzyskim.

</doc>
<doc id="5052307" url="https://pl.wikipedia.org/wiki?curid=5052307" title="Hanna Kanapacka">
Hanna Kanapacka

Hanna Anatoljeuna Kanapacka (, , "Anna Anatoljewna Kanopacka") z domu Truchanowicz (ur. 29 października 1976 w Mińsku) – polityk, przedsiębiorca, prawnik. Deputowana do Izby Reprezentantów Zgromadzenia Narodowego Republiki Białorusi VI kadencji (2016–2019), kandydatka na prezydenta Białorusi w 2020 roku.
Życiorys.
Ojciec Anatolij Truchanowicz jest biznesmenem, który w 1990 roku na handlu futrami legalnie zarobił milion dolarów (po opodatkowaniu), matka natomiast gospodynią domową. Ma siostrę Darię.
Studiowała prawo na Białoruskim Uniwersytecie Państwowym. Pracowała w kancelarii prawniczej Grinriej. W latach 1995–2019 należała do Zjednoczonej Partii Obywatelskiej. Zawiesiła członkostwo w partii, ponieważ podczas nadzwyczajnego kongresu we wrześniu 2019 roku jej kandydatura na prezydenta nie uzyskała poparcia członków partii
Działalność społeczna i polityczna.
Podczas wyborów parlamentarnych w 2016 roku Kanapacka została wybrana do Izby Reprezentantów w okręgu wyborczym nr 97 w Mińsku. Razem z Aleną Anisim była jedną z dwóch przedstawicielek opozycji
Podczas pracy w parlamencie była członkiem: komitetu ds. polityki gospodarczej, delegacji ds. kontaktów ze Zgromadzeniem Parlamentarnym Rady Europy, grup roboczych ds. współpracy z parlamentami Kuwejtu, Maroka, Singapuru, Słowenii i Urugwaju. W ramach prac w Komisji ds. polityki gospodarczej była odpowiedzialna za przygotowanie projektu ustawy „O zmianach i uzupełnieniach niektórych ustaw Republiki Białorusi dotyczących partnerstwa publiczno-prywatnego”.
Udział w wyborach prezydenckich w 2020 roku.
12 maja 2020 roku Hanna Kanapacka zgłosiła swoją kandydaturę do udziału w wyborach prezydenckich w 2020 roku. 10 czerwca poinformowała, że udało jej się zebrać wymagane 100 tysięcy podpisów. Komisja wyborcza potwierdziła zebranie przez nią 146 588 ważnych podpisów. 20 lipca 2020 roku w piśmie do centralnej komisji wyborczej odmówiła udziału w debatach, proponując wykorzystanie przydzielonego jej czasu przez innych kandydatów. Według danych z 20 lipca 2020 roku Hanna Kanapacka była jedynym zarejestrowanym kandydatem, który nie planował spotkań z wyborcami. Według wstępnych danych CKW w wyborach 9 sierpnia Kanapacka uzyskała 1,67% głosów. Po wyborach ogłosiła zamiar utworzenia partii narodowo-demokratycznej.
Życie osobiste.
Jest rozwiedziona. Ma dwoje dorosłych dzieci: syna Aleksieja i córkę Anastazję.

</doc>
<doc id="5052315" url="https://pl.wikipedia.org/wiki?curid=5052315" title="Baluje">
Baluje

Baluje – dawny folwark. Tereny na których leżał znajdują się obecnie na Białorusi, w obwodzie witebskim, w rejonie brasławskim, w sielsowiecie Druja.
Inna używana nazwa miejscowości Bałuje.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego. 
W latach 1921–1945 folwark leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 15 osób, wszystkie były wyznania rzymskokatolickiego i zadeklarowały polską przynależność narodową. Były tu 3 budynki mieszkalne. W 1931 w 4 domach zamieszkiwało 36 osób.
Wierni należeli do parafii rzymskokatolickiej i prawosławnej w Druji. Miejscowość podlegała pod Sąd Grodzki w Druji i Okręgowy w Wilnie; właściwy urząd pocztowy mieścił się w Druji.
Była tu umiejscowiona strażnica KOP „Bałuje”. W 1932 roku obsada strażnicy zakwaterowana była w budynku prywatnym. W 1939 utworzono placówkę Straży Granicznej I linii „Bałuje”, która przejęła ochronę granicy polsko-łotewskiej od pododdziałów Korpusu Ochrony Pogranicza.

</doc>
<doc id="5052317" url="https://pl.wikipedia.org/wiki?curid=5052317" title="Anna Liana">
Anna Liana

Anna Liana (ur. 5 czerwca 1937 w Warszawie, zm. 19 grudnia 2021 tamże) – polska entomolog specjalizująca się w prostoskrzydłych.
W 1959 roku ukończyła studia magisterskie na Uniwersytecie Warszawskim, zaś w 1967 roku uzyskała na tejże uczelni stopień doktora. W 1979 roku habilitowała się na Uniwersytecie im. Adama Mickiewicza w Poznaniu. W 1981 roku objęła stanowisko docenta w warszawskim Instytucie Zoologii Polskiej Akademii Nauk. W 1992 roku została prezesem Towarzystwa Fizjograficznego. Tytuł profesora nadano jej w 2002 roku.
Była autorką około 80 publikacji, w tym 68 oryginalnych prac naukowych. W swoich badaniach koncentruje się na systematyce, faunistyce i zoogeografii owadów prostoskrzydłych z rejonów krainy palearktycznej, Afryki i Ameryka Południowa. W swoim dorobku publikacyjnym ma także prace poświęcone owadom z innych rzędów ortopteroidalnych, tj. modliszkom, straszykom i karaczanom. Opisała liczne nowe dla nauki taksony, w tym 2 podrodziny, 7 rodzajów i 17 gatunków. Była członkiem rady naukowej Muzeum i Instytutu Zoologii PAN. Wchodzi w skład rady naukowej "Przeglądu Przyrodniczego" Klubu Przyrodników. W 2010 roku uhonorowana została Złotą Odznaką Polskiego Towarzystwa Entomologicznego.

</doc>
<doc id="5052324" url="https://pl.wikipedia.org/wiki?curid=5052324" title="Kocni">
Kocni

Kocni (; ) – wieś na Białorusi, w obwodzie mohylewskim, w rejonie mohylewskim, w sielsowiecie Zawadskaja Słabada, nad Arlanką.

</doc>
<doc id="5052326" url="https://pl.wikipedia.org/wiki?curid=5052326" title="Malinnik (Białoruś)">
Malinnik (Białoruś)

Malinnik (; ) – wieś na Białorusi, w obwodzie mohylewskim, w rejonie mohylewskim, w sielsowiecie Zawadskaja Słabada.

</doc>
<doc id="5052327" url="https://pl.wikipedia.org/wiki?curid=5052327" title="Żeruny">
Żeruny

Żeruny () – wieś (ros. деревня, trb. dieriewnia) w zachodniej Rosji, centrum administracyjne osiedla wiejskiego Borkowskoje rejonu diemidowskiego w obwodzie smoleńskim.
Geografia.
Miejscowość położona jest nad rzeką Jelsza, przy drodze regionalnej 66N-0506 (Prżewalskoje – Jewsiejewka), 54 km od centrum administracyjnego rejonu (Diemidow), 103 km od stolicy obwodu (Smoleńsk), 60,5 km od granicy z Białorusią.
W granicach miejscowości znajdują się ulice: Nabierieżnaja, Pridorożnaja, Sowchoznaja, Szkolnyj pierieułok.
Demografia.
W 2010 r. miejscowość zamieszkiwały 63 osoby.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5052328" url="https://pl.wikipedia.org/wiki?curid=5052328" title="Jewsiejewka (obwód smoleński)">
Jewsiejewka (obwód smoleński)

Jewsiejewka () – wieś (ros. деревня, trb. dieriewnia) w zachodniej Rosji, w osiedlu wiejskim Borkowskoje rejonu diemidowskiego w obwodzie smoleńskim.
Geografia.
Miejscowość położona jest nad rzekami Jelsza i Czerniecowa, przy drodze regionalnej 66N-0506 (Prżewalskoje – Jewsiejewka), 4 km od centrum administracyjnego osiedla wiejskiego (Żeruny), 56,5 km od centrum administracyjnego rejonu (Diemidow), 105 km od stolicy obwodu (Smoleńsk), 59,5 km od granicy z Białorusią.
W granicach miejscowości znajdują się ulice: Centralnaja, Mołodiożnaja.
Demografia.
W 2010 r. miejscowość zamieszkiwało 48 osób.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5052330" url="https://pl.wikipedia.org/wiki?curid=5052330" title="Podosinki (obwód smoleński)">
Podosinki (obwód smoleński)

Podosinki () – osiedle typu wiejskiego w zachodniej Rosji, w osiedlu wiejskim Borkowskoje rejonu diemidowskiego w obwodzie smoleńskim.
Geografia.
Miejscowość położona jest nad rzeką Jelsza, przy drodze regionalnej 66N-0506 (Prżewalskoje – Jewsiejewka), 1,5 km od centrum administracyjnego osiedla wiejskiego (Żeruny), 52,5 km od centrum administracyjnego rejonu (Diemidow), 100 km od stolicy obwodu (Smoleńsk), 60,5 km od granicy z Białorusią.
W granicach miejscowości znajdują się ulice: Centralnaja, Centralnyj pierieułok, Kłubnaja, Lesnaja, Mołodiożnaja.
Demografia.
W 2010 r. miejscowość zamieszkiwało 161 osób.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5052333" url="https://pl.wikipedia.org/wiki?curid=5052333" title="Lesnoj (obwód smoleński)">
Lesnoj (obwód smoleński)

Lesnoj () – osiedle typu wiejskiego w zachodniej Rosji, w osiedlu wiejskim Borkowskoje rejonu diemidowskiego w obwodzie smoleńskim.
Geografia.
Miejscowość położona jest nad rzeką Jelsza, 1 km od drogi regionalnej 66N-0506 (Prżewalskoje – Jewsiejewka), 7,5 km od centrum administracyjnego osiedla wiejskiego (Żeruny), 48 km od centrum administracyjnego rejonu (Diemidow), 94 km od stolicy obwodu (Smoleńsk), 61 km od granicy z Białorusią.
W granicach miejscowości znajdują się ulice: Bieriegowaja, Jelszanskaja, Kłubnaja, Lesnaja.
Demografia.
W 2010 r. miejscowość zamieszkiwało 75 osób.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5052334" url="https://pl.wikipedia.org/wiki?curid=5052334" title="Miakury">
Miakury

Miakury () – wieś (ros. деревня, trb. dieriewnia) w zachodniej Rosji, w osiedlu wiejskim Borkowskoje rejonu diemidowskiego w obwodzie smoleńskim.
Geografia.
Miejscowość położona jest nad rzeką Ilżyca, przy drodze regionalnej 66N-0506 (Prżewalskoje – Jewsiejewka), 7,5 km od centrum administracyjnego osiedla wiejskiego (Żeruny), 47 km od centrum administracyjnego rejonu (Diemidow), 94,5 km od stolicy obwodu (Smoleńsk), 59,5 km od granicy z Białorusią.
W granicach miejscowości znajdują się ulice: Koopieratiwnaja, Szkolnaja, Szyrokaja.
Demografia.
W 2010 r. miejscowość zamieszkiwało 26 osób.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5052338" url="https://pl.wikipedia.org/wiki?curid=5052338" title="Bolowen">
Bolowen

Bolowen – wyżyna w południowym Laosie, która rozciąga się pomiędzy Górami Annamskimi a doliną Mekong. Wznosi się maksymalnie na wysokość 1716 m n.p.m. Na wyżynie występują lasy monsunowe oraz sawanna. Na wyżynie Bolowen uprawia się herbatę, kawowiec, kardamon oraz chinowiec.

</doc>
<doc id="5052345" url="https://pl.wikipedia.org/wiki?curid=5052345" title="Carling Zeeman">
Carling Zeeman

Carling Zeeman (ur. 27 maja 1991 w Hamilton) – kanadyjska wioślarka, olimpijka. 
Podczas letnich igrzysk olimpijskich w Rio de Janeiro (2016) awansowała do finału B konkurencji wioślarskich jedynek kobiet, w którym zajęła 4. miejsce (10. miejsce w klasyfikacji końcowej). 
Dwukrotna złota medalistka igrzysk panamerykańskich w St. Catharines (2015), w konkurencjach: jedynki kobiet oraz czwórki podwójne kobiet. 
Srebrna medalistka wioślarskich mistrzostw świata, w konkurencji czwórki podwójne kobiet (Chungju 2013).

</doc>
<doc id="5052347" url="https://pl.wikipedia.org/wiki?curid=5052347" title="Florence Violet McKenzie">
Florence Violet McKenzie

Florence Violet McKenzie (ur. 28 września 1890 w Melbourne, zm. 23 maja 1982) – pierwsza australijska inżynier elektryk, założycielka Women’s Emergency Signalling Corps (WESC), promotorka edukacji technicznej kobiet. Zapoczątkowała Women’s Royal Australian Naval Service (WRANS). Około 12 tys. żołnierzy przeszło przez jej szkołę instruktażową w Sydney i zdobyło umiejętności w zakresie alfabetu Morse’a i sygnalizacji wizualnej (alfabet semaforowy i międzynarodowy kod sygnałowy).
Życiorys.
Florence Violet McKenzie urodziła się 28 września 1890 roku w Melbourne, jako drugie dziecko urodzonych w Anglii rodziców Jamesa Granville’a, górnika, i jego żony Marie Annie. W 1894 roku jej owdowiała matka wyszła za mąż za George’a Wallace’a, a Violet przyjęła jego nazwisko. Kształciła się w Girls' Public High School w Sydney, zapisała się na wydział nauk ścisłych na Uniwersytecie w Sydney w 1915 roku, ale z powodu trudności finansowych nie mogła kontynuować studiów. Wykazywała zainteresowanie energią elektryczną, studiowała elektrotechnikę w Sydney Technical College, którą ukończyła w 1923 roku z dyplomem jako najprawdopodobniej pierwsza kobieta w Australii.
W 1921 roku zakupiła warsztat radiowo-naprawczy w Royal Arcade w Sydney, który prowadziła podczas studiów. Pracowała również jako inżynier elektryk oraz eksperymentowała z telewizją. W 1924 roku Wallace została pierwszą australijską certyfikowaną radiotelegrafistką, pierwszą kobietą w Wireless Institute of Australia i pierwszą kobietą w Australii, która miała amatorską licencję radiotelegraficzną.
31 grudnia 1924 r. poślubiła Cecila Rolanda McKenzie, inżyniera elektryka z Sydney County Council i zamknęła swój sklep radiowy. W 1934 roku założyła Electrical Association for Women, gdzie kobiety mogły nauczyć się obsługi elektrycznej kuchni i nowoczesnych urządzeń, a także uczestniczyć w spotkaniach i wykładach. Korespondowała z Albertem Einsteinem.
W lipcu 1938 dołączyła do Australijskiego Women’s Flying Club; została wybrana na skarbnika i była odpowiedzialna za szkolenie pilotek w alfabecie Morse’a. W obliczu zbliżającej się wojny przewidziała zapotrzebowanie na wyszkolone telegrafistki, które początkowo miały zastąpić mężczyzn w kwestiach cywilnych, ale potem służyły też w siłach zbrojnych. McKenzie była wówczas jedyną kobietą-inżynierem elektrykiem w Nowej Południowej Walii i na początku 1939 roku, z pomocą męża, utworzyła Women’s Emergency Signalling Corps, który oferował bezpłatne kursy. Kiedy rozpoczęła się II wojna światowa, McKenzie wyszkoliła prawie tysiąc kobiet w zakresie sygnalizacji; wyszkoliła około dwóch tysięcy więcej, z których ⅓ dołączyła do sił zbrojnych. Członkowie korpusu nosili zaprojektowany przez nią ciemnozielono-złoty mundur.
McKenzie miała nadzieję, że Royal Australian Air Force zwerbują jej telegrafistów, ale Advisory War Council stawiała opór. Ostatecznie przekonała Naval Board w Melbourne do przyjęcia czternastu swoich operatorek. Kobiety te stanowiły zalążek Women’s Royal Australian Naval Service. W międzyczasie rola WESC została rozszerzona o szkolenie w zakresie sygnałów przed zaciągiem dla przyszłych żołnierzy australijskich oraz szkolenie ustawiczne dla personelu amerykańskiego. McKenzie została mianowana honorowym oficerem lotnictwa w WAAAF w kwietniu 1941 roku.
W 1950 roku odznaczona Orderem Imperium Brytyjskiego.
Po wojnie szkoła McKenzie kontynuowała naukę kursów sygnalizacyjnych, wyszkalając do 1952 roku 2450 cywilnych załóg lotniczych i 1050 marynarzy marynarki handlowej.
Po udarze w 1976 roku, który zmusił ją do poruszania się na wózku inwalidzkim, McKenzie zmarła w Greenwich 23 maja 1982 roku i została poddana kremacji.

</doc>
<doc id="5052353" url="https://pl.wikipedia.org/wiki?curid=5052353" title="Baojun RC-6">
Baojun RC-6

Baojun RC-6 – samochód osobowy klasy średniej produkowany pod chińską marką Baojun od 2019 roku.
Historia i opis modelu.
Baojun RC-6 został zaprezentowany po raz pierwszy w lipcu 2019 roku jako kolejny model skonstruowany w ramach nowej generacji pojazdów z serii "New Baojun" i zarazem pierwszy pojazd z linii modelowej z "RC" w nazwie. Sztandarowy, średniej wielkości pojazd przyjął postać liftbacka z nisko poprowadzoną linią dachu w stylu pojazdów coupe, a także nakładkami na nadkola nawiązującymi także do pojazdów typu crossover.
Kabina pasażerska została wyposażona min. w horyzontalny kolorowy wyświetlacz systemu multimedialnego, a także liczne systemy wspierające komfort oraz bezpieczeństwo jazdy jak aktywny tempomat do 130 km/h, system monitorowania pasa ruchu czy asystent rozpoznawania znaków. 
Benzynowy, turbodoładowany silnik o mocy 145 KM i pojeności 1.5l połączono z 6-biegową manualną przekładnią lub bezstopniową skrzynią typu CVT, którą wyposażono w system symulacji zmiany biegów w zakresie od 1 do 8 przełożenia w zależności od prędkości i zakresu obrotów.
Sprzedaż.
Baojun RC-6 trafił do sprzedaży na lokalnym rynku chińskim we wrześniu 2016 roku, zdobywając dużą popularność - w ciągu pierwszych czterech miesięcy obecności rynkowej dostarczono do nabywców ponad 15 tysięcy sztuk. W lutym 2020 przedstawiono wariant dla rynku indyjskiego, gdzie lokalne operacje koncernu SAIC reprezentuje firma MG. Samochód przyjął nazwę MG RC-6, odróżniając się od chińskiego pierwowzoru jedynie innymi logotypami producenta. Początek sprzedaży pojazdu w Indiach zaplanowano na październik 2021 roku, jednak nie doczekało się to realizacji.

</doc>
<doc id="5052355" url="https://pl.wikipedia.org/wiki?curid=5052355" title="MG RC-6">
MG RC-6



</doc>
<doc id="5052359" url="https://pl.wikipedia.org/wiki?curid=5052359" title="Bitwa pod Horodyszczem">
Bitwa pod Horodyszczem

Bitwa pod Horodyszczem – walki polskiej Flotylli Pińskiej z pododdziałami sowieckiej 8 Dywizji Strzelców i okrętem Flotylli Dnieprzańskiej toczone w pierwszym roku wojny polsko-bolszewickiej.
Geneza.
W pierwszych miesiącach 1919 roku na wschodnich krańcach odradzającej się Rzeczypospolitej stacjonowały jeszcze wojska niemieckie Ober-Ostu. Ich ewakuacja powodowała, że opuszczane przez nie tereny od wschodu zajmowała Armia Czerwona. Jednocześnie od zachodu podchodziły oddziały Wojska Polskiego. W lutym 1919 jednostki polskie weszły w kontakt bojowy z oddziałami Armii Czerwonej. Rozpoczęła się nigdy niewypowiedziana wojna polsko-bolszewicka. 
Na początku kwietnia na litewsko-białoruskim obszarze działań wojennych oddziały polskie stały na linii Jasiołda - Kanał Ogińskiego, podchodząc na północ od Niemna do linii kolejowej Baranowicze - Lida i do rzeki Dzitwy. W tym czasie oddziały |Armii Czerwonej utworzyły cztery zgrupowania. Jedno z nich zgrupowane było na Polesiu w rejonie Łunińca.
Od wiosny 1919 roku wojska grupy gen. Listowskiego trzykrotnie próbowały zdobyć ten ważny węzeł kolejowy, broniony przez 8 Dywizję Strzelców i mniejsze oddziały Armii Czerwonej.
Walki pod Horodyszczem.
Podczas lipcowego natarcia wojsk polskich na Łuniniec, do grupy ppłk. Władysława Grabowskiego przydzielono trzy uzbrojone motorówki Flotylli Pińskiej. 
Grupa ta miała odwrócić uwagę dowództwa sowieckiego od marszu na Łuniniec głównego zgrupowania uderzeniowego gen. Antoniego Listowskiego. 2 lipca 1919 roku grupa ppłk. Grabowskiego rozpoczęła natarcie wzdłuż linii kolejowej z Pińska na Horodyszcze – Parachońsk – Łuniniec. Położone na półwyspie między Jasiołdą i jeziorem Horodyskim Horodyszcze obsadzała kompania sowieckiego 64 pułku strzelców. Sowieci do organizacji obrony wykorzystali umocnione drutem kolczastym okopy z czasów I wojny światowej, rozciągające się wzdłuż bagnistego brzegu Jasiołdy. Ukształtowanie terenu sprzyjało obrońcom. Od strony jeziora teren był urwisty i trudny do sforsowania.
3 lipca spod wsi Wysokie wyruszyły trzy polskie motorówki. Największa z nich zabrała na pokład pluton 4/34 pułku piechoty pod dowództwem chorążego Baja. Na czele płynęła najmniejsza motorówka nr 6, uzbrojona w karabin maszynowy, dowodzona przez sierżanta Romualda Kossowskiego. Zadaniem jej było rozpoznanie pozycji nieprzyjaciela, w tym stanowisk karabinów maszynowych. Za nią, w odległości około 100 metrów, podążała motorówka nr 4, uzbrojona w dwa karabiny maszynowe, pod dowództwem podporucznika Karola Taube. Właśnie na tej łodzi znajdował się desant. Szyk zamykała łódź motorowa nr 3 uzbrojona w jedno działko kal. 37 mm i jeden karabin maszynowy. Stanowiła ona osłonę artyleryjską, a dowodzenie nad nią sprawował porucznik marynarki Jan Giedroyć.
Pod Horodyszczem motorówki rozdzieliły się: dwie podpłynęły do wioski od strony Jasiołdy, a jedna z desantem od strony jeziora. Desantujący się z łodzi motorowej pluton 34 pp uderzył na zaskoczoną kompanię strzelców 64 ps i rozproszył ją. Polacy zdobyli most na Jasiołdzie oraz dworzec kolejowy Zajezierze. Przybyły ze spóźnioną pomocą opancerzony kuter sowieckiej Flotylli Dnieprzańskiej został ostrzelany i zmuszony do odwrotu.
Dowódca Grupy Poleskiej w rozkazie pochwalnym tak napisał:
Bilans walk.
Niewielka potyczka pod Horodyszczem przeszła do historii wojny polsko-sowieckiej jako pierwsza akcja bojowa Flotylli Pińskiej. W czasie walk Polacy wzięli do niewoli kilkudziesięciu jeńców, w tym dowódcę kompanii i zdobyli kilka ckm-ów. Na pamiątkę tych wydarzeń 3 lipca ogłoszono Świętem Flotylli Rzecznej.

</doc>
<doc id="5052361" url="https://pl.wikipedia.org/wiki?curid=5052361" title="Bitwa pod Horodyszczami">
Bitwa pod Horodyszczami



</doc>
<doc id="5052363" url="https://pl.wikipedia.org/wiki?curid=5052363" title="Ulica Wojska Polskiego w Kielcach">
Ulica Wojska Polskiego w Kielcach

Ulica Wojska Polskiego – jedna z ulic w Kielcach. Na odcinku od skrzyżowania z ulicą W. Pileckiego do granicy miasta stanowi fragment DW764. Jest główną ulicą Bukówki, która znajduje się w południowo-wschodniej części miasta.
Jest jedną z najdłuższych ulic w Kielcach – ma prawie 6 km długości.
Przebieg.
Ulica Wojska Polskiego zaczyna się od ulicy Seminaryjskiej (choć obecnie z nią nie ma już połączenia). Ważniejsze ulice, z którymi się później krzyżuje to: Wesoła, Zgoda, Prosta i Miodowicza, Langiewicza, Żeromskiego, Zakopiańska, Nowa i Dymińska, Tarnowska, Daleszycka, Pileckiego, Wrzosowa i Grota-Roweckiego, Klecka i Chabrowa. Kończy się na granicy miasta z gminą Daleszyce.
Przebudowy ulicy Wojska Polskiego.
W 2014 roku oddano do użytku łącznik między ulicami Wojska Polskiego, Zgodą i Prostą a Ściegiennego, Krakowską i Jana Pawła II. Patronem tej ulicy został zmarły w sierpniu 2014 roku poseł świętokrzyski Konstanty Miodowicz. W ramach tej inwestycji oprócz wybudowania ulicy Miodowicza, wyremontowano skrzyżowania Wojska Polskiego, Zgody i Prostej oraz Ściegiennego, Krakowskiej i Jana Pawła II wraz z placem im. Józefa Piłsudskiego.
W maju 2016 roku został sporządzony raport dla przebudowy odcinka ulicy Wojska Polskiego od Ronda Czwartaków do granicy miasta (fragment DW764). W ramach tego planu ulica ma zostać poszerzona do 2 pasów w obie strony na odcinku Rondo Czwartaków - pętla na Bukówce (pas drogowy + buspas). Projekt ten spowodował dużą ilość uwag od mieszkańców okolicznych domów. Mimo wydanego pozwolenia, dopiero w drugiej połowie 2021 roku ogłoszony został przetarg na przebudowę tego fragmentu. Sam remont ruszył w połowie 2022 roku i trwać ma do października 2023 roku.
W ramach budowy ulicy W. Pileckiego zostało przebudowane rondo łączące ulice: Wojska Polskiego, Wrzosową i Roweckiego - Rondo Czwartaków, które od momentu przebudowy stało się pierwszym w Kielcach rondem turbinowym, o kształcie ósemki. Rondo oddano w 2018 roku. Planowany koszt tej inwestycji ma wynieść nie więcej niż 53 mln zł, z czego 29 mln zł będzie dofinansowane z Programu Polska Wschodnia.
Pod koniec maja 2019 roku rozpoczęto przebudowę ulicy Wojska Polskiego na odcinku od ulicy Tarnowskiej do ulicy Zakopiańskiej. W ramach tej inwestycji wybudowano od nowa chodniki, ścieżki rowerowe oraz jezdnię, przebudowano skrzyżowanie z ulicą Dymińską (przyłączono je do skrzyżowania z ulicą Nową), wyremontowano sygnalizację świetlną na skrzyżowaniu z Tarnowską oraz wybudowano 3 nowe zatoki autobusowe (2 w okolicy skrzyżowania z ulicami Dymińską i Nową oraz 1 w okolicy Polikliniki). Inwestycja zakończyła się pod koniec 2019 roku. 
8 marca 2021 rozpoczęto kolejny etap przebudowy ulicy Wojska Polskiego. Tym razem zaczęto przebudowę odcinka od ulicy Zakopiańskiej do ulicy Miodowicza. W ramach tej inwestycji wybudowane od podstaw mają zostać chodniki, ścieżki rowerowe oraz jezdnia. Powstać mają łącznie 3 nowe przystanki: 2 z nich w okolicy skrzyżowania z ul. Langiewicza, natomiast trzeci w okolicy skrzyżowania z ul. Zakopiańską (wcześniej był jedynie tymczasowy). Inwestycję oddano do użytku 6 listopada 2021 roku (choć drobne prace wykończeniowe trwały jeszcze kilka dni po tej dacie). Koszt inwestycji wyniósł 2,7 mln zł. 
Komunikacja miejska.
Na ulicy Wojska Polskiego znajduje się 12 przystanków obsługiwanych przez 9 linii autobusowych (1, 11, 24, 25, 33, 34, 54, 108 i N2).
Ponadto, przy ulicy Wojska Polskiego znajduje się pętla autobusowa na Bukówce, która została otwarta w 2015 roku. Jest to przystanek końcowy dla linii 1, 34, 54, 108 i N2 oraz niektórych kursów linii 25.

</doc>
<doc id="5052364" url="https://pl.wikipedia.org/wiki?curid=5052364" title="Angelo Vier">
Angelo Vier

Angelo Vier (ur. 23 kwietnia 1972 w Berlinie Wschodnim) – niemiecki piłkarz występujący na pozycji napastnika, dwukrotny król strzelców 2. Bundesligi.
Życiorys.
Występował w juniorach BFC Dynamo. W 1989 roku został zawodnikiem Stahl Brandenburg, jednak nie wystąpił w żadnym meczu pierwszej drużyny. Na początku 1991 roku przeszedł do FC Gueugnon, gdzie początkowo występował w rezerwach, a następnie przez półtora roku w pierwszej drużynie. Po półrocznym okresie gry w SAS Épinal został piłkarzem SAS Épinal, po czym w latach 1993–1995 grał w SC Verl. W 1995 roku został pozyskany przez Werder Brema. W barwach tego klubu zadebiutował w Bundeslidze 11 sierpnia w zremisowanym 1:1 spotkaniu z Fortuną Düsseldorf. W Werderze występował w rundzie jesiennej sezonu 1995/1996, rozgrywając 11 meczów i strzelając jedną bramkę, przeciwko TSV 1860 Monachium. Po półrocznym okresie gry w Arminii Bielefeld, w sezonie 1996/1997 reprezentował Rot-Weiss Essen. Z 18 golami został wówczas królem strzelców 2. Bundesligi, identyczne osiągnięcie uzyskując sezon później w barwach FC Gütersloh. Po półtorarocznym okresie gry w Rapidzie Wiedeń wrócił do Niemiec, gdzie grał w Rot-Weiß Oberhausen, VfL Osnabrück i SC Verl. Karierę piłkarską kończył w 2006 roku.
Po zakończeniu kariery piłkarskiej był agentem piłkarskim i konsultantem w BFC Dynamo. W latach 2015–2017 pełnił rolę dyrektora sportowego BFC Dynamo. natomiast w latach 2017–2018 był dyrektorem sportowym FC Ingolstadt 04.

</doc>
<doc id="5052365" url="https://pl.wikipedia.org/wiki?curid=5052365" title="Ettore Muti">
Ettore Muti

Ettore Muti (ur. 2 maja 1902 w Rawennie, zm. 24 sierpnia 1943 we Fregene) – włoski polityk faszystowski i pilot wojskowy.
Życiorys.
Urodził się w Rawennie, jako syn urzędnika Cesare i Celestiny z d. Gherardi. W wieku 13 lat został wyrzucony ze szkoły po tym, jak pobił jednego z nauczycieli. W 1915 po raz pierwszy uciekł z domu aby walczyć na froncie I wojny światowej. Ujęty przez karabinierów został zwrócony rodzinie, ale kolejna próba w 1917 zakończyła się sukcesem. Muti sfałszował datę urodzenia w dokumencie i dzięki temu dołączył do 6 pułku piechoty Brygady Aosta, skąd przeszedł wkrótce do oddziałów uderzeniowych zwanych Arditi. Brał udział w bitwie nad Piawą, W czerwcu 1918 jego oddział walczył o utworzenie przyczółku na lewym brzegu Piawy - z liczącego 800 żołnierzy oddziału przeżyło zaledwie 22, w tym Muti. W czasie weryfikacji dokumentów do odznaczenia ujawniono oszustwo Mutiego i po raz kolejny został odesłany do domu. We wrześniu 1919 Muti wziął udział w wyprawie Gabriele D’Annunzio na Rijekę (Fiume).
Działalność polityczna.
Po powrocie do rodzinnego domu przez krótki czas pracował w banku. W 1921 Muti po raz pierwszy spotkał Benito Mussoliniego, a wkrótce potem związał się z ruchem faszystowskim. 29 października 1922 w czasie Marszu na Rzym oddział dowodzony przez Mutiego opanował ratusz w Rawennie. Przejęcie władzy przez faszystów przyspieszyło karierę Mutiego, który tworzył bojówki określane jako Ochotnicza Milicja Bezpieczeństwa Narodowego (Milizia Volontaria per la Sicurezza Nazionale). 13 września 1927 stał się celem zamachu lewicowej bojówki. Postrzelony dwukrotnie z rewolweru (w brzuch i w ramię) przeżył, ale do końca życia nosił 20-centymetrową bliznę jako pamiątkę po zamachu. We wrześniu 1929 został oskarżony o kradzież 50 sztuk broni na szkodę milicji w Rawennie, ale sprawę umorzono.
Służba wojskowa.
Pasjonowało go latanie - po uzyskaniu patentu lotnika w 1934 rozpoczął służbę w lotnictwie wojskowym (Regia Aeronautica), wkrótce awansował do stopnia porucznika i jako oficer lotnictwa wyróżnił się w wojnie włosko-abisyńskiej, otrzymując srebrny medal za zasługi wojskowe. Po powrocie do kraju w 1936 zdecydował się wziąć udział w hiszpańskiej wojnie domowej. Walczył jako ochotnik, dowódca eskadry bombowej, używając pseudonimu Gim Valeri. Podległa mu jednostka bombardowała porty znajdujące się w rękach Republikanów. W 1938 otrzymał złoty medal za zasługi wojskowe, Order Wojskowy Włoch, a także frankistowski Order Imperialny Jarzma i Strzał. W 1938 został skierowany z tajną misją do Albanii, gdzie pozostał do czasu włoskiej inwazji na ten kraj w kwietniu 1939. W październiku 1939 objął stanowisko sekretarza Narodowej Partii Faszystowskiej, zastępując Achille Starace. Nowe stanowisko uważał jednak za ograniczające jego wojskowe pasje i sprawował je tylko przez rok. W 1940 w stopniu podpułkownika wziął udział w walkach przeciwko Francuzom, a następnie w bitwie o Wielką Brytanię. 19 października 1940 brał udział w rajdzie czterech samolotów Savoia-Marchetti SM.82, które zbombardowały rafinerie w Bahrajnie. W 1943 realizował zadania związane z wywiadem wojskowym. W czasie, kiedy doszło do pro-alianckiego zamachu stanu, Muti był w Hiszpanii, próbując przejąć radar z amerykańskiego samolotu, który rozbił się na terytorium neutralnym.
Okoliczności śmierci.
Ettore Muti powrócił do Rzymu 27 lipca 1943 i przebywał w należącej do niego prywatnej willi. W nocy 23/24 sierpnia 1943 został aresztowany przez oddział karabinierów jako podejrzany o przygotowywanie faszystowskiego zamachu stanu. Kiedy był prowadzony przez las sosnowy w rejonie Fregene, eskorta została ostrzelana przez nieznanych sprawców, a sam Muti zginął, prawdopodobnie w czasie próby ucieczki. 
Pamięć.
Po śmierci Mutiego jego postać idealizowano we Włoskiej Republice Socjalnej, czyniąc z niego nieskazitelnego bohatera i patriotę. Pochowany początkowo w Verano, w lutym 1944 jego doczesne szczątki przeniesiono do Rawenny. Jego imieniem nazwano Legion Policyjny stacjonujący w Mediolanie, a także jedną z jednostek wojskowych. Grób Mutiego w Weronie stał się miejscem corocznych uroczystości ku jego czci organizowanych 24 sierpnia przez organizacje kombatanckie, w których nie brali udziału członkowie jego rodziny. W 2017 grób został zdewastowany. Imię Mutiego nadal noszą ulice w Velletri i w Lecce.
Był żonaty (w 1926 poślubił córkę bankiera Fernandę Mazzoti), miał córkę Dianę.

</doc>
<doc id="5052372" url="https://pl.wikipedia.org/wiki?curid=5052372" title="Libijski Komitet Olimpijski">
Libijski Komitet Olimpijski

Libijski Komitet Olimpijski () – stowarzyszenie związków i organizacji sportowych zajmujące się organizacją udziału reprezentacji Libii na igrzyskach olimpijskich i innych multidyscyplinarnych zawodach sportowych.
Komitet został założony 26 kwietnia 1962. Początkowo zrzeszał związki sportowe reprezentujące kolarstwo, piłkę nożną i koszykówkę. Jego siedziba mieści się w Trypolisie. 17 października 1963 Libijski Komitet Olimpijski został przyjęty do Międzynarodowego Komitetu Olimpijskiego podczas sesji MKOl w Baden-Baden. 
Libia na letnich igrzyskach olimpijskich pierwszy raz uczestniczyła w 1964, w Tokio. Wówczas reprezentacja Libii była obecna podczas ceremonii otwarcia, jednak jedyny sportowiec reprezentujący ten kraj ostatecznie nie uczestniczył w sportowej rywalizacji. Pierwszy olimpijczyk z Libii brał udział w zawodach podczas kolejnych igrzysk. Libia nigdy nie oddelegowała swojego reprezentanta na zimowe igrzyska olimpijskie.
Za reprezentowanie Libii na igrzyskach paraolimpijskich odpowiedzialny jest Libijski Komitet Paraolimpijski.

</doc>
<doc id="5052392" url="https://pl.wikipedia.org/wiki?curid=5052392" title="Placówka '44">
Placówka '44



</doc>
<doc id="5052394" url="https://pl.wikipedia.org/wiki?curid=5052394" title="Orson Hyde">
Orson Hyde

Orson Hyde (ur. 8 stycznia 1805 w Oxfordzie, zm. 28 listopada 1878 w Spring City) – amerykański przywódca religijny i polityk.
Życiorys.
Urodził się w Oxfordzie w stanie Connecticut, jako syn Nathana Hyde'a i Sally Thorpe. Stracił rodziców jako dwunastolatek, wychowywany był przez sąsiadów. Od 1819 mieszkał w Kirtland w stanie Ohio. Od około 1827 metodysta, następnie reformowany baptysta. Zetknął się z niedawno zorganizowanym Kościołem Jezusa Chrystusa Świętych w Dniach Ostatnich, został ostatecznie członkiem tej wspólnoty religijnej. Ochrzczony przez Sidneya Rigdona, następnie wyświęcony na starszego przez Rigdona oraz Josepha Smitha w październiku 1831. Pod koniec tego samego miesiąca wyświęcony na wyższego kapłana, tym razem przez Olivera Cowdery'ego. Powołany na misję, jako misjonarz posługiwał początkowo w Ohio. Wysłany następnie na misję do wschodnich stanów USA, odbył ją razem z Samuelem H. Smithem, bratem Josepha. Brał udział w pierwszym spotkaniu Szkoły Proroków w Kirtland (22-23 stycznia 1833), mianowany następnie kancelistą przy prezydium Kościoła. Latem 1833 wysłany na misję do hrabstwa Jackson w Missouri. Zimą i wiosną 1834 posługiwał na misji w Nowym Jorku i Pensylwanii. W 1834 włączony do wysokiej rady w Kirtland. Uczestnik ekspedycji do Missouri, również w 1834. Wybrany w skład i wyświęcony jako członek Kworum Dwunastu Apostołów przez tak zwanych "trzech świadków" Księgi Mormona w lutym 1835. Ponownie wysłany na misję, tym razem na zachód stanu Nowy Jork i do Kanady (1836). Uczestniczył w pierwszej mormońskiej misji do Wielkiej Brytanii (1837-1838), wraz z Heberem C. Kimballem. Po powrocie do kraju mieszkał w Missouri (1838-1839). Na krótko popadł w konflikt z Josephem Smithem, w efekcie został usunięty z Kworum Dwunastu (4 maja 1839). Przywrócony w skład tego gremium już w czerwcu 1839.
Od 1840 do 1842 odbył misję w Palestynie. Po jej zakończeniu i powrocie do kraju został przyjęty do loży masońskiej w Nauvoo, zasiadał w radzie miejskiej tego miasta (1843-1845), wówczas centrum organizacyjnego Kościoła. 11 marca 1844 włączony do Rady Pięćdziesięciu. Również w 1844 przedłożył Kongresowi Stanów Zjednoczonych petycję od Josepha Smitha. W połowie maja 1846 opuścił Nauvoo i udał się na zachód, następnie ponownie udał się na misję do Wielkiej Brytanii (1846-1847). Był najwyższym przedstawicielem władz kościelnych w Iowa, krótko przed migracją mormonów na tereny należące do dzisiejszego Utah.
Od 1847 przewodniczący Kworum Dwunastu Apostołów. Między 1849 a 1852 wydawał „Frontier Guardian”, z siedzibą w Kanesville. 20 kwietnia 1851 mianowany liderem struktur kościelnych na wschód od Gór Skalistych. Dołączył wreszcie do fali dalszej mormońskiej migracji na zachód, do doliny Wielkiego Jeziora Słonego dotarł w 1852. Szybko zaangażował się w życie polityczne, wybierany do parlamentu Terytorium Utah w 1852 i 1858. Przewodniczył strukturom kościelnym w hrabstwie Carson w późniejszym Terytorium Nevady (1855-1856). Odbył misję kolonizacyjną do hrabstwa Sanpete, został wyznaczony do kierowania strukturami kościelnymi na tym obszarze. Zmarł w Spring City.
Podobnie jak wielu ówczesnych przywódców mormońskich praktykował poligamię. Opublikował pierwszy mormoński traktat w języku niemieckim, "Ein Ruf aus der Wüste", wydany we Frankfurcie w 1842.

</doc>
<doc id="5052395" url="https://pl.wikipedia.org/wiki?curid=5052395" title="Biennale Ilustracji Bratysława">
Biennale Ilustracji Bratysława

Biennale Ilustracji Bratysława () – międzynarodowe biennale ilustracji dla dzieci i młodzieży.
Wydarzenie odbywa się od 1967 roku, w nieparzyste lata. Laureatem pierwszej edycji został Yasuo Segawa. Podczas biennale przyznawane są nagrody: Grand Prix, pięć Złotych Jabłek, pięć brązowych Plakietek i wyróżnienie dla wydawcy. To jedne z najstarszych nagród międzynarodowych w dziedzinie ilustracji dla dzieci i młodzieży, prestiżem dorównujące Nagrodzie im. Hansa Christiana Andersena.
Organizatorem Biennale jest Międzynarodowy Dom Sztuki Dla Dzieci BIBIANA w Bratysławie, przy wsparciu Ministerstwa Kultury Słowacji. Wydarzenie odbywa się pod auspicjami UNESCO i Międzynarodowej Izby ds. Książek dla Młodych.
Prace laureatów pojawiają się na słowackich znaczkach pocztowych.
Laureaci Grand Prix.
Za źródłem:

</doc>
<doc id="5052396" url="https://pl.wikipedia.org/wiki?curid=5052396" title="Grzybówka purpurowobrązowa">
Grzybówka purpurowobrązowa

Grzybówka purpurowobrązowa, grzybówka korowa ("Mycena meliigena" (Berk. &amp; Cooke) Sacc.) – gatunek grzybów z rodziny grzybówkowatych ("Mycenaceae").
Systematyka i nazewnictwo.
Pozycja w klasyfikacji według Index Fungorum: "Mycena, Mycenaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Takson ten opisali w 1878 r. Miles Joseph Berkeley i Mordecai Cubitt Cooke, nadając mu nazwę "Agaricus meliigena". Obecną, uznaną przez Index Fungorum nazwę, nadał mu Pier Andrea Saccardo w 1887 r.
Synonimy:
Franciszek Błoński w 1888 r. opisywał ten gatunek pod polską nazwą bedłka korowa. Maria Lisiewska w 1987 r. nadała mu nazwę grzybówka korowa. Władysław Wojewoda w 2003 r. zaproponował nazwę grzybówka purpurowobrązowa.
Morfologia.
Średnica 5–10 mm, półkulisty, paraboliczny lub dzwonkowaty, często nieco spłaszczony, lub na środku wklęsły, promieniście bruzdowany i półprzeźroczyście prążkowany. Powierzchnia oprószona, winno-czerwona, brązowawo-różowa, ciemnofioletowa, bladobrązowa z liliowym odcieniem, z wiekiem bardziej brązowawa.
W liczbie 6–24 dochodzących do trzonu, szerokie, brzuchate, przyrośnięte lub zbiegające z krótkim ząbkiem. Początkowo są tej samej barwy co kapelusz, bladawe, potem mniej lub bardziej szarobrązowe. Ostrza jaśniejsze.
Wysokość 4–20 mm, grubość 0,22–4 mm, walcowaty, zgięty. Powierzchnia oprószona do biało-kłaczkowatej, połyskująca. Podstawa gęsto pokryta długimi, białymi włókienkami.
Bez zapachu.
Podstawki 30–36 × 10,5–13,5 µm, maczugowate, 2-zarodnikowe bez sprzążek, lub 4-zarodnikowe ze sprzążkami. Zarodniki powstające na podstawkach dwuzarodnikowych o długości do 14,5 µm, zarodniki na podstawkach 4-zarodnikowych 8–11 × 8–9,5 µm, kuliste lub prawie kuliste, amyloidalne. Cheilocystydy 15–40 × 6–14 µm, zmieszane z podstawkami, maczugowate, ze sprzążkami lub bez, pokryte nierównomiernie rozstawionymi, prostymi lub rozgałęzionymi, zakrzywionymi lub krętymi naroślami o długości do 12,5 µm. Pleurocystyd brak. Trama blaszek w odczynniku Melzera dekstrynoidalna, zmieniająca barwę na winną. Strzępki włosków kapelusza o szerokości 2,5–9 µm, pokryte brodawkami lub cylindrycznymi naroślami. Strzępki warstwy korowej trzonu brzuchate, komórki końcowe do 80 µm długości, zwykle smukłe, maczugowate, brzuchate.
Występowanie i siedlisko.
Grzybówka purpurowobrązowa znana jest w Ameryce Północnej, Europie, Rosji i w Armenii. Władysław Wojewoda w zestawieniu grzybów wielkoowocnikowych Polski w 2003 r. przytacza liczne stanowiska z uwagą, że rozprzestrzenienie tego gatunku i stopień zagrożenia nie są znane. Bardziej aktualne stanowiska podaje internetowy atlas grzybów. Grzybówka purpurowobrązowa zaliczona w nim jest do listy grzybów rzadkich, wartych objęcia ochroną. W Norwegii jest szeroko rozpowszechniona, ale dość rzadka.
Grzyb saprotroficzny. Występuje w lasach i parkach, zwykle na porośniętej mchami korze butwiejących gałęzi i pniaków drzew, zwłaszcza topoli, dębu i lipy. Owocniki od sierpnia do października.
Gatunki podobne.
Na tym samym pniu często rosną obok siebie grzybówka purpurowobrązowa i grzybówka niebieskoszara ("Mycena pseudocorticola"). Ta druga zwykle jest częstsza. Młode okazy obu gatunków nie są trudne do odróżnienia, ale z wiekiem oba stają się bardziej brązowawe i mogą być trudne do zidentyfikowania makroskopowo. Mikroskopowo też są do siebie bardzo podobnie. Rudolph Arnold Maas Geesteranus w 1982 r. wskazał cechy kształtu i rozmiaru końcowych komórek kory trzonu pozwalające je łatwo odróżnić. U "M. pseudocorticola" komórki te są przysadziste, nie dłuższe niż 37 µm, podczas gdy u "M. meliigena" komórki te są znacznie dłuższe i smuklejsze. Brązowe kolory u starszych okazów mogą powodować pomylenie także z "Mycena supina", ale u tego gatunku cheilocystydy mają tylko krótkie narośla. "Mycena juniperina" ma bladożółtobrązowy kapelusz i rośnie na jałowcu pospolitym.

</doc>
<doc id="5052397" url="https://pl.wikipedia.org/wiki?curid=5052397" title="Grzybówka korowa">
Grzybówka korowa



</doc>
<doc id="5052400" url="https://pl.wikipedia.org/wiki?curid=5052400" title="Mycena meliigena">
Mycena meliigena



</doc>
<doc id="5052402" url="https://pl.wikipedia.org/wiki?curid=5052402" title="Vado FC 1913">
Vado FC 1913

Vado FC 1913 (wł. Vado Football Club 1913) – włoski klub piłkarski, mający siedzibę w mieście Vado Ligure, w północno-zachodniej części kraju, grający od sezonu 2019/20 w rozgrywkach Serie D.
Historia.
Chronologia nazw: 
Klub sportowy Vado FBC został założony w miejscowości Vado Ligure 1 listopada 1913 roku. Początkowo zespół rozgrywał mecze towarzyskie. Dopiero po zakończeniu I wojny światowej klub debiutował w sezonie 1919/20 w rozgrywkach Promozione Ligure (D2). W sezonie 1921/22 zwyciężył najpierw w grupie G, a potem po wygraniu grupy półfinałowej A był pierwszy w grupie finałowej Ligurii i otrzymał awans do Prima Categoria (D1). W 1922 również klub zdobył w pierwszej edycji Puchar Włoch. Przed rozpoczęciem sezonu 1922/23 ze względu na "kompromis Colombo" dotyczący restrukturyzacji mistrzostw, klub został zakwalifikowany do Seconda Divisione Lega Nord (D2). Po reorganizacji systemu ligi w 1926 i wprowadzeniu najwyższej klasy, zwanej "Divisione Nazionale" poziom "Seconda Divisione" został obniżony do trzeciego stopnia. W sezonie 1929/30 po podziale najwyższej dywizji na Serie A i Serie B poziom "Seconda Divisione" został zdegradowany do czwartego stopnia. W 1932 roku klub awansował do Prima Divisione. W 1935 klub zmienił nazwę na AC Vado. W sezonie 1935/36 jako trzeci poziom została wprowadzona Serie C, a "Prima Divisione" spadła do czwartego poziomu. W 1936 klub został promowany do "Serie C". Po zakończeniu sezonu 1939/40 z powodu problemów ekonomicznych klub zrezygnował z dalszych występów w "Serie C" i został rozwiązany.
W listopadzie 1940 faszystowski reżim w Vado po zarejestrowaniu graczy pozostałych w Vado Ligure, zapisał drużynę G.I.L. Vado do "Prima Divisione Ligure". W sezonie 1940/41 zwyciężył w grupie C "Prima Divisione Ligure", a potem w rundzie finałowej zajął 6.miejsce, i nie otrzymał awans. Na początku następnych mistrzostw klub został zdyskwalifikowany przez FIGC za nieprzedłużenie przynależności i potem żadna miejska drużyna nie brała udziału w mistrzostwach, które w 1943 roku z powodu II wojny światowej zostały zawieszone.
Po zakończeniu II wojny światowej, klub wznowił działalność w 1945 roku i z nazwą Vado FBC został zakwalifikowany do "Prima Divisione Ligure". W 1946 z powodu wygrania pierwszej edycji Pucharu Włoch otrzymał promocję do "Serie C", a potem przyjął nazwę FC Vado. W 1948 roku po reorganizacji systemu lig klub został zdegradowany do Promozione. W 1952 po kolejnej reorganizacji systemu lig klub spadł do nowej Promozione Ligure (D5). W 1954 awansował do IV Serie, która w 1957 zmieniła nazwę na "Campionato Interregionale Seconda Categoria". W 1959 klub spadł do Prima Categoria Ligure. W 1968 liga zmieniła nazwę na "Promozione Ligure". Przed rozpoczęciem sezonu 1978/79 "Serie C" została podzielona na dwie dywizje: Serie C1 i Serie C2, wskutek czego poziom "Promozione" został obniżony do szóstego poziomu. W 1981 klub awansował do Campionato Interregionale. W 1985 zespół spadł na rok do "Promozione Ligure". W 1990 znów został zdegradowany do "Promozione Ligure", która w 1991 zmieniła nazwę na "Eccellenza Liguria". W 1995 spadł na rok do "Promozione Liguria". W 2001 otrzymał promocję do Serie D. W 2008 został zdegradowany do "Eccellenza Liguria". W 2009 spadł po raz kolejny do "Promozione Liguria", ale po roku wrócił do "Eccellenza Liguria". W 2012 klub zmienił nazwę na Vado FC 1913. W 2013 został promowany do "Serie D". Przed rozpoczęciem sezonu 2014/15 wprowadzono reformę systemy lig, wskutek czego "Serie D" awansowała na czwarty poziom. W 2016 klub spadł do "Eccellenza Liguria". W sezonie 2018/19 zwyciężył w "Eccellenza Liguria" i wrócił do "Serie D".
Barwy klubowe, strój.
Klub ma barwy czerwono-niebieskie. Zawodnicy swoje domowe spotkania zazwyczaj grają w koszulkach o kolorze czerwonym z jednej strony i drugiej połowy o kolorze niebieskim, niebieskich spodenkach oraz niebieskich getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2020).
Struktura klubu.
Stadion.
Klub piłkarski rozgrywał swoje mecze domowe na Stadio Ferruccio Chittolina w mieście Vado Ligure o pojemności 2 tys. widzów.

</doc>
<doc id="5052403" url="https://pl.wikipedia.org/wiki?curid=5052403" title="FC Vado">
FC Vado



</doc>
<doc id="5052404" url="https://pl.wikipedia.org/wiki?curid=5052404" title="Ever Given">
Ever Given

Ever Given – kontenerowiec , jeden z największych na świecie.
Właścicielem statku jest Shoei Kisen Kaisha (jednostka zależna japońskiej firmy ). Armatorem jest tajwańska firma transportowa Evergreen Marine. "Ever Given" jest zarejestrowany w Panamie.
23 marca 2021 roku, podczas podróży z Tanjung Pelepas w Malezji do Rotterdamu w Holandii, statek wpłynął na mieliznę w Kanale Sueskim, blokując go całkowicie. 29 marca statek został ściągnięty z mielizny i przywrócony do stanu pływającego. Statek zarekwirował Egipt umieszczając go na Wielkim Jeziorze Gorzkim domagając się 900 milionów dolarów odszkodowania za blokadę kanału.
Opis.
"Ever Given" jest jednym z 13 kontenerowców zbudowanych według projektu "Imabari 20000". Długość 399,94 metrów (1312 stóp i 2 cale) sprawia, że jest jednym z najdłuższych pływających obecnie statków. Jest szeroki na 58,5 metra (192 stopy i 11 cali), a jego maksymalne zanurzenie wynosi 14,5 metra (47 stóp i 7 cali). Całkowita pojemność kontenerowca wynosi 20 124 TEU.
Historia.
Kolizja w 2019.
9 lutego 2019 statek uderzył i ciężko uszkodził 25-metrowy prom przedsiębiorstwa w okolicach Blankenese w drodze z portu w Hamburgu do Rotterdamu. 2 minuty po kolizji, ruch na Łabie został zatrzymany z powodu silnych wiatrów i falowania.
Blokada Kanału Sueskiego w 2021.
O 7:40 czasu wschodnioeuropejskiego () 23 marca 2021 statek odbywał kurs na trasie z w Malezji do Rotterdamu w Holandii. Niecałe 7 mil morskich od Suezu statek wpłynął na mieliznę, stanął w poprzek kanału i zablokował go całkowicie dla ruchu innych jednostek.
Władze Kanału – (SCA) – podały komunikat, w którym ogłosiły, że wypadek nastąpił w wyniku utraty sterowności z powodu silnych wiatrów i burzy piaskowej. Operator jednostki – Evergreen Marine – ogłosił, że do utraty sterowności doprowadził nagły powiew wiatru, który spowodował, że kadłub zboczył z toru wodnego i przypadkowo uderzył w dno.
Jednostka płynęła jako piąta w konwoju statków płynących na północ, w kierunku Port Saidu, za nią znajdowało się kolejne 15 jednostek. W wyniku wypadku, ruch statków w obu kierunkach został wstrzymany, co doprowadziło do kolejek w okolicach Suezu i Port Saidu wynoszących ponad 200 jednostek. 24 marca 2021 roku przedsiębiorstwo Bernhard Schulte Shipmanagement (BSM) zaprzeczyło doniesieniom o udrożnieniu kanału.
Podczas konferencji prasowej 27 marca, generał Ossama Rabei, prezes SCA oświadczył, że warunki pogodowe nie były głównym powodem wypadku. Ogłosił, że ustaleniem przyczyn zajmą się powołani do tego śledczy.
Eksperci zasygnalizowali, że możliwe opóźnienia w łańcuchach dostaw i napięcie spowodowane nieokreślonym czasem udrożnienia kanału mogą doprowadzić do problemów dla światowej gospodarki. Przy uwalnianiu jednostki pomagało osiem holowników oraz koparki Komatsu usuwające piasek z okolic dziobu.
29 marca statek został ściągnięty z mielizny i przywrócony do stanu pływającego. Przez ten czas utworzyła się kolejka ok. 300 statków oczekujących w kolejce na przepłynięcie przez Kanał Sueski.

</doc>
<doc id="5052407" url="https://pl.wikipedia.org/wiki?curid=5052407" title="Lista przewodniczących Seanad Éireann">
Lista przewodniczących Seanad Éireann



</doc>
<doc id="5052409" url="https://pl.wikipedia.org/wiki?curid=5052409" title="Walka Anarchistyczna">
Walka Anarchistyczna

Walka Anarchistyczna (kurd. Tekoşîna Anarşîst, TA) – anarchistyczna pomocnicza jednostka wojskowa, składająca się głównie z międzynarodowych ochotników do walki po stronie ludności kurdyjskiej w Rożawie podczas syryjskiej wojny domowej. Powstała w 2017, a następnie została włączona do Międzynarodowego Batalionu Wolności. 
Jest to czwarta znana jednostka Syryjskich Sił Demokratycznych, która deklaruje się jako anarchistyczna.
Historia.
Chociaż Walka Anarchistyczna była aktywna od sierpnia 2017, jednostka nie ogłosiła publicznie swojego istnienia aż do 10 stycznia 2019, kiedy wydała oficjalne oświadczenie, szybko podchwycone przez strony internetowe, takie jak It's Going Down, Enough is Enough, Voices in Movement czy polskiego Czarna Teoria.
Bitwa o Afrin.
Na początku 2018, w obliczu inwazji Turcji na kanton Afrin, powstała jednostka międzynarodowych ochotników o nazwie Anti-Fascist Forces in Afrin (AFFA), do której zostali włączeni członkowie Walki Anarchistycznej. Grupa brała udział w bitwie o Afrin na początku 2018 przeciwko armii tureckiej i Wolnej Armii Syrii, życie w walce straciło kilkudziesięciu międzynarodowych ochotników, jednym z nich był „Şevger Ara Makhno” (pseudonim młodego tureckiego anarchisty). Jego prawdziwa tożsamość nie została ujawniona, aby chronić jego rodzinę, mieszkającą w Turcji, przed ewentualnymi represjami.
Ofensywa w Dajr az-Zaur.
Po bitwie o Afrin, grupa zmobilizowała się i ruszuła do miasta Al-Baghuz Faukani, aby wykonać czynności związane z pomocą medyczną dla bojowników i zmobilizować ochotników do walki z ostatnią twierdzą Państwa Islamskiego w Syrii. 18 marca 2019 media związane z ISIS ogłosiły na kanale Telegram śmierć „włoskiego bojownika” w zasadzce podczas bitwy o Baghuz. Był to Lorenzo Orsetti, 33-letni anarchista z Florencji, również członek Walki Anarchistycznej. Jego śmierć została potwierdzona zarówno przez jednostkę anarchistyczną, jak i przez Powszechne Jednostki Ochrony. Wiadomość ta wstrząsnęła opinią publiczną we Włoszech, młody anarchista został uznany za „bohatera” przez różne media i osobistości, podczas gdy inni krytykowali „włoską hipokryzję” wobec międzynarodowych ochotników, którzy przyłączają się do Kurdów, a po powrocie do Włoch są ścigani sądownie. Jego ciało zostało przetransportowane kilka dni później do Florencji, rodzinnego miasta. Pamięć o nim jest żywa głównie wśród anarchistów i podtrzymywana przez organizacje takie jak np. Włoska Federacja Anarchistyczna.

</doc>
<doc id="5052411" url="https://pl.wikipedia.org/wiki?curid=5052411" title="Marie Senghor Basse">
Marie Senghor Basse

Marie-Thérèse Camille Senghor Basse (ur. 20 marca 1930 w Rufisque zm. 2019) – senegalska lekarka, kierowała Centrum Ochrony Matek i Dzieci ( PMI), reprezentowała Senegal w Organizacji Narodów Zjednoczonych do spraw Wyżywienia i Rolnictwa (FAO) i kierowała LInstitut de Technologie Alimentaire (I.T.A.).
Życiorys.
Urodziła się 20 marca 1930
w Rufisque w zachodnim Senegalu. 13 listopada 1957 r. ukończyła Wydział Lekarski w Paryżu. W 1958 r. rozpoczęła pracę w szpitalu Bally w Conakry, następnie została przeniesiona do dzielnicy Boké, przez 2 lata mieszkała w Gwinei. Po powrocie do Senegalu kierowała Centrum Ochrony Matek i Dzieci ( PMI). Podczas pobytu we Włoszech, gdzie wyjechała z mężem Edouardem Camille Basse ówczesnym ambasadorem Senegalu we Włoszech w latach 1961-1966 była przedstawicielką Senegalu w Organizacji Narodów Zjednoczonych ds. Wyżywienia i Rolnictwa (FAO).
Po powrocie do Senegalu została przydzielona do Centre Médico Scolaire w Dakarze jako lekarz-inspektor. W 1968 r. została dyrektorem L’Institut de Technologie Alimentaire (I.T.A.). Tam zajmuje się badaniami nad przetwórstwem zbóż, owoców i warzyw oraz produktów pochodzenia zwierzęcego. W ogólnokrajowej telewizji ORTS promowała konsumpcję lokalną, próbując zmieniać zachowania i nawyki żywieniowe.
W 1981 r. rozpoczęła pracę w Kancelarii Prezesa Rady Ministrów jako doradca premiera Habiba Thiama. W wieku 51 lat zapisała się do Wyższej Szkoły Zarządzania Biznesem w Dakarze. W 1983 r. otrzymała dyplom z zarządzania przedsiębiorstwem. W tym samym roku przeniosła się do gabinetu prezydenta Abdou Dioufa, gdzie przez dwa lata służyła mu swoją wiedzą i doświadczeniem jako doradca techniczny.
Miała 6 dzieci. Zmarła w 2019 roku.

</doc>
<doc id="5052413" url="https://pl.wikipedia.org/wiki?curid=5052413" title="FK Mačva 1929 Bogatić">
FK Mačva 1929 Bogatić

Fudbalski Klub Mačva 1929 Bogatić (serb.: Фудбалски Клуб Мачва 1929 Богатић) – serbski klub piłkarski z siedzibą w Bogaticiu (w okręgu maczwańskim). Został utworzony w 1929 roku. Obecnie występuje w Srpskiej lidze (3. poziom serbskich rozgrywek piłkarskich), w grupie Zapad. Od 2019 roku klub występuje w rozgrywkach jako FK Mačva 1929. 
W czasach Federalnej Republiki Jugosławii najwyższym poziomem rozgrywek piłkarskich w których "FK Mačva Bogatić" występował to rozgrywki Drugiej ligi SR Јugoslavije, gdzie klub występował 2 sezony: 1996/97 i 1997/98.
Stadion.
Klub rozgrywa swoje mecze domowe na stadionie Stadion FK Mačva w Bogaticiu, który może pomieścić 1.000 widzów.
Sezony.
 * Z powodu sytuacji epidemicznej związanej z koronawirusem COVID-19 rozgrywki sezonu 2019/2020 zostały zakończone po rozegraniu 19 kolejek.

</doc>
<doc id="5052416" url="https://pl.wikipedia.org/wiki?curid=5052416" title="Muzeum Narodowe w Belgradzie">
Muzeum Narodowe w Belgradzie

Muzeum Narodowe w Belgradzie () – najstarsze i największe muzeum w Serbii. Znajduje się w centrum Belgradu, przy Placu Republiki (Trg republike). Muzeum liczy ponad 400 tys. eksponatów. Jego powierzchnia wystawiennicza wynosi ponad 5000 m².
Historia.
Powstało 10 maja 1844 jako Muzeum Serbskie na podstawie dekretu ministra edukacji Jovana Sterii Popovicia. Głównym celem muzeum było gromadzenie zabytków. W roku 1848 liczyło ono już 79 eksponatów, w tym monety, rękopisy, książki i pieczęcie. W 1853 roku utworzono stanowisko kustosza muzeum, pierwszym kustoszem został Filip Nikolić.
Z czasem instytucja poszerzyła swoją działalność o prace naukowo-badawcze, a następnie rozwinęła działalność wystawienniczą. Pierwszą wystawę muzeum zorganizowało w 1864. W tym samym roku Serbskie Stowarzyszenie Literackie przekazało muzeum swoje zbiory. W 1871 w placówce znajdowało się już prawie 13 tysięcy eksponatów. W okresie międzywojennym muzeum ograniczyło organizowanie wystaw, rozwinęła się natomiast jego działalność naukowa i wydawnicza.
Siedziba.
Budynek muzeum został zbudowany w 1903 roku według projektu architektów Andry Stevanovicia i Nikoli Nestorovicia. Pierwotnie przeznaczony dla Dyrekcji Skarbu. Jest siedzibą Muzeum Narodowego od 23 maja 1952. Wcześniej muzeum przenosiło się 11 razy – w 1844 znajdowało się w budynku Ministerstwa Edukacji, następnie kolejno w koszarach Topčijska, Budynku Dyrekcji Edukacji, w rezydencji majora Mišy Anastasijevicia, w tym w budynku przy placu Królewskim, w domu należącym do Stevčy Mihailovicia, w budynku Kasy Oszczędności Vračar, w domu Rašy Miloševicia (obecnie ambasady Chorwacji i Niemiec), w rezydencji księżnej Ljubicy, w budynku Rady Miejskiej, w budynku przy placu Studentski trg.
Budynek wybudowano w stylu eklektyzmu z elementami neorenesansu. Zniszczony podczas II wojny światowej, następnie odbudowany. Poddany kompleksowym pracom konserwatorskim w latach 60. XX wieku. Wtedy to m.in. zrekonstruowano wielką kopułę. W 2018 w gmachu muzeum zakończyły się kolejne, 15-letnie prace konserwatorskie.
Zbiory.
Prehistoria.
Kolekcja zabytków z okresu paleolitu i mezolitu zawiera między innymi materiały pozyskane w trakcie wykopalisk prowadzonych na następujących stanowiskach: Velika Balanica, Mala Balanica, Pešturina, Jaskinia Hadži-Prodanova. Najwięcej zabytków pochodzi z wykopalisk prowadzonych w jaskini Shalitrena w pobliżu Mionicy (z okresu środkowego i górnego paleolitu). Do najcenniejszych eksponatów na skalę światową należy szczęka hominida z miejscowości Mala Balanica (przyjmuje się, że ma ona 397–525 000 lat). Osobną kolekcję stanowią przedmioty pozyskane w trakcie wykopalisk na stanowisku Lepenski Vir z okresu mezolitu oraz neolitu. Stanowisko obejmuje dawną osadę. Wśród eksponatów są przedmioty z rogu i kości (igły, haczyki, biżuteria), kamienne figurki i amulety oraz ceramika. Najciekawsze w kolekcji są monumentalne kamienne rzeźby o kształtach inspirowanych rybami. Kolekcja znalezisk z okresu neolitu obejmuje przedmioty z okresu od końca VII do połowy VI tysiąclecia p.n.e. pozyskane w trakcie wykopalisk na stanowiskach: Starčevo koło Pančeva, Pavlovac (Čukar i Gumnište) koło miasta Vranje, Nosa-Biserna Obala koło Suboticy, Tečić w Šumadija, Ajmana, Mała Vrbica i Aria Babi w Żelaznej Bramie. Wśród przedmiotów są różnorodne wyroby ceramiczne, narzędzia z kamienia, kości i rogu, biżuteria, a także przedmioty rytualne. Kolejna kolekcja obejmuje przedmioty z okresu późnego neolitu i eneolitu, w tym przede wszystkim przedmioty związane z kulturą Vinča. Przedstawiciele kultury Vinča mieszkali na terenie Serbii. Zajmowali się rolnictwem i hodowlą zwierząt, ale również wytwórstwem przedmiotów z miedzi. W kolekcji wyróżniają się przedmioty związane z początkami hutnictwa – odlewy, miedziane narzędzia i biżuteria. Do najcenniejszych zabytków kolekcji z epoki brązu należy przypadkowo odkryty ceramiczny przedmiot kultu z Dupljai koło Vršaca, tzw. "Rydwan z Dupljai" Kolekcja zabytków epoki żelaza obejmuje narzędzia, broń, biżuterię, przedmioty codziennego użytku wykonane z żelaza, brązu, srebra, złota, a także wyroby ceramiczne. Do najcenniejszych należy broń celtycka, srebrne pasy typu Mramorac z połowy V w., ozdoby z metali szlachetnych, znalezione w grobowcach przywódców plemiennych (skarb z Čurug).
Starożytność.
Kolekcja sztuki starożytnej Grecji obejmuje między innymi rzeźby, naczynia ceramiczne, biżuterię, broń, przedmioty z metali. Do najciekawszych należą naczynia z Olbii, malowane w stylu czerwonofigurowym, w tym krater z przedstawieniem Dionozosa i Ariadny z V–IV w. p.n.e., złota biżuteria z Budvy czy naczynie z Trebeništy z wizerunkiem jeźdźca. Kolejna kolekcja obejmuje m.in. rzymskie stele grobowe, ołtarze, sarkofagi i kamienie milowe. Oprócz przedmiotów pozyskanych na stanowiskach archeologicznych w Serbii, są tu również zabytki przywiezione z Macedonii i Albanii. W skład kolekcji numizmatycznej wchodzą monety greckie, iliryjskie, rzymskie, a także plemion barbarzyńskich. Na uwagę zasługują rzadko spotykane monety miasta Damastion oraz pieniądze celtyckiego plemienia Scordysków, a także monety bite w połowie III wieku w mennicach w Viminacium (Kostolac), ważnym ówcześnie ośrodku menniczym Bałkanów.
Średniowiecze.
Zbiory średniowieczne zgrupowane są w czterech kolekcjach. W zbiorze zabytków archeologicznych późnego średniowiecza wyróżniają się przedmioty związane z życiem i działalnością Stefana Nemanii. Wśród eksponatów wyróżnia się również bogato haftowany epitrachelion z końca XIV wieku / początku XV wieku odnaleziony w kościele Świętych Apostołów Piotra i Pawła w miejscowości Novi Pazar. Kolekcja sztuki średniowiecznej i bizantyjskiej zawiera zabytki z okresu od VII do XVI wieku. Cennym elementem kolekcji jest zbiór ikon, w większości pochodzących z XIV wieku. Wśród eksponatów znajdują się również "Ewangeliarz Mirosława" z 1180 (najstarszy zabytek piśmiennictwa serbskiego) wpisany na listę Pamięć Świata, emaliowane talerze z klasztoru Chilandar (XI w.), pierścień księcia Radosława (1219–1220), pierścień królowej Teodory (z ok. 1322) oraz szata cesarza Iwana Aleksandra. Kolejna kolekcja obejmuje sztukę serbską od 1459 do 1804. Jej podstawą jest zbiór ikon przedstawiających serbskich władców i świętych. Ponadto w kolekcji znajdują się naczynia, biżuteria, przedmioty liturgiczne i inne. Jednym z najciekawszych zabytków w kolekcji są drewniane carskie wrota z końca XV wieku, pochodzące z nieznanego kościoła w Ochrydzie w Macedonii. Czwarta kolekcja zawiera około 1300 kopii fresków z różnych kościołów i klasztorów, około 300 kopii rzeźb i detali architektonicznych, a także pojedyncze egzemplarze ikon i miniatur z okresu od XI do XV wieku.
Nowożytność i czasy współczesne.
W muzeum znajdują się kolekcje sztuki nowożytnej i współczesnej obejmujące: malarstwo serbskie XVIII i XIX wieku, malarstwo jugosłowiańskie XX wieku, rysunki i grafiki artystów jugosłowiańskich, sztukę zagraniczną, rysunki i grafiki artystów zagranicznych.
Podstawą kolekcji sztuki zagranicznej było 70 dzieł włoskich artystów podarowanych muzeum przez słowackiego malarza Bertholda Lippaya w 1891. Obecnie kolekcja obejmuje około 1100 obrazów i rzeźb artystów włoskich, francuskich, flamandzkich, holenderskich, rosyjskich, austriackich i in. Wśród nich są dzieła Tintoretta, Bassana, Gambariniego, Canaletta, Van Gogha, Picassa, Kandinsky'ego, Chagalla. Wyjątkowo wartościową częścią kolekcji jest malarstwo francuskie. Zbiór sztuki francuskiej posiadany przez muzeum jest uważany za największy na Bałkanach.

</doc>
<doc id="5052422" url="https://pl.wikipedia.org/wiki?curid=5052422" title="Star Trucks">
Star Trucks



</doc>
<doc id="5052426" url="https://pl.wikipedia.org/wiki?curid=5052426" title="Star 1266">
Star 1266

Star 1266 − prototypowy samochód ciężarowo-terenowy, 3-osiowy, zaprezentowany w 2000 roku przez zakłady Star Trucks w Starachowicach.
Opis modelu.
Prototyp samochodu został zaprezentowany we wrześniu 2000 roku na MSPO w Kielcach. Był on proponowany dla Wojska Polskiego jako bezpośredni następca najliczniejszych samochodów wojskowych tej klasy Star 266, wypełniający lukę między nowym modelem Star 944 o ładowności 3 tomy i Star 1466 o ładowności 6 ton.
Wraz z innymi nowymi modelami Star, samochód ten wyposażono w szereg elementów stosowanych już wcześniej w samochodach marki MAN: kabiny, silniki, mosty napędowe, przekładnie kierownicze. Star 1266 otrzymał długą dwumiejscową kabinę MAN ze składaną leżanką z tyłu, odchylaną hydraulicznie. Silnik jest wysokoprężny, czterocylindrowy MAN D0824LFL09, spełniający normę Euro 2, o mocy 155 KM (114 kW) i maksymalnym momencie obrotowym 580 Nm. Ogumienie pojedyncze o rozmiarze 12-20″ lub 14,5R20 z bieżnikiem terenowym lub uniwersalnym.
W odróżnieniu od modeli 944 i 1466, Star 1266 nie został skierowany do produkcji, natomiast Siły Zbrojne zamówiły modernizację partii samochodów Star 266M z elementami zastosowanymi w modelu 1266, w tym nową kabiną MAN.

</doc>
<doc id="5052427" url="https://pl.wikipedia.org/wiki?curid=5052427" title="Petr Horák (filozof)">
Petr Horák (filozof)

Petr Horák (ur. 5 września 1935 w Brnie) – czeski filozof. Specjalizuje się w historii nowoczesnej, współczesnej filozofii europejskiej oraz dziejach francuskiej myśli filozoficznej.
Życiorys.
Jest absolwentem Uniwersytetu Masaryka, gdzie w 1958 r. ukończył studia z zakresu historii i pomocniczych nauk historycznych. W 1966 r. uzyskał tytuł kandydata nauk (CSc.) w Instytucie Filozofii Czechosłowackiej Akademii Nauk. W 1990 r. uzyskał habilitację z filozofii. Od 1993 r. profesor historii filozofii.
W 1990 r. został redaktorem naczelnym czasopisma „Filosofický časopis”.
Przypisy.
 

</doc>
<doc id="5052429" url="https://pl.wikipedia.org/wiki?curid=5052429" title="Petr Horák">
Petr Horák



</doc>
<doc id="5052437" url="https://pl.wikipedia.org/wiki?curid=5052437" title="Stosunki polsko-francuskie">
Stosunki polsko-francuskie

Stosunki polsko-francuskie - wzajemne relacje między państwem polskim a państwem francuskim.
Rys historyczny.
Nawiązanie stosunków dyplomatycznych między Polską a Francją nastąpiło w efekcie złożenia listów uwierzytelniających przez przedstawiciela Francji w Warszawie Eugène’a Pralona. Trzy tygodnie później Francja uznała Polskę w sensie międzynarodowoprawnym w depeszy ministra spraw zagranicznych Stephena Pichona do premiera i ministra spraw zagranicznych Ignacego Jana Paderewskiego. Stworzyło to podstawę do nawiązania pełnych bilateralnych stosunków dyplomatycznych. Poseł RP Maurycy Zamoyski złożył w Paryżu listy uwierzytelniające prezydentowi Francji Raymondowi Poincaré w sierpniu 1919 r.
Polska i Francja były w okresie międzywojennym naturalnymi i bliskimi sojusznikami. Wskazywała na to zarówno zgoda prezydenta R. Poincaré na utworzenie we Francji w 1917 r. tzw. Błękitnej Armii pod dowództwem gen. Józefa Hallera, jak i wsparcie francuskiej misji wojskowej w szkoleniu i wyposażeniu sił zbrojnych II Rzeczypospolitej od 1919 r. Znalazło to potwierdzenie w podpisanej w lutym 1921 r. w Paryżu deklaracji o przyjaźni i układzie politycznym wraz z protokołem wojskowym, zgodnie z którym państwa zobowiązywały się do udzielenia pomocy w razie napaści Niemiec na jedną ze stron.
Oba kraje utrzymywały relacje dyplomatyczne do września 1940 roku.
Współpraca polityczna w okresie III RP.
Podstawowym dokumentem regulującym stosunki między Polską a Francją jest Traktat o przyjaźni i solidarności z 9 kwietnia 1991 r. Obowiązujące umowy dwustronne dotyczą spraw związanych m.in. ze współpracą w dziedzinie: spraw wewnętrznych (1996 r.), obronności (2002 r.), kultury i edukacji (2004 r.), nauki i technologii (2008 r.), wzajemnej ochrony informacji niejawnych (2008 r.) oraz koprodukcji filmowej (2012 r.).
Francja pozostaje jednym z głównych partnerów Polski zarówno w wymiarze dwustronnym, jak i na forum europejskim oraz międzynarodowym. Współpraca rozwija się w oparciu o przyjętą w 2008 r. deklarację o Polsko-Francuskim Partnerstwie Strategicznym, a następnie ustanowiony w 2013 r. Program Współpracy na rzecz jego realizacji. Rozwojowi wzajemnych kontaktów sprzyjał mechanizm, organizowanych od 2004 r., konsultacji międzyrządowych pod przewodnictwem premiera Polski i prezydenta Francji.
Dialog w ramach Trójkąta Weimarskiego stanowi ważny dodatek do współpracy dwustronnej między Polską a Francją.
Współpraca gospodarcza.
Polsko-francuskie relacje handlowe.
Francja to strategiczny partner gospodarczy Polski: 4. rynek eksportowy Polski (ok. 12,2 mld EUR w 2018 – 5,5% udział w ogóle eksportu Polski); 5. Rynek importowy (ok. 8,2 mld euro w 2018 r. – 3,5% udział w ogóle importu). Z kolei Polska była dla Francji w 2018 r. 10. krajem eksportowym i importowym. Dwustronne obroty handlowe od 2004 r. uległy niemal podwojeniu, osiągając w 2018 r. wartości 20,6 mld EUR (większą niż wymiana Francji z Rosją, Turcją czy Japonią; eksport z Polski – 10,7 mld, import – 9,9 mld). Od 2007 r. Polska notuje nadwyżkę w wymianie z Francją.
Francuskie inwestycje w Polsce.
Francja należy do najważniejszych inwestorów zagranicznych w Polsce. Jest czwartym (po Holandii, Niemczech i Luksemburgu) źródłem inwestycji zagranicznych w Polsce, z ok. 12-proc. udziałem w inwestycjach zagranicznych ogółem. Ponad 1300 firm francuskich działających w Polsce zatrudnia ok. 180 tys. pracowników. Główne sektory ich działalności to: handel i dystrybucja (Auchan, Carrefour, Leroy Merlin, Intermarché), produkcja przemysłowa (PSA, L’Oréal, Total), budownictwo (Bouygues, VINCI Construction, Lafarge), usługi finansowe i ubezpieczeniowe (BNP Paribas, Crédit Agricole, Société Générale), hotelarstwo i gastronomia (Accor, Sodexo Group), sektor spożywczy (Bonduelle, Danone, Delifrance), telekomunikacja (Orange), media (Canal Plus, Vivendi Universal).
Skumulowana wartość francuskich bezpośrednich inwestycji zagranicznych w Polsce na koniec 2016 r. wyniosła 17,8 mld euro (17,9 mld euro w 2015 r.). Francuskie inwestycje lokowane były głównie w sektorze informacji i komunikacji (48% ogółu kapitału francuskiego), przetwórstwie przemysłowym (16%) oraz handlu i naprawach pojazdów samochodowych (14,9%). Prawie 80% francuskiego kapitału skoncentrowane jest w województwie mazowieckim.
Polskie inwestycje we Francji.
Polskie inwestycje we Francji na koniec 2016 wynosiły 659,4 mln euro. Koncentrują się w: budownictwie (Fakro, Oknoplast), przemyśle i przetwórstwie przemysłowym (Canpack, Suempol, Sanok Rubber), IT (Comarch, MakoLab), transporcie (Wielton, Solaris Bus &amp; Coach), produkcji AGD (Amica) i gastronomii (AmRest/Pizza Hut i KFC).
Gospodarcze umowy dwustronne.
Od momentu akcesji Polski do Unii Europejskiej stosunki gospodarcze między Polską i Francją wpisują się w ramy prawa wspólnotowego, głównie traktatu akcesyjnego, jaki Polska podpisała ze Wspólnotami Europejskimi i ich państwami członkowskimi 16 kwietnia 2003 r. w Atenach. 29 listopada 2013 r. w Warszawie w czasie IV konsultacji międzyrządowych, z udziałem prezydentów obu państw, zostało podpisane „Polsko-Francuskie Partnerstwo Strategiczne” obejmujące program współpracy na lata 2013–2018, odnawiając tym samym partnerstwo strategiczne ustanowione w maju 2008 r. Dokument szczegółowo omawia obszary współpracy gospodarczej, finansowej, przemysłowej, infrastrukturalnej i handlowej.
Dwustronne umowy gospodarcze to przede wszystkim:
Współpraca kulturalna.
Silne związki kulturalne między Polską a Francją mają swoje korzenie w XIX i na początku XX wieku, kiedy to Francja stanowiła drugą ojczyznę dla licznego grona polskiej elity intelektualnej i artystycznej.
Współcześnie Polskę i Francję łączą liczne umowy dwustronne i wielostronne, w tym umowa między rządem RP a rządem RF o współpracy w dziedzinie kultury i edukacji z 22 listopada 2004 r. Współpraca kulturalna była też jednym z ważnych obszarów Programu Współpracy w ramach Polsko-Francuskiego Partnerstwa Strategicznego na lata 2014–2018.
Kontakty polsko-francuskie w zakresie kultury odbywają się przede wszystkim na poziomie poszczególnych instytucji kultury i cechują się dużą bezpośredniością.
Bazując na silnych więziach historycznych, zadaniem polskich placówek we Francji jest promocja kultury polskiej, kształtowanie wizerunku Polski poprzez prezentację jej świata artystycznego i kulturalnego, jej tożsamości i dziedzictwa, a także inicjowanie i rozwijanie współpracy kulturalnej z francuskimi instytucjami i organizacjami kulturalnymi. Oprócz Ambasady RP w Paryżu tego rodzaju działania prowadzi przede wszystkim Instytut Polski.
W kontekście rozwijania polsko-francuskiej współpracy kulturalnej ważnym aspektem były obchody setnej rocznicy odzyskania przez Polskę niepodległości. Francja znalazła się wśród krajów priorytetowych, w których Polska realizowała projekty w ramach programu Niepodległa.

</doc>
<doc id="5052443" url="https://pl.wikipedia.org/wiki?curid=5052443" title="Czerwoni Chatky">
Czerwoni Chatky

Czerwoni Chatky () – wieś na Ukrainie, w obwodzie żytomierskim, w rejonie żytomierskim, w hromadzie Romanów. W 2001 roku liczyła 361 mieszkańców.

</doc>
<doc id="5052444" url="https://pl.wikipedia.org/wiki?curid=5052444" title="Kaciaryna Andriejewa">
Kaciaryna Andriejewa



</doc>
<doc id="5052446" url="https://pl.wikipedia.org/wiki?curid=5052446" title="Katedra w Trypolisie">
Katedra w Trypolisie

Katedra w Trypolisie (właściwie Meczet Gamala Abdela Nasera) – meczet w Trypolisie, stolicy Libii. Do 1970 roku siedziba rzymskokatolickiego wikariatu apostolskiego Trypolisu. 
Historia.
Budynek wzniesiono w 1928 roku, nosił wtedy wezwanie Najświętszego Serca Pana Jezusa. 21 lipca 1970 katedra została przekazana muzłumanom, w obiekcie zorganizowano meczet. Siedzibę wikariatu przeniesiono do kościoła św. Franciszka. Z kościoła usunięto część ozdób, sąsiadującą z katedrą wieżę przemieniono w minaret.

</doc>
<doc id="5052447" url="https://pl.wikipedia.org/wiki?curid=5052447" title="FK Vučje">
FK Vučje

Fudbalski Klub Vučje (serb.: Фудбалски Клуб Вучје) – serbski klub piłkarski z siedzibą w Vučje, w mieście Leskovac (w okręgu jablanickim). Został utworzony w 1945 roku. Obecnie występuje w Okružnej lidze (5. poziom serbskich rozgrywek piłkarskich), w grupie Jablanička okružna liga - grupa Istok. 
W czasach Federalnej Republiki Jugosławii najwyższym poziomem rozgrywek piłkarskich w których "FK Vučje" występował to rozgrywki Drugiej ligi SR Јugoslavije, gdzie klub występował 4 sezony: 1997/98 oraz 1999/00, 2000/01 i 2001/02).
Stadion.
Klub rozgrywa swoje mecze domowe na stadionie Stadion Krsta Stojanovica w Vučje, który może pomieścić 4.000 widzów.
Sezony.
 * Z powodu sytuacji epidemicznej związanej z koronawirusem COVID-19 rozgrywki sezonu 2019/2020 zostały zakończone po rozegraniu 17 kolejek.

</doc>
<doc id="5052448" url="https://pl.wikipedia.org/wiki?curid=5052448" title="Katerina Borisewicz">
Katerina Borisewicz



</doc>
<doc id="5052450" url="https://pl.wikipedia.org/wiki?curid=5052450" title="Jessica Iskandar">
Jessica Iskandar

Jessica Iskandar (ur. 29 stycznia 1988 w Dżakarcie) – indonezyjska aktorka, modelka, piosenkarka i prezenterka telewizyjna.
Programy telewizyjne.
Źródło: .
Filmografia.
Źródło: .

</doc>
<doc id="5052452" url="https://pl.wikipedia.org/wiki?curid=5052452" title="Kościół św. Franciszka w Trypolisie">
Kościół św. Franciszka w Trypolisie



</doc>
<doc id="5052453" url="https://pl.wikipedia.org/wiki?curid=5052453" title="Daria Czulcowa">
Daria Czulcowa



</doc>
<doc id="5052455" url="https://pl.wikipedia.org/wiki?curid=5052455" title="Kolarstwo na Igrzyskach Europejskich 2019 – jazda indywidualna na czas mężczyzn">
Kolarstwo na Igrzyskach Europejskich 2019 – jazda indywidualna na czas mężczyzn

Kolarstwo na Igrzyskach Europejskich 2019 – jazda indywidualna na czas mężczyzn – konkurencja jazdy indywidualnej na czas mężczyzn w ramach rywalizacji kolarzy szosowych na Igrzyskach Europejskich 2019, rozegrana 25 czerwca 2019 na liczącej 28,6 kilometra trasie wokół Mińska.
Jazda indywidualna na czas była jedną z dwóch, obok wyścigu ze startu wspólnego, konkurencji kolarstwa szosowego, w której podczas Igrzysk Europejskich 2019 rywalizowali mężczyźni i została rozegrana po raz drugi w historii tej imprezy, po inauguracyjnej edycji z 2015, w której triumfował Wasil Kiryjenka.
Złoty medal, podobnie jak cztery lata wcześniej, zdobył Wasil Kiryjenka, który o 32 sekundy wyprzedził Nelsona Oliveirę i o 37 sekund Jana Bártę.
Uczestnicy.
Lista startowa.
Legenda: DNF – nie ukończył, OTL – przekroczył limit czasu, DNS – nie wystartował, DSQ – zdyskwalifikowany.

</doc>
<doc id="5052458" url="https://pl.wikipedia.org/wiki?curid=5052458" title="Danilla Riyadi">
Danilla Riyadi

Danilla Riyadi lub Danilla, właśc. Danilla Jelita Poetri Riyadi (ur. 12 lutego 1990 w Dżakarcie) – indonezyjska piosenkarka.
Przez indonezyjskie wydanie magazynu „Rolling Stone” została określona jako objawienie roku 2014 ("Best New Act").

</doc>
<doc id="5052459" url="https://pl.wikipedia.org/wiki?curid=5052459" title="Teodor Gałecki">
Teodor Gałecki

Teodor Gałecki (ur. 11 grudnia 1876 w Warszawie, zm. 18 sierpnia 1944 w Radości) – polski zegarmistrz, lokalny działacz społeczny.
Urodził się w Warszawie. Syn Teodora, uczestnika powstania styczniowego, również zegarmistrza. Był znanym przedwojennym warszawskim zegarmistrzem. Jego zakład znajdował się przy ul. Marszałkowskiej 111 w Warszawie. Współpracował z takimi zegarmistrzowskimi firmami jak Longines, Omega, Supera, Kinzle, Gustav Becker czy Schafhausen. Posiadał prawo podpisu własnym nazwiskiem wyrobów niektórych z tych firm.
Aktywny działacz społeczny w letniskowej miejscowości Radość. Był założycielem i prezesem (w latach 1916–1937) Stowarzyszenia Miłośników Letniska Radość. Założył w swoim domu pierwszą w Radości agencję pocztową z centralką telefoniczną. Zorganizował także tymczasową kaplicę. Pozyskał wielu fundatorów pod budowę kościoła Matki Bożej Anielskiej. Był fundatorem sztandaru miejscowej szkoły podstawowej przy obecnej ul. Wilgi. W okresie okupacji na terenie jego posesji i domu działało przedszkole, zorganizowane dla okolicznych dzieci.
Został odznaczony orderem Pro Ecclesia et Pontifice, otrzymanym wraz z godnością szambelana papieskiego.
Zmarł 18 sierpnia 1944 r. w Radości. Został pochowany na cmentarzu w Radości. W 1949 r. jego ciało zostało ekshumowane do rodzinnego grobu na Powązkach.
Upamiętnienie.
30 grudnia 2016 r. zgodnie z decyzją Rady miasta stołecznego Warszawy rondo na skrzyżowaniu ul. Mrówczej z ul. Panny Wodnej nosi nazwę Rondo Zegarmistrza Gałeckiego.
28 marca 2020 r. odsłonięto pomnik-zegar ku czci Teodora Gałeckiego w Wawerskim Centrum Kultury Filia Radość.

</doc>
<doc id="5052464" url="https://pl.wikipedia.org/wiki?curid=5052464" title="Ludmila Christeseva">
Ludmila Christeseva

Ludmila Christeseva (także jako "L. Christeseva", , transl. "Ludmiła Chrysciesiewa") (ur. 1978 w Mohylewie) – szwedzka artystka wizualna pochodzenia białoruskiego.
W 2001 roku ukończyła studia na wydziale artystycznym Politechniki Witebskiej. Następnie przeniosła się do Szwecji, gdzie dołączyła do zespołu projektanta mody Larsa Wallina oraz otrzymała dyplomy Uniwersytetu w Sztokholmie oraz sztokholmskiej uczelni artystycznej Konstfack.
Wystawiała m.in. w Galerii Kulanszi Pałacu Pokoju i Pojednania w Astanie (6–25 czerwca 2015: wystawa "Sustainidentity") , w Muzeum Armii w Sztokholmie (9–18 maja 2016: instalacja "Kriget har inget kvinnligt ansikte" – "Wojna nie ma w sobie nic z kobiety" – o tytule nawiązującym do książki Swiatłany Aleksijewicz) oraz w Muzeum Nordyckim (29 sierpnia 2017 – 4 marca 2018: instalacja "A Toile").

</doc>
<doc id="5052467" url="https://pl.wikipedia.org/wiki?curid=5052467" title="Prokatedra św. Franciszka z Asyżu w Trypolisie">
Prokatedra św. Franciszka z Asyżu w Trypolisie

Prokatedra św. Franciszka z Asyżu – rzymskokatolicka świątynia w Trypolisie, stolicy Libii. Od 1970 roku, od czasu przekształcenia ówczesnej katedry w meczet, jest siedzibą wikariatu apostolskiego Trypolisu.
Architektura.
Kościół modernistyczny. Posiada 3 nawy, w dwóch bocznych znajdują się empory.

</doc>
<doc id="5052469" url="https://pl.wikipedia.org/wiki?curid=5052469" title="Baojun RS-3">
Baojun RS-3

Baojun RS-3 – samochód osobowy typu crossover klasy miejskiej produkowany pod chińską marką Baojun od 2019 roku.
Historia i opis modelu.
Miejski crossover Baojun RS-3 został zaprezentowany jesienią 2019 roku jako kolejny model chińskiej marki joint-venture SAIC-GM-Wuling opracowany w ramach nowej estetyki "Interstellar Geometry", upodabniając się do przedstawionych w poprzedzających miesiącach modeli RS-5 czy RM-6.
Pod kątem wizualnym samochód zyskał awangardową stylizację z dwubarwnym malowaniem nadwozia, rozległą sześciokątną atrapą chłodnicy, a także dwupoziomowym oświetleniem zarówno w przedniej, jak i tylnej części nadwozia. W dotychczasowej ofercie modelowej Baojuna model RS-3 zastąpił dotychczasowego, budżetowego crossovera 510, pozostając z nim jednak w równoległej sprzedaży.
Gamę jednostek napędowych utworzył 1,5-litrowy silnik benzynowy o mocy 103 KM, działając w połączeniu z 6-biegową przekładnią manualną lub bezstopniową skrzynią typu CVT. 
Sprzedaż.
Baojun RS-3 został skonstruowany wyłącznie z myślą o wewnętrznym rynku chińskim. Jego sprzedaż rozpoczęła się w listopadzie 2019 roku, plasując się w ofercie jako jeden z najtańszych nowych crossoverów na świecie z ceną 71 800 juanów chińskich (równowartość ok. 43 tys. złotych).
Samochód zdobył dużą popularność rynkową, w ciągu pierwszego pełnego rynku obecności w sprzedaży trafiając do ponad 66 tysięcy nabywców.

</doc>
<doc id="5052473" url="https://pl.wikipedia.org/wiki?curid=5052473" title="F-25 Feuerlilie">
F-25 Feuerlilie

F-25 Feuerlilie – niemiecki, doświadczalny, przeciwlotniczy pocisk rakietowy, który posłużył do zebrania danych na temat zachowania się w powietrzu obiektów, poruszających się z prędkością poddźwiękową lub dźwiękową. 
Historia.
Geneza.
Informacje dotyczące skrzydlatej rakiety F-25 Feuerlilie są skąpe jak również przeczące sobie nawzajem. Prace nad F-25 Feuerlilie rozpoczęły się w 1941 lub 1942 roku. Ich celem była budowa skrzydlatego pocisku rakietowego, którego testy w locie miały pozwolić na uzyskanie praktycznych danych aerodynamicznych, na temat zachowania się w powietrzu szybko poruszających się obiektów. Weryfikacje danych uzyskanych w pracach na modelach i makietach w tunelach aerodynamicznych. Pozyskać dane, które mogły by umożliwić tworzenie teoretycznych modeli naturalnych zjawisk aerodynamicznych. Teoretyczne wyniki, miały zostać wykorzystane w praktyce, do budowy użytkowych pocisków rakietowych i rakietowych samolotów. Początkowe plany zakładały użycie kierowanego pocisku rakietowego Henschel Hs 293, jednak jego duży opór czołowy, uniemożliwiły uzyskanie prędkości okołodźwiękowych lub szybszych.
Projekt.
Rakieta została zaprojektowana przez dr. Gerharda Brauna i prof. Busemanna z Departamentu Gazodynamiki Instytutu Badawczego Lotnictwa (Luftfahrtforschungsanstalt - LFA). Autorem systemu kierowania pocisku był dr. Kerris, również pracownik Departamentu LFA. LFA podlegał Ministerstwu Lotnictwa Rzeszy. Przed przystąpieniem do budowy docelowej rakiety, zbudowano pomniejszone wersje, o średnicy kadłuba wynoszącej 5 cm, które napędzane były silnikami rakietowymi na paliwo stałe firmy Rheinmetall-Borsig. Ich próby w locie pozwoliły dopracować szczegóły i rozpocząć prace nad docelowym aparatem. Ministerstwu Lotnictwa Rzeszy zamówiło w firmie Ardeltwerke Eberswald z Wrocławia, budowę 25 rakiet. Pierwszy start gotowej rakiety odbył się na poligonie ośrodka badawczego Luftwaffe w Łebie. Nie jest jasna data pierwszego odpalenia F-25. Według niektórych źródeł, próby rozpoczęto w kwietniu 1943 roku, według innych, w lipcu 1944 roku. Do lata 1944 roku, wystrzelono co najmniej cztery rakiety. Uzyskane rezultaty miały posłużyć do weryfikacji danych pozyskanych podczas badań tunelowych. Do odpalenia pocisku wykorzystywano wyrzutnię szynową, której położenie można było regulować względem pionu pod kątem od 10° do 30°. Rakiety od początku nastręczały konstruktorom problemów technicznych. Z powodu braku możliwości technicznych ich rozwiązania, a szczególnie ze względu na zbyt małą prędkość maksymalną pocisku, nie pozwalającą na uzyskanie wartościowych danych w ramach prowadzonych badań, cały program F 25 został zakończony, skupiono się natomiast na większym i szybszym pocisku Feuerlilie F 55.
Konstrukcja.
Poszczególne egzemplarze różniły się pomiędzy sobą detalami z powodu zmian, wprowadzanych na bieżąco po każdym locie. Opierając się na konstrukcji pocisku znalezionego przez amerykański wywiad tuż po zakończeniu wojny w Bad Harzburg, przyjmuje się, iż F-25 napędzany był pojedynczym silnikiem rakietowym RI 502 na paliwo stałe, którym był dwuetylen dwuazotanu glikolu etylowego. Silnik miał długość 87,5 cm, średnicę 13 cm, ważył 17,5 kg. Jednostka dysponowała ciągiem średnim rzędu 4,9 kN (500 kG) przez 6 sekund, co pozwalało teoretycznie na uzyskanie prędkości maksymalnej 220 m/s (792 km/h), pułapu maksymalnego 3000 metrów i zasięgu w locie poziomym rzędu 5000 m. Silnik wyposażony był w dwie, niewielkie dysze wylotowe. Ze względu na ograniczone gabaryty pocisku zastosowano bardzo prosty układ kierowania, stabilizujący jedynie w przechyleniu - przedniej części rakiety umieszczony był główny element tego systemu sterowania, żyroskop, automatycznie kontrolujący tylko lotki. F-25 był jednostopniową rakietą - pociskiem w układzie płasko-symetrycznym, którego kadłub i skrzydła wykonano z aluminium. Skrzydła skośne, na ich końcach zainstalowane były wzbudzane elektrycznie cewki, dzięki którym możliwe było wychylanie lotek. Z tyłu kadłuba, znajdowało usterzenie ogonowe w układzie litery T, zamontowane symetrycznie, po obu stronach kadłuba w osi pionowej F-25. Część stateczników pionowych, wystawała znad krawędzi stateczników poziomych. Nie było wychylanego steru kierunku. Znajdujące się w stateczniku poziomym stery wysokości, przed starem ustawiano i blokowano w wymaganej/zaprogramowanej pozycji, robiono to jednak tylko w górnym usterzeniu. Na górnym i dolnym usterzeniu można było zainstalować flary, umożliwiające łatwiejszą obserwacje trajektorii lotu rakiety.

</doc>
<doc id="5052475" url="https://pl.wikipedia.org/wiki?curid=5052475" title="Qishan (kompleks skoczni)">
Qishan (kompleks skoczni)

Qishan – kompleks skoczni narciarskich położonych w Laiyuan w Chinach.
Kompleks otwarty został w grudniu 2020 i składa się ze skoczni K125 (HS 140) oraz K95 (HS 106). Zgodnie z podanymi wówczas planami do października 2021 kompleks rozbudowany miał być o trzy mniejsze obiekty o rozmiarach HS20, HS40 i HS75, jak również o skocznię mamucią K200 (HS 240).

</doc>
<doc id="5052480" url="https://pl.wikipedia.org/wiki?curid=5052480" title="Stawy na Wrzosach">
Stawy na Wrzosach

Stawy na Wrzosach – zespół dwóch stawów rybnych (Staw Dolny i Staw Górny) o powierzchni łącznej około 110 (lub 120) hektarów, zlokalizowanych na Juszce, na zachód od wsi Wrzosy (województwo dolnośląskie, powiat wołowski). Stawy znajdują się w otulinie rezerwatu przyrody Uroczysko Wrzosy oraz na terenie Parku Krajobrazowego Dolina Jezierzycy i specjalnego obszaru ochrony siedlisk Natura 2000 „Dębniańskie Mokradła”.
Położenie.
Stawy położone są w dolinie Juszki, na pograniczu mezoregionów Obniżenia Ścinawskiego i Wysoczyzny Rościsławskiej, stanowiących centralną część Wału Trzebnickiego i północny kraniec Niziny Śląskiej. Akweny otaczają suche piaszczyska i bory sosnowe, jak również podmokłe olsy i bagna w strefie brzegowej.
Właścicielem stawów jest Przedsiębiorstwo Produkcji, Handlu i Usług Gospodarstwo Rybackie sp. z o.o. z Raszowej Małej.
Przyroda.
Fauna stawów i ich okolic jest bardzo bogata, a w szczególności dotyczy to awifauny. Na brzegach bytują ssaki, które w okolicy mają swoje ostoje: jeleń europejski, sarna, lis, dzik, borsuk i drobniejsze: jeże, różne gatunki myszy, krety, łasice, gronostaje, bobry oraz wydry. Ornitofauna liczy 89 gatunków, z czego czternaście zostało wymienionych w Załączniku I Dyrektywy Ptasiej (bąk, bocian czarny, łabędź krzykliwy, bielik, błotniak stawowy, kropiatka, derkacz, dzięcioł zielonosiwy, dzięcioł czarny, dzięcioł średni, zimorodek, słonka, lerka, wąsatka i gąsiorek). Gniazdują tu lub żerują: kszyk, żuraw krzykliwy, gęgawa, świerszczak, strumieniówka, kokoszka zwyczajna, dzięcioł zielony, krakwa, cyraneczka oraz brzęczka. Łącznie 141 gatunków ptaków bytuje tu w okresie lęgowym, co czyni to miejsce czwartym w zakresie ilości gatunków obszarem na Dolnym Śląsku. Przy Stawie Górnym, w miejscach nasłonecznionych, wygrzewają się pośród wrzosów żmije zygzakowate.
Przy grobli pomiędzy stawami rosną:
Na samej grobli rośnie topola czarna (550 cm obwodu), a pobliżu rybakówki (zachodni brzeg Stawu Dolnego) stoi wiąz szypułkowy (obwód 430 cm).
Turystyka.
Stawy są atrakcyjnym miejscem dla miłośników ptactwa, ponieważ różnorodne gatunki są tam bardzo dobrze widzialne i słyszalne. Na grobli rozdzielającej stawy usytuowany jest niewielki parking. Groblą i szosą między stawami prowadzi żółty szlak turystyczny z Wołowa do Orzeszkowa. Górny Staw obiega niebieski szlak okrężny Wołów-Mojęcice-Rudno-Wrzosy-Wołów.

</doc>
<doc id="5052481" url="https://pl.wikipedia.org/wiki?curid=5052481" title="Kongō (pasmo górskie)">
Kongō (pasmo górskie)

 – pasmo górskie pomiędzy prefekturami Nara i Osaka, stanowiące ich naturalną granicę. Znajduje się na wyspie Honsiu w południowo-zachodniej części środkowej Japonii i oddziela nizinę Osaka oraz dolinę Nara. Najwyższym szczytem w paśmie jest góra o tej samej nazwie i znajduje się w quasi-park narodowym Kongō-Ikoma-Kisen.
Geografia.
Pasmo górskie Kongō ma około 24 km długości, rozciąga się od rzeki Yamato na północy do rzeki Kino na południu. Od zachodu do wschodu średnia szerokość wynosi około 5 km. Góry w paśmie sięgają od 273,6 m do 1125 m. Na przełęczy Chihaya grzbiet zbacza w kierunku zachodnim, gdzie zaczyna się pasmo Izumi. Obydwa rozciągają się wzdłuż granicy między prefekturami Osaka i Wakayama.
Szczyty.
Wymienione w kolejności od najwyższego do najniższego:

</doc>
<doc id="5052485" url="https://pl.wikipedia.org/wiki?curid=5052485" title="Willard Richards">
Willard Richards

Willard Richards (ur. 24 czerwca 1804 w Hopkinton, zm. 11 marca 1854 w Salt Lake City) – amerykański przywódca religijny, lekarz i polityk.
Życiorys.
Urodził się w Hopkinton w stanie Massachusetts, jako najmłodszy syn i ostatnie dziecko Josepha Richardsa oraz Rhody Howe. Jako czterolatek upadł i odniósł obrażenia głowy. Wydarzenie to spowodowało nękające Richardsa do końca życia problemy zdrowotne, w tym drżenie mięśni. Ograniczona sprawność fizyczna zwróciła jego uwagę w stronę aktywności intelektualnej . W początkowym okresie życia często zmieniał miejsce zamieszkania, tak wewnątrz rodzinnego stanu jak i Nowego Jorku. Przez lata wiódł żywot wędrownego wykładowcy, podróżując po Nowej Anglii i utrzymując się z dawania wykładów związanych z rozmaitymi dyscyplinami naukowymi. Podjął pracę w Thomsonian Infirmary w Bostonie (1834) , krótko później niemniej (1835) przeniósł się do Holliston. Ponownie zmienił miejsce zamieszkania, w 1836 osiadł w Kirtland w stanie Ohio. 
Wychowany w rodzinie kalwińskiej, z czasem oddalił się tak od rodzinnej tradycji jak i od zorganizowanych form życia religijnego w ogóle. Zetknął się z niedawno zorganizowanym Kościołem Jezusa Chrystusa Świętych w Dniach Ostatnich, został ostatecznie członkiem tej wspólnoty religijnej. Kluczową rolę w jego konwersji odegrała Księga Mormona. Richards natrafił na ten święty dla mormonów tekst w zasadzie przypadkowo, początkowo zastanawiając się czy pochodzi on od szatana czy też od Boga. Szybko nabrał przekonania o prawdziwości owej księgi, w ciągu dziesięciu dni przeczytał ją w całości dwukrotnie. Ochrzczony został przez swego kuzyna Brighama Younga 31 grudnia 1836 w Kirtland.
Kilka miesięcy po swoim chrzcie został wyświęcony na starszego, tym razem przez Alvę Beemana. Zaangażowany w działalność misyjną młodego Kościoła, od marca 1837 pełnił służbę misjonarską we wschodnich Stanach Zjednoczonych. Wysłany następnie do Europy, był misjonarzem w Wielkiej Brytanii (1837–1841), gdzie 24 września 1838 poślubił Angielkę Jennettę Richards. 
Podczas swojej europejskiej wyprawy włączony do Kworum Dwunastu Apostołów, 8 lipca 1838. Z uwagi na swój pobyt na Wyspach Brytyjskich oraz związane z pracą misyjną podróże został wyświęcony dopiero 14 kwietnia 1840. Było to pierwsze i jak dotąd jedyne wyświęcenie na urząd apostoła dokonane poza granicami Stanów Zjednoczonych. Po powrocie Richards do kraju osiadł w Nauvoo, nowym centrum organizacyjnym Kościoła. Zasiadał w radzie miejskiej tegoż miasta (1841–1843), był członkiem miejscowej loży masońskiej. 13 grudnia 1841 mianowany protokolantem świątyni mormońskiej w Nauvoo, jak również skrybą Josepha Smitha, prezydenta Kościoła. Awansowany na prywatnego sekretarza Smitha i kościelnego historyka w grudniu 1842, od lipca 1843 także protokolant Kościoła. Od sierpnia 1843 protokolant miejski Nauvoo oraz kancelista miejskiego sądu. 11 marca 1844 został przyjęty do Rady Pięćdziesięciu, pełnił funkcję jej protokolanta. Był pierwszym mormońskim przywódcą, który wzywał Josepha Smitha do kandydowania na prezydenta Stanów Zjednoczonych.
Jako sekretarz Josepha Smitha przed jego śmiercią zdołał spisać relację z życia mormońskiego przywódcy, doprowadzoną do sierpnia 1838. Pozostawił po sobie prywatne notatki i zapiski z przemówień Smitha, cenione jako źródło historyczne. Przebywał w więzieniu w Carthage w dniu śmierci Josepha i Hyruma Smithów (27 czerwca 1844). Po wyjściu na wolność przeniósł się do Winter Quarters w dzisiejszej Nebrasce. Zaangażowany w organizację mormońskiej migracji na zachód, włączony do Pierwszego Prezydium w grudniu 1847. Przywiódł ostatecznie grupę świętych w dniach ostatnich do doliny Wielkiego Jeziora Słonego w 1848. Szybko zaangażował się w życie polityczne, został sekretarzem oraz przewodniczącym legislatywy stanu Deseret. Następnie sekretarz nowo utworzonego Terytorium Utah, poczmistrz Salt Lake City oraz pierwszy redaktor "Deseret News".
Zmarł w Salt Lake City. Podobnie jak wielu ówczesnych przywódców mormońskich praktykował poligamię, poślubił łącznie 11 kobiet. Wspominany w Naukach i Przymierzach, jednym z pism świętych wchodzących w skład mormońskiego kanonu.
Obecność w mormońskiej pamięci zbiorowej.
Prawdopodobnie najlepiej znany ze swej roli jako naocznego świadka śmierci Josepha Smitha, niedługo przed zamordowaniem mormońskiego przywódcy w emocjonalnej rozmowie potwierdził swą gotowość oddania życia za Smitha.

</doc>
<doc id="5052486" url="https://pl.wikipedia.org/wiki?curid=5052486" title="Zuklopentiksol">
Zuklopentiksol



</doc>
<doc id="5052491" url="https://pl.wikipedia.org/wiki?curid=5052491" title="Władisław Mustafin">
Władisław Mustafin



</doc>
<doc id="5052494" url="https://pl.wikipedia.org/wiki?curid=5052494" title="Anca Boagiu">
Anca Boagiu

Anca-Daniela Boagiu (ur. 30 listopada 1968 w Konstancy) – rumuńska polityk, urzędniczka i inżynier, posłanka i senator, minister transportu (2000), minister integracji europejskiej (2005–2007) oraz minister transportu i infrastruktury (2010–2012).
Życiorys.
Z wykształcenia inżynier budownictwa wodnego, absolwentka Universitatea „Ovidius” din Constanța z 1995. W latach 90. zajmowała się zawodowo współpracą z międzynarodowymi instytucjami finansowymi, m.in. jako urzędniczka krajowej administracji drogowej i ministerstwa transportu.
Od czerwca do grudnia 2000 zajmowała stanowisko ministra transportu w rządzie Mugura Isărescu. W 2000 zaangażowała się w działalność polityczną w ramach Partii Demokratycznej (przemianowanej następnie na Partię Demokratyczno-Liberalną). W 2014 dołączyła z tym ugrupowaniem do Partii Narodowo-Liberalnej.
W latach 2000–2008 sprawowała mandat posłanki do Izby Deputowanych. Następnie przez dwie czteroletnie kadencje zasiadała w Senacie. Wchodziła w międzyczasie w skład dwóch rządów. Od sierpnia 2005 do kwietnia 2007 była ministrem integracji europejskiej w gabinecie Călina Popescu-Tăriceanu, a od września 2010 do lutego 2012 ministrem transportu i infrastruktury u Emila Boca. Objęła także funkcję wiceprzewodniczącej Europejskiej Partii Ludowej. W 2016 znalazła się poza parlamentem. Do 2019 kierowała strukturami PNL w stołecznym Sektorze 2.

</doc>
<doc id="5052499" url="https://pl.wikipedia.org/wiki?curid=5052499" title="Motasem Sabbou">
Motasem Sabbou

Motasem Bellah Masaud Mohamed Sabo (ar. "المعتصم الصب"; ur. 20 sierpnia 1993 w Trypolisie) – libijski piłkarz występujący na pozycji obrońcy, zawodnik tunezyjskiego klubu US Monastir. Reprezentant Libii.
Kariera klubowa.
W latach 2013–2020 zawodnik libijskiego klubu Al-Ittihad Trypolis z Dawrī ad-Darağa al-’Ūlà al-Lībī. 25 stycznia 2020 podpisał kontrakt z tunezyjskim klubem US Monastir z Championnat la Ligue Professionnelle 1, umowa do 30 czerwca 2022.
Kariera reprezentacyjna.
W reprezentacji Libii zadebiutował 24 marca 2013 na stadionie Stade des Martyrs (Kinszasa, Demokratyczna Republika Konga) w zremisowanym 0:0 meczu eliminacyjnym do Mistrzostw Świata w Piłce Nożnej 2014 przeciwko Demokratycznej Republice Konga.

</doc>
<doc id="5052502" url="https://pl.wikipedia.org/wiki?curid=5052502" title="Klopentiksol">
Klopentiksol



</doc>
<doc id="5052504" url="https://pl.wikipedia.org/wiki?curid=5052504" title="Monochaetinula ampelophila">
Monochaetinula ampelophila

Monochaetinula ampelophila (Speg.) Nag Raj – gatunek grzybów z klasy "Sordariomycetes". Pasożytniczy grzyb mikroskopijny wywołujący u rokitnika zwyczajnego chorobę o nazwie kolista nekroza pędów.
Systematyka i nazewnictwo.
Pozycja w klasyfikacji według Index Fungorum: "Amphisphaeriaceae, Amphisphaeriales, Xylariomycetidae, Sordariomycetes, Pezizomycotina, Ascomycota, Fungi".
Zdiagnozował go w 1910 r. Carlo Luigi Spegazzini nadając mu nazwę "Monochaetia ampelophila ". Obecną, uznaną przez Index Fungorum nazwę nadał mu Tumkur R. Nag Raj w 1993 r.
Synonimy:

</doc>
<doc id="5052506" url="https://pl.wikipedia.org/wiki?curid=5052506" title="Monochaetia ampelophila">
Monochaetia ampelophila



</doc>
<doc id="5052509" url="https://pl.wikipedia.org/wiki?curid=5052509" title="Busuanga (wyspa)">
Busuanga (wyspa)

Busuanga – górzysto-wyżynna wyspa na Filipinach, między wyspami Luzon i Palawan.
Na wyspie znajdują się gorące źródła mineralne oraz wilgotne lasy równikowe.
Ludność wyspy zajmuje się hodowlą bydła oraz uprawą palmy kokosowej i ryżu.

</doc>
<doc id="5052511" url="https://pl.wikipedia.org/wiki?curid=5052511" title="Dara Puspita">
Dara Puspita

Dara Puspita – indonezyjska żeńska grupa muzyczna grająca garage rock. Została założona w 1964 r. w Surabai.
Do znanych utworów formacji należą m.in. „Surabaya” i „Ibu Pertiwi”. Dwa spośród utworów grupy znalazły się w zestawieniu 150 indonezyjskich utworów wszech czasów, ogłoszonym na łamach magazynu „Rolling Stone” („Surabaya” na pozycji 71., „Mari Mari” na pozycji 113.).
Grupa została rozwiązana w 1972 roku.

</doc>
<doc id="5052512" url="https://pl.wikipedia.org/wiki?curid=5052512" title="Baojun RS-5">
Baojun RS-5

Baojun RS-5 – samochód osobowy typu SUV klasy średniej produkowany pod chińską marką Baojun od 2018 roku.
Historia i opis modelu.
Jesienią 2018 roku Baojun przedstawił średniej wielkości SUV-a RS-5 jako pierwszy model chińskiej firmy utrzymany w nowej estetyce "Interstellar Geometry", zyskując bardziej awangardową stylizację nadwozia i mniej budżetowy charakter w stosunku do dotychczasowych modeli z numerycznym nazewnictwem.
Pas przedni przyozdobiły podwójne reflektory, poszielone na wyżej umieszczony pas diod LED do jazdy dziennej i niżej ulokowane klosze lamp. Część tę zdominowała sześciokątna atrapa chłodnicy z akcentami w stylu diamentów. Samochód utrzymano także w dwubarwnej tonacji nadwozia, z czarnym malowaniem dachu i słupków.
Gamę jednostek napędowych, wzorem późniejszych modeli z linii "New Baojun", ograniczono ją do jednego, 1,5-litrowego silnika benzynowego. W przypadku RC-5 jest to mocniejszy, turbodoładowany wariant o mocy 149 KM. Oprócz 6-biegowej manualnej skrzyni biegów do dyspozycji nabywców trafiła także bezstopniowa przekładnia CVT imitująca zmianę przełożeń od 1 do 8.
Sprzedaż.
Baojun RS-5 oferowany jest wyłącznie na wewnętrznym rynku chińskim, pozycjonując się w ofercie jako nowocześniejsza i lepiej wyposażona alternatywa wobec modelu 530. Sprzedaż RS-5 ruszyła w styczniu 2019 roku, kończąc się rok później ponad 23 tysiącach dostarczonych sztuk do nabywców.

</doc>
<doc id="5052517" url="https://pl.wikipedia.org/wiki?curid=5052517" title="A potem tańczyliśmy">
A potem tańczyliśmy

A potem tańczyliśmy (, , "Da chven vitsek'vet") – gruzińsko-francusko-szwedzki dramat filmowy z 2019 roku w reżyserii Levana Akina.
Obraz miał swoją światową premierę w ramach sekcji „Quinzaine des Réalisateurs” na 72. MFF w Cannes. Był szwedzkim filmem zgłoszonym do rywalizacji o Oscara w kategorii filmu nieanglojęzycznego za rok 2019. Otrzymał również Złotego Żuka w kategorii najlepszego filmu. Pokazy filmu w Gruzji wywołały protesty skrajnych środowisk konserwatywnych ze względu na jego gejowską tematykę. Nazwano go „pierwszym filmem LGBT+ z Kaukazu”.
Opis filmu.
Młody tancerz Merab trenuje w Gruzińskim Balecie Narodowym, chcąc dostać się do głównego składu, co dawałoby mu możliwość uczestniczenia w międzynarodowym tournée. W trakcie prób jeden z głównych tancerzy zostaje zwolniony, zaś Merab startuje do rekrutacji na jego miejsce. Jego rywalem staje się Irakli, nowy chłopak w zespole. Po wspólnych treningach między mężczyznami zaczyna rodzić się uczucie, co w konserwatywnym środowisku gruzińskiego tańca narodowego staje się bardzo ryzykowne. Dodatkowo sam Merab mieszka razem z rodziną i znajdują się w trudnej sytuacji materialnej.
Odbiór.
Film został bardzo dobrze przyjęty przez krytyków. W serwisie Rotten Tomatoes 93% z 84 recenzji zostało uznanych za pozytywne. Na portalu Metacritic średnia ważona ocen wystawionych na podstawie 20 recenzji wyniosła 68 punktów na 100.
Film miał premierę na 72. MFF w Cannes, gdzie otrzymał 15-minutową owację na stojąco i zyskał generalnie pozytywne recenzje. Zdobył nagrody i nominacje w takich festiwalach jak Złote Żuki 2020, Europejskie Nagrody Filmowe 2019, 25. Festiwal Filmowy w Sarajewie. Był wyświetlany również na Międzynarodowym Festiwalu Filmowym w Chicago i na Sundance Film Festival.
W Polsce "A potem..." był filmem otwarcia LGBT Film Festival. Zyskał przeważnie pozytywne recenzje polskich krytyków, którzy podkreślali zwłaszcza aktorstwo głównej pary i ukazaną przez nich fascynację, również w tańcu. Oceniano, że pomimo krytyki homofobii gruzińskiego społeczeństwa, film jest "listem miłosnym do Gruzji" przez swoje dźwięki i kolory, ukazując tradycyjne gruzińskie stroje, tańce i dania. Podkreślano również, że mimo tematyki, film Akina ma więcej wspólnego z "Tamte dni, tamte noce" Guadagnino, niż z "Czarnym Łabędziem" Aronofsky’ego.
Kontrowersje.
Religijne i konserwatywne środowiska w Gruzji zbojkotowały film z powodu „promowania grzechu sodomii”. Gruziński skrajnie prawicowy biznesmen Lewan Wasadze ogłosił film „moralnym zagrożeniem dla naszej tkanki społecznej”, zaś szefowa baletu Suchiszwili, Nino Suchiszwili, odcięła się od tancerzy występujących w filmie, twierdząc, iż „homoseksualizm wśród gruzińskich tancerzy nie występuje”. W dniu premiery wielotysięczne tłumy protestujących próbowały zakłócić pokazy filmu w Batumi i Tbilisi, zaś policja musiała ochraniać widzów. Chociaż premiery nie przerwano, ranna została gruzińska aktywistka Ana Subeliani i polityk opozycji Davit Berdzenishvili. Gruziński Kościół Prawosławny odciął się od tych wydarzeń. Z powodu protestów, reżyser zdecydował się zdjąć film z afisza po dwóch dniach. Film stał się przyczynkiem do większej dyskusji o prawach osób nieheteronormatywnych w Gruzji. Utwory z jego ścieżki dźwiękowej puszczane były m.in. na demonstracjach.
Nagrody i nominacje.
Warszawski Międzynarodowy Festiwal Filmowy 2019
Europejskie Nagrody Filmowe 2019
Złote Żuki 2020
25. Festiwal Filmowy w Sarajewie
10. Międzynarodowy Festiwal Filmowy w Odessie

</doc>
<doc id="5052524" url="https://pl.wikipedia.org/wiki?curid=5052524" title="Tiotiksen">
Tiotiksen



</doc>
<doc id="5052526" url="https://pl.wikipedia.org/wiki?curid=5052526" title="Baojun RS-7">
Baojun RS-7

Baojun RS-7 – samochód osobowy typu crossover klasy wyższej produkowany pod chińską marką Baojun w latach 2020–2021.
Historia i opis modelu.
Baojun RS-7 zadebiutował w czerwcu 2020 roku jako duży, sztandarowy crossover łączący cechy SUV-a i minivana. W przeszkolnej kabinie pasażerskiej pokrytej szklanym dachem wygospodarowano przestrzeń na trzy rzędy siedzeń dla maksymalnie sześciu pasażerów na samonośnych obracanych fotelach.
Pod kątem wizualnym RS-7 został upodobniony do innych modeli w ofercie Baojuna, adaptując wdrożony w 2018 roku język stylistyczny "Interstellar Geometry". Pas przedni zdominował sześciokątny wlot powietrza przyozdobiony diamentowymi formami, z kolei reflektory przyjęły dwupoziomową formę.
Gamę jednostek napędowych Baojuna RS-7 okrojono wzorem innych nowych modeli chińskiego producenta do jednego, czterocylindrowego silnika o pojemności 1,5-litra. Dzięki turbodoładowaniu rozwija ona moc 175 KM.
Sprzedaż.
Podobnie jak inne modele chińskiego producenta z linii "New Baojun", RS-7 oferowany był wyłącznie na wewnętrznym rynku z myślą o nabywcach z dużych metropolii. Sprzedaż pojazdu rozpoczęła się w grudniu 2020 roku i zakończyła się po zaledwie roku z powodu niewielkiego popytu.

</doc>
<doc id="5052527" url="https://pl.wikipedia.org/wiki?curid=5052527" title="Piękno objawione">
Piękno objawione

Piękno objawione (ang. "Beauty Revealed") – miniatura wykonana akwarelą na kości słoniowej przez amerykańską malarkę Sarah Goodridge. Obraz przedstawia nagie piersi artystki otoczone białym materiałem. Jest to intymny autoportret, który malarka wykonała dla polityka Daniela Webstera, wieloletniego przyjaciela i prawdopodobnie kochanka. Miniatura znajduje się w zbiorach Metropolitan Museum of Art.
Okoliczności powstania.
Sarah Goodridge była malarką-autodydaktą specjalizującą się w miniaturowych portretach na kości słoniowej. Mieszkała w Bostonie, gdzie otworzyła swoją pracownię i wykonywała liczne zlecenia portretowe. Przez wiele lat utrzymywała znajomość z Danielem Websterem, politykiem, który rozpoczął karierę jako senator z Massachusetts w 1827 roku. Goodridge i Webster prowadzili regularną korespondencję, z której zachowały się czterdzieści cztery listy wysłane przez Webstera do malarki w latach 1827–1851. Korespondencja nie zdradza intymnego związku, ale z czasem pozdrowienia stały się bardziej poufałe, a ostatnie listy były adresowane do „drogiej, dobrej przyjaciółki”. Treść jest rzeczowa i serdeczna, Webster pomógł jej znaleźć pracownię, w której później pozował do portretu, a także zaprosił ją do swojego biura w Bostonie. Listy od malarki nie zachowały się. Goodridge w przeciągu dwóch dekad namalowała go kilkanaście razy. Kiedy pierwszy raz dla niej pozował był żonaty i miał trójkę dzieci. Gdy w 1828 roku zmarła jego pierwsza żona, stał się przedmiotem plotek w Waszyngtonie dotyczących jego rzekomej rozwiązłości; wielu podejrzewało, że Goodridge była jego kochanką. Ponownie ożenił się w 1829 roku z pochodzącą z zamożnej i prominentnej rodziny Caroline LeRoy. Potrzebował znacznych funduszy dla wsparcia swoich ambicji i politycznej kariery. Goodridge nigdy nie wyszła za mąż. Malarka, która praktycznie nie opuszczała okolic Bostonu, przynajmniej dwukrotnie odwiedziła go w Waszyngtonie. Wizyty miały miejsce w okresie zimowym – Webster, który był w tym czasie senatorem, spędzał tę porę roku w stolicy. Goodridge odwiedziła go po śmierci jego żony zimą 1828–1829 roku, ponownie na przełomie lat 1841–1842 po tym, jak rozstał się z drugą żoną i być może także w 1832 roku.
"Piękno objawione" powstało w okresie popularności miniatur portretowych, które pojawiły się w Stanach Zjednoczonych pod koniec XVIII wieku. Jednocześnie był to bezprecedensowy przykład artystycznego wyrażenia uczuć, poprzez intymny, miniaturowy akt. W Anglii i Francji w XIX stuleciu istniał zwyczaj wymieniania się miniaturami przedstawiającymi oko – „jestem z Tobą i widzę Cię”. Był to sposób na noszenie przy sobie portretu ukochanej osoby bez ujawniania jej tożsamości. Jednak tego typu miniatury nie zdobyły popularności w Ameryce. Według potomków Webstera "Piękno objawione" jest autoportretem malarki, intymną pamiątką wykonaną dla przyjaciela i prawdopodobnie kochanka. Otrzymał go po śmierci żony, możliwe, że malarka chciała sprowokować go do poślubienia jej.
Opis obrazu.
Prostokątna miniatura o wymiarach 6,7 × 8,0 cm miała pierwotnie papierowy podkład z datą 1828 na odwrocie, który zaginął. Czerwone etui, w którym jest obecnie eksponowana, jest współczesne. Została namalowana akwarelą na podobraziu z kości słoniowej. Płytka oraz nałożone na niej warstwy farby są tak cienkie, że prześwitujące przez nią światło sprawia wrażenie, że ciało jaśnieje. Gradacja kolorów daje efekt trójwymiarowości. Miniatura jest przykładem mistrzowskiego opanowania techniki kropkowania i kreskowania stosowanej na tego typu nośniku. Kość słoniowa była powszechnie stosowana w amerykańskiej miniaturze, ale w tym przypadku posłużyła także do imitacji tekstury i koloru skóry. Piersi są otoczone jasnymi fałdami delikatnego materiału, który miejscami odbija światło.
Goodridge prawdopodobnie namalowała "Piękno objawione" patrząc na siebie w lustrze, uchwyciła takie szczegóły jak pieprzyk czy pojedyncze przebarwienie. Malarka miała wtedy 40 lat. Według krytyka sztuki Chrisa Packarda piersi na miniaturze wydają się młodsze, mają „stabilność, bladość i jędrność”, impregnowaną harmonią światła, koloru i równowagi. Kilka prac zostało przytoczonych jako możliwe inspiracje, w tym "Śpiąca Ariadna na wyspie Naksos" Johna Vanderlyna oraz rzeźba "Venus Victrix" Horatia Greenougha.
Proweniencja.
Miniatura należała do Daniela Webstera aż do jego śmierci i pozostała w jego rodzinie przez ponad wiek. W posiadaniu Webstera, a następnie jego spadkobierców, znajdował się także późniejszy autoportret malarki, jej sztalugi i przybory malarskie. Potomkowie Webstera utrzymywali, że był zaręczony z malarką. W 1981 roku miniaturę sprzedano na aukcji w Christie’s, a następnie w Alexander Gallery w Nowym Jorku. Została nabyta przez nowojorskich kolekcjonerów Richarda i Glorię Manney i była ich własnością przez 30 lat, po czym przekazali ją Metropolitan Museum of Art w 2006 roku.

</doc>
<doc id="5052531" url="https://pl.wikipedia.org/wiki?curid=5052531" title="Ernst Hürlimann">
Ernst Hürlimann

Ernst Hürlimann (ur. 19 października 1934 w Wädenswil) – szwajcarski wioślarz, medalista olimpijski.
Podczas letnich igrzysk olimpijskich w Rzymie (1960) zdobył, wspólnie z Rolfem Larcherem, brązowy medal w wioślarstwie – w konkurencji dwójek podwójnych.

</doc>
<doc id="5052534" url="https://pl.wikipedia.org/wiki?curid=5052534" title="Rolf Larcher">
Rolf Larcher

Rolf Larcher (ur. 9 czerwca 1934 w Meilen) – szwajcarski wioślarz, medalista olimpijski.
Kariera.
Podczas letnich igrzysk olimpijskich w Rzymie (1960) zdobył, wspólnie z Ernstem Hürlimannem, brązowy medal w wioślarstwie – w konkurencji dwójek podwójnych.

</doc>
<doc id="5052538" url="https://pl.wikipedia.org/wiki?curid=5052538" title="Galeria Macierzy Serbskiej">
Galeria Macierzy Serbskiej

Galeria Macierzy Serbskiej (serb. "Galerija Matice Srpske", zapis w cyrylicy "Галерија Матице Српске") – jedna z największych i najstarszych galerii sztuki w Serbii. Znajduje się w zabytkowej dzielnicy Nowego Sadu, obok Muzeum Kolekcji Pamięci Pawła Beljańskiego.
Galeria powstała w 1847 roku, między innymi dzięki dotacjom i darowiznom. Od 1958 działa jako niezależna instytucja. W 1979 budynek galerii został ogłoszony Zabytkiem Kultury o Wielkim Znaczeniu. Ekspozycja w galerii składa się w większości z obrazów i dzieł ze wszystkich okresów serbskiej historii sztuki.

</doc>
<doc id="5052542" url="https://pl.wikipedia.org/wiki?curid=5052542" title="Barbaryszki">
Barbaryszki

Barbaryszki (; ) – wieś na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów osada w gminie Druja, w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 6 osób, wszystkie były wyznania staroobrzędowego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwało 6 osób.
Wierni należeli do parafii rzymskokatolickiej i prawosławnej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.

</doc>
<doc id="5052550" url="https://pl.wikipedia.org/wiki?curid=5052550" title="Meprotiksol">
Meprotiksol



</doc>
<doc id="5052552" url="https://pl.wikipedia.org/wiki?curid=5052552" title="Powiat Nukata">
Powiat Nukata

 – powiat w Japonii, w prefekturze Aichi. W 2020 roku liczył mieszkańców.

</doc>
<doc id="5052553" url="https://pl.wikipedia.org/wiki?curid=5052553" title="Marta Uszycka-Karcz">
Marta Uszycka-Karcz

Marta Uszycka-Karcz (ur. 7 marca 1935 w Warszawie, zm. 6 listopada 1990 w Gdańsku) – lekarz pediatra, nefrolog dziecięcy, profesor Akademii Medycznej w Gdańsku.
Życiorys.
Jej rodzicami byli Władysław Jan Uszycki, lekarz pediatra i Jadwiga z d. Wigura, lekarz chorób wewnętrznych. W 1945 roku zamieszkała z rodziną w Sopocie, gdzie zdała egzamin dojrzałości w Liceum Ogólnokształcącym. W 1958 roku ukończyła kierunek lekarski na Akademii Medycznej w Gdańsku. Przez kolejne 2 lata dokształcała się w Studium Doskonalenia Lekarzy w Warszawie. Jednocześnie zatrudniona była w I Klinice Chorób Dzieci AMG. W 1960 roku, po uzyskaniu specjalizacji I stopnia, podjęła pracę na stanowisku asystenta. W roku 1964 odbyła specjalizację II stopnia, co przyniosło jej awans na starszego asystenta. W 1969 roku Marta Uszycka-Karcz otrzymała stopień naukowy doktora nauk medycznych na podstawie dysertacji, napisanej pod kierunkiem Kazimierza Erecińskiego, pt. "Immunoglobuliny w ostrym zapaleniu kłębków nerkowych u dzieci". Rok później awansowała na stanowisko adiunkta. Od 1972 r. prowadziła w Centrum Medycznego Kształcenia Podyplomowego w Gdańsku i w Studium Doskonalenia Lekarzy w Gdańsku kursy dla chirurgów dziecięcych i urologów. W tym samym roku powołała stacje dializ dla dzieci przy Klinice Nefrologii Dziecięcej w Gdańsku. W 1978 roku uzyskała tytuł doktora habilitowanego nauk medycznych na podstawie dysertacji pt. " Leczenie immunosupresyjne w zespołach nerczycowych u dzieci". W roku 1980 została zatrudniona na stanowisko docenta. Od 1983 r. była wojewódzkim konsultantem pediatrii. W 1984 roku objęła stanowisko dyrektora Instytutu Pediatrii przy Akademii Medycznej. Funkcję tę pełniła przez 6 lat. W roku 1985 przejęła kierownictwo w nowo powstałej Klinice Nefrologii Dziecięcej w Gdańsku. W 1990 roku Uszycka-Karcz została zatrudniona na etacie profesora nadzwyczajnego. Zmarła na nowotwór 6 listopada 1990 r. Pochowana została na cmentarzu w Sopocie. Jej imieniem nazwano Stowarzyszenie Pomocy Dzieciom z Chorobami Nerek w Gdańsku.

</doc>
<doc id="5052559" url="https://pl.wikipedia.org/wiki?curid=5052559" title="Piflutiksol">
Piflutiksol



</doc>
<doc id="5052562" url="https://pl.wikipedia.org/wiki?curid=5052562" title="Teflutiksol">
Teflutiksol



</doc>
<doc id="5052565" url="https://pl.wikipedia.org/wiki?curid=5052565" title="Prospero (roślina)">
Prospero (roślina)

Prospero – rodzaj roślin z rodziny szparagowatych. Obejmuje 17 gatunków występujących w południowej Europie, Wielkiej Brytanii, na Węgrzech i Ukrainie, północnej Afryce, Azji Zachodniej i na Kaukazie.
Nazwa rodzaju pochodzi od greckich słów προς ("pros" – obok, blisko) i περάω ("perao" – przechodzić przez). 

</doc>
<doc id="5052567" url="https://pl.wikipedia.org/wiki?curid=5052567" title="Beznazwanie">
Beznazwanie

Beznazwanie – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja, a następnie w gminie Przebrodzie.
Według Powszechnego Spisu Ludności z 1921 roku zamieszkiwało tu 7 osób, wszystkie były wyznania staroobrzędowego i zadeklarowały rosyjską przynależność narodową. Był tu 1 budynek mieszkalny. W 1931 w 1 domu zamieszkiwało 10 osób.
Wierni należeli do parafii prawosławnej w Przebrodziu. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Przebrodziu.

</doc>
<doc id="5052570" url="https://pl.wikipedia.org/wiki?curid=5052570" title="Częstochowski Głos Narodu">
Częstochowski Głos Narodu



</doc>
<doc id="5052580" url="https://pl.wikipedia.org/wiki?curid=5052580" title="Baojun RM-5">
Baojun RM-5

Baojun RM-5 – samochód osobowy typu minivan klasy średniej produkowany pod chińską marką Baojun od 2019 roku.
Historia i opis modelu.
Studyjną zapowiedzią nowego, sztandarowego minivana w ofercie Baojuna był prototyp RM-C Concept przedstawiony w kwietniu 2019 roku podczas wystawy samochodowej w Szanghaju. Produkcyjny model pod nazwą Baojun RM-5 odbył się 3 miesiące później, w lipcu 2019 roku, adaptując awangardowy język stylistyczny od przedstawionego pół roku wcześniej SUV-a RM-5 w ramach strategii "New Baojun".
Gama jednostek napędowych Baojuna RM-5 została ograniczona do jednego, czterocylindrowego silnika benzynowego o pojemności 1.5l. Dzięki turbodoładowaniu, rozwija on moc 145 KM i dostępna jest zarówno z sześciobiegową przekładnią manualną, jak i bezstopniowym CVT.
Sprzedaż.
Baojun RM-5 jest pojazdem sprzedawanym wyłącznie na wewnętrznym rynku chińskim. Dostawy pierwszych egzemplarzy do nabywców rozpoczęły się we wrześniu 2019 roku, do końca grudnia tego samego roku sprzedaż minivana osiągnęła pułap 30 tysięcy sztuk.

</doc>
<doc id="5052585" url="https://pl.wikipedia.org/wiki?curid=5052585" title="Barbora Bobulová">
Barbora Bobulová



</doc>
<doc id="5052586" url="https://pl.wikipedia.org/wiki?curid=5052586" title="Barbora Bobulova">
Barbora Bobulova



</doc>
<doc id="5052587" url="https://pl.wikipedia.org/wiki?curid=5052587" title="M-98">
M-98



</doc>
<doc id="5052588" url="https://pl.wikipedia.org/wiki?curid=5052588" title="Bogumiła Sawa">
Bogumiła Sawa

Bogumiła Sawa (ur. 1940 w Kamionce, zm. 27 maja 2020 w Zamościu) – polska historyczka, doktor nauk humanistycznych w zakresie historii, regionalistka, zasłużona dla Zamościa.
Życiorys.
Była wnuczką Austriaczki, córki zamojskiej nauczycielki oraz urzędnika, jednocześnie aktora amatora.
W Zamościu zamieszkała w 1951. W 1957 skończyła Liceum Ogólnokształcące im. Jana Zamoyskiego. Studiowała historię na Uniwersytecie Marii Curie-Skłodowskiej (1957–1959) i Uniwersytecie Warszawskim (1959–1962). W 1978 na Uniwersytecie Marii Curie-Skłodowskiej obroniła pracę doktorską "Przemiany miasta Zamościa w latach 1772–1866". Promotorem był prof. Tadeusz Mencel.
Od 1962 pracowała jako bibliotekarka i nauczycielka historii oraz j. francuskiego w I LO w Zamościu. Następne 12 lat poświęciła pracy jako dokumentalistka w Zamojskim Oddziale Państwowego Przedsiębiorstwa Pracowni Konserwacji Zabytków. Pracowała też jako korektorka w „Kronice Tygodnia”. W latach 90. prowadziła działalność wydawniczą.
Od 1973, kiedy zaczęła publikować, napisała ponad 200 tekstów. Było wśród nich 6 książek (m.in. publikacje poświęcone szkolnictwu w Zamościu, dwutomowe dzieło "Zamość 1772–1866" wydane w 2018 jej własnym kosztem oraz "Noce i dnie Zamościa XVI–XX w.", t. 1 (2018)), a także cenione studia historyczno-architektoniczne dotyczące Zamościa i jego przedmieść. Prowadziła kwerendy archiwalne, dzięki którym poznane zostały staropolskie i XIX-wieczne dzieje Zamościa. Publikacje podpisywała jako Bogumiła Sawa, Bogumiła Sroczyńska lub Bogumiła Sawa-Sroczyńska.
Była prezeską Towarzystwa Przyjaciół Zamościa i sekretarką Zamojskiego Towarzystwa Przyjaciół Nauk. W 2017 została uhonorowana Medalem „Zasłużony dla Zamościa”.
W latach 80. weszła w skład grupy inicjatorów budowy pomnika założyciela miasta Jana Zamoyskiego (w 1986 powołano Społeczny Komitet Budowy Pomnika). Do grupy należały osoby prywatne oraz przedstawiciele instytucji miasta. W 1988 Bogumiła Sawa sama ofiarowała 150 tys. zł na budowę pomnika, mimo że urządzano zbiórki publiczne. W 2005 pomnik został odsłonięty.
Bogumiła Sawa odkryła rysunki attyki na kamienicy przy Rynku Wielkim nr 5a (Dom Pański zwany Kamienicą Greka) w Zamościu. W 2006 z własnych oszczędności (4,5 tys. zł) sfinansowała projekt architektoniczny, co pozwoliło na rekonstrukcję attyki.
Za jej życia nie udało się doprowadzić do rekonstrukcji zabytkowej barokowej studni na zamojskim rynku, o którą zabiegała. W testamencie wskazała, że przekazuje wszystkie dobra na cele promocji i ochrony dziedzictwa Zamościa, w tym realizację wspomnianej rekonstrukcji. Spoczęła na cmentarzu parafialnym w Zamościu.

</doc>
<doc id="5052591" url="https://pl.wikipedia.org/wiki?curid=5052591" title="Beir Gtifa">
Beir Gtifa

Beir Gtifa (بير جتف) – libijski kuter rakietowy z lat 80. XX wieku, jedna z 10 zamówionych przez Libię jednostek typu "La Combattante IIG". Okręt został zwodowany 20 maja 1980 roku we francuskiej stoczni CMN w Cherbourgu, a do służby w marynarce wojennej Libii wszedł 29 maja 1982 roku. W 1983 roku nazwę jednostki zmieniono na „Wahag” (وهج). Jednostka, oznaczona numerami taktycznymi P520 i 524, została uszkodzona w wyniku ataku samolotów NATO w maju 2011 roku i została porzucona.
Projekt i budowa.
Kutry rakietowe typu "La Combattante IIG" zostały zamówione przez Libię we Francji w maju 1977 roku. Łączna wartość kontraktu opiewała na 300 mln £.
„Beir Gtifa” zbudowany został w stoczni CMN w Cherbourgu. Stępkę okrętu położono 30 stycznia 1979 roku, a zwodowany został 20 maja 1980 roku.
Dane taktyczno-techniczne.
Okręt był kutrem rakietowym o długości całkowitej 49 metrów (46,2 metra między pionami), szerokości całkowitej 7,1 metra i zanurzeniu 2 metrów. Kadłub jednostki wykonano ze stali, zaś nadbudówkę ze stali stopowej. Wyporność standardowa wynosiła 258 ton, zaś pełna 311 ton. Okręt napędzany był przez cztery 20-cylindrowe silniki wysokoprężne MTU 20V 538 TB91 o łącznej mocy 11,29 MW (15 360 KM), poruszające poprzez wały napędowe czterema śrubami. Maksymalna prędkość jednostki wynosiła 39 węzłów. Zasięg wynosił 1600 Mm przy prędkości 15 węzłów lub 850 Mm przy prędkości 25 węzłów.
Uzbrojenie artyleryjskie jednostki składało się z umieszczonej na dziobie w wieży pojedynczej armaty uniwersalnej OTO Melara Compact kalibru 76 mm L/62. Masa pocisku wynosiła 6 kg, kąt podniesienia lufy 85°, donośność pozioma 16 000 metrów (12 000 metrów do celów powietrznych), a szybkostrzelność 85 strz./min. Prócz tego na rufie znajdowała się wieża z dwoma działkami przeciwlotniczymi Breda Compact kal. 40 mm L/70. Kąt podniesienia luf wynosił 85°, waga pocisku 0,96 kg, donośność 12 500 metrów w poziomie i 4000 metrów w pionie, zaś szybkostrzelność od 300 do 450 strz./min.
Uzbrojenie rakietowe stanowiły umieszczone za nadbudówką dwie podwójne wyrzutnie przeciwokrętowych pocisków rakietowych Otomat Mark 1 (okręt przenosił cztery rakiety). Pocisk rozwijał prędkość 0,9 Ma, masa głowicy bojowej wynosiła 210 kg, zaś maksymalny zasięg 80 km.
Wyposażenie radioelektroniczne obejmowało radar nawigacyjny Decca SMA 3 RM 20, radar dozoru ogólnego Thomson Triton II o zasięgu 33 km i radar kierowania ogniem Thomson Castor IIB o zasięgu 15 km, zintegrowany z systemem kierowania ogniem Thomson Vega II.
Załoga okrętu składała się z 27 oficerów, podoficerów i marynarzy.
Służba.
Przekazanie okrętu zamawiającemu zostało opóźnione z powodu embarga nałożonego przez Francję na Libię z powodu jej zbrojnej interwencji w Czadzie. „Beir Gtifa” (بير جتف) został przyjęty do służby w marynarce wojennej Libii 29 maja 1982 roku. Jednostka otrzymała numer taktyczny P520. W 1983 roku nazwę okrętu zmieniono na „Wahag” (وهج), a numer burtowy na 524. W drugiej połowie maja 2011 roku jednostka została uszkodzona w wyniku nalotów samolotów NATO na libijskie bazy w ramach operacji Odyssey Dawn i opuszczona.

</doc>
<doc id="5052595" url="https://pl.wikipedia.org/wiki?curid=5052595" title="Karin Janke">
Karin Janke

Karin Johanna Maria Janke, po mężu Mattern (ur. 14 października 1963 w Wolfsburgu) – niemiecka lekkoatletka, sprinterka, medalistka mistrzostw Europy, olimpijka. Do czasu zjednoczenia Niemiec reprezentowała RFN.
Kariera sportowa.
Wystąpiła w barwach RFN na igrzyskach olimpijskich w 1988 w Seulu, gdzie odpadła w ćwierćfinale biegu na 200 metrów. Zdobyła dwa medale na uniwersjadzie w 1989 w Duisbergu: srebrny w sztafecie 4 × 400 metrów i brązowy w sztafecie 4 × 100 metrów. Zajęła 4. miejsce w sztafecie 4 × 400 metrów (która biegła w składzie: Janke, Andrea Thomas, Helga Arendt i Silke-Beate Knoll) i odpadła w półfinale biegu na 400 metrów na mistrzostwach Europy w 1990 w Splicie.
Już jako reprezentantka zjednoczonych Niemiec odpadła w ćwierćfinale biegu na 400 metrów na mistrzostwach świata w 1991 w Tokio oraz w eliminacjach tej konkurencji na halowych mistrzostwach świata w 1993 w Toronto. 
Zdobyła brązowy medal w sztafecie 4 × 400 metrów (która biegła w składzie: Janke, Uta Rohländer, Heike Meißner i Anja Rücker) na mistrzostwach Europy w 1994 w Helsinkach. Zajęła 2. miejsce w sztafecie 4 × 400 metrów w zawodach pucharu świata w 1994 w Londynie. Zajęła 4. miejsce w tej konkurencji na mistrzostwach świata w 1995 w Göteborgu (sztafeta Niemiec biegła w składzie: Janke, Knoll, Linda Kisabaka i Rohländer).
Odnosiła sukcesy w pucharze Europy. Zajęła 2. miejsce w sztafecie 4 × 400 metrów w 1995 i 3. miejsce w tej konkurencji w 1993.
Janke była mistrzynią RFN, a potem Niemiec w biegu na 400 metrów w 1990 i 1991, wicemistrzynią na tym dystansie w 1993 i 1994 oraz brązową medalistką w 1988 i 1996. Była również mistrzynią RFN w sztafecie 4 × 100 metrów w 1990. W hali była mistrzynią Niemiec w biegu na 400 metrów w 1993 i wicemistrzynią w 1990 oraz brązową medalistką w biegu na 200 metrów w 1988, 1989 i 1994.
Rekordy życiowe.
Rekordy życiowe Janke:

</doc>
<doc id="5052597" url="https://pl.wikipedia.org/wiki?curid=5052597" title="Beir Algandula">
Beir Algandula

Beir Algandula (بير الجندل) – libijski kuter rakietowy z lat 80. XX wieku, jedna z 10 zamówionych przez Libię jednostek typu "La Combattante IIG". Okręt został zwodowany 14 stycznia 1981 roku we francuskiej stoczni CMN w Cherbourgu, a do służby w marynarce wojennej Libii wszedł 2 listopada 1982 roku. W 1983 roku nazwę jednostki zmieniono na „Shouaiai” (شوي). Jednostka, oznaczona numerami taktycznymi P522 i 528, została uszkodzona w wyniku ataku samolotów NATO w maju 2011 roku i została porzucona.
Projekt i budowa.
Kutry rakietowe typu "La Combattante IIG" zostały zamówione przez Libię we Francji w maju 1977 roku. Łączna wartość kontraktu opiewała na 300 mln £.
„Beir Algandula” zbudowany został w stoczni CMN w Cherbourgu. Stępkę okrętu położono 12 września 1979 roku, a zwodowany został 14 stycznia 1981 roku.
Dane taktyczno-techniczne.
Okręt był kutrem rakietowym o długości całkowitej 49 metrów (46,2 metra między pionami), szerokości całkowitej 7,1 metra i zanurzeniu 2 metrów. Kadłub jednostki wykonano ze stali, zaś nadbudówkę ze stali stopowej. Wyporność standardowa wynosiła 258 ton, zaś pełna 311 ton. Okręt napędzany był przez cztery 20-cylindrowe silniki wysokoprężne MTU 20V 538 TB91 o łącznej mocy 11,29 MW (15 360 KM), poruszające poprzez wały napędowe czterema śrubami. Maksymalna prędkość jednostki wynosiła 39 węzłów. Zasięg wynosił 1600 Mm przy prędkości 15 węzłów lub 850 Mm przy prędkości 25 węzłów.
Uzbrojenie artyleryjskie jednostki składało się z umieszczonej na dziobie w wieży pojedynczej armaty uniwersalnej OTO Melara Compact kalibru 76 mm L/62. Masa pocisku wynosiła 6 kg, kąt podniesienia lufy 85°, donośność pozioma 16 000 metrów (12 000 metrów do celów powietrznych), a szybkostrzelność 85 strz./min. Prócz tego na rufie znajdowała się wieża z dwoma działkami przeciwlotniczymi Breda Compact kal. 40 mm L/70. Kąt podniesienia luf wynosił 85°, waga pocisku 0,96 kg, donośność 12 500 metrów w poziomie i 4000 metrów w pionie, zaś szybkostrzelność od 300 do 450 strz./min.
Uzbrojenie rakietowe stanowiły umieszczone za nadbudówką dwie podwójne wyrzutnie przeciwokrętowych pocisków rakietowych Otomat Mark 1 (okręt przenosił cztery rakiety). Pocisk rozwijał prędkość 0,9 Ma, masa głowicy bojowej wynosiła 210 kg, zaś maksymalny zasięg 80 km.
Wyposażenie radioelektroniczne obejmowało radar nawigacyjny Decca SMA 3 RM 20, radar dozoru ogólnego Thomson Triton II o zasięgu 33 km i radar kierowania ogniem Thomson Castor IIB o zasięgu 15 km, zintegrowany z systemem kierowania ogniem Thomson Vega II.
Załoga okrętu składała się z 27 oficerów, podoficerów i marynarzy.
Służba.
Przekazanie okrętu zamawiającemu zostało opóźnione z powodu embarga nałożonego przez Francję na Libię z powodu jej zbrojnej interwencji w Czadzie i odbyło się we wrześniu 1982 roku. „Beir Algandula” (بير الجندل) został przyjęty do służby w marynarce wojennej Libii 2 listopada 1982 roku. Jednostka otrzymała numer taktyczny P522. W 1983 roku nazwę okrętu zmieniono na „Shouaiai” (شوي), a numer burtowy na 528. W drugiej połowie maja 2011 roku jednostka została uszkodzona w wyniku nalotów samolotów NATO na libijskie bazy w ramach operacji Odyssey Dawn i opuszczona.

</doc>
<doc id="5052600" url="https://pl.wikipedia.org/wiki?curid=5052600" title="Bitwa pod Rakowem">
Bitwa pod Rakowem

Bitwa pod Rakowem – walki polskiego 21 pułku piechoty z sowiecką 8 Dywizją Strzelców toczone w pierwszym roku wojny polsko-bolszewickiej.
Geneza.
W pierwszych miesiącach 1919 roku na wschodnich krańcach odradzającej się Rzeczypospolitej stacjonowały jeszcze wojska niemieckie Ober-Ostu. Ich ewakuacja powodowała, że opuszczane przez nie tereny od wschodu zajmowała Armia Czerwona. Jednocześnie od zachodu podchodziły oddziały Wojska Polskiego. W lutym 1919 jednostki polskie weszły w kontakt bojowy z oddziałami Armii Czerwonej. Rozpoczęła się nigdy niewypowiedziana wojna polsko-bolszewicka. 
Wskutek zarządzenia pogotowia bojowego przeciwko Niemcom, w maju i czerwcu front przeciwsowiecki pozostawał w defensywie. W Naczelnym Dowództwie WP trwały jedynie wstępne prace nad przygotowaniem ofensywy na Mińsk. Kiedy ustąpiło zagrożenie wojną z Niemcami, dowódca nowo powstałego Frontu Litewsko-Białoruskiego gen. Stanisław Szeptycki z własnej inicjatywy przeszedł do natarcia na Mołodeczno i zdobył je. 
Walki pod Mołodecznem skłoniły Naczelne Dowództwo WP do wzmocnienia sił gen. Szeptyckiego i skierowania w ten obszar grupy wielkopolskiej gen. Daniela Konarzewskiego oraz oddziałów 8 Dywizji Piechoty, pozostającej wcześniej na Froncie Mazowieckim.
Walki pod Rakowem.
W lipcu 1919 na Front Litewsko-Białoruski przybył z Ostrowi Mazowieckiej 21 pułk piechoty i wszedł w skład grupy płk. Bolesława Freja. 23 lipca obsadził on odcinek frontu na południe od Rakowa. Już następnego dnia jego III batalion otrzymał rozkaz ataku w kierunku na Dubasze – Buzuny (gmina Raków) i opanowania rubieży Girewicze – Stary Raków – Kozełczyzna. Jednocześnie, w celu wzmocnienia obrony 4 pułku ułanów, do dyspozycji jego dowódcy została wydzielona 11 kompania piechoty. 
Sowieci wyparli z pobliskiego Rakowa szwadrony 4 pułku ułanów, a wspierająca je kompania 21 pp ppor. Stanisława Sadowskiego została otoczona i musiała przebijać się przez pierścień okrążenia. Między Rakowem a Buzunami powstała w polskim ugrupowaniu wyrwa, przez którą czerwonoarmiści ruszyli na Michałów. Stwarzało to poważne zagrożenie na lewym skrzydle pułku. Interweniował dowódca pułku płk Fabian Kobordo i wysłał w kierunku Rakowa kompanie odwodowe. Przeciwnik odparł polski kontratak i nadal kontynuował natarcie na Michałów. Dowódca 21 pp zorganizował kolejny kontratak. Tym razem pozostawił w Buzunach dwie kompanie, a głównymi siłami uderzył na Raków i zdobył go. Podchodzące już pod Michałów oddziały sowieckie, obawiając się okrążenia, zawróciły. 
25 lipca oddziały Armii Czerwonej zaatakowały broniący Buzun III batalion kpt. Moniuszki. Batalion załamał natarcie nieprzyjaciela, a 26 lipca sam zaatakował i zdobył Raków Stary oraz Kuczkuny. Jednak jeszcze tego samego dnia oddziały sowieckie, wspólnie z oddziałem strzelców łotewskich, ponownie przerwały front na południe od Rakowa. 
W kolejnych dniach polskie dowództwo zreorganizowało siły i I batalion otrzymał rozkaz osiągnięcia linii Wielkie Sioło, zaś III batalion rubieży Jankowce - Zahajne - Malawki. Bataliony zrealizowały zadanie, ale walczący pod Malawką III batalion poniósł dotkliwe straty.
2 sierpnia Sowieci opanowali wieś Kul. Tu jednak przerwali natarcie. Wykorzystał to dowódca 21 pp i w porze obiadowej uderzył na wroga. Zajęci spożywaniem posiłku czerwonoarmiści dali się zaskoczyć i rozpoczęli bezładny odwrót. Jednak na skutek dużej przewagi ilościowej przeciwnika, następnego dnia polski pułk opuścił Raków i zajął stanowiska na zachód od miasteczka. Już 5 sierpnia I batalion mjr. Potrykowskiego odbił Raków, a kontrataki Sowietów, w tym i na Malawkę zostały odparte.

</doc>
<doc id="5052601" url="https://pl.wikipedia.org/wiki?curid=5052601" title="Mária Balážová">
Mária Balážová

Mária Balážová (ur. 31 sierpnia 1956 w Trnawie) – słowacka malarka, graficzka, rysowniczka i wykładowczyni.
Życiorys.
Urodziła się 31 sierpnia 1956 roku w Trnawie. W 1976 roku ukończyła szkołę średnią o profilu artystycznym w Bratysławie, gdzie uczyła się w pracowni tkaniny. W latach 1978–1984 studiowała w Wyższej Szkole Sztuk Scenicznych w Bratysławie, w pracowni tkaniny scenicznej u Ludmili Purkyňovej, Jarmili Čihánkovej i Juraja Meliša. Zadebiutowała na wystawie zbiorowej w 1986 roku, a w następnym roku odbyła się jej pierwsza wystawa indywidualna. W 1989 roku dołączyła do grupy artystycznej Klub konkretistov, z którą regularnie wystawiała w kraju i za granicą.
Z początku tworzyła rysunki i grafiki, zajmowała się także tkaniną artystyczną. Od lat 90. zaczęła malować postgeometryczne abstrakcje o złożonej warstwie semantycznej. W jej pracach występuje motyw węża, który symbolizuje życiodajną siłę, ale i wprowadza podtekst płci. Balážová czerpie także inspirację ze swastyki jako ornamentu dalekowschodniego, przetwarzając w różny sposób kształt jej ramion, które bywają zakończone elementem przywodzącym na myśl głowę węża. Inspirację szczególnie widać w jej cyklu malarskim "Hadia geometria" (pol.: wężowa geometria).
Od 1997 roku wykłada na Wydziale Pedagogicznym Uniwersytetu Trnawskiego, gdzie prowadzi pracownię tkaniny. W 2004 roku habilitowała się w Wyższej Szkole Sztuk Pięknych w Bratysławie. Laureatka nagrody Cena Masarykovej akadémie umění (1995) i wyróżnienia na International Drawing Biennale India (2019).
Mieszka w Trnawie. Jej mężem jest artysta Blažej Baláž.

</doc>
<doc id="5052602" url="https://pl.wikipedia.org/wiki?curid=5052602" title="Białe Jezioro (rejon miorski)">
Białe Jezioro (rejon miorski)

Białe Jezioro – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie miorskim, w sielsowiecie Powiacie.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należał do dóbr Krycewicze, własność Niewęgłowskich.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 35 osób, 33 były wyznania rzymskokatolickiego, 1 prawosławnego a 1 staroobrzędowego. Jednocześnie 10 mieszkańców zadeklarowało polską przynależność narodową a 25 białoruską. Było tu 6 budynków mieszkalnych. W 1931 w 6 domach zamieszkiwało 35 osób.
Wierni należeli do parafii rzymskokatolickiej w Idołcie i prawosławnej w Druji. Miejscowość podlegała pod Sąd Grodzki w Druji i Okręgowy w Wilnie; właściwy urząd pocztowy mieścił się w Druji.

</doc>
<doc id="5052603" url="https://pl.wikipedia.org/wiki?curid=5052603" title="Beir Ktitat">
Beir Ktitat

Beir Ktitat (بير قطعته) – libijski kuter rakietowy z lat 80. XX wieku, jedna z 10 zamówionych przez Libię jednostek typu "La Combattante IIG". Okręt został zwodowany 22 kwietnia 1981 roku we francuskiej stoczni CMN w Cherbourgu, a do służby w marynarce wojennej Libii wszedł 29 października 1982 roku. W 1983 roku nazwę jednostki zmieniono na „Shoula” (سهولة). Jednostka, oznaczona numerami taktycznymi P523 i 532, została uszkodzona w wyniku ataku samolotów NATO w maju 2011 roku i została porzucona.
Projekt i budowa.
Kutry rakietowe typu "La Combattante IIG" zostały zamówione przez Libię we Francji w maju 1977 roku. Łączna wartość kontraktu opiewała na 300 mln £.
„Beir Ktitat” zbudowany został w stoczni CMN w Cherbourgu. Stępkę okrętu położono 17 grudnia 1979 roku, a zwodowany został 22 kwietnia 1981 roku.
Dane taktyczno-techniczne.
Okręt był kutrem rakietowym o długości całkowitej 49 metrów (46,2 metra między pionami), szerokości całkowitej 7,1 metra i zanurzeniu 2 metrów. Kadłub jednostki wykonano ze stali, zaś nadbudówkę ze stali stopowej. Wyporność standardowa wynosiła 258 ton, zaś pełna 311 ton. Okręt napędzany był przez cztery 20-cylindrowe silniki wysokoprężne MTU 20V 538 TB91 o łącznej mocy 11,29 MW (15 360 KM), poruszające poprzez wały napędowe czterema śrubami. Maksymalna prędkość jednostki wynosiła 39 węzłów. Zasięg wynosił 1600 Mm przy prędkości 15 węzłów lub 850 Mm przy prędkości 25 węzłów.
Uzbrojenie artyleryjskie jednostki składało się z umieszczonej na dziobie w wieży pojedynczej armaty uniwersalnej OTO Melara Compact kalibru 76 mm L/62. Masa pocisku wynosiła 6 kg, kąt podniesienia lufy 85°, donośność pozioma 16 000 metrów (12 000 metrów do celów powietrznych), a szybkostrzelność 85 strz./min. Prócz tego na rufie znajdowała się wieża z dwoma działkami przeciwlotniczymi Breda Compact kal. 40 mm L/70. Kąt podniesienia luf wynosił 85°, waga pocisku 0,96 kg, donośność 12 500 metrów w poziomie i 4000 metrów w pionie, zaś szybkostrzelność od 300 do 450 strz./min.
Uzbrojenie rakietowe stanowiły umieszczone za nadbudówką dwie podwójne wyrzutnie przeciwokrętowych pocisków rakietowych Otomat Mark 1 (okręt przenosił cztery rakiety). Pocisk rozwijał prędkość 0,9 Ma, masa głowicy bojowej wynosiła 210 kg, zaś maksymalny zasięg 80 km.
Wyposażenie radioelektroniczne obejmowało radar nawigacyjny Decca SMA 3 RM 20, radar dozoru ogólnego Thomson Triton II o zasięgu 33 km i radar kierowania ogniem Thomson Castor IIB o zasięgu 15 km, zintegrowany z systemem kierowania ogniem Thomson Vega II.
Załoga okrętu składała się z 27 oficerów, podoficerów i marynarzy.
Służba.
„Beir Ktitat” (بير قطعته) został przyjęty do służby w marynarce wojennej Libii 29 października 1982 roku. Jednostka otrzymała numer taktyczny P523. W 1983 roku nazwę okrętu zmieniono na „Shoula” (سهولة), a numer burtowy na 532. W drugiej połowie maja 2011 roku jednostka została uszkodzona w wyniku nalotów samolotów NATO na libijskie bazy w ramach operacji Odyssey Dawn i opuszczona.

</doc>
<doc id="5052605" url="https://pl.wikipedia.org/wiki?curid=5052605" title="Dango (wydawnictwo)">
Dango (wydawnictwo)

Dango – polskie wydawnictwo specjalizujące się w komiksie japońskim. Powstało w 2015 roku w Rosnowie z inicjatywy Martyny Raszki i zadebiutowało na rynku wydawniczym rok później, wydając jednotomowe "Monster Petite Panic" autorstwa Neko Kandy.
Polityka i działalność wydawnicza.
Początkowo Dango wydawało wyłącznie mangi z gatunku boys' love. Stosunkowo szybko, bo już w 2017 roku wzbogaciło swoją ofertę wydawniczą o inną tematykę, wprowadzając na polski rynek jednotomowe yuri "Granicę twojej miłości" oraz wciąż publikowaną serię "Kompleks sąsiada", wymienianą wśród wydawniczych hitów. Obecnie wydawnictwo nie posiada stałej strategii, jeśli chodzi o dobór gatunków czy widowni. Oprócz wymienianych już mang boy’s love, w swojej ofercie posiada również szeroki wybór innej tematyki. Począwszy od 2018 roku utrzymywane jest tempo wydawania kilku tomików miesięcznie. Utrzymuje współpracę ze znanymi wydawcami japońskimi, m.in. Hakusenshą, Hobunshą, Square Enix czy Shogakukanem.
Od 2020 roku Dango zaangażowane jest w działalność charytatywną, przekazując część utargu ze swoich mang na rzecz fundacji prozwierzęcych.
Wraz z publikacją mangi "Kwiat i królik" Dango utworzyło imprint wydawniczy „mochiko by Dango”, w ramach którego publikowane są nowe tytuły z gatunku boys' love. Mangi spod tego szyldu ukazują się niezależnie od terminarza wydawniczego. Wielotomowe mangi boys' love, które ukazały się przed powstaniem imprintu, nadal wychodzą w ramach głównej linii wydawniczej.

</doc>
<doc id="5052612" url="https://pl.wikipedia.org/wiki?curid=5052612" title="Beir Alkur">
Beir Alkur

Beir Alkur (بير الكور) – libijski kuter rakietowy z lat 80. XX wieku, jedna z 10 zamówionych przez Libię jednostek typu "La Combattante IIG". Okręt został zwodowany 30 listopada 1981 roku we francuskiej stoczni CMN w Cherbourgu, a do służby w marynarce wojennej Libii wszedł 19 maja 1983 roku. W 1983 roku nazwę jednostki zmieniono na „Rad” (رد). Jednostka, oznaczona numerami taktycznymi P526 i 538, została uszkodzona w wyniku ataku samolotów NATO w maju 2011 roku i została porzucona.
Projekt i budowa.
Kutry rakietowe typu "La Combattante IIG" zostały zamówione przez Libię we Francji w maju 1977 roku. Łączna wartość kontraktu opiewała na 300 mln £.
„Beir Alkur” zbudowany został w stoczni CMN w Cherbourgu. Stępkę okrętu położono 20 października 1980 roku, a zwodowany został 30 listopada 1981 roku.
Dane taktyczno-techniczne.
Okręt był kutrem rakietowym o długości całkowitej 49 metrów (46,2 metra między pionami), szerokości całkowitej 7,1 metra i zanurzeniu 2 metrów. Kadłub jednostki wykonano ze stali, zaś nadbudówkę ze stali stopowej. Wyporność standardowa wynosiła 258 ton, zaś pełna 311 ton. Okręt napędzany był przez cztery 20-cylindrowe silniki wysokoprężne MTU 20V 538 TB91 o łącznej mocy 11,29 MW (15 360 KM), poruszające poprzez wały napędowe czterema śrubami. Maksymalna prędkość jednostki wynosiła 39 węzłów. Zasięg wynosił 1600 Mm przy prędkości 15 węzłów lub 850 Mm przy prędkości 25 węzłów.
Uzbrojenie artyleryjskie jednostki składało się z umieszczonej na dziobie w wieży pojedynczej armaty uniwersalnej OTO Melara Compact kalibru 76 mm L/62. Masa pocisku wynosiła 6 kg, kąt podniesienia lufy 85°, donośność pozioma 16 000 metrów (12 000 metrów do celów powietrznych), a szybkostrzelność 85 strz./min. Prócz tego na rufie znajdowała się wieża z dwoma działkami przeciwlotniczymi Breda Compact kal. 40 mm L/70. Kąt podniesienia luf wynosił 85°, waga pocisku 0,96 kg, donośność 12 500 metrów w poziomie i 4000 metrów w pionie, zaś szybkostrzelność od 300 do 450 strz./min.
Uzbrojenie rakietowe stanowiły umieszczone za nadbudówką dwie podwójne wyrzutnie przeciwokrętowych pocisków rakietowych Otomat Mark 1 (okręt przenosił cztery rakiety). Pocisk rozwijał prędkość 0,9 Ma, masa głowicy bojowej wynosiła 210 kg, zaś maksymalny zasięg 80 km.
Wyposażenie radioelektroniczne obejmowało radar nawigacyjny Decca SMA 3 RM 20, radar dozoru ogólnego Thomson Triton II o zasięgu 33 km i radar kierowania ogniem Thomson Castor IIB o zasięgu 15 km, zintegrowany z systemem kierowania ogniem Thomson Vega II.
Załoga okrętu składała się z 27 oficerów, podoficerów i marynarzy.
Służba.
„Beir Alkur” (بير الكور) został przyjęty do służby w marynarce wojennej Libii 19 maja 1983 roku. Jednostka otrzymała numer taktyczny P526. W 1983 roku nazwę okrętu zmieniono na „Rad” (رد), a numer burtowy na 538. W drugiej połowie maja 2011 roku jednostka została uszkodzona w wyniku nalotów samolotów NATO na libijskie bazy w ramach operacji Odyssey Dawn i opuszczona.

</doc>
<doc id="5052614" url="https://pl.wikipedia.org/wiki?curid=5052614" title="Resnova">
Resnova

Resnova – rodzaj roślin z rodziny szparagowatych. Obejmuje 6 gatunków występujących w Południowej Afryce. 
Nazwa naukowa rodzaju pochodzi od łacińskiego zwrotu "res nova" (coś nowego, nie rozstrzygniętego) i nawiązuje do Nieuwe Republiek, państwa burskiego istniejącego w latach 1884–1888, w regionie którego van der Merwe odkrył większość gatunków tego rodzaju.
Morfologia.
Wieloletnie, cebulowe rośliny zielne. Liście od 1 do 3, niekiedy o falistych brzegach. Kwiaty zebrane w gęste grono, wyrastające na obłym na przekroju głąbiku. Przysadki nieobecne. Szypułki bardzo krótkie, zgięte w dół. Listki okwiatu o długości 5–9 mm, krótko zrośnięte u nasady, powyżej złożone rurkowato, jedynie wierzchołkowo lekko odgięte do tyłu, różowofioletowe, niebieskawe, różowawozielonkawe, białawe, z jedną żyłką centralną. Nitki pręcików wąskie, ułożone w dwóch okółkach. Zalążnia jajowata do gruszkowatej, wydłużona, zielona, siedząca, z dwoma zalążkami w każdej komorze. Szyjka słupka o długości 1–2,5 mm. Liczba chromosomów 2n = 10.

</doc>
<doc id="5052616" url="https://pl.wikipedia.org/wiki?curid=5052616" title="Juraj Bellan">
Juraj Bellan

Juraj Bellan (ur. 30 stycznia 1996) – słowacki kolarz szosowy i przełajowy.
Bellan w młodszych kategoriach wiekowych regularnie rywalizował również jako kolarz przełajowy – w dyscyplinie tej zdobywał medale mistrzostw kraju w kategorii juniorów, a także startował w juniorskich i młodzieżowych (U23) mistrzostwach świata oraz Europy. Jako kolarz szosowy z kolei startował między innymi w mistrzostwach świata, Europy, czy igrzyskach europejskich nie tylko w młodszych kategoriach (junior i U23), ale także w zmaganiach elity.
Osiągnięcia.
Kolarstwo szosowe.
Opracowano na podstawie:

</doc>
<doc id="5052618" url="https://pl.wikipedia.org/wiki?curid=5052618" title="Beir Alkuesat">
Beir Alkuesat

Beir Alkuesat (بير القصة) – libijski kuter rakietowy z lat 80. XX wieku, jedna z 10 zamówionych przez Libię jednostek typu "La Combattante IIG". Okręt został zwodowany 9 stycznia 1982 roku we francuskiej stoczni CMN w Cherbourgu, a do służby w marynarce wojennej Libii wszedł 29 lipca 1983 roku. W 1983 roku nazwę jednostki zmieniono na „Laheeb” (لهيب). Jednostka, oznaczona numerami taktycznymi P527 i 542, została uszkodzona w wyniku ataku samolotów NATO w maju 2011 roku i została porzucona.
Projekt i budowa.
Kutry rakietowe typu "La Combattante IIG" zostały zamówione przez Libię we Francji w maju 1977 roku. Łączna wartość kontraktu opiewała na 300 mln £.
„Beir Alkuesat” zbudowany został w stoczni CMN w Cherbourgu. Stępkę okrętu położono 20 stycznia 1981 roku, a zwodowany został 9 stycznia 1982 roku.
Dane taktyczno-techniczne.
Okręt był kutrem rakietowym o długości całkowitej 49 metrów (46,2 metra między pionami), szerokości całkowitej 7,1 metra i zanurzeniu 2 metrów. Kadłub jednostki wykonano ze stali, zaś nadbudówkę ze stali stopowej. Wyporność standardowa wynosiła 258 ton, zaś pełna 311 ton. Okręt napędzany był przez cztery 20-cylindrowe silniki wysokoprężne MTU 20V 538 TB91 o łącznej mocy 11,29 MW (15 360 KM), poruszające poprzez wały napędowe czterema śrubami. Maksymalna prędkość jednostki wynosiła 39 węzłów. Zasięg wynosił 1600 Mm przy prędkości 15 węzłów lub 850 Mm przy prędkości 25 węzłów.
Uzbrojenie artyleryjskie jednostki składało się z umieszczonej na dziobie w wieży pojedynczej armaty uniwersalnej OTO Melara Compact kalibru 76 mm L/62. Masa pocisku wynosiła 6 kg, kąt podniesienia lufy 85°, donośność pozioma 16 000 metrów (12 000 metrów do celów powietrznych), a szybkostrzelność 85 strz./min. Prócz tego na rufie znajdowała się wieża z dwoma działkami przeciwlotniczymi Breda Compact kal. 40 mm L/70. Kąt podniesienia luf wynosił 85°, waga pocisku 0,96 kg, donośność 12 500 metrów w poziomie i 4000 metrów w pionie, zaś szybkostrzelność od 300 do 450 strz./min.
Uzbrojenie rakietowe stanowiły umieszczone za nadbudówką dwie podwójne wyrzutnie przeciwokrętowych pocisków rakietowych Otomat Mark 1 (okręt przenosił cztery rakiety). Pocisk rozwijał prędkość 0,9 Ma, masa głowicy bojowej wynosiła 210 kg, zaś maksymalny zasięg 80 km.
Wyposażenie radioelektroniczne obejmowało radar nawigacyjny Decca SMA 3 RM 20, radar dozoru ogólnego Thomson Triton II o zasięgu 33 km i radar kierowania ogniem Thomson Castor IIB o zasięgu 15 km, zintegrowany z systemem kierowania ogniem Thomson Vega II.
Załoga okrętu składała się z 27 oficerów, podoficerów i marynarzy.
Służba.
„Beir Alkuesat” (بير القصة) został przyjęty do służby w marynarce wojennej Libii 29 lipca 1983 roku. Jednostka otrzymała numer taktyczny P527. W 1983 roku nazwę okrętu zmieniono na „Laheeb” (لهيب), a numer burtowy na 542. W drugiej połowie maja 2011 roku jednostka została uszkodzona w wyniku nalotów samolotów NATO na libijskie bazy w ramach operacji Odyssey Dawn i opuszczona.

</doc>
<doc id="5052623" url="https://pl.wikipedia.org/wiki?curid=5052623" title="The Loving Spirit">
The Loving Spirit

The Loving Spirit – pierwsza powieść autorstwa Daphne du Maurier. Została opublikowana w 1931 roku przez 
Tytuł został zainspirowany wierszem Emily Brontë. Daphne du Maurier często czerpała inspirację od sióstr Brontë, która przejawia się między innymi w najsłynniejszej powieści autorki – "Rebece."
Daphne du Maurier rozpoczęła pracę nad "The Loving Spirit" w październiku 1929, w Ferryside, domu wakacyjnym rodziny du Maurier w Bodinnick, w Kornwalii.
"The Loving Spirit" opowiada historię rodziny Coombe, toczącą się na przestrzeni czterech pokoleń, poczynając od Janet Coombe przez Josepha Coombe, Christophera Coombe, po losy Jennifer Coombe. Powieść jest oparta na prawdziwych wydarzeniach, jednak poszczególne dane t.j imiona czy nazwy miejsc zostały zmienione (rodzinę Slade, będącą inspiracją dla autorki przemianowano na rodzinę Coombe).
Streszczenie.
Powieść rozpoczyna się od historii Janet, młodej kobiety, która poślubia Thomasa Coomce'a, budowniczego statków w Plyn. Doczekują się kilku dzieci, ich synowie podążają w ślad za ojcem ścieżką rodzinnego biznesu. Inną drogę życiową wybiera jedynie Philip, który zostaje urzędnikiem w lokalnym urzędzie przewozowym oraz Joseph, który podobnie jak Janet, pragnie wyruszyć w morze.
Fowey było w tym czasie ruchliwym portem, a Joseph służył na pokładzie morskiego statku handlowego. Z czasem Joseph zdobywa certyfikat mistrzowski, a rodzina zgadza się na zbudowanie mu własnego statku i nazwanie go "Janet Coombe". W dniu wodowania dochodzi jednak do tragedii, a Janet umiera z powodu problemów z sercem.
Od tego momentu książka skupia się na Josephie, który większość czasu spędza na morzu. Po pewnym czasie poślubia Susan Collins i doczekuje się z nią dzieci. Pragnie, by jego najmłodszy syn Christopher ruszył w jego ślady i rozpoczął pracę na pokładzie statku. Plany zostają jednak pokrzyżowane, gdy Christopher deklaruje swoją nienawiść do morza, co doprowadza do rozłamu między ojcem i synem. Christopher w czasie rozładunku w Londynie porzuca "Janet Coombe", a Joseph, zrozpaczony tą wiadomością nie chce mieć z synem nic wspólnego. Ponadto rywalizacja Christophera i jego brata Philipa, podsycana jest zalotami obu mężczyzn do tej samej dziewczyny. Ostatecznie Joseph zdobywa jej rękę i bierze z nią ślub, jednak stopniowo zaczyna mu słabnąć wzrok. Gdy jego utrata uniemożliwia mu powrót na morze, staje się niestabilny psychicznie, a jego młoda żona umiera przy porodzie. Wtedy Joseph słyszy wezwanie swojej zmarłej matki i dochodzi do ich spotkania w ruinach stojącego na klifie zamku. Kiedy wraca, jego brat Philip umieszcza go w szpitalu psychiatrycznym.
Christopher powraca do Kornwalii ze swoją żoną i dziećmi, a w międzyczasie umiera jego ojciec. Kontaktuje się więc ze swoim wujem, aby porozmawiać o majątku swojego ojca i udziałach w statku. Philip, który awansował na czołowe stanowisko w branży spedycyjnej, informuje go, że z majątku nic nie pozostało, a udziały zostały wykorzystane na pokrycie kosztów szpitala psychiatrycznego. Choć ma niewiele wspólnego z budową łodzi i nie utrzymuje kontaktów ze swoimi krewnymi, zamawia remont statku, a następnie odmawia zapłaty. To zupełnie niszczy rodzinny biznes. Pod koniec trzeciej części książki Christopher umiera, próbując uratować statek "Janet Coombe", gdy ten w czasie złej pogody doznaje uszkodzenia. Kosztem życia udaje się go ocalić, jednak stan "Janet Coombe" uniemożliwia jego dalszą żeglugę. Umierając, Christopher wykrzykuje, że pokonał swój strach przed morzem.
Czwarta część książki opowiada o córce Christophera, Jennifer Coombe. Zabrana przez matkę z powrotem do Londynu dorasta, pragnąc powrócić do Plyn. Udaje jej się to, gdy dziewczyna ma 19 lat. Jennifer napędza pragnienie zemsty na Philipie za okrucieństwo, jakiego dopuścił się wobec jej ojca i dziadka. Zaprzyjaźnia się z Philipem, a następnie wydaje zgromadzony przez niego majątek na renowacje i inne cele dobroczynne. W tym samym czasie w miejscu, w którym opuszczono rodzinny statek poznaje ona swojego odległego kuzyna Johna. Na pokładzie "Janet Coombe" Jennifer znajduje nigdy nieotwarte listy napisane przez jej ojca, zaadresowane do Josepha. Powieść kończy się samobójstwem Philipa, oraz jego atakiem na Jennifer, która zostaje szczęśliwie uratowana przez Johna. Niedługo później para bierze ślub w kościele Lanteglos.
Tło.
Daphne du Maurier napisała swoją pierwszą powieść po przypadkowym odkryciu w Pont Creek rozbitego szkunera Jane Slade, nazwanego na jej cześć "Janet Coombe (Slade)". Zainspirowało ją to do zbadania historii rodziny Slade oraz losów samej Jennifer.
Figurka Janet Coombe została usunięta ze statku i umieszczona na belce w Ferryside. Można ją zobaczyć przechodząc obok domu od strony rzeki, a nawet od strony przeprawy promowej Fowey. W pobliżu kościoła Lanteglos znajduje się miejsce, w którym Janet Coombe (Slade) wyszła za mąż i gdzie została pochowana wraz z innymi członkami swojej rodziny.
Książka "The Loving Spirit" zwróciła szczególną uwagę młodego majora brytyjskiej armii, Fredericka A.M. „Boya” Browninga. Mężczyzna wyruszył w podróż, aby spotkać się i porozmawiać z autorką. Do spotkania w końcu doszło, a para zawiązała bliższy kontakt. Kilka miesięcy później, w 1932 roku wzięli ślub.

</doc>
<doc id="5052624" url="https://pl.wikipedia.org/wiki?curid=5052624" title="Skydance Productions">
Skydance Productions



</doc>
<doc id="5052625" url="https://pl.wikipedia.org/wiki?curid=5052625" title="Halina Danczowska">
Halina Danczowska

Halina Danczowska (ur. 31 lipca 1947 w Bełżycach, zm. 25 grudnia 2020 w Lublinie) – polska bibliotekarka, regionalistka i autorka książek.
Życiorys.
Pochodziła z rodziny związanej z Lublinem. Przed II wojną światową jej dziadkowie wybudowali dom w dzielnicy Dziesiąta, w której i ona mieszkała.
Wyszła za mąż za Antoniego, wojskowego pochodzącego z Kresów (zm. 2018).
Ukończyła Studium Państwowego Ośrodka Kształcenia Bibliotekarzy w Jarocinie oraz studia bibliotekoznawcze na Uniwersytecie Marii Curie-Skłodowskiej w Lublinie.
W 1967 rozpoczęła pracę w Wojewódzkiej i Miejskiej Bibliotece Publicznej im. Hieronima Łopacińskiego w Lublinie, początkowo w filiach biblioteki. W 1975 została kierowniczką Działu Magazynów i Konserwacji Zbiorów. Współorganizowała Składnicę Zbiorów Rezerwowych w Bronicach. W 1992 zaczęła kierować Działem Wydawnictw Ciągłych (od 1996 Dział Gromadzenia Wydawnictw Ciągłych i Udostępniania Czasopism). Była starszym kustoszem.
Była miłośniczką i znawczynią prasy lubelskiej. Napisała wiele artykułów w czasopismach lokalnych, branżowych i ogólnopolskich poświęconych temu zagadnieniu. Badała historię dzielnicy Dziesiąta w Lublinie. Zajmowała się również lubelskimi architektami. Opublikowała książki: "Dzielnica Dziesiąta" (kilka wydań uzupełnianych), "Dom Kultury Kolejarza w Lublinie 1948–2008" (Lublin 2008), "Architekt Tadeusz Witkowski (1904–1986). Kalendarium życia i twórczości" (Lublin 2009), "Rada Artystyczna Miasta Lublina 1935–1939" (Lublin 2011) i "Architekt Czesław Doria-Dernałowicz 1901–1993. Życie i twórczość" (Lublin 2012). Poza tym zajmowała się genealogią – własnym sumptem wydała publikację przeznaczoną dla rodziny. Swoją wiedzą dzieliła się, uczestnicząc w konferencjach naukowych.
Po odejściu na emeryturę w 2002 pracowała jako nauczycielka bibliotekarka w lubelskich szkołach. Tworzyła Bibliotekę Wyższej Szkoły Społeczno-Przyrodniczej w Lublinie. Dbała o wprowadzanie do szkolnych bibliotek programów komputerowych. Związana była z archiwum Wydziału Architektury i Budownictwa Urzędu Miasta Lublin. Opiekowała się grobem architekta Tadeusza Witkowskiego. Zainicjonowała nadanie placowi przed Powszechnym Domem Towarowym w Lublinie, którego był architektem, jego imienia, a także nadanie skwerowi u zbiegu ulic Peowiaków i Hugona Kołłątaja imienia architekta Ignacego Kędzierskiego.
Pełniła funkcje społeczne, np. przez trzy kadencje biegłego sądowego w zakresie bibliotekarstwa. Była członkinią Zespołu do Spraw Nazewnictwa Ulic i Placów Publicznych w Lublinie, a w latach 2013–2018 była przewodniczącą tego zespołu. Startowała na radną miasta w wyborach samorządowych w 2006.
Została pochowana na cmentarzu przy ulicy Unickiej w Lublinie.
Nagrody.
Została nagrodzona Złotym Krzyżem Zasługi, Medalem Stowarzyszenia Bibliotekarzy Polskich, Krzyżem Kawalerskim Orderu Odrodzenia Polski "za wybitne zasługi dla rozwoju bibliotekarstwa" (2002), Medalem Prezydenta Miasta Lublin (2011), Medalem 700-lecia Miasta Lublin oraz Honorową Złotą Odznaką Izby Architektów Rzeczypospolitej Polskiej za dokumentowanie i upowszechnianie wiedzy o architekturze i jej twórcach (2018).

</doc>
<doc id="5052627" url="https://pl.wikipedia.org/wiki?curid=5052627" title="Marek Čanecký">
Marek Čanecký

Marek Čanecký (ur. 17 czerwca 1988 w Bańskiej Bystrzycy) – słowacki kolarz szosowy i przełajowy.
Jako kolarz szosowy uczestniczył w mistrzostwach świata, Europy czy igrzyskach europejskich. Kilkukrotnie zdobywał mistrzostwo Słowacji w jeździe indywidualnej na czas
Osiągnięcia.
Kolarstwo szosowe.
Opracowano na podstawie:

</doc>
<doc id="5052628" url="https://pl.wikipedia.org/wiki?curid=5052628" title="Baojun 560">
Baojun 560

Baojun 560 – samochód osobowy typu SUV klasy średniej produkowany pod chińską marką Baojun w latach 2015 – 2018.
Historia i opis modelu.
Baojun 560 pojawił się w ofercie budżetowej marki zarządzanej przez joint-venture SAIC-GM-Wuling jako pierwszy SUV, adaptujący rozwiązania stylistyczne z dotychczas oferowanych modeli osobowych jak 630 czy 730. Pas przedni przyozdobiła atrapa chłodnicy w kształcie litery "V", z kolei nadwozie zyskało akcenty z chromu. Oficjalny debiut modelu miał miejsce w kwietniu 2015 roku podczas wystawy samochodowej w Szanghaju.
Kluczowymi czynnikami, jakie według producenta traktowane były priorytetowo podczas konstruowania 560, była przestrzeń w kabinie pasażerskiej, poziom bezpieczeństwa oraz stosunek ceny do jakości.
Podstawową jednostką napędową, którą był napędzany Baojun 560, był czterocylindrowy silnik benzynowy o pojemności 1,8-litra i mocy 137 KM, łącząc się z sześciobiegową przekładnią manualną lub automatyczną. Dodatkowo, nabywcy mogli wybrać także czterocylindrowy, turbodoładowany silnik benzynowy o pojemności 1.5l oraz mocy 150 KM.
Sprzedaż.
Baojun 560 odniósł duży sukces rynkowy na rodzimym rynku chińskim, gdzie jego debiut miał miejsce w lipcu 2015 roku. Samochód stał się jednym z najpopularniejszych nowych samochodów w Chinach, znajdując w ciągu dwóch pierwszych lat produkcji 618 417 nabywców. Pomimo tego, już rok później producent zrezygnował z produkcji 560 na rzecz nowocześniejszych modeli jak RC-5.

</doc>
<doc id="5052635" url="https://pl.wikipedia.org/wiki?curid=5052635" title="Beir Alkarim">
Beir Alkarim

Beir Alkarim (بير الكريم) – libijski kuter rakietowy z lat 80. XX wieku, jedna z 10 zamówionych przez Libię jednostek typu "La Combattante IIG". Okręt został zwodowany 23 czerwca 1981 roku we francuskiej stoczni CMN w Cherbourgu, a do służby w marynarce wojennej Libii wszedł 17 grudnia 1982 roku. W 1983 roku nazwę jednostki zmieniono na „Shafak” (شافك). Jednostka, oznaczona numerami taktycznymi P524 i 534, nadal znajduje się w składzie libijskiej floty (stan na 2019 rok).
Projekt i budowa.
Kutry rakietowe typu "La Combattante IIG" zostały zamówione przez Libię we Francji w maju 1977 roku. Łączna wartość kontraktu opiewała na 300 mln £.
„Beir Alkarim” zbudowany został w stoczni CMN w Cherbourgu. Stępkę okrętu położono 11 marca 1980 roku, a zwodowany został 23 czerwca 1981 roku.
Dane taktyczno-techniczne.
Okręt jest kutrem rakietowym o długości całkowitej 49 metrów (46,2 metra między pionami), szerokości całkowitej 7,1 metra i zanurzeniu 2 metrów. Kadłub jednostki wykonano ze stali, zaś nadbudówkę ze stali stopowej. Wyporność standardowa wynosi 258 ton, zaś pełna 311 ton. Okręt napędzany jest przez cztery 20-cylindrowe silniki wysokoprężne MTU 20V 538 TB91 o łącznej mocy 11,29 MW (15 360 KM), poruszające poprzez wały napędowe czterema śrubami. Maksymalna prędkość jednostki wynosi 39 węzłów. Zasięg wynosi 1600 Mm przy prędkości 15 węzłów lub 850 Mm przy prędkości 25 węzłów.
Uzbrojenie artyleryjskie jednostki składa się z umieszczonej na dziobie w wieży pojedynczej armaty uniwersalnej OTO Melara Compact kalibru 76 mm L/62. Masa pocisku wynosiła 6 kg, kąt podniesienia lufy 85°, donośność pozioma 16 000 metrów (12 000 metrów do celów powietrznych), a szybkostrzelność 85 strz./min. Prócz tego na rufie znajduje się wieża z dwoma działkami przeciwlotniczymi Breda Compact kal. 40 mm L/70. Kąt podniesienia luf wynosi 85°, waga pocisku 0,96 kg, donośność 12 500 metrów w poziomie i 4000 metrów w pionie, zaś szybkostrzelność od 300 do 450 strz./min.
Uzbrojenie rakietowe stanowią umieszczone za nadbudówką dwie podwójne wyrzutnie przeciwokrętowych pocisków rakietowych Otomat Mark 1 (okręt przenosi cztery rakiety). Pocisk rozwija prędkość 0,9 Ma, masa głowicy bojowej wynosi 210 kg, zaś maksymalny zasięg 80 km.
Wyposażenie radioelektroniczne obejmuje radar nawigacyjny Decca SMA 3 RM 20, radar dozoru ogólnego Thomson Triton II o zasięgu 33 km i radar kierowania ogniem Thomson Castor IIB o zasięgu 15 km, zintegrowany z systemem kierowania ogniem Thomson Vega II.
Załoga okrętu składa się z 27 oficerów, podoficerów i marynarzy.
Służba.
„Beir Alkarim” (بير الكريم) został przyjęty do służby w marynarce wojennej Libii 17 grudnia 1982 roku. Jednostka otrzymała numer taktyczny P524. W 1983 roku nazwę okrętu zmieniono na „Shafak” (شافك), a numer burtowy na 534. W 2013 roku jednostka odwiedziła Maltę. Okręt nadal wchodzi w skład floty libijskiej (stan na 2019 rok).

</doc>
<doc id="5052637" url="https://pl.wikipedia.org/wiki?curid=5052637" title="Ziarnojadek sierpodzioby">
Ziarnojadek sierpodzioby

Ziarnojadek sierpodzioby ("Sporophila falcirostris") – gatunek małego ptaka z rodziny tanagrowatych (Thraupidae). Występuje plamowo we wschodniej części Ameryki Południowej. Obecnie znany jest ze stanowisk w Argentynie, Brazylii i Paragwaju. Gatunek narażony.
Taksonomia.
Gatunek ten jako pierwszy opisał Coenraad Jacob Temminck w 1820 roku, nadając mu nazwę "Pyrrhula falcirostris". Obecnie umieszczany jest w rodzaju "Sporophila". Nie wyróżnia się podgatunków.
Morfologia.
Długość ciała około 11 cm. Samce są głównie szare z jaśniejszymi brzuchami i żółtymi dziobami. Samice oliwkowo-brązowe i jasne na spodzie z czarnymi dziobami.
Występowanie i środowisko.
Ziarnojadek sierpodzioby występuje tylko lokalnie w niewielu zidentyfikowanych stanowiskach w lasach atlantyckich w południowo-wschodniej Brazylii, wschodnim Paragwaju i północno-wschodniej Argentynie. W Brazylii ostatnie obserwacje skupiają się w okolicach Rio de Janeiro i São Paulo. Na terenie Argentyny obserwowany jest głównie w prowincji Misiones. Występuje na obszarach występowania bambusa do wysokości 1200 m n.p.m.
Status i ochrona.
W Czerwonej księdze gatunków zagrożonych IUCN ziarnojadek sierpodzioby od 2000 roku klasyfikowany jest jako gatunek narażony (VU, "Vulnerable"); wcześniej, od 1994 roku miał status gatunku zagrożonego (EN, "Endangered"), a od 1988 uznawano go za gatunek zagrożony (T, "Threatened"). Liczebność populacji szacowana jest na 2500–9999 dorosłych osobników, rozmieszczony plamowo w nie więcej niż kilkunastu lokalizacjach. Szacuje się, że populacja systematycznie maleje z powodu zawężania się i zanikania jego naturalnego siedliska oraz wyłapywania w celach handlu ptakami.
BirdLife International wymienia 17 ostoi ptaków IBA, w których ten gatunek występuje, są to m.in.: w Brazylii Park Narodowy Itatiai, Parque Estadual da Serra do Mar, Parque Estadual do Desengano e Entorno, Ecoparque de Una, w Argentynie Parque Provincial Urugua-í, Park Narodowy Iguazú, a w Paragwaju Park Narodowy Caazapá.

</doc>
<doc id="5052638" url="https://pl.wikipedia.org/wiki?curid=5052638" title="Zagrosia persica">
Zagrosia persica

Zagrosia persica – gatunek roślin z monotypowego rodzaju Zagrosia z rodziny szparagowatych. Występuje w południowo-wschodniej Turcji, Iraku i zachodnim Iranie.
Nazwa naukowa odnosi się do gór Zagros w Iranie, do którego dawnej nazwy (Persja) odnosi się epitet gatunkowy. 
Morfologia.
Wieloletnia, roślina zielna. Cebula złożona z katafili i nasad liści właściwych z 2–3 sezonów wegetacyjnych, z brązową okrywą. Kwiaty zebrane w kwiatostan, wyrastający na obłym na przekroju głąbiku. Niekiedy rośliny tworzą do 3 kwiatostanów. Przysadki małe, nieco ostrogowate. Szypułki proste. Listki okwiatu małe, niebieskie, mniej więcej wolne. Nitki pręcików nitkowate, pozostające po uschnięciu. Pylniki niebieskie. Zalążnia okrągła, pomarszczona, niebieska, z dwom,a zalążkami w każdej komorze. Szyjka słupka o długości 5–6 mm. , albo fioletowa z szyjką słupka w dolnej połowie lub na całości fioletową. Szyjka słupka o długości 2–2,5 mm. Znamię słupka trójklapowe. Torebka papierzasta, zawiera łezkowate, czarne, gładkie nasiona. Liczba chromosomów 2n = 8.

</doc>
<doc id="5052642" url="https://pl.wikipedia.org/wiki?curid=5052642" title="Maciej Górski (reżyser)">
Maciej Górski (reżyser)

Maciej Górski (ur. 4 czerwca 1971 w Warszawie) – polski reżyser i scenarzysta.
Absolwent scenopisarstwa w PWSFTViT w Łodzi oraz reżyserii na Wydziale Radia i Telewizji im. Krzysztofa Kieślowskiego na Uniwersytecie Śląskim. Słuchacz Mistrzowskiej Szkoły Reżyserii Filmowej Andrzeja Wajdy. W szkole reżyserował krótkie filmy, które zostały pokazane na wielu międzynarodowych festiwalach. Film dyplomowy "Kanał" otrzymał nagrody na festiwalach w Krakowie i Monachium. Zrealizował filmy dokumentalne, m.in. "A Sikh’s Journey Home" dla BBC1, "Czekając na Deszcz" dla TVP1 oraz "Mind The Gap", w koprodukcji polsko-angielskiej.
Jest reżyserem sztuki teatralnej we własnej adaptacji "Śmierć Pięknych Saren" wg prozy Oty Pavla (2006) dla Fundacji Sztuki Arteria. Pracował także przy produkcji seriali "Daleko od noszy" i "Ale się kręci" dla Telewizji Polsat.
Członek Stowarzyszenia Filmowców Polskich.

</doc>
<doc id="5052648" url="https://pl.wikipedia.org/wiki?curid=5052648" title="Zima w dolinie Muminków">
Zima w dolinie Muminków



</doc>
<doc id="5052651" url="https://pl.wikipedia.org/wiki?curid=5052651" title="Angie Turner King">
Angie Turner King

Angie Lena Turner King (ur. 9 grudnia 1905 w Elkhorn, zm. 28 lutego 2004 w Institute) – amerykańska chemiczka, matematyczka i pedagożka. King była wykładowczynią chemii i matematyki w West Virginia State High School oraz profesorem chemii i matematyki w West Virginia State College (obecnie West Virginia State University).
Życiorys.
Angie Lena Turner urodziła się w społeczności górniczej Elkhorn w hrabstwie McDowell w Zachodniej Wirginii. Matka zmarła, gdy Angie miała osiem lat. Była najstarszą córką, miała dwoje rodzeństwa. Turner ukończyła szkołę średnią w wieku 14 lat w 1919 roku i studiowała w Bluefield Coloured Institute (obecnie Bluefield State College), zanim przeniosła się do West Virginia State (wówczas znanego jako West Virginia Collegiate Institute). Ukończyła z wyróżnieniem studia w 1927 roku, uzyskując tytuł licencjata w dziedzinie chemii i matematyki. Była jedną z pierwszych Afroamerykanek, które uzyskały stopnie naukowe z chemii i matematyki.
Swoją karierę nauczycielską rozpoczęła w West Virginia State High School, uczęszczała do szkoły podyplomowej na Cornell University. Jej praca magisterska z chemii była zatytułowana „The Interaction Between Solutions of Tannic Acid and Hydrous Ferric Oxide”. Tytuł magistra chemii fizycznej uzyskała w Cornell w 1931 roku. Latem 1939 r. Turner ukończyła studia podyplomowe z pedagogiki na Uniwersytecie w Chicago. 
Turner poślubiła Roberta Elemore Kinga 9 czerwca 1946 roku w Institute w Zachodniej Wirginii. Mieli pięć córek. Robert zmarł w 1958 roku. Po ośmiu latach nauczania w szkole średniej, King została profesorem nadzwyczajnym w West Virginia State College. Po wybuchu II wojny światowej uczyła chemii żołnierzy z jednostki Army Specialized Training Program (ASTP) ze stanu Wirginia Zachodnia. King uczęszczała na University of Pittsburgh, gdzie w 1955 roku uzyskała tytuł doktora w zakresie edukacji ogólnej. Doradzała kilku studentom, w tym Margaret Strickland Collins, Katherine Johnson i Jasperowi Brownowi Jeffriesowi.
King uczęszczała na University of Pittsburgh we wczesnych latach pięćdziesiątych XX wieku, uzyskując tytuł doktora w zakresie edukacji ogólnej w 1955 roku. Jej rozprawa nosiła tytuł "An Analysis of Early Algebra Textbooks Used in American Secondary Schools before 1900". Była pierwszą Afroamerykanką, która tego dokonała.
W latach siedemdziesiątych podróżowała do Afryki, aby odwiedzić misje prezbiteriańskie i uzyskać informacje na temat statusu kobiet w Zairze, Kenii i Etiopii; wygłosiła prezentację „Status kobiet w Afryce Wschodniej” dla oddziału American Association of University Women w Lewisburgu w 1974 roku. Była członkinią American Chemical Society, West Virginia Academy of Science i American Association of University Professors.
King przewodniczyła Komisji ds. Statusu Kobiet Zachodniej Wirginii. Po przejściu na emeryturę w 1980 nadal mieszkała w kampusie stanu Wirginia Zachodnia, a w 1992 roku szkoła nadała jej honorowy tytuł Doctor of Laws. Angie Lena Turner King zmarła 28 lutego 2004 r. w Institute w Zachodniej Wirginii.

</doc>
<doc id="5052654" url="https://pl.wikipedia.org/wiki?curid=5052654" title="Daði Freyr Pétursson">
Daði Freyr Pétursson



</doc>
<doc id="5052656" url="https://pl.wikipedia.org/wiki?curid=5052656" title="Alina Rzyszczewska">
Alina Rzyszczewska



</doc>
<doc id="5052658" url="https://pl.wikipedia.org/wiki?curid=5052658" title="Bildziugi (rejon brasławski)">
Bildziugi (rejon brasławski)

Bildziugi (; ) – dawny chutor na Białorusi, w obwodzie witebskim, w rejonie brasławskim, w sielsowiecie Druja.
Miejscowość została zlikwidowana w 2011 roku.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark a następnie zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwały tu 23 osoby, wszystkie były wyznania rzymskokatolickiego i zadeklarowały polską przynależność narodową. Były tu 3 budynki mieszkalne. W 1931 w 5 domach zamieszkiwało 42 osoby.
Wierni należeli do parafii rzymskokatolickiej w Druji. Miejscowość podlegała pod Sąd Grodzki w Druji i Okręgowy w Wilnie; właściwy urząd pocztowy mieścił się w Druji.

</doc>
<doc id="5052659" url="https://pl.wikipedia.org/wiki?curid=5052659" title="Alois Stepinac">
Alois Stepinac



</doc>
<doc id="5052662" url="https://pl.wikipedia.org/wiki?curid=5052662" title="Ahmed Jahouh">
Ahmed Jahouh

Ahmed Jahouh, arab. أحمد جحوح (ur. 31 lipca 1988 w Nadorze) – marokański piłkarz grający na pozycji pomocnika. W sezonie 2020/2021 gra dla Mumbai City FC.
Kariera.
Kariera klubowa.
Pierwszym klubem Ahmeda Jahouha był IZK Khemisset. 1 lipca 2010 roku został zawodnikiem Moghrebu Tétouan. W tym czasie zdobył z tym klubem mistrzostwo kraju 10 lipca 2012 roku po raz pierwszy w karierze wyjechał za granicę i dołączył do zespołu Ittihadu Kalba. Rozegrał tam 9 meczy i raz cieszył się ze strzelonej bramki. 30 czerwca 2013 roku powrócił do Maroka i do Moghrebu Tétouan. Łącznie w tym zespole rozegrał 70 meczy, strzelił 8 goli i zanotował jedną asystę. W tym czasie, w sezonie 2013/2014 ponownie został krajowym mistrzem. 7 września 2015 roku podpisał kontrakt z Rają Casablanca. Zagrał tam w 13 meczach i strzelił 2 bramki. 25 lipca 2016 roku zmienił klub na FUS Rabat. 2 sierpnia 2017 roku został wypożyczony do FC Goa, 31 maja 2018 roku powrócił do FUS Rabat. W tym klubie zagrał w 13 meczach, strzelił 1 bramkę i zaliczył 1 asystę. 9 czerwca 2018 roku powrócił do FC Goa, lecz został wykupiony przez indyjski klub. Dla tego zespołu rozegrał 56 meczy, zaliczył 6 asyst i strzelił jednego gola. Następnym klubem zawodnika był Mumbai City FC, do którego trafił 22 października 2020 roku. Do 28 marca 2021 roku rozegrał tym klubie 20 meczy i zaliczył 5 asyst. Z tym klubem raz zdobył mistrzostwo kraju. 
Kariera reprezentacyjna.
Ahmed Jahouh nigdy nie wystąpił w ojczystej reprezentacji, ale był w kadrze na 2 mecze.

</doc>
<doc id="5052663" url="https://pl.wikipedia.org/wiki?curid=5052663" title="Łarisa Aleksandrowa">
Łarisa Aleksandrowa



</doc>
<doc id="5052664" url="https://pl.wikipedia.org/wiki?curid=5052664" title="Patricia Smith">
Patricia Smith



</doc>
<doc id="5052665" url="https://pl.wikipedia.org/wiki?curid=5052665" title="Melissa Schwen">
Melissa Schwen



</doc>
<doc id="5052666" url="https://pl.wikipedia.org/wiki?curid=5052666" title="Catherine Bishop">
Catherine Bishop



</doc>
<doc id="5052667" url="https://pl.wikipedia.org/wiki?curid=5052667" title="Anna Knoroz">
Anna Knoroz

Anna Michajłowna Knoroz z domu Czuprina ros. Анна Михайловна Кнороз (Чуприна) (ur. 30 lipca 1970 w Moskwie) – rosyjska lekkoatletka, płotkarka, medalistka mistrzostw Europy, olimpijka. W początkach kariery startowała w barwach Związku Radzieckiego.
Kariera sportowa.
Specjalizowała się w biegu na 400 metrów przez płotki. Jako reprezentantka ZSRR odpadła w półfinale tej konkurencji na mistrzostwach świata juniorów w 1988 w Greater Sudbury. Zdobyła srebrny medal na tym dystansie na mistrzostwach Europy juniorów w 1989 w Varaždinie, przegrywając tylko z Silvią Rieger z Republiki Federalnej Niemiec, a wyprzedzając Heike Meißner z Niemieckiej Republiki Demokratycznej. Czuprina zdobyła srebrny medal w sztafecie 4 × 400 metrów i brązowy medal w biegu na 400 metrów przez płotki na uniwersjadzie w 1991 w Sheffield. Odpadła w półfinale biegu na 400 metrów przez płotki na mistrzostwach Europy w 1991 w Tokio, a także pobiegła w eliminacjach sztafety 4 × 400 metrów. W finale sztafeta radziecka, już bez Czupriny w składzie, zdobyła złoty medal. 
Już jako reprezentantka Rosji zajęła 2. miejsce w biegu na 400 metrów przez płotki w finale A pucharu Europy w 1993 w Rzymie. Na mistrzostwach świata w 1993 w Stuttgarcie odpadła w półfinale tej konkurencji. Zajęła 3. miejsce na tym dystansie na igrzyskach dobrej woli w 1994 w Petersburgu.
Zdobyła brązowy medal w biegu na 400 metrów przez płotki na mistrzostwach Europy w 1994 w Helsinkach, przegrywając jedynie z Sally Gunnell z Wielkiej Brytanii i Silvią Rieger. Zajęła 3. miejsce na tym dystansie w zawodach pucharu świata w 1994 w Londynie, również za Gunnell i Rieger. Zajęła 5. miejsce w tej konkurencji na uniwersjadzie w 1995 w Fukuoce.
Odpadła w eliminacjach biegu na 400 metrów przez płotki na igrzyskach olimpijskich w 1996 w Atlancie oraz w półfinale tej konkurencji na mistrzostwach świata w 1997 w Atenach. Zajęła l7. miejsce na tym dystansie na mistrzostwach Europy w 1998 w Budapeszcie i 6. miejsce w zawodach pucharu świata w 1998 w Johannesburgu.
Knoroz była mistrzynią ZSRR w biegu na 400 metrów przez płotki w 1991. Była mistrzynią Rosji w tej konkurencji w latach 1992–1994 i 1998 oraz w sztafecie 4 × 400 metrów w 1993 i 1997.
Rekordy życiowe.
Rekordy życiowe Knoroz:

</doc>
<doc id="5052668" url="https://pl.wikipedia.org/wiki?curid=5052668" title="Inger Køfød">
Inger Køfød



</doc>
<doc id="5052669" url="https://pl.wikipedia.org/wiki?curid=5052669" title="Inger Koefoed">
Inger Koefoed



</doc>
<doc id="5052670" url="https://pl.wikipedia.org/wiki?curid=5052670" title="Łarisa Merk">
Łarisa Merk



</doc>
<doc id="5052671" url="https://pl.wikipedia.org/wiki?curid=5052671" title="Dogs (utwór muzyczny)">
Dogs (utwór muzyczny)

Dogs – utwór grupy Pink Floyd pochodzący z płyty Animals. Powstał on jeszcze w 1974 i był wykonywany podczas trasy Dark Side of the Moon jako „You've Got to Be Crazy”. Tekst został zmieniony, by współgrać tematycznie z resztą albumu. W ścieżkę muzyczną zostało kilkakrotnie wplecione szczekanie i wycie psów przetworzone przez sekwencer. 
Piosenka jest jedynym utworem na płycie, napisanym nie tylko przez Rogera Watersa – muzykę w głównej mierze skomponował David Gilmour.
Utwór opowiada o bezwzględnym biznesmenie, dla którego sensem życia jest wspinaczka po drabinie awansów w korporacji i zdobywanie władzy, tylko po to, by ostatecznie umrzeć jako smutny i samotny człowiek. Ostatnia zwrotka utworu zawiera pytania zaczynające się od „Kto”, przypominające słynny wiersz Allena Ginsberga „Skowyt”, choć Waters odżegnywał się od inspiracji tym tekstem.

</doc>
<doc id="5052672" url="https://pl.wikipedia.org/wiki?curid=5052672" title="Anna Czuprina">
Anna Czuprina



</doc>
<doc id="5052673" url="https://pl.wikipedia.org/wiki?curid=5052673" title="Christiane Köpke">
Christiane Köpke



</doc>
<doc id="5052674" url="https://pl.wikipedia.org/wiki?curid=5052674" title="Carolyn Graves">
Carolyn Graves



</doc>
<doc id="5052675" url="https://pl.wikipedia.org/wiki?curid=5052675" title="Dogs">
Dogs



</doc>
<doc id="5052678" url="https://pl.wikipedia.org/wiki?curid=5052678" title="Anne Marie Quist">
Anne Marie Quist



</doc>
<doc id="5052679" url="https://pl.wikipedia.org/wiki?curid=5052679" title="Catharina Neelissen">
Catharina Neelissen



</doc>
<doc id="5052680" url="https://pl.wikipedia.org/wiki?curid=5052680" title="Willemien Vaandrager">
Willemien Vaandrager



</doc>
<doc id="5052681" url="https://pl.wikipedia.org/wiki?curid=5052681" title="Martha Laurijsen">
Martha Laurijsen



</doc>
<doc id="5052682" url="https://pl.wikipedia.org/wiki?curid=5052682" title="Współdzielenie (code-share)">
Współdzielenie (code-share)

Współdzielenie, ang. code-share - współpraca linii lotniczych polegająca na przewozie przez jedną linię lotniczą pasażerów posiadających bilety wystawione przez inną linię lotniczą. 
Dzięki współdzieleniu przedsiębiorstwo może zaoferować pasażerom większą ofertę połączeń lotniczych aniżeli tylko obsługiwane przez swoje samoloty. Przy rezerwowaniu lotu typu code‑share bilet posiada numer lotu linii sprzedającej bilet, choć część połączenia będzie odsługiwane przez inną linię lotniczą (której numer lotu będzie inny, niż widniejący na danym bilecie).

</doc>
<doc id="5052683" url="https://pl.wikipedia.org/wiki?curid=5052683" title="Baojun 630">
Baojun 630

Baojun 630 – samochód osobowy typu klasy kompaktowej produkowany pod chińską marką Baojun w latach 2010 – 2019.
Historia i opis modelu.
Kompaktowy sedan 610 został przedstawiony w listopadzie 2010 roku jako pierwszy w historii samochód taniej marki Baojun utworzonej na początku tego samego miesiąca przez joint-venture tworzone przez sojusz SAIC i Wuling oraz amerykańskiego General Motors. 
Baojun 630 oparty został na płycie podłogowej zapożyczonej od kompaktowego modelu Buick Excelle, lokalnej chińskiej odmiany globalnego dawnego modelu Chevrolet Lacetti. Z pierwowzorem chiński tani sedan wspóldzielił także benzynowe silniki o pojemności 1.5 lub 1.8l. Jednostki spełniały normę Euro IV.
610.
W marcu 2014 roku gama kompaktowego modelu Baojuna, dotychczas składająca się z 4-drzwiowego sedana, została poszerzona o 5-drzwiowego hatchbacka pod nazwą Baojun 610. Odróżniała się ona ściętym tyłem i wyżej poprowadzoną linią dachu, a także zadartą linią okien.
Lifting.
W grudniu 2015 roku Baojun przeprowadził gruntowną restylizację modelu 630, obejmujący zarówno kabinę pasażerską, jak i stylizację deski rozdzielczej. Pas przedni zyskał nowy wygląd reflektorów i dodatkową chromowaną poprzeczkę, za to tylna część nadwozia zyskała podwójne lampy oraz umieszczone na klapie miejsce na tablicę rejestracyjną.
Sprzedaż.
Baojun 630 został zbudowany z myślą o dynamicznie rozwijającym się na przełomie I i II dekady XXI wieku chińskim rynku samochodowym, jako główną grupę docelową obierając nabywców po raz pierwszy decydujących się na zakup nowego samochodu. Producent zaoferował za 630 relatywnie niską cenę, która w 2011 roku wynosząc równowartość nieco ponad 8 tysięcy dolarów amerykańskich. W ciągu niespełna 8 lat rynkowej obecności, między 2011 a 2020 rokiem, Baojun 630 znalazł ponad 253 tysięcy nabywców. 
Przez pierwsze 3 lata produkcji Baojun 630 był oferowany wyłącznie na rodzimym rynku chińskim, z kolei w kwietniu 2014 roku uległo to zmianie. General Motors rozpoczęło eksport pojazdu z fabryki w Liuzhou pod marką Chevrolet jako druga generacja linii modelowej Chevrolet Optra. Początkowo objął on Egipt, z kolei 4 miesiące później sprzedaż poszerzono do innego kraju regionu Afryki Północnej - Algierii.

</doc>
<doc id="5052684" url="https://pl.wikipedia.org/wiki?curid=5052684" title="Baojun 610">
Baojun 610



</doc>
<doc id="5052685" url="https://pl.wikipedia.org/wiki?curid=5052685" title="Martijntje Quick">
Martijntje Quick



</doc>
<doc id="5052686" url="https://pl.wikipedia.org/wiki?curid=5052686" title="Buffy-Lynne Williams">
Buffy-Lynne Williams



</doc>
<doc id="5052687" url="https://pl.wikipedia.org/wiki?curid=5052687" title="Walentin Boriejko">
Walentin Boriejko

Walentin Wasiljewicz Boriejko, ros. Валентин Васильевич Борейко (ur. 7 października 1933 w Leningradzie, zm. 27 grudnia 2012 w Petersburgu) – radziecki wioślarz (Rosjanin), medalista olimpijski.
Podczas letnich igrzysk olimpijskich w Rzymie (1960) zdobył, wspólnie z Olegiem Gołowanowem, złoty medal w wioślarstwie – w konkurencji dwójek bez sternika. Wystąpił również na kolejnych igrzyskach olimpijskich (Tokio 1964), nie zdobywając awansu do finału konkurencji dwójek bez sternika (również z Olegiem Gołowanowem).
Srebrny medalista mistrzostw świata w wioślarstwie (Lucerna 1962) oraz srebrny medalista mistrzostw Europy w wioślarstwie (Mâcon 1959) – w obu przypadkach w dwójce bez sternika.

</doc>
<doc id="5052688" url="https://pl.wikipedia.org/wiki?curid=5052688" title="Liliana Wasewa">
Liliana Wasewa



</doc>
<doc id="5052690" url="https://pl.wikipedia.org/wiki?curid=5052690" title="Lifer">
Lifer

Lifer – amerykański zespół rockowy, założony w 1999 roku, przez wokalistę Nicka Coyle’a, gitarzystę Aarona Finka, basistę Marka Jamesa Klepaskiego, oraz perkusistę Chrisa Lightcapa.
Początkowo grali jako kwartet, lecz w 2000 roku dołączył do nich DJ Tony Kruszka.
Wydali jeden minialbum (jako „Strangers with Candy”) pt. "No need" oraz długogrający album pt. "Lifer". W 2001 roku Aaron Fink i Mark James Klepaski, zdecydowali się dołączyć do zespołu Breaking Benjamin, pochodzącego z tego samego miasta, po czym Lifer zakończył swoją działalność.
W 2018 roku Nick Coyle, Aaron Fink, Tony Kruszka i basista Mike Morgan, postanowili przywrócić działalność zespołu, a w 2020 roku wydali pierwszą od 18 lat piosenkę pt. "The Start of Something Else".
Zespół charakteryzuje się m.in. mocną grą gitar oraz ciężkimi rytmami. Ich styl określa się jako metal alternatywny, oraz Nu metal.
Historia.
Początki (1999).
W 1999 roku wokalista Nick Coyle wraz z resztą zespołu Breaking Benjamin (Ben Burnley opuścił grupę i wyjechał do Kalifornii) założył zespół Strangers With Candy. Oprócz Nicka Coyle’a w skład zespołu wchodzili gitarzysta Aaron Fink, basista Nick Hoover i perkusista Chris Lightcap. Ich pierwszy koncert odbył się w marcu tego samego roku w małym barze w Northumberland. Początkowo grali covery takich zespołów jak Limp Bizkit, Deftones czy Tool. Pod koniec czerwca Nicka Hoovera zastąpił basista Mark James Klepaski z George Wesley Band grający reggae, a później dołączył DJ Tony Kruszka. W 1999 roku zespół wziął udział w konkursie MTV Ultimate Cover Band. Wygrali konkurs, dzięki czemu stał się on bardziej popularny w Stanach Zjednoczonych. Nick Coyle wspominał:
"Nasze życie zmieniło się z dnia na dzień. Nasze skrzynki e-mail zaczęły eksplodować, a ludzie z całych stanów, pisali do nas i mówili „Widzieliśmy cię w MTV i kochamy cię”. To było trochę zabawne, wiele młodych dziewczyn zakochało się w nas za zagranie 45 sekund utworu innego zespołu. Myśleliśmy sobie „O czym ty Mówisz?”".
Po 2000 roku.
W 2000 roku Strangers with Candy nagrali i wydali swoją pierwszą płytę, minialbum pt. "No need". W tym samym roku zespół Strangers with Candy zmienił nazwę na Driver i zarejestrował się w Universal Music aby nagrać utwór Grandmaster Flasha "White Lines" na kompilację rapowych piosenek nagranych przez zespoły rockowe zatytułowaną "Take a Bite Outta Rhyme". W 2001 roku Driver spotkał się z gitarzystą Rush, Alex’em Lifeson’em, aby nagrać nowy album. Po nagraniu albumu okazało się, że nazwę Driver posiada już inny zespół. Musieli ją zmienić. Zmienili ją na Lifer i skończyli nagrywać. Album zaczyna się od piosenki nazwanej "My Room". Większość piosenek takich jak "Ugly", "New", "Disbelief" czy "Blurred" to piosenki z metalowym stylem i pracą gramofonów. Piosenka "Boring" to rap-metalowa piosenka opowiadająca o separacji dwóch przyjaciół którzy dorastali ze sobą. Z kolei "Breathless" i "No need" to piosenki bardziej przyjazne dla radia, piosenka "Heave" jest inspirowana dokonaniami zespołu Pantera, a piosenka "Not like you", to piosenka opowiadająca o byciu innym. Zdecydowali, że pierwszym singlem będzie piosenka "Boring", a później singiel został wydany i był puszczany nieprzerwanie przez dwa tygodnie w lokalnej rockowej stacji radiowej. Następnie ukazał się singiel "Not Like You". W 2001 roku Aaron Fink i Mark James Klepaski przeszli do drugiego zespołu z tego samego miasta, Breaking Benjamin. Po tym wydarzeniu Lifer ostatecznie się rozpadł.
Od 2018 r..
24 sierpnia 2018 Lifer zorganizował koncert. Trzech byłych członków zespołu ponownie założyło zespół. Wokalistą został Nick Coyle, gitarzystą Aaron Fink, perkusistą Tony Kruszka, a basistą Mike Morgan z zespołów The Drama Club i Pan.a.ce.a.
W 2020 roku wydali pierwszą od prawie 20 lat piosenkę zatytułowaną "The Start of Something Else".

</doc>
<doc id="5052691" url="https://pl.wikipedia.org/wiki?curid=5052691" title="Nadeżda Filipowa">
Nadeżda Filipowa



</doc>
<doc id="5052692" url="https://pl.wikipedia.org/wiki?curid=5052692" title="Cynthia Eckert">
Cynthia Eckert



</doc>
<doc id="5052698" url="https://pl.wikipedia.org/wiki?curid=5052698" title="Izabella Garglinowicz">
Izabella Garglinowicz

Izabella Garglinowicz (ur. 9 sierpnia 1903 we Lwowie, zm. 25 października 1986 w Olsztynie) – polska pianistka, pedagog muzyczna, organizatorka życia muzycznego na Warmii.
Życiorys.
Była absolwentką Konserwatorium Muzycznego w Poznaniu. W latach 1929–1938 pracowała jako pedagog w Konserwatorium Muzycznym w Bydgoszczy. Po II wojnie światowej zaczęła pracę w Państwowej Szkole Muzycznej I i II st. im. Fryderyka Chopina w Olsztynie. W latach 1946–1949 pełniła tam funkcję wicedyrektora, a w latach 1949–1973 dyrektora.
Oprócz działalności pedagogicznej, koncertowała oraz była zaangażowana społecznie. W 1945 zorganizowała oddział Związku Zawodowego Muzyków RP w Olsztynie, w którym w latach 1945–1949 pełniła funkcję przewodniczącej. W latach 1955–1957 była członkiem Wojewódzkiej Komisji Kultury. Była wieloletnim członkiem zarządu Towarzystwa Miłośników Olsztyna, oraz od 1971 była wiceprzewodniczącą Stowarzyszenia Miłośników Muzyki. Dała początek budowy budynku, w którym mieści się Państwowa Szkoła Muzyczna I i II st. im. Fryderyka Chopina. Zmarła 25 października 1986.
Upamiętnienie.
Z okazji 60-lecia Państwowej Szkoły Muzycznej I i II st. im. Fryderyka Chopina powstała tablica upamiętniająca Izabellę Garglinowicz.
W 1999 w Państwowej Szkole Muzycznej w Olsztynie odbyła się pierwsza edycja Festiwalu Pianistycznego im. Izabelli Garglinowicz.

</doc>
<doc id="5052699" url="https://pl.wikipedia.org/wiki?curid=5052699" title="Oleg Gołowanow">
Oleg Gołowanow

Oleg Gołowanow, ros. "Олег Сергеевич Голованов" (ur. 17 grudnia 1934 w Leningradzie, zm. 24 maja 2019) – radziecki wioślarz (Rosjanin), medalista olimpijski.
Podczas letnich igrzysk olimpijskich w Rzymie (1960) zdobył, wspólnie z Walentinem Borejko, złoty medal w wioślarstwie – w konkurencji dwójek bez sternika. Wystąpił również na kolejnych igrzyskach olimpijskich (Tokio 1964), nie zdobywając awansu do finału konkurencji dwójek bez sternika (również z Walentinem Borejko).
Srebrny medalista mistrzostw świata w wioślarstwie (Lucerna 1962) oraz srebrny medalista mistrzostw Europy w wioślarstwie (Mâcon 1959) – w obu przypadkach w dwójce bez sternika.

</doc>
<doc id="5052700" url="https://pl.wikipedia.org/wiki?curid=5052700" title="Chisato Moritaka">
Chisato Moritaka

 – japońska piosenkarka, kompozytorka, autorka tekstów i multiinstrumentalistka.
Życiorys.
Jej ojciec Shigeru występował w grupie rockabilly Orange Hill. Wychowywała się w Kumamoto. Podczas nauki w szkole średniej grała na perkusji w cover bandzie zespołu rockowego Rebecca. W 1986 wygrała konkurs, w którym nagrodą była rola w reklamach napoju energetyzującego Pocari Sweat, co wiązało się z przeprowadzką do Tokio. Rok później wystąpiła w filmie "Aitsu ni Koishite" (あいつに恋して, Kocham go). 25 czerwca 1987 ukazał się jej debiutancki singel "New Season", a 7 września dała swój pierwszy koncert – w Shibuya Live Inn. Pierwszym samodzielnie napisanym przez Moritaka utworem było "The Mi-Ha" z 1988. W maju 1989 po raz pierwszy znalazła się w pierwszej dziesiątce listy przebojów Oricon z przeróbką piosenki Saori Minami "17-sai". W 1990 zdobyła szczyt japońskiej listy sprzedaży albumów z "Kokon Tozai".
Brzmienie pierwszych albumów Moritaka było inspirowane europejską muzyką taneczną. Piosenkarka zawdzięczała także rosnącą popularność wyrafinowanej choreografii i koncertów oraz kolorowym kostiumom podkreślającym jej zgrabną figurę. Od 1992 w jej twórczości częściej pojawiały się akcenty feministyczne. Podczas trasy promującej płytę "Rock Alive" jej zespół składał się z samych kobiet. Począwszy od "Pepperland", zaczęła sama nagrywać partie perkusji, gitary, basu, pianina i innych instrumentów oraz częściej grać na nich w trakcie koncertów. W 1993 trafiła na szczyt japońskiej listy singli z utworem "Kaze ni Fukarete". Album "Peachberry" nagrywała w Abbey Road Studios.
W 1999 Moritaka wyszła za aktora i basistę Yōsuke Eguchiego, którego poznała podczas koncertu charytatywnego na rzecz ofiar trzęsienie ziemi w Kobe. Obydwoje akompaniowali na nim pieśniarzowi Shigeru Izumiyi. Kolejne trzynaście lat poświęciła głównie wychowaniu córki i syna. W latach 2010-2018 prowadziła telewizyjny program podróżniczy "Chikyū Zekkei Kikō" (Podróż do najpiękniejszych zakątków Ziemi). W 2011 wystąpiła na koncercie na rzecz ofiar trzęsienie ziemi w Tōhoku. W 2012 rozpoczęła publikowanie na YouTube nowych wersji 200 swoich piosenek z okazji 25-lecia kariery, co zabrało jej pięć lat. W 2013 nagrała singel "Don't Stop the Music" z DJ-em tofubeats oraz utwór "Kumamonmon" z okazji trzecich urodzin maskotki Kumamon. W 2019 rozpoczęła pierwszą od 21 lat trasę koncertową po Japonii – Kono Machi Tour 2019.

</doc>
<doc id="5052703" url="https://pl.wikipedia.org/wiki?curid=5052703" title="Nanyang University">
Nanyang University



</doc>
<doc id="5052704" url="https://pl.wikipedia.org/wiki?curid=5052704" title="Nanyang Technological University">
Nanyang Technological University



</doc>
<doc id="5052705" url="https://pl.wikipedia.org/wiki?curid=5052705" title="Bernhard Knubel">
Bernhard Knubel

Bernhard Knubel (ur. 2 marca 1938 w Merzig, zm. 23 lutego 1973 w Gelsenkirchen) – niemiecki wioślarz, medalista olimpijski.
Podczas letnich igrzysk olimpijskich w Rzymie (1960) zdobył, wspólnie z Heinzem Rennebergiem i Klausem Zertą, złoty medal w wioślarstwie – w konkurencji dwójek ze sternikiem.

</doc>
<doc id="5052707" url="https://pl.wikipedia.org/wiki?curid=5052707" title="Przetacznik trójklapowy">
Przetacznik trójklapowy

Przetacznik trójklapowy ("Veronica triloba" ) – gatunek rośliny należący do rodziny babkowatych ("Plantaginaceae"). Występuje w południowej i środkowej Europie oraz w Turcji, najliczniej w rejonie Bałkanów. Na północy sięga do południowej Polski i Niemiec. Roślina została także zawleczona do Ameryki Północnej. W Polsce znany jest z pojedynczych stanowisk na Wyżynie Małopolskiej i w południowej części Niziny Śląskiej.
W wyniku poliploidyzacji tego gatunku powstał przetacznik blady "V. sublobata", a w wyniku skrzyżowania przetacznika trójklapowego z bladym wyewoluował przetacznik bluszczykowy "V. hederifolia".
Systematyka.
Takson należy do rodzaju przetacznik "Veronica" do podrodzaju "Cochlidiosperma" obejmującego 12 gatunków. W obrębie sekcji jest jednym z pięciu gatunków tworzących podsekcję subsect. "Cochlidiosperma" , które przez znaczną część XX wieku i czasem też jeszcze w XXI wieku klasyfikowane są jako szeroko ujmowany przetacznik bluszczykowy "V. hederifolia" "sensu lato" (w takim ujęciu opisywany gatunek stanowi odmianę: "V. hederifolia" subsp. "triloba" ).
Biologia i ekologia.
Roślina jednoroczna. Kwitnie wiosną, zwykle od marca (na południu zasięgu od lutego), do maja (na północy zasięgu do czerwca). Rośnie jako chwast w uprawach na glebach wapiennych, w murawach kserotermicznych, na obszarach, gdzie został zawleczony rejestrowany jest w różnych siedliskach zaburzonych.
Liczba chromosomów 2n = 2x = 18.

</doc>
<doc id="5052708" url="https://pl.wikipedia.org/wiki?curid=5052708" title="David W. Patten">
David W. Patten

David Wyman Patten (ur. 14 listopada 1799 w Vermoncie, zm. 25 października 1838 nieopodal Far West) – amerykański przywódca religijny i misjonarz.
Życiorys.
Syn Benoniego Pattena i Abigale (Edith) Cole, urodzony w Vermoncie, jako małe dziecko przeniósł się wraz z rodziną do Theresy w stanie Nowy Jork, następnie, już jako młody człowiek, do Dundee w Michigan. 
Pierwotnie związany z metodystami. Zetknął się z niedawno zorganizowanym Kościołem Jezusa Chrystusa Świętych w Dniach Ostatnich i został ostatecznie członkiem tej wspólnoty religijnej. Ochrzczony przez swojego brata, Johna, 15 czerwca 1832. Już dwa dni później został wyświęcony na starszego przez Elishę H. Grovesa. Jeszcze w tym samym roku wysłany na misję po Michigan. W dniu 2 września 1832 wyświęcony na wyższego kapłana przez Hyruma Smitha. Służył następnie na misji po wschodnich stanach kraju (1832-1833). W grudniu 1833 dostarczył lokalnym przywódcom kościelnym z hrabstwa Clay w Missouri posłania od prezydenta Kościoła Josepha Smitha. Ponownie wysłany na misję, tym razem na południe Stanów Zjednoczonych, posługiwał w tej wyprawie wraz z Warrenem F. Parrishem (1834-1835).
Świadek i jednocześnie uczestnik procesu kształtowania się struktury organizacyjnej Kościoła. Znalazł się wśród pierwszych 12 członków Kworum Dwunastu Apostołów, wybranych przez tak zwanych "trzech świadków" Księgi Mormona 14 lutego 1835. Wyświęcony na apostoła dzień później. Zgodnie z zaleceniem Josepha Smitha z maja 1835 starszeństwo wśród członków kworum miało być ustalane na podstawie wieku. Patten zatem powinien zostać jego przewodniczącym. Jednakże nie był on całkowicie pewien swojej własnej daty urodzenia, w związku z czym stanowisko to objął Thomas Marsh, o rok młodszy od Pattena. 
Patten kontynuował swą intensywną pracę misyjną. Wiosną 1835 wysłany na misję do Tennessee, kilka miesięcy później, tym razem wraz z innymi członkami kworum, przebywał na misji do wschodnich stanów USA. W 1836 przeniósł się do Far West w Missouri. W 1838 wszedł w skład prezydium Kościoła na tym obszarze. Brał udział w walkach między mormońskimi osadnikami a milicjami stanowymi Missouri. Śmiertelnie ranny w potyczce nad rzeką Crooked 25 października 1838. Zmarł tego samego dnia, nieopodal Far West. Uznawany za pierwszego mormońskiego męczennika, dwukrotnie wspominany w Naukach i Przymierzach, jednym z pism świętych wchodzących w skład mormońskiego kanonu.

</doc>
<doc id="5052709" url="https://pl.wikipedia.org/wiki?curid=5052709" title="Veronica triloba">
Veronica triloba



</doc>
<doc id="5052710" url="https://pl.wikipedia.org/wiki?curid=5052710" title="Ludwika Mąke">
Ludwika Mąke

Ludwika Mąke (ur. 3 sierpnia 1847 w Przylubiu, zm. 11 września 1917 w Gnieźnie) – polska fotografka, przez 35 lat prowadząca zakład w Gnieźnie.
Pierwszy zakład otworzyła w 1882 roku przy ul. Pocztowej 73b (obecnie ul. Łubieńskiego). Kilkukrotnie zmieniał on swoją lokalizację, mieszcząc się przy ul. Wilhelmowskiej 15 (obecnie ul. Dąbrówki 15), ul. Lipowej 14 (obecnie ul. Chrobrego 28), a najdłużej, od 1899 roku – przy ul. Tumskiej 5.
Zajmowała się przede wszystkim wykonywaniem portretów, ale fotografowała także miasto, a zwłaszcza wnętrze katedry. Zdjęcia te sprzedawała pojedynczo lub w albumach, rozpowszechniały je także gnieźnieńskie księgarnie. W 1897 roku wydała luksusowy "Album Jubileuszowe Gniezno – 1897". W 1896 roku wzięła udział w wystawie rolniczo-przemysłowej w Gnieźnie, na której otrzymała złoty medal.
Fotografowała niemal do ostatnich dni życia. Po jej śmierci zakład przez kilka lat prowadziła jej uczennica, Pelagia Kulińska-Wierzchosławska.

</doc>
<doc id="5052713" url="https://pl.wikipedia.org/wiki?curid=5052713" title="Ágnes Szatmári">
Ágnes Szatmári



</doc>
<doc id="5052715" url="https://pl.wikipedia.org/wiki?curid=5052715" title="Blinowszczyzna (rejon brasławski)">
Blinowszczyzna (rejon brasławski)

Blinowszczyzna – dawna wieś. Tereny, na których leżała, znajdują się obecnie na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwały tu 23 osoby, wszystkie były wyznania rzymskokatolickiego i zadeklarowały polską przynależność narodową. Były tu 4 budynki mieszkalne. W 1931 w 5 domach zamieszkiwało 19 osób.
Wierni należeli do parafii rzymskokatolickiej w Druji. Miejscowość podlegała pod Sąd Grodzki w Druji i Okręgowy w Wilnie; właściwy urząd pocztowy mieścił się w Druji.

</doc>
<doc id="5052716" url="https://pl.wikipedia.org/wiki?curid=5052716" title="Ioana Gașpar">
Ioana Gașpar

Ioana Gașpar (ur. 17 kwietnia 1983 w Timișoarze) – rumuńska tenisistka, mistrzyni Wimbledonu 2000 w grze podwójnej dziewcząt, reprezentantka kraju w Pucharze Federacji.
Kariera tenisowa.
W karierze wygrała siedem turniejów singlowych i dziesięć deblowych rangi ITF. 17 września 2001 zajmowała najwyższe miejsce w rankingu singlowym WTA Tour – 258. pozycję. Tego samego dnia osiągnęła również najwyższą lokatę w deblu – 310. miejsce.
Jako juniorka zwyciężyła w wielkoszlemowym Wimbledonie w 2000 roku w grze podwójnej dziewcząt. Razem z Tetianą Perebyjnis pokonały w meczu mistrzowskim Dáję Bedáňovą i Maríę Emilię Salerni wynikiem 7:6(2), 6:3.
W 2001 roku reprezentowała kraj w zmaganiach o Puchar Federacji. Wystąpiła w pięciu meczach, a wygrała w jednym z nich.
Życie prywatne.
W maju 2010 roku poślubiła tenisistę Mădălina Ivana i dokonała zmiany swojego nazwiska na Gașpar-Ivan.

</doc>
<doc id="5052717" url="https://pl.wikipedia.org/wiki?curid=5052717" title="Ioana Gaspar">
Ioana Gaspar



</doc>
<doc id="5052720" url="https://pl.wikipedia.org/wiki?curid=5052720" title="Iona Gaspar">
Iona Gaspar



</doc>
<doc id="5052721" url="https://pl.wikipedia.org/wiki?curid=5052721" title="Ioana Gaspar-Ivan">
Ioana Gaspar-Ivan



</doc>
<doc id="5052722" url="https://pl.wikipedia.org/wiki?curid=5052722" title="Ioana Gașpar-Ivan">
Ioana Gașpar-Ivan



</doc>
<doc id="5052723" url="https://pl.wikipedia.org/wiki?curid=5052723" title="Leo Suryadinata">
Leo Suryadinata

Leo Suryadinata (ur. 21 lutego 1941 w Dżakarcie) – singapurski sinolog. Zajmuje się historią ludności pochodzenia chińskiego w Indonezji.
Początkowo kształcił się na Nanyang University, później na Uniwersytecie Indonezyjskim. W 1970 r. otrzymał magisterium z historii na Uniwersytecie Monasha w Australii, a dwa lata później ukończył studia magisterskie z zakresu nauk politycznych na Uniwersytecie Ohio.
Jego dorobek obejmuje ponad 50 książek (autorskich bądź objętych redakcją) poruszających problematykę ludności chińskiej w Indonezji oraz politykę państwa indonezyjskiego.

</doc>
<doc id="5052724" url="https://pl.wikipedia.org/wiki?curid=5052724" title="M.C. Ricklefs">
M.C. Ricklefs

Merle Calvin Ricklefs (ur. 17 lipca 1943, zm. 29 grudnia 2019) – australijski uczony zajmujący się historią Indonezji, m.in. historią Jawy. 
Doktoryzował się na Cornell University. W 1989 r. został wybrany członkiem Australijskiej Akademii Nauk Humanistycznych. W 2016 r. otrzymał indonezyjską nagrodę Penghargaan Kebudayaan. 
Jest autorem publikacji "A history of modern Indonesia".

</doc>
<doc id="5052726" url="https://pl.wikipedia.org/wiki?curid=5052726" title="Irish Premier League w piłce siatkowej mężczyzn (2020/2021)">
Irish Premier League w piłce siatkowej mężczyzn (2020/2021)

Irish Premier League 2020/2021 – rozgrywki o ligowe mistrzostwo Irlandii zorganizowane przez Volleyball Ireland. Zainaugurowane zostały 11 października 2020 roku. 
W rozgrywkach uczestniczyło siedem drużyn. Pierwotnie miały one rozegrać między sobą po dwa spotkania systemem kołowym (mecz u siebie i rewanż na wyjeździe). Ze względu na sytuację w związku z pandemią COVID-19 w listopadzie 2020 roku zdecydowano, iż rozegrana zostanie tylko jedna runda spotkań. Ostatecznie 28 marca 2021 roku z powodu przedłużających się restrykcji obowiązujących w Irlandii podjęto decyzję o zakończeniu sezonu bez wyłonienia zwycięzcy i uznaniu go za niebyły.
W sezonie 2020/2021 żaden irlandzki klub nie występował w europejskich pucharach.
Drużyny uczestniczące.
Uwagi:

</doc>
<doc id="5052728" url="https://pl.wikipedia.org/wiki?curid=5052728" title="Heinz Renneberg">
Heinz Renneberg

Heinz Renneberg (ur. 29 stycznia 1927 w Gelsenkirchen, zm. 21 października 1999 w Herne) – niemiecki wioślarz, medalista olimpijski.
Podczas letnich igrzysk olimpijskich w Rzymie (1960) zdobył, wspólnie z Bernhardem Knublem i Klausem Zertą, złoty medal w wioślarstwie – w konkurencji dwójek ze sternikiem. 8 lat wcześniej również uczestniczył w letnich igrzyskach olimpijskich (Helsinki 1952) – startował w konkurencji dwójki bez sternika, bez awansu do finału.

</doc>
<doc id="5052730" url="https://pl.wikipedia.org/wiki?curid=5052730" title="Stress (minialbum Tycho)">
Stress (minialbum Tycho)

Stress – EP-ka Tycho wydana 12 grudnia 2019 przez wytwórnie muzyczne Mom + Pop Music i Ninja Tune.
Historia.
Minialbum "Stress" ukazał się po wydaniu albumu "Weather", gdy Tycho zdecydował się na radykalne przerobienie utworu „No Stress”, w którym zaśpiewała Saint Sinner. Tematem utworu jest refleksja na temat przyjaciół, którzy odeszli i ciągle zmieniającego się świata, a przesłaniem – zachęta, aby się nie martwić, ponieważ w końcu wszystko się ułoży. Artysta wyjaśnił przy tej okazji, że chciał zbadać proces podejścia do tego samego pomysłu z dwóch zupełnie różnych stron, przy jednoczesnym zachowaniu pewnych wspólnych elementów. Nowy tytuł, „Stress”, jaki utwór otrzymał, może być interpretowany jako próba cofnięcia się do instrumentalnych podstaw, na których Hansen budował swój projekt Tycho. Pozostałe dwie pozycje na nowej EP-ce zawierają oryginalny utwór „No Stress” z wokalem Saint Sinner, oraz jego wersję instrumentalną, bez wokalu. Dodatkowo, „No Stress” (z wokalem Saint Sinner) doczekał się nowego teledysku, który został nakręcony w Plant Studios w Sausalito, z ujęciami z ostatnich występów zespołu w The Independent w San Francisco i Greek Theatre w Berkeley.
Lista utworów.
Zestaw utworów:

</doc>
<doc id="5052735" url="https://pl.wikipedia.org/wiki?curid=5052735" title="Merle Calvin Ricklefs">
Merle Calvin Ricklefs



</doc>
<doc id="5052736" url="https://pl.wikipedia.org/wiki?curid=5052736" title="Merle Ricklefs">
Merle Ricklefs



</doc>
<doc id="5052738" url="https://pl.wikipedia.org/wiki?curid=5052738" title="Klaus Zerta">
Klaus Zerta

Klaus Zerta (ur. 25 listopada 1946 w Gelsenkirchen) – niemiecki wioślarz (sternik), medalista olimpijski.
Podczas letnich igrzysk olimpijskich w Rzymie (1960) zdobył, wspólnie z Heinzem Rennebergiem i Bernhardem Knublem, złoty medal w wioślarstwie – w konkurencji dwójek ze sternikiem.

</doc>
<doc id="5052740" url="https://pl.wikipedia.org/wiki?curid=5052740" title="Zbigniew Siudak">
Zbigniew Siudak

Zbigniew Leszek Siudak (ur. 1979 w Kielcach) – polski kardiolog, internista, profesor nauk medycznych. Specjalizuje się w epidemiologii ostrych zespołów wieńcowych i rokowaniu pacjentów po zabiegach przezskórnych interwencji wieńcowych.
Życiorys.
Studia medyczne ukończył w Collegium Medicum Uniwersytetu Jagiellońskiego w 2004 roku, gdzie następnie został zatrudniony (II Klinika Kardiologii Szpitala Uniwersyteckiego) i zdobywał kolejne awanse akademickie i kliniczne. Jest specjalistą chorób wewnętrznych i kardiologii. Stopień doktorski zdobył w 2009 na podstawie rozprawy pt. "The effect of early abciximab administration in patients with ST elevation myocardial infarction treated with interventional strategy in high risk groups on long term outcome". Habilitował się w 2015 a w roku 2018 został mianowany profesorem nadzwyczajnym UJK w Kielcach. Tytuł naukowy profesora nauk medycznych został mu nadany przez Prezydenta RP w 2021 roku. Należy do Polskiego Towarzystwa Kardiologicznego oraz EAPCI ESC. . 
W latach 2018-2019 był stypendystą Polsko-Amerykańskiej Komisji Fulbrighta na Uniwersytecie Yale, a od 2021 roku jest Ambasadorem Programu Fulbrighta. Wielokrotnie wyróżniany i nagradzany. Otrzymał m.in. nagrody Polskiego Towarzystwa Kardiologicznego, Polskiej Akademii Nauk, Prezydenta Miasta Krakowa oraz nagrody Rektora UJK. Laureat konkursu "Supertalenty w medycynie 2019". Obecnie jest konsultantem naukowym Uniwersyteckiej Kliniki Chorób Wewnętrznych Wojewódzkiego Szpitala Zespolonego w Kielcach oraz konsultantem wojewódzkim w dziedzinie chorób wewnętrznych. ". " 
W 2021 odznaczony Srebrnym Krzyżem Zasługi.

</doc>
<doc id="5052741" url="https://pl.wikipedia.org/wiki?curid=5052741" title="Tamara Klimová">
Tamara Klimová

Tamara Klimová, także Tamara Janíčková-Klimová, Tamara Klimová-Janíčková (ur. 19 stycznia 1922 w Ostrawie, zm. 28 stycznia 2004 w Bratysławie) – słowacka malarka i graficzka.
Życiorys.
Urodziła się 19 stycznia 1922 roku w Ostrawie. W 1944 roku ukończyła szkołę średnią o profilu artystycznym w Brnie. W latach 1945–1951 studiowała w Wyższej Szkole Rzemiosła Artystycznego w Pradze u profesorów Jana Baucha i Emila Filli. Na studiach poznała przyszłego męża, słowackiego artystę Alojzego Klimo (1922–2000). Zadebiutowała na wystawie w 1959 roku. Tego samego roku, wraz z Vierą Kraicovą, Jarmilą Čihánkovą i O. Bartošíkovą, współzałożyła grupę artystyczną Skupina 4, której droga twórcza prowadziła od malarstwa realistycznego do twórczości niefiguratywnej na granicy abstrakcji. W 1967 roku dołączyła do grupy artystycznej "Klub konkretistov", z którą przez pięć lat współpracowała i wystawiała w kraju i za granicą.
Tworzyła w Bratysławie. Wraz z mężem należała do inicjatorów malarstwa geometrycznego na Słowacji, była także jednym z najważniejszych przedstawicieli tego nurtu w kraju. Tworzyła obrazy, grafiki i obiekty przestrzenne. Z początku malowała geometryzujące martwe natury i pejzaże, po czym na początku lat 60. poświęciła się tworzeniu geometryzującej abstrakcji. Obrazy i grafiki Klimovej charakteryzują się rytmiczną kompozycją, której punktem wyjścia są wielokąty. Jej kryształowe kompozycje przypominają wnętrza utopijnej architektury. Interesowała się relacjami między kształtem, linią i kolorem. Farbę nakładała gładko, odzwierciedlając światło łamiące się na strukturach geometrycznych. W odróżnieniu od większości konkretystów, jej paleta wychodziła poza barwy podstawowe, czym Klimová wprowadziła osobisty, zmysłowy element do programu grupy artystycznej. Pod koniec lat 60. w jej twórczości zaczęły przeważać reliefy i obiekty, które tworzyła z nowoczesnych materiałów, takich jak szkło akrylowe, czy plastik. Brała udział w wystawach w kraju i za granicą, m.in. w Bratysławie, Pradze, Karlsruhe, Waszyngtonie, czy na międzynarodowym triennale w Osace (1994).
Zmarła 28 stycznia 2004 roku w Bratysławie.

</doc>
<doc id="5052751" url="https://pl.wikipedia.org/wiki?curid=5052751" title="Nh (dwuznak)">
Nh (dwuznak)

Nh – dwuznak występujący w alfabecie portugalskim i wietnamskim, w obydwu alfabetach oznacza spółgłoskę nosową podniebienną. Odpowiednikiem dla międzynarodowego alfabetu fonetycznego IPA jest fonetyczna litera ɲ. W języku portugalskim, nh występuje zamiast hiszpańskiej ñ, w odróżnieniu do swoich liter z tyldą ã i õ, które oznaczają samogłoskę nosową. We wietnamskim niezależnie od położenia, nh występuje jako spółgłoska z samogłoską a, e, i, o lub u, ale też jako spółgłoska bez samogłoski, czyli jako spółgłoska krótka.

</doc>
<doc id="5052754" url="https://pl.wikipedia.org/wiki?curid=5052754" title="Iwona Piastowska">
Iwona Piastowska

Iwona Piastowska-Tomaszewska – polska piosenkarka, gitarzystka i kompozytorka z kręgu poezji śpiewanej, surdopedagog. 
Życiorys.
Pochodzi z Prudnika. Absolwentka Wyższej Szkoły Pedagogiki Specjalnej w Warszawie, o specjalności surdopedagogika.
Zadebiutowała w 1979 roku na festiwalu Epidemia Piosenki Turystycznej BAKCYNALIA w Lublinie, gdzie otrzymała nagrodę „za udany debiut”. W marcu 1980 roku jury Ogólnopolskiego Studenckiego Przeglądu Piosenki Turystycznej Yapa przyznało jej Nagrodę Specjalną. W maju 1980 r. podczas X Ogólnopolskiego Turystycznego Przeglądu Piosenki Studenckiej Bazuna w Kwidzynie wystąpiła z zespołami Kaktus (piosenka laureatka nr. 9 – "Krzak jałowca;" sł. Loik Szeralijew, tłum. Henryk Hubert, muz. Iwona Piastowska) i Wynik Mnożenia (piosenka laureatka nr. 6 – "Swoboda;" sł. Kazimierz Wierzyński, muz. Iwona Piastowska), gdzie towarzyszył jej gitarzysta Sławomir „Waza” Noszczyk. Oprócz piosenki nagrodzonej na festiwalu, w koncercie laureatów grupa Kaktus wykonała "Pieśń V" (sł. Konstanty Ildefons Gałczyński, muz. Iwona Piastowska) i "Niebieski młyn" (sł. Tadeusz Śliwiak, muz. Iwona Piastowska). Latem tego samego roku artystka otrzymała Nagrodę za wykonanie indywidualne na XIII Ogólnopolskiej Turystycznej Giełdzie Piosenki Studenckiej w Szklarskiej Porębie. W marcu 1981 roku po raz kolejny wystąpiła na Yapie, tym razem z „Grupą z Placu Wilsona”, którą współtworzyła wraz ze Sławomirem „Wazą” Noszczykiem (gitara) i z grającym na bongosach Krzysztofem Tomaszewskim, zdobywając I nagrodę (zaś w 1984 otrzymała nagrodę za piosenkę pt. "Preludium"). W latach 80. XX w. występowała również z zespołem „Znienacka”, w którego skład wchodzili także: Anna Sołtyńska, Karol Płudowski, Sławomir „Waza” Noszczyk i Dariusz Prądzyński. Okres jej udziału w konkursach został zwieńczony w 1985 roku wyróżnieniem i nagrodą „dla najlepszej wykonawczyni” na Studenckim Festiwalu Piosenki w Krakowie. 
Piosenki Iwony Piastowskiej (w tym nieśmiertelne "Preludium" do wiersza Kazimierza Wierzyńskiego, niegdyś coverowane przez zespół Zgórmysyny) po dziś dzień goszczą na przeróżnych kompilacjach z piosenkami z nurtu poezji śpiewanej i piosenki turystycznej, a także w internecie.
Obecnie praktycznie nie występuje. Mieszka i pracuje w Warszawie. Uczy w Specjalnym Ośrodku Szkolno-Wychowawczym dla Dzieci Słabosłyszących nr 15 im. Ottona Lipkowskiego – zajmuje się muzykoterapią dzieci z wadą słuchu oraz prowadzi zajęcia plastyczne i artystyczne.

</doc>
<doc id="5052756" url="https://pl.wikipedia.org/wiki?curid=5052756" title="Florica Bagdasar">
Florica Bagdasar

Florica Bagdasar (z domu Ciumetti) (ur. 24 stycznia 1901 r. w "Monastíri" / Bitoli w Imperium Osmańskim, zm. 19 grudnia 1978 w Bukareszcie) – rumuńska neuropsychiatra, pierwsza minister w Rumunii, kierująca Ministerstwem Zdrowia w latach 1946-1948.
Wykształcenie i wczesne lata.
Florica Ciumetti pochodziła z arumuńskiej rodziny. Jej ojcem był Sterie Ciumetti, inżynier budowy dróg i mostów, a także licealny nauczyciel matematyki. Jej matką była Anastasia Ciumetti (z domu Papahagi), której brat, Pericle Papahagi, był uznanym autorytetem w dziedzinie życia i języków ludów romańskojęzycznych mieszkających na południe od Dunaju, Arumunów. Florica rozpoczęła naukę w prywatnej szkole średniej z internatem w Pompilian (Pensionul Pompilian), lecz z powodu I wojny światowej musiała kontynuować naukę w Mołdawii, w mieście Roman, gdzie schroniła się jej rodzina.
Liceum im. Romana Wody (sekcja nowoczesna) ukończyła w 1920 roku. Została przyjęta na Uniwersytet Medycyny i Farmacji w Bukareszcie, który ukończyła w 1925 roku. Po latach staży w stołecznym szpitalu „Așezămintele Brâncovenești” uzyskała stopień doktora medycyny i chirurgii oraz uprawnienia do wykonywania zawodu lekarskiego. W 1927 roku wyszła za mąż za dra Dumitru Bagdasara. 
Nowożeńcy wyjechali do Bostonu w Massachusetts, aby odbyć szkolenie zawodowe: Florica na kursach zdrowia publicznego na Uniwersytecie Harvarda, a Dumitru by poznać nowe techniki neurochirurgiczne u pioniera nowoczesnej chirurgii mózgu, dra Harveya Cushinga, w jego klinice Petera Benta Brighama. Przebywając w Bostonie Florica otrzymała stypendium Rockefellera.
Po powrocie do kraju w 1929 roku para spędziła kilka lat w Jimbolii i Cernăuți (Szpital Chorób Nerwowych), po czym Bagdasarowie osiedlili się w Bukareszcie i zamieszkali tam na resztę życia. W 1935 roku Dumitru Bagdasar uzyskał w drodze egzaminu konkursowego prawo do otwarcia pierwszej kliniki neurochirurgicznej w Bukareszcie. Przez cały czas od powrotu z Bostonu w 1929 roku do 1935 w Rumunii nie były dostępne nowoczesne techniki chirurgiczne, przez co Dumitru operował mózgi w prymitywnych, improwizowanych warunkach. Zanim zdołał zbudować własny zespół neurochirurgów, to jego żona, Florica Bagdasar, jako jedyna stale towarzyszyła mu na sali operacyjnej, pomagając mu i zachęcając .
Działalność zawodowa.
Po przejściu wszystkich niezbędnych egzaminów i konkursów Florica Bagdasar uzyskała tytuł psychiatryczny ze specjalnością higiena psychiczna. Poświęciła się dziedzinie neuropsychiatrycznej i opiece pediatrycznej w oświacie. Bagdasar wraz z współpracowniczką Floricą Nicolescu (Stafiescu) z powodzeniem opracowały i wykorzystały w wielu szkołach podstawowych własne podręczniki: alfabetu i arytmetyki. 
W 1946 roku Bagdasar utworzyła w Bukareszcie Centrum Higieny Psychicznej, którego misją było leczenie dzieci z upośledzeniami umysłowymi i zaburzeniami zachowania. Centrum to zostało zaprojektowane przez Floricę Bagdasar zgodnie z najnowocześniejszymi metodami naukowymi stosowanymi w USA. Jako dyrektor tej placówki Florica Bagdasar zrekrutowała i zorganizowała wzorowy zespół ekspertów zajmujących się problemami dzieci, psychologów, pedagogów, logopedów i kinezyterapeutów. Florica Bagdasar pełniła funkcję dyrektora Centrum Higieny Psychicznej do stycznia 1953 r..
W 1946 roku, po śmierci męża, ówczesnego ministra zdrowia w rządzie Petru Grozy, Florica Bagdasar została wybrana ministrem zdrowia w miejsce męża. Stanowisko to zajmowała od 26 września 1946 r. do 28 sierpnia 1948 r..
Zwolnienie i rehabilitacja.
Kampania przeciwko Bagdasar rozpoczęła się w sierpniu 1948 roku. W trakcie inspekcji w Dobrudży podczas kampanii przeciwmalarycznej, ogłoszono zwolnienie jej ze stanowiska ministra zdrowia. Decyzja została podjęta bez wcześniejszego wyjaśnienia. 
W 1953 roku została usunięta ze stanowiska dyrektor Centrum Higieny Psychicznej. Rehabilitowana na fali odwilży 1956 roku.

</doc>
<doc id="5052762" url="https://pl.wikipedia.org/wiki?curid=5052762" title="Panafrykański Związek na rzecz Demokracji Społecznej">
Panafrykański Związek na rzecz Demokracji Społecznej

Panafrykański Związek na rzecz Demokracji Społecznej (, UPADS) – kongijska partia polityczna, od 1997 roku największa siła opozycyjna w Zgromadzeniu Narodowym oraz Senacie.
W 1992 roku była partią rządzącą, a od 1992 do 1997 jej założyciel, Pascal Lissouba, był prezydentem Republiki Konga.
Historia.
Wybory prezydenckie i parlamentarne w 1992 roku.
Panafrykański Związek na rzecz Demokracji Społecznej został założony przez Pascala Lissoubę w 1991 roku. W wyborach parlamentarnych w czerwcu i lipcu 1992 roku zdobyła większość, uzyskując 39 mandatów w Zgromadzeniu Narodowym, a także 23 miejsca w Senacie. W wyborach prezydenckich w sierpniu tego samego roku kandydatem partii był Lissouba. Uzyskał on 35,97% (282 020 głosów) w pierwszej turze i 61,32% (506 396 głosów) w drugiej turze, tym samym uzyskując elekcję na urząd prezydenta Konga. Na tym stanowisku zaprzysiężony został 31 sierpnia. We wrześniu tegoż roku Lissouba mianował członka UPADS – Stéphane Maurice Bongho-Nouarra na urząd premiera. 7 września powołano nowy rząd, składający się m.in. z członków UPADS – Martin M'beri (minister stanu ds. integracji i kontaktu z parlamentem), Clément Mouamba (minister finansów), Moungounga Nkombo Nguila (minister gospodarki) i Jean Itadi (minister górnictwa i energetyki). 1 października tego samego roku Augustin Poignet (były prezydent oraz ówczesny senator wybrany z list UPADS) został wybrany przewodniczącym izby wyższej parlamentu Konga. W międzyczasie powstała nowa koalicja Unia na rzecz Odnowy Demokratycznej (URD) (złożona z 7 partii, w tym między innymi z Kongijskiej Partii Pracy), która to 31 października przeprowadziła udane wotum nieufności wobec rządu Bongho-Nouarra, w wyniku czego premier podał się do dymisji. 17 listopada 1992 roku Lissouba rozwiązał parlament.
Wybory parlamentarne w 1993 roku.
W wyborach parlamentarnych w 1993 roku UPADS startował w skupionej wokół samej siebie koalicji "Presidential Tendency". 2 maja, podczas pierwszej tury, koalicja uzyskała 62 z 114 mandatów. Podczas drugiej tury, 6 czerwca (w pozostałych 11 okręgach w których nie przydzielono mandatów), otrzymała 7 spośród 11 miejsc. Opozycyjna koalicja URD-PCT kierowana przez Bernarda Kolélasa oprotestowała wynik wyborów. 29 czerwca Sąd Najwyższy uznał iż wybory odbyły się w sposób nieprawidłowy. 4 sierpnia zadecydowano o powtórzeniu głosowania. Ponowne wybory odbyły się 3 i 6 października. Ostatecznie koalicja, w której startował UPADS otrzymała 64 mandaty, z czego 49 przypadło partii. Szefem klubu UPADS w Zgromadzeniu Narodowym został Pascal Tsaty Mabiala.
W czerwcu 1994 roku doszło do publicznego pojednania pomiędzy Lissoubą, a Kolelasem.
Kryzys w 1997 roku.
W 1997 roku Pascal Tsaty Mabiala, szef UPADS w Zgromadzeniu Narodowym, został mianowany ministrem obrony narodowej. W maju 1997 roku, gdy Deni Sassou-Nguesso powrócił do kraju, spotkał się z premierem Yhombi-Opango żeby zaproponować mu obalenie Lissouby. Wydarzenie to spowodowało zamieszki. W październiku 1997, w związku z trwającą wojną domową w Republice Konga, doszło do interwencji wojsk Angoli, w wyniku czego prezydent Lissouba, premier Yhombi-Opango i ich zwolennicy (m.in. Bernard Kolélas) zostali zmuszeniu do ucieczki z kraju. 25 października zaprzysiężony na urząd prezydenta został Sassou-Nguesso, tym samym obalono z tego stanowiska Lissoubę.
Po przejęciu władzy, Sassou-Nguesso mianował Matina M'beri, jako przedstawiciela UPADS, ministrem budownictwa.
Wybory prezydenckie i parlamentarne w 2002 roku.
Jednym z chętnych do reprezentowania UPADS w wyborach prezydenckich w 2002 roku był Martin M'beri – ówczesny lider partii. Ostatecznie jednak partię reprezentował Joseph Kignoumbi Kia Mboungou, zajął on drugie miejsce z wynikiem 2,76% (33 154 głosów).
W wyborach parlamentarnych, które odbyły się 26 maja i 23 czerwca 2002 roku partia zdobyła jedynie 3 spośród 137 mandatów do Zgromadzenia Narodowego.
28 grudnia 2006 roku, podczas I nadzwyczajnego kongresu Panafrykańskiego Związku na rzecz Demokracji Społecznej wybrano Tsaty Mabialę na sekretarza generalnego partii, zastępując na tym stanowisku Christophe Moukouéké. Podczas kongresu uczestnicy powołali także radę narodową (601 członków), biuro polityczne (135 członków) i kolegium wiceprzewodniczących (25 osób) składające się m.in. z Josepha Kignoumbi Kia-Mboungou, Alphonse'a Souchlaty-Poaty, Ange Edouard Mpoungui, Clément Mouamba, Jean Itadi i Mireille Lissouba.
Wybory parlamentarne w 2007 roku.
Wybory parlamentarne w 2007 roku zostały oprotestowane przez większość partii opozycyjnych, jednocześnie UPADS oraz Związek na rzecz Demokracji i Republiki/Mwinda – dwie największe partie spośród opozycji, wystawiły w wyborach swoich kandydatów. Według anonimowych źródeł portalu Jeune Afrique, decyzja o starcie w wyborach podparta była obawą o obecność byłych liderów UPADS na listach innych partii, którzy to po dostaniu się do Zgromadzenia Narodowego, mogliby następnie próbować destabilizować władze partii.
W wyborach, które odbyły się 24 czerwca i 5 sierpnia 2007 roku partia uzyskała 11 mandatów do Zgromadzenia Narodowego. Po wyborach UPADS zaskarżył komisję wyborczą do Sądu Konstytucyjnego twierdząc, że głosowanie nie było ani przejrzyste, ani uczciwe, a wyniki są sfabrykowane.
Wybory prezydenckie w 2009 roku.
30 listopada 2008 roku, podczas posiedzenia rady narodowej UPADS, wybrano Ange Édouarda Poungui na kandydata partii w zbliżających się wyborach prezydenckich. Z racji wycofania się z prawyborów jego głównego rywala – Josepha Kignoumbi Kia Mboungou, uzyskał on 85% poparcia. 19 czerwca 2009 Sąd Konstytucyjny zakazał Poungui udziału w wyborach prezydenckich z powodu niespełnienia wymogów konstytucyjnych. Został odsunięty z powodu niezamieszkiwania przez okres co najmniej dwóch lat w kraju, czego wymaga konstytucja.
W wyborach ostatecznie wystartował wiceprzewodniczący UPADS, który to wcześniej zrezygnował z udziału w prawyborach – Joseph Kignoumbi Kia Mboungou, natomiast kandydował on jako bezpartyjny. Uzyskał 100 181 głosów (7,46%), tym samym zajmując drugie miejsce spośród 13 kandydatów.
Wybory parlamentarne w 2011 i 2012 roku.
W wyborach do Senatu, które odbyły się 9 października 2011 roku UPADS zdobył 2 spośród 36 mandatów.
W wyborach parlamentarnych w 2012 roku partia uzyskała 7 mandatów w Zgromadzeniu Narodowym, stając się tym samym jedyną partią opozycyjną w parlamencie.
Wybory prezydenckie w 2016 roku.
Pod koniec stycznia 2016 roku UPADS ogłosił, że kandydatem partii na urząd prezydenta w nadchodzących wyborach będzie Pascal Tsaty Mabiala. Ostatecznie zajął on 4 miejsce uzyskując 65 025 głosów (4,67%).
Wybory parlamentarne w 2017 roku.
W wyborach parlamentarnych w 2017 roku UPADS zdobył 8 miejsc w Zgromadzeniu Narodowym oraz 2 miejsca w Senacie Republiki Konga. Senatorami zostali Ange Édouard Poungui oraz Joseph Yedikissa-Dhadié.
Wybory prezydenckie w 2021 roku.
W wyborach prezydenckich w 2021 roku partia nie wystawiła żadnego kandydata. Tsaty Mabiala nie zdecydował się na start, powołując się na błędy w organizacji wyborów. 15 maja 2021 roku rzecznik prasowy UPADS, Honoré Sayi, został mianowany ministrem energetyki i hydrauliki w rządzie premiera Anatole Collinet Makosso. Cztery dni później został zawieszony w prawach członka partii. 13 marca 2022 roku Rada Krajowa UPADS przywróciła mu prawa członka partii.
Wybory do Zgromadzenia Narodowego w 2022 roku.
W wyborach do Zgromadzenia Narodowego, które odbyły się 10 i 31 lipca UPADS zdobył 7 mandatów tracąc tym samym jedno miejsce w parlamencie. We wrześniu tego samego roku Honoré Sayi został mianowany ministrem transportu.

</doc>
<doc id="5052763" url="https://pl.wikipedia.org/wiki?curid=5052763" title="Kumamon">
Kumamon

Kumamon – czarny niedźwiadek z czerwonymi policzkami oraz białymi obwódkami wokół oczu i ust, maskotka japońskiej prefektury Kumamoto.
Kumamon powstał w 2010 w ramach kampanii zachęcającej pasażerów linii kolejowej Kyūshū Shinkansen do zwiedzania prefektury. Dzień uruchomienia kolei (12 marca) jest świętowany oficjalnie jako urodziny Kumamona. 
„Biuro” Kumamona w centrum Kumamoto służy jako lokalny ośrodek informacji turystycznej. W 2011 wygrał ogólnokrajowy konkurs maskotek ("yuru-kyara" → rodzaj maskotek tworzonych na potrzeby PR), zbierając 280 tys. głosów. Już w ciągu pierwszych dwóch lat od powstania zarobił dla Kumamoto ponad 123 mld jenów (ok. 1 mld dolarów amerykańskich), zaś ogółem do 2019 – prawie 876 mld jenów (ponad 8 mld dolarów). Dochody ze sprzedaży pamiątek z wizerunkiem misia odgrywają dużą rolę w finansowaniu odbudowy regionu po trzęsieniu ziemi w 2016.
W dużym stopniu zawdzięcza swoją popularność temu, że władze Kumamoto udostępniają wizerunek Kumamona za darmo wszystkim chętnym pod warunkiem, że będą promować dobra i usługi wytwarzane na terenie prefektury. Kumamon pojawił się m.in. na samolotach linii Solaseed Air i kamerach firmy Leica. Od 2018 wizerunek Kumamona po uiszczeniu opłaty licencyjnej mogą wykorzystywać również zagraniczni przedsiębiorcy. Wśród pierwszych chętnych były firmy z Chin i Tajlandii. Od 3 września 2018 regularnie publikuje filmy w serwisie YouTube (jego kanał powstał w 2010).

</doc>
<doc id="5052765" url="https://pl.wikipedia.org/wiki?curid=5052765" title="Nationalsozialistischer Deutscher Studentenbund">
Nationalsozialistischer Deutscher Studentenbund

Nationalsozialistischer Deutscher Studentenbund (NSDStB, pol. Narodowosocjalistyczny Niemiecki Związek Studentów) – niemiecka organizacja studencka, mająca na celu kształcenie studentów zgodnie z ideologią narodowego socjalizmu. Związek zorganizowany był ściśle według Führerprinzip („zasady przywódcy”). Od 1930 r. członkowie NSDStB odziani byli w charakterystyczne brązowe koszule.
Do organizacji należał Kurt Waldheim, późniejszy sekretarz generalny ONZ.

</doc>
<doc id="5052766" url="https://pl.wikipedia.org/wiki?curid=5052766" title="Iryna Szymanowicz">
Iryna Szymanowicz

Iryna Uładzimirauna Szymanowicz, (ur. 30 czerwca 1997) – białoruska tenisistka, złota medalistka igrzysk olimpijskich młodzieży w Nankinie (2014), reprezentantka kraju w Pucharze Federacji.
Kariera tenisowa.
W karierze wygrała trzynaście turniejów singlowych i trzynaście deblowych rangi ITF. 30 stycznia 2023 zajmowała najwyższe miejsce w rankingu singlowym WTA Tour – 224. pozycję i także 6 marca 2023 osiągnęła najwyższą lokatę w deblu – 150. miejsce.
Jako juniorka osiągnęła finał wielkoszlemowego Wimbledonu w 2013 roku w grze podwójnej dziewcząt. Razem z Anheliną Kalininą przegrały w meczu mistrzowskim z Barborą Krejčíkovą i Kateřiną Siniakovą wynikiem 3:6, 1:6.
W 2014 roku podczas igrzysk olimpijskich młodzieży zwyciężyła w zawodach deblowych dziewcząt. Partnerowała jej Kalinina.
W sezonie 2014 po raz pierwszy reprezentowała kraj w zmaganiach o Puchar Federacji.

</doc>
<doc id="5052768" url="https://pl.wikipedia.org/wiki?curid=5052768" title="Irina Szymanowicz">
Irina Szymanowicz



</doc>
<doc id="5052769" url="https://pl.wikipedia.org/wiki?curid=5052769" title="Iryna Shymanovich">
Iryna Shymanovich



</doc>
<doc id="5052774" url="https://pl.wikipedia.org/wiki?curid=5052774" title="Anisotomidae">
Anisotomidae



</doc>
<doc id="5052786" url="https://pl.wikipedia.org/wiki?curid=5052786" title="Nestor Hipolito Giovannini">
Nestor Hipolito Giovannini



</doc>
<doc id="5052789" url="https://pl.wikipedia.org/wiki?curid=5052789" title="Wanderlust Blumendorf">
Wanderlust Blumendorf

Wanderlust Blumendorf – klub rowerowy w Blumendorf (obecnie Kwieciszowice) istniejący w latach 1922–1936.
Historia.
Pierwsze dekady dwudziestego wieku były okresem wzmożonej popularności rowerów. Rower przestał być towarem luksusowym i coraz więcej osób mogło pozwolić sobie na jego zakup. Nader wysoka powszechność rowerów na Śląsku wiązała się z faktem, że w Zittau (pol. Żytawa) działała fabryka rowerów tamtejszego fabrykanta . Produkowany tam solidny i tani rower marki „Phänomen” opanował wiele miejscowości Pogórza Izerskiego.
W związku ze wzrostem dostępności rowerów:
zakładano towarzystwa cyklistyczne, organizowano wycieczki i wyścigi rowerowe. Rowerzyści uświetniali lokalne święta swoich miejscowości. Uprawiano akrobację na rowerach i rowerową piłkę nożną. Członkowie takich towarzystw spełniali też rolę kulturotwórczą. W zimie organizowali przedstawienia teatralne, zabawy i konkursy sportowe. Towarzystwa miały swoje statuty, stroje i lokalny ceremoniał w przyjmowaniu nowych członków.
Historia klubu.
Klub został założony w roku 1922 z inicjatywy wójta (i komendanta lokalnej straży pożarnej) Blumendorf Paula Neumanna.
W 1924 roku zakupiono sztandar klubu, z tej okazji hrabia Schaffgotsch ufundował szklany puchar wykonany w hucie szkla „Julia” (niem. "Josephinenhütte"), na którym została umieszczona nazwa klubu oraz herb rodu von Schaffgotsch. W uroczystości nadania sztandaru wzięło udział sześć innych stowarzyszeń kolarskich z okolicy, w tym z Friedeberg (pol. Mirsk), Bad Flinsberg (pol. Świeradów-Zdrój) i Giehren (pol. Gierczyn). Z tej okazji zorganizowano międzyklubowy turniej piłki rowerowej (grano na specjalnie utworzonej scenie tanecznej w ogrodzie Reinholda Kittelmanna) oraz wyścig rowerowy z nagrodami. Na zakończenie odbyła się uroczysta parada na trasie całej miejscowości.
W 1934 roku Paul Neumann ustąpił ze stanowiska przewodniczącego klubu na rzecz Alfreda Nocke. W związku z rozwojem motoryzacji i spadkiem lokalnego zainteresowania aktywną jazdą na rowerze Alfred Nocke rozwiązał zrzeszenie w 1936 roku. Nocke został również ostatnim właścicielem przechodniego dotychczas, kryształowego pucharu, wygrał go w zawodach w strzelaniu z wiatrówki.
W 1995 roku, w wieku 90 lat, Alfred Nocke był jedynym żyjącym członkiem klubu kolarskiego.
Działalność.
W ramach działalności klubu organizowano wiosenne i letnie przejażdżki po okolicy. W zimie grywano również w piłkę rowerową. W tym właśnie celu członkowie klubu zakupili 6 specjalnie dostosowanych do tego rowerów halowych. Mecze odbywały się w salach dwóch karczm: "Gasthaus Meisner" w centrum Blumendorf i "Gasthaus Urban" w kolonii Blumendorf. Oprócz tego, zimą klubowicze wystawiali sztuki teatralne w sali "Gasthaus Meisner:"
Kierownictwo tego „teatru” objął pełen pasji twórczej ogrodnik Wotschkow. Wotschkow, zapalony reżyser, dysponował mnóstwem kostiumów i rekwizytów. Latem, podczas organizowanych wycieczek, członkowie klubu wyróżniali się jednakowymi strojami: żakietami, spodniami do kolan i czapkami. Oryginalnym dodatkiem była trójkolorowa szarfa. Wykonawcą strojów był krawiec Kittelmann.

</doc>
<doc id="5052794" url="https://pl.wikipedia.org/wiki?curid=5052794" title="Viera Gergeľová">
Viera Gergeľová

Viera Gergeľová (ur. 3 listopada 1930 w Nowych Zamkach, zm. 23 lub 24 sierpnia 2004 w Bratysławie) – słowacka ilustratorka, malarka i graficzka.
Życiorys.
Urodziła się 3 listopada 1930 roku w Nowych Zamkach. W latach 1948–1952 studiowała w Wyższej Szkole Rzemiosła Artystycznego w Pradze pod kierunkiem Petra Dillingera. W latach 1952–1959 kontynuowała naukę w Wyższej Szkole Sztuk Pięknych w Bratysławie w pracowni grafiki Vincenta Hložníka. Razem z przyszłym mężem, artystą Janem Lebišem, była jednym z pierwszych absolwentów nowo powstałego kierunku grafiki na uczelni. Należała do grupy artystycznej Club grafikov.
Tworzyła ilustracje przede wszystkim dla najmłodszych dzieci. Na jej pełnych wyobraźni ilustracjach wychowały się pokolenia Słowaków. Prace Gergeľovej miały różnorodną kolorystykę: czasem posługiwała się żywymi, kontrastowymi barwami, a czasem wybierała przytłumioną paletę. Kontrasty widać także w przyjętej konwencji ilustracji. Niektóre z jej prac mają bowiem charakter liryczny, zaś inne są konkretne i dosłowne. Z początku posługiwała się drzeworytem i akwafortą, po czym w jej twórczości zaczęła przeważać litografia. Oprócz ilustracji i grafiki artystycznej tworzyła także obrazy.
Laureatka wielu nagród i wyróżnień. W 1982 roku otrzymała nagrodę im. Martina Benki, a w 1988 roku przyznano jej nagrodę im. Ľudovíta Fulli. Rok później jej ilustracje do książki "Čertov mlynček" zostały wyróżnione Złotym Jabłkiem na Biennale Ilustracji Bratysława.
Zmarła 23 lub 24 sierpnia 2004 roku w Záhorskiej Bystricy, dzielnicy Bratysławy.

</doc>
<doc id="5052798" url="https://pl.wikipedia.org/wiki?curid=5052798" title="Katarína Bašternáková">
Katarína Bašternáková

Katarína Bašternáková (ur. 12 października 1982) – słowacka tenisistka, medalistka letnich uniwersjad.
Kariera tenisowa.
W karierze wygrała dwa deblowe rangi ITF. 21 maja 2001 zajmowała najwyższe miejsce w rankingu singlowym WTA Tour – 292. pozycję, natomiast 7 lutego 2000 osiągnęła najwyższą lokatę w deblu – 441. miejsce.
Jako juniorka osiągnęła finał wielkoszlemowego Australian Open w 1999 roku w grze pojedynczej dziewcząt. W meczu mistrzowskim przegrała z Virginie Razzano wynikiem 1:6, 1:6.
W 2003 roku w Daegu oraz w 2005 roku w Izmirze zdobywała srebrne medale w konkurencji gry podwójnej podczas letnich uniwersjad. W obu turniejach jej partnerką była Stanislava Hrozenská.

</doc>
<doc id="5052800" url="https://pl.wikipedia.org/wiki?curid=5052800" title="Katarina Basternakova">
Katarina Basternakova



</doc>
<doc id="5052804" url="https://pl.wikipedia.org/wiki?curid=5052804" title="InfoKomputer">
InfoKomputer

InfoKomputer – dawny indonezyjski magazyn komputerowy, będący pierwszym tego rodzaju czasopismem w kraju. Został zapoczątkowany w 1985 r. pod nazwą Sistem dan Komputer, a dwa lata później zmienił nazwę na InfoKomputer.
Na łamach czasopisma poruszano różne zagadnienia z branży komputerowej, publikowano m.in. wyniki testów podzespołów i oprogramowania oraz wskazówki i poradniki. Do poszczególnych numerów dołączano dodatek w postaci płyty DVD z aplikacjami i treścią interaktywną. Od 2008 r. na nośniku udostępniano wydania autorskiego programu antywirusowego.
Współcześnie czasopismo funkcjonuje jako serwis internetowy pod auspicjami GRID Network. Jego ostatni drukowany numer ukazał się w marcu 2020 roku.
Miesięczny nakład magazynu wynosił ponad 50 tys. egzemplarzy.

</doc>
<doc id="5052805" url="https://pl.wikipedia.org/wiki?curid=5052805" title="Gatra">
Gatra

Gatra – indonezyjski tygodnik oraz internetowy serwis informacyjny. Pismo zostało założone w 1994 roku. Jest jednym z dwóch głównych magazynów informacyjnych w Indonezji (drugim z nich jest „Tempo”).

</doc>
<doc id="5052806" url="https://pl.wikipedia.org/wiki?curid=5052806" title="Przełęcz Tihuța">
Przełęcz Tihuța

Przełęcz Tihuța (, ) – przełęcz położona w Wewnętrznych Karpat Wschodnich, w południowo-wschodniej części Gór Bârgău, na wysokości 1201 m n.p.m. Przebiega przez nią droga krajowa DN17 (będąca częścią trasy europejskiej E58) łącząca Kotlinę Dornelor i Wyżynę Transylwańską.
Położenie geograficzne.
Przełęcz znajduje się na grzbiecie górskim pomiędzy położonym na wschodzie szczytem Măgura Calului (1229 m n.p.m.), a położoną na zachodzie Piatra Fântânele (1067 m n.p.m.).
W pobliżu przełęczy Tihuța znajdują się: na północy Przełęcz Grădinița, na północnym wschodzie Przełęcz Mestecăniș, na wschodzie Przełęcz Păltiniș oraz Przełęcz Creanga na południowym wschodzie.
Historia.
Droga przez przełęcz powstała z inicjatywy cesarza Józefa II; budowana dzięki Radzie Wojennej Armii Austro-Węgierskiej w latach 1812–1817. W 1969 powstała w tym miejscu droga asfaltowa.
Nazwa.
Przełęcz pod nazwą "Przełęcz Bârgău" lub "Przełęcz" "Borgo" pojawiła się po raz pierwszy po wybudowaniu w dolinie Bîrgău drogi łączącej Siedmiogród i Bukowinę, na mapie opracowanej w wyniku trzeciego austriackiego badania topograficznego (1869-1887). W literaturze ta nazwa znajduje się w powieści Dracula autorstwa Brama Stokera, wskazując miejsce, w którym prawnik Jonathan Harker ma zostać przewieziony do jego zamku w Karpatach. Nazwa ta pojawiła się też w ekranizacji z 1931.

</doc>
<doc id="5052808" url="https://pl.wikipedia.org/wiki?curid=5052808" title="Marga T">
Marga T

Marga Tjoa lub Marga T, właśc. Intan Margaretha Harjamulia (; ur. 1943 w Dżakarcie) – indonezyjska pisarka.
Studiowała na Wydziale Lekarskim Uniwersytetu Trisakti.
Rozpoznawalność zdobyła w latach 70. za sprawą powieści "Karmila" (1973). Powieści "Karmila" i "Badai Pasti Berlalu" doczekały się adaptacji filmowych.
W 2006 r. jej dorobek pisarski obejmował 80 opowiadań, 50 tekstów dziecięcych oraz 38 pełnych powieści.

</doc>
<doc id="5052809" url="https://pl.wikipedia.org/wiki?curid=5052809" title="Zainal Abidin Ahmad">
Zainal Abidin Ahmad

Zainal Abidin Ahmad, znany również jako Za’ba lub Za’aba (ur. 16 września 1895, zm. 23 października 1973) – malezyjski pisarz i językoznawca.
Sporządził serię książek "Pelita bahasa Melayu", omawiających gramatykę języka malajskiego (1940, 1946, 1947), oraz opracował system ortografii malajskiej oparty na piśmie arabskim.

</doc>
<doc id="5052810" url="https://pl.wikipedia.org/wiki?curid=5052810" title="Korrie Layun Rampan">
Korrie Layun Rampan

Korrie Layun Rampan (ur. 17 sierpnia 1953 w Samarindzie, zm. 19 listopada 2015 w Dżakarcie) – indonezyjski pisarz, krytyk literacki i polityk.
Życiorys.
Pochodził z rodziny urzędniczej. Po ukończeniu szkoły średniej w 1970 r. przeniósł się do Yogyakarty, aby studiować na uczelni Universitas Gadjah Mada. Początkowo studiował finanse i bankowość, później kształcił się na Wydziale Nauk Społecznych i Politycznych.
Zainteresowanie literaturą zaczął wykazywać w szkole podstawowej. Podczas studiów w Yogyakarcie dołączył do grupy artystycznej Persada Studi Klub. Od 1972 r. był aktywny jako pisarz, a jego teksty ukazywały się w gazetach i czasopismach, takich jak Kompas, Berita Buana, Suara Karya, Sinar Harapan, Minggu Pagi, Kedaulatan Rakyat i Horison. Jego dzieła zostały następnie zebrane i wydane w formie książki "Perjalanan Sastra Indonesia" (1983). Zajmował się również działalnością wydawniczą i dokumentacją literatury indonezyjskiej. Pracował w wydawnictwach Cypress i Sinar Harapan, założył fundację Arus. Od 2001 r. był redaktorem naczelnym lokalnej gazety Sentawar Pos.
Jego powieści "Upacara" i "Api Awan dan Asap" zdobyły nagrody Dżakarckiego Instytutu Sztuki (1976, 1978). Wydany przez niego zbiór poezji "Cuaca di atas Gunung dan Lembah" został nagrodzony przez Yayasan Buku Utama jako najlepsza kolekcja wierszy.
Jest także autorem licznych opowiadań, które zostały wydane w zbiorach: "Kekasih" (1981), "Perjalanan Guru Sejarah" (1983), "Malam Putih" (1983), "Matahari Makin Memanjang" (1986), "Perhiasan Bumi" (1986), "Perhiasan Bulan" (1988), "Ratapan" (1989), "Perhiasan Matahari" (1989), "Tak Alang Kepalang" (1993), "Kayu Naga" (2007).

</doc>
<doc id="5052812" url="https://pl.wikipedia.org/wiki?curid=5052812" title="Dede Oetomo">
Dede Oetomo

Dede Oetomo (ur. 6 grudnia 1953 w Pasuruan) – indonezyjski językoznawca, nauczyciel akademicki i działacz na rzecz LGBT; założyciel Gaya Nusantara.
Życiorys.
Kształcił się na uczelni Institut Keguruan dan Ilmu Pendidikan Surabaya, gdzie studiował dydaktykę języka angielskiego. Edukację kontynuował na Uniwersytecie Cornella, gdzie w 1982 r. uzyskał magisterium z językoznawstwa. Doktoryzował się w 1984 r. na podstawie rozprawy pt. "The Chinese of Pasuruan: A Study of Language and Identity in a Minority Community in Transition". Jego dorobek obejmuje także szereg artykułów poświęconych ludności pochodzenia chińskiego w Indonezji.
W 1987 r. założył grupę Gaya Nusantara, która działa na rzecz praw osób LGBT w Indonezji.

</doc>
<doc id="5052814" url="https://pl.wikipedia.org/wiki?curid=5052814" title="Lista uniwersytetów na Białorusi">
Lista uniwersytetów na Białorusi

W białoruskim systemie szkolnictwa wyższego istnieją obecnie następujące typy szkół wyższych:
Najwyższym organem doradczym w systemie szkolnictwa wyższego jest Republikańska Rada Rektorów Szkół Wyższych ( Совет Ректоров Республики Беларусь) powołana dekretem Prezydenta Republiki z dnia 8 lutego 2001 nr 71, której kompetencje i tryb postępowania określa Regulamin Republikańskiej Rady Rektorów. Rektorów uniwersytetów powołuje Rada Ministrów po zatwierdzeniu kandydatury przez Prezydenta.
Obecnie na Białorusi funkcjonuje 58 uczelni wyższych. W roku akademickim 2019/2020 w uczelniach publicznych kształciło się 244,4 tys. studentów, a w uczelniach niepublicznych 16,5 tys.
Według rankingu Webometrics (stan na styczeń 2021) najwyższą pozycję (710. miejsce) zajął Białoruski Uniwersytet Państwowy, następnie na liście znalazły się również Białoruski Narodowy Uniwersytet Techniczny (2877. miejsce) oraz Białoruski Państwowy Uniwersytet Informatyki i Radioelektroniki (3586. miejsce).
Poniższa lista przedstawia uczelnie typu uniwersyteckiego.

</doc>
<doc id="5052815" url="https://pl.wikipedia.org/wiki?curid=5052815" title="Utha Likumahuwa">
Utha Likumahuwa

Utha Likumahuwa, właśc. Doa Putra Ebal Johan Likumahuwa (ur. 1 sierpnia 1955 w Ambon, zm. 13 września 2011 w Dżakarcie) – indonezyjski piosenkarz.
Miejscowe wydanie magazynu „Rolling Stone” umieściło jego utwór „Esok Kan Masih Ada” na pozycji 58. w zestawieniu 150 indonezyjskich utworów wszech czasów. Wypromował także przebój „Sesaat Kau Hadir”.
Rozpoznawalność przyniósł mu album "Nada &amp; Apresiasi" (1982). Jego album "Aku Pasti Datang" (1985) był dużym sukcesem komercyjnym i znalazł się w rankingu 150 najlepszych albumów indonezyjskich ogłoszonym w 2007 roku na łamach indonezyjskiego wydania magazynu „Rolling Stone”.
Jego bratem był muzyk jazzowy Benny Likumahuwa.

</doc>
<doc id="5052817" url="https://pl.wikipedia.org/wiki?curid=5052817" title="Kościół Matki Boskiej Bolesnej w Pietà">
Kościół Matki Boskiej Bolesnej w Pietà

Kościół Matki Boskiej Bolesnej (, ) – niewielki rzymskokatolicki kościół w Gwardamanġa, dzielnicy Pietà na Malcie.
Powstał pod koniec XVI lub na początku XVII wieku w pobliżu cmentarza, na którym chowano ofiary epidemii dżumy maltańskiej w latach 1592–1593. Pierwotnie był poświęcony świętemu Rochowi, ale po wybudowaniu obok niego klasztoru na początku XVII wieku został ponownie poświęcony Matce Boskiej Bolesnej. Kościół później nadał nazwę miastu Pietà, które powstało w pobliżu, a obecny budynek pochodzi z połowy XVIII wieku, kiedy został zrekonstruowany. Zarówno kościół, jak i klasztor znajdują się obecnie w rękach katolickiego duszpasterstwa młodzieżowego. 
Historia.
Pierwsza kaplica.
Epidemia dżumy w latach 1592–1593 zabiła tysiące ludzi na Malcie. W tamtym czasie grzebanie zmarłych w kościołach lub kaplicach było standardową praktyką, ale z powodu dużej liczby ofiar epidemii konieczne stało się założenie nowego cmentarza. Powstał on na działce poza stolicą Vallettą, a w pobliżu została zbudowana kaplica poświęcona patronowi dotkniętych zarazą św. Rochowi. Powstała ona najprawdopodobniej w latach 1592–1593, niektóre zaś źródła podają nawet rok 1612.
Około 1617 w pobliżu kaplicy zbudowano niewielki klasztor augustianów. Nabożeństwo do św. Rocha było ściśle związane z nabożeństwem do Matki Boskiej Bolesnej, więc na początku XVII wieku zmieniono wezwanie kościoła na to drugie. Kościół znany był też jako "Santa Maria a Mare", z powodu położenia nad morzem lub "La Pietà" w języku włoskim. Teren wokół niego stał się znany jako "tal-Pietà", a kiedy później powstało na tym obszarze miasto, zachowało nazwę Pietà.
Klasztor augustianów został zamknięty w grudniu 1652, po tym jak papież Innocenty X zarządził zamknięcie małych klasztorów, zaś wcześniej, 15 października, biskup Malty wyznaczył księdza diecezjalnego do opieki nad kościołem. W 1714 biskup Joaquín Canaves nadał kościołowi przywilej "di libera collazione". Wkrótce kościół przeszedł pod jurysdykcję parafii św. Pawła Rozbitka w Valletcie, a w 1723, po tym jak populacja w Pietà urosła do kilkuset osób, biskup Gaspare Gori-Mancini nadał mu status wiceparafii. Status ten został utracony w 1740, a zamiast niego wiceparafią stał się kościół św. Publiusza we Florianie. Złe zarządzanie kościołem doprowadziło go w połowie XVIII wieku do stanu grożącego zawaleniem.
Kościół dzisiejszy.
Duchowny Ġużeppi Spiteri poprosił biskupa De Bussan o pozwolenie na odbudowę kościoła Matki Boskiej Bolesnej, jego prośba została przyjęta 12 października 1757. Rycerz Wolfgang Philip von Guttenberg był głównym dobroczyńcą kościoła, w nowym budynku umieszczono pamiątkowy napis i herb von Guttenberg. Warto wspomnieć, że von Gutenberg wspomagał również budowę innych kościołów, m.in. sanktuarium Matki Bożej Miłosierdzia w Qrendi.
Podczas francuskiej okupacji Malty w 1798 niektóre herby na kościele i klasztorze zostały zniszczone. W 1844 kościół przeszedł pod jurysdykcję parafii św. Publiusza we Florianie, a w 1867 w Msidzie.
Ponieważ tal-Pietà znajduje się blisko Valletty i Grand Harbour, nie uniknęła nalotów bombowych podczas II wojny światowej. Pierwszy atak nastąpił 11 czerwca 1940 krótko po północy. Pewna ilość domów została uszkodzona, jeden całkowicie się zawalił. Ewakuowanych zostało około 15 osób, które umieszczono w kościele Matki Boskiej Bolesnej.
Kościół na krótko podlegał jurysdykcji parafii Niepokalanego Poczęcia w Ħamrun, a od 1968 jest częścią parafii Matki Bożej Fatimskiej w Gwardamanġa.
Kościół odrestaurowano w latach 60. i 70. XX wieku. W 1974 został przekazany przez arcybiskupa Mikiela Gonziego Siostrom Franciszkankom Najświętszego Serca, które później opuściły miasto. Kościół ze względu na swoje położenie narażony jest na powodzie, a pod koniec lat 90. był ponownie w złym stanie. W latach 2000–2001 Ministerstwo Zasobów i Infrastruktury prowadziło w nim prace konserwatorskie i restauratorskie.
W 2005 arcybiskup Joseph Mercieca przekazał kościół i budynek poklasztorny wspólnocie Youth Ministry. Klasztor jest obecnie używany jako ośrodek duszpasterski i na rekolekcje. Fasada kościoła została odrestaurowana, ale jej wnętrze uległo zniszczeniu, a w 2018 samorząd lokalny Pietà stwierdził, że istnieją plany dalszej renowacji. W 2018 obszar wokół kaplicy został upiększony w ramach projektu finansowanego przez Planning Authority.
Architektura.
Wygląd zewnętrzny.
Fasada kościoła ma elementy barokowe. Duże prostokątne drzwi otoczone są ozdobną ramą i zwieńczone kartuszem z łacińskim napisem "QUIA COMPLACUIT / ET NON VOCABERIS ULTRA DELERICTA / EX ISA 60" ("Ponieważ Bóg był z ciebie zadowolony, nie będziesz już nazywany opuszczonym. Izajasz, 60"), oraz naczółkiem segmentowym na wspornikach. W przerwie naczółka herb biskupa Alphérana de Bussan, a nad nim małe okienko, przez które wpada światło do kościoła. Po każdej stronie drzwi znajduje się duży pilaster, na prawym widoczny niezidentyfikowany herb. Nad drugim pilastrem wznosi się niewielka dzwonnica w formie "bell-cot" z dwoma dzwonami. Fasada jest zwieńczona posągiem Maryi Panny, po bokach którego znajdują figury leżących aniołów. Wejście do kościoła znajduje się poniżej poziomu współczesnej ulicy, przez co często narażony jest on na zalewanie wodą podczas obfitych opadów. 
Do kościoła przylega klasztor, a budynki są połączone przez zakrystię świątyni. Na ścianie klasztoru prostopadłej do fasady kościoła widoczny jest herb przypisywany rycerzowi Pedro Gonzálezowi de Mendozie, oraz pozostałości dwóch zniszczonych herbów. Jeden z nich należał do von Guttenberga, a drugiego nie można zidentyfikować.
Wnętrze.
Wewnątrz kościoła znajduje się ołtarz główny i cztery boczne kaplice z ołtarzami, po dwie z każdej strony. W ołtarzu głównym, otoczony barokowymi ornamentami rzeźbionymi w kamieniu oraz dwoma korynckimi kolumnami, znajduje się obraz tytularny autorstwa Gioacchino Loretty (1637–1712), ucznia Mattia Pretiego. Obraz, w ikonografii zwany Pietà, przedstawia Maryję Boleściwą trzymającą na kolanach ciało zmarłego Chrystusa. Po bokach klęczą św. Jan Chrzciciel oraz św. Maria Magdalena.
W ołtarzu pierwszej kaplicy po lewej stronie poświęconej św. Rochowi znajduje się obraz przedstawiający Najświętszą Dziewicę, św. Józefa i św. Karola Boromeusza w otoczeniu aniołów. Jeden z nich trzyma tablicę z napisem "Humilitas" - motto świętego. Praca wykonana w XVIII wieku została opłacona przez rodzinę Testaferrata, nie jest znany jej wykonawca, choć niektórzy znawcy przypisują ją Carlo Zimechowi.
W kolejnej kaplicy znajduje się obraz poświęcony Matce Bożej z Loreto wraz ze św. Janem Chrzcicielem i bł. Gerardem, założycielem zakonu szpitalników. Jest to najstarszy obraz w kościele – został namalowany w 1613 przez Bartolomeo Garagonę (1584–1641); jest to również najstarsze znane dzieło tego artysty.
Kaplica po prawej stronie poświęcona jest Matce Bożej Łaskawej. Znajduje się w niej wiele obrazów "ex-voto". Obraz główny pochodzący z początku XVII wieku przedstawia Maryję z Dzieciątkiem Jezus, oraz św. Jana Chrzciciela, św. Mikołaja z Tolentino i św. Franciszka. U dołu obrazu przedstawiona jest forma "ex-voto".
W 2015 na zlecenie Pietà Local Council obrazy w kaplicach zostały odnowione przez Pierre’a Bugeję.
W czwartej kaplicy, ponad ołtarzem zawieszony jest naturalnej wielkości krucyfiks, uznawany przez lokalnych wiernych za cudowny.
W kościele znajdują się dwie statuy Matki Boskiej Bolesnej oraz jedna św. Józefa. Starsza z tych pierwszych datowana jest na XVIII wiek, druga zaś wykonana została przez Michaela Camilleri Cauchi. W kościele znajdziemy również płaskorzeźbę w drewnie, przedstawiającą św. Jana Chrzciciela, zamówioną przez von Guttenberga oraz relikwiarz z gwoździem, który według przekazów został dotknięty przez gwóźdź z krzyża Chrystusa.
W środku kościoła znajdują się dwa nagrobki, pod którymi są pochowani rycerze Fra Guillaume Bernart d'Averno i Fra Vincenzo Ruffo, którzy zmarli na dżumę w 1676.
Ciekawostki.
W 1775 Gaetano Mannarino, przywódca buntu księży spotkał się w zakrystii kościoła z innymi spiskowcami, aby zaplanować bunt.
Na początku XX wieku św. George Preca, założyciel Stowarzyszenia Doktryny Chrześcijańskiej (M.U.S.E.U.M.), nauczał w tym kościele.
Ochrona dziedzictwa kulturowego.
Budynek kościoła umieszczony jest na liście National Inventory of the Cultural Property of the Maltese Islands pod nr. 00847.

</doc>
<doc id="5052818" url="https://pl.wikipedia.org/wiki?curid=5052818" title="Shakila Stevenson">
Shakila Stevenson

Shakila Stevenson, właśc. Meiske Shakila Serhalawan (ur. 1 maja 1971 w Ternate) – indonezyjska piosenkarka.
Życiorys.
Urodziła się na wyspie Ternate (obecna prowincja Moluki Północne). Jej mentorami muzycznymi byli Johnny Serhalawan – jej ojciec, oraz piosenkarz jazzowy Bob Tutupoly, również wywodzący się z Moluków. Swoje umiejętności zaczęła prezentować w wieku czterech lat, kiedy miała swoje pierwsze występy w radiu i telewizji. W wieku 16 lat już regularnie uczestniczyła w konkursach wokalnych oraz występowała na miejscowych imprezach. W 1993 r. wzięła udział w teleturnieju muzycznym . Zajęła pierwsze miejsce zarówno w singapurskim konkursie regionalnym, jak i w konkursie Asia Grand Competition, który odbył się w Tokio. Kolejne sukcesy wokalistka odniosła na festiwalach muzycznych w Rumunii i Turcji. W 1998 r. otrzymała nagrodę specjalną na Festiwalu Piosenki Azjatyckiej na Filipinach. Na swoim koncie ma także szereg prestiżowych nagród AMI (Anugerah Musik Indonesia), które to zdobyła w kategoriach: najlepsza piosenkarka jazzowa (1999), najlepsza piosenkarka R&amp;B (1999), najlepsza piosenkarka R&amp;B (2000), najlepszy album R&amp;B (2000), najlepszy klip wideo (2000).
W 2000 r. przeprowadziła się do Stanów Zjednoczonych. W 2012 r. wydała swój pierwszy międzynarodowy album pt. "I Still Choose You".

</doc>
<doc id="5052822" url="https://pl.wikipedia.org/wiki?curid=5052822" title="Przetacznik blady">
Przetacznik blady

Przetacznik blady ("Veronica sublobata" ) – gatunek rośliny należący do rodziny babkowatych ("Plantaginaceae"). Występuje w Europie północno-zachodniej i środkowej – od Wielkiej Brytanii i Francji na zachodzie po Finlandię i Polskę na wschodzie. Na południu zasięg gatunku obejmuje północne Włochy i północną część Bałkanów. Roślina została także zawleczona do Ameryki Północnej. W Polsce gatunek jest rozpowszechniony we wszystkich regionach z wyjątkiem północnego wschodu.
Gatunek powstał w wyniku poliploidyzacji przetacznika trójklapowego "V. triloba". Z kolei utrwalonym mieszańcem tego gatunku i przetacznika trójklapowego jest przetacznik bluszczykowy "V. hederifolia".
Systematyka.
Takson należy do rodzaju przetacznik "Veronica" do podrodzaju "Cochlidiosperma" obejmującego 12 gatunków. W obrębie sekcji jest jednym z pięciu gatunków tworzących podsekcję subsect. "Cochlidiosperma" , które przez znaczną część XX wieku i czasem też jeszcze w XXI wieku klasyfikowane są jako szeroko ujmowany przetacznik bluszczykowy "V. hederifolia" "sensu lato" (w takim ujęciu opisywany gatunek stanowi podgatunek "V. hederifolia" subsp. "lucorum" lub odmianę var. "lucorum" ).
Biologia i ekologia.
Roślina jednoroczna. Kwitnie wiosną, zwykle od marca do maja. Rośnie zwykle w świeżych i wilgotnych lasach i zaroślach, w cienistych siedliskach ruderalnych, w ogrodach i parkach, rzadziej na otwartych polach.
Gatunek jest tetraploidem – liczba chromosomów 2n = 4x = 36.

</doc>
<doc id="5052824" url="https://pl.wikipedia.org/wiki?curid=5052824" title="Veronica sublobata">
Veronica sublobata



</doc>
<doc id="5052825" url="https://pl.wikipedia.org/wiki?curid=5052825" title="Inno Setup">
Inno Setup

Inno Setup – bezpłatny program do tworzenia instalatorów rozwijany przez Jordana Russella. Został stworzony w środowisku Delphi.
Umożliwia tworzenie indywidualnych instalatorów do programów działających w systemach Microsoft Windows, również aplikacji 64-bitowych. Procedurę instalacyjną oraz potrzebne pliki zapisuje w obrębie jednego pliku .exe, a do kompresji danych wykorzystuje algorytmy BZIP2 i LZMA. Użytkownikowi pozostawia możliwość określenia dodatkowych opcji instalacji (wybór między instalacją pełną, minimalną a niestandardową), automatycznego utworzenia ikon (na pulpicie czy w menu Start) oraz późniejszej dezinstalacji oprogramowania.
Instalator stworzony przy użyciu Inno Setup może pracować z rejestrem oraz bibliotekami i czcionkami, a także porównywać wersje aplikacji. Dzięki zastosowaniu środowiska skryptowego opartego na Pascalu możliwe jest precyzyjne określenie przebiegu instalacji i dostosowanie go do poszczególnych typów oprogramowania. Dostępne są również opcje ochrony hasłem i szyfrowania.
Jest jednym z najczęściej używanych programów do tworzenia instalatorów i stanowi alternatywę dla płatnych narzędzi typu InstallShield.

</doc>
<doc id="5052830" url="https://pl.wikipedia.org/wiki?curid=5052830" title="Borzęcin Dolny">
Borzęcin Dolny



</doc>
<doc id="5052831" url="https://pl.wikipedia.org/wiki?curid=5052831" title="Borzęcin Górny">
Borzęcin Górny



</doc>
<doc id="5052833" url="https://pl.wikipedia.org/wiki?curid=5052833" title="Marga Tjoa">
Marga Tjoa



</doc>
<doc id="5052834" url="https://pl.wikipedia.org/wiki?curid=5052834" title="Slovenské elektrárne">
Slovenské elektrárne

Slovenské elektrárne a.s. – słowackie przedsiębiorstwo branży energetycznej, sukcesor dawnego monopolu państwowego.
Grupa posiada elektrownie o łącznej mocy 4 112 megawatów, w tym: 31 elektrowni wodnych, 2 elektrownie jądrowe, 2 elektrownie cieplne i 2 fotowoltaiczne.
W 2016 roku połowę udziałów objął czeski Energetický a průmyslový holding, a.s., poprzez spółkę-córkę Slovak Power Holding BV; druga połowa udziałów pozostawała pod kontrolą Enel Group. Cena wyjściowa za pakiet połowy udziałów wynosiła 375 mln EUR i mogła ulec zmianie, m.in. w zależności od ukończenia trzeciego i czwartego bloku elektrowni jądrowej Mochovce.

</doc>
<doc id="5052836" url="https://pl.wikipedia.org/wiki?curid=5052836" title="Gonczarowo (rejon diemidowski)">
Gonczarowo (rejon diemidowski)

Gonczarowo () – wieś (ros. деревня, trb. dieriewnia) w zachodniej Rosji, w osiedlu wiejskim Borkowskoje rejonu diemidowskiego w obwodzie smoleńskim.
Geografia.
Miejscowość położona jest nad rzeką Ilżyca, przy drodze regionalnej 66N-0506 (Prżewalskoje – Jewsiejewka), 7 km od centrum administracyjnego osiedla wiejskiego (Żeruny), 47 km od centrum administracyjnego rejonu (Diemidow), 95,5 km od stolicy obwodu (Smoleńsk), 59,5 km od granicy z Białorusią.
W granicach miejscowości znajduje się ulica Sadowaja (7 posesji).
Demografia.
W 2010 r. miejscowość zamieszkiwało 10 osób.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5052837" url="https://pl.wikipedia.org/wiki?curid=5052837" title="Ulica Baletowa w Warszawie">
Ulica Baletowa w Warszawie

Ulica Baletowa – ulica w warszawskiej dzielnicy Ursynów.
Położenie i charakterystyka.
Ulica biegnie w warszawskiej dzielnicy Ursynów od skrzyżowania z ulicą Puławską do granicy miasta. Na całej długości ma status drogi powiatowej (nr 5602W). Stanowi granicę pomiędzy obszarami Miejskiego Systemu Informacji Pyry i Dąbrówka, a także pomiędzy Jeziorkami Północnymi a Jeziorkami Południowymi. Jej dominujący kierunek od ul. Puławskiej to północny zachód.
Nazwa ulicy pochodzi od baletu – podobnie jak duża część ulic w tej części miasta odchodzących na zachód od Puławskiej, których nazwy pochodzą od tańców. Nazwa została nadana w 1960 roku decyzją Przewodniczącego Prezydium Rady Narodowej m.st. Warszawy. Przebieg drogi w miejscu późniejszej ulicy zaznaczony został na mapach z 1911 roku.
Długość ulicy wynosi około 3,03 km. Na swoim biegu przecina linie kolejowe nr 8 i nr 937, na których zlokalizowano przystanek Warszawa Dawidy. Przebiega także wiaduktem pod drogą ekspresową S7. Za granicą miasta, w Dawidach, przechodzi w ulicę Warszawską.
Przy ulicy Baletowej znajdują się m.in. pod numerem 14 wybudowany w 1998 roku, uhonorowany Nagrodą Roku SARP biurowiec Arcon Industrial Service Corporation projektu Stefana Kuryłowicza, Pawła Grodzickiego i Jacka Syropolskiego, a także pod adresem Puławska 464 wybudowany w 2020 roku kompleks biurowców Baletowa Business Park projektu pracowni Stratos Gafos zlokalizowany nad brzegami Głębokiego Stawu.

</doc>
<doc id="5052842" url="https://pl.wikipedia.org/wiki?curid=5052842" title="Judino (obwód smoleński)">
Judino (obwód smoleński)

Judino () – wieś (ros. деревня, trb. dieriewnia) w zachodniej Rosji, w osiedlu wiejskim Borkowskoje rejonu diemidowskiego w obwodzie smoleńskim.
Geografia.
Miejscowość położona jest nad rzeką Ilżyca, 1,5 km od drogi regionalnej 66N-0506 (Prżewalskoje – Jewsiejewka), 7,5 km od centrum administracyjnego osiedla wiejskiego (Żeruny), 47 km od centrum administracyjnego rejonu (Diemidow), 95,5 km od stolicy obwodu (Smoleńsk), 58,5 km od granicy z Białorusią.
W granicach miejscowości znajduje się ulica Lesnaja (11 posesji).
Demografia.
W 2010 r. miejscowość zamieszkiwało 5 osób.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5052843" url="https://pl.wikipedia.org/wiki?curid=5052843" title="Dekanat jampolski">
Dekanat jampolski

Dekanat jampolski – dekanat diecezji łucko-żytomierskiej na obszarze powiatu jampolskiego początkowo w guberni bracławskiej, następnie – w podolskiej.
W skład dekanatu wchodziły parafie:

</doc>
<doc id="5052844" url="https://pl.wikipedia.org/wiki?curid=5052844" title="Matiuszyno (rejon diemidowski)">
Matiuszyno (rejon diemidowski)

Matiuszyno () – wieś (ros. деревня, trb. dieriewnia) w zachodniej Rosji, w osiedlu wiejskim Borkowskoje rejonu diemidowskiego w obwodzie smoleńskim.
Geografia.
Miejscowość położona jest nad rzeką Jelsza, przy drodze regionalnej 66N-0506 (Prżewalskoje – Jewsiejewka), 11 km od centrum administracyjnego osiedla wiejskiego (Żeruny), 43,5 km od centrum administracyjnego rejonu (Diemidow), 92 km od stolicy obwodu (Smoleńsk), 58 km od granicy z Białorusią.
W granicach miejscowości znajduje się ulica Nabierieżnaja (16 posesji).
Demografia.
W 2010 r. miejscowość zamieszkiwało 10 osób.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5052846" url="https://pl.wikipedia.org/wiki?curid=5052846" title="Shakila">
Shakila



</doc>
<doc id="5052853" url="https://pl.wikipedia.org/wiki?curid=5052853" title="Milica Pejanović-Đurišić">
Milica Pejanović-Đurišić

Milica Pejanović-Đurišić, cyr. Милица Пејановић Ђуришић (ur. 27 kwietnia 1959 w Nikšiciu) – czarnogórska polityk i naukowiec, w latach 2012–2016 minister obrony Czarnogóry. Od 2018 roku stały reprezentant Czarnogóry w ONZ.
Kariera polityczna.
Pejanović Đurišić była aktywnym członkiem Związku Komunistów Jugosławii. W styczniu 1989 roku została członkiem komitetu, który obalił rząd po rewolucji antybiurokratycznej. W 1997 roku, kiedy w Demokratycznej Partii Socjalistycznej rozpoczął się rozłam, początkowo popierała Momira Bulatovicia, później jednak przeszła na stronę Milo Đukanovicia.
Po tych wydarzenia została dyrektorem Crnogorskiego Telekomu. Próbowała przeprowadzić prywatyzację operatora w 2001 roku, która jednak się nie udała. Opozycja oskarżała ją o korupcję w związku z próbą prywatyzacji, jednak nie była w stanie udowodnić tego w sądzie.
W 2012 roku została ministrem obrony w rządzie Dukanovicia, zastępując na stanowisku Boro Vučinicia. Podczas okresu kierowania przez nią ministerstem, Czarnogóra otrzymała zaproszenie do dołączenia do NATO.
Kariera naukowa.
Milica Pejanović-Đurišić ukończyła studia licencjackie z elektroniki i telekominikacji na Uniwersytecie Czarnogóry w Podgoricy. Następnie w 1984 uzyskała tytuł magistra na Uniwersytecie w Belgradzie na kierunku telekomunikacja. W 1987 uzyskała stopień doktora na tej samej uczelni. Jej praca doktorska dotyczyła analizy wydajności cyfrowych mobilnych systemów radiowych.
Od 1998 jest profesorem na wydziale inżynierii elektrycznej Uniwersytetu Czarnogóry.

</doc>
<doc id="5052862" url="https://pl.wikipedia.org/wiki?curid=5052862" title="Cezarówka Dolna">
Cezarówka Dolna



</doc>
<doc id="5052863" url="https://pl.wikipedia.org/wiki?curid=5052863" title="Cezarówka Górna">
Cezarówka Górna



</doc>
<doc id="5052864" url="https://pl.wikipedia.org/wiki?curid=5052864" title="Oksana Kotowa">
Oksana Kotowa

Oksana Kotowa (; ur. 21 grudnia 1974) – kazachska biegaczka narciarska.
Kotowa po raz pierwszy wystąpiła na arenie międzynarodowej na Mistrzostwach Świata w Narciarstwie Klasycznym w 1993 roku w Falun. W następnym roku wystąpiła w pięciu wyścigach na Zimowych Igrzyskach Olimpijskich w Lillehammer. Zajęła 56. miejsce na 5 km w stylu klasycznym, 43. miejsce na 15 km w stylu dowolnym, 47. miejsce na 30 km w stylu klasycznym. Dodatkowo razem z Natalją Schtaimez, Jeleną Tschernezową i Jeleną Wołodiną, zajęła 13. miejsce w sztafecie. Ukończyła swój ostatni międzynarodowy wyścig na Zimowej Uniwersjadzie 1995 w , gdzie zajęła 44. miejsce na 10 km w stylu klasycznym.

</doc>
<doc id="5052868" url="https://pl.wikipedia.org/wiki?curid=5052868" title="Rita Sarkisjan">
Rita Sarkisjan

Rita Aleksandri Sarkisjan (, z domu Dadajan (), ur. 6 marca 1962 w Stepanakercie, zm. 20 listopada 2020 w Erywaniu) – była żona Serża Sarkisjana, prezydenta Armenii w latach 2008–2018. Urodziła się w rodzinie wojskowej, z zawodu była nauczycielką muzyki.
Życiorys.
W 1983 roku wyszła za mąż za Serża Sarkisjana. Mieli dwie córki, Anusz i Satenik, oraz czworo wnucząt (Mariam, Rita, Ara i Serż).
Działalność jako Pierwsza Dama.
Rita Sarkisjan sponsorowała fundację charytatywną Donate Life, która pomaga dzieciom cierpiącym na nowotwory krwi i inne ciężkie choroby, a także krajową fundację związaną z autyzmem i fundację Aragil („Bocian”; ), którą założyła w 2011 roku. Pod patronatem Sarkisjan odbywały się międzynarodowe konkursy, w tym między innymi Międzynarodowy Konkurs Muzyki Klasycznej im. Arama Chaczaturiana oraz Międzynarodowy Festiwal Muzyczny w Erywaniu, którego gospodarzem była Orkiestra Narodowej Filharmonii Ormiańskiej.
Śmierć.
W listopadzie 2020 roku Rita Sarkisjan zmarła w wieku 58 lat na COVID-19. Kondolencje złożył premier Nikol Paszinian, zauważając, że „prowadziła cenne działania społeczne i publiczne mające na celu rozwój życia kulturalnego w kraju”. Prezydent Armen Sarkisjan osobiście odwiedził Serża, aby złożyć kondolencje.

</doc>
<doc id="5052880" url="https://pl.wikipedia.org/wiki?curid=5052880" title="Canal+ i Mim-Mim">
Canal+ i Mim-Mim



</doc>
<doc id="5052882" url="https://pl.wikipedia.org/wiki?curid=5052882" title="K-M-M">
K-M-M



</doc>
<doc id="5052883" url="https://pl.wikipedia.org/wiki?curid=5052883" title="Anna Michalska">
Anna Michalska

Imię i nazwisko Anna Michalska nosiły lub noszą m.in.:

</doc>
<doc id="5052885" url="https://pl.wikipedia.org/wiki?curid=5052885" title="Joanna Pawluśkiewicz">
Joanna Pawluśkiewicz

Joanna Pawluśkiewicz (ur. 17 kwietnia 1975 w Krakowie) – polska scenarzystka i producentka filmowa oraz telewizyjna, pisarka i aktywistka społeczna.
Życiorys.
Córka Michała i Anny Pawluśkiewiczów, bratanica Jana Kantego Pawluśkiewicza. Absolwentka Szkoły Andrzeja Wajdy w Warszawie. Kształciła się również w szkole komediowej i improwizacyjnej Second City w Chicago i iO w Chicago. Stypendystka Ministerstwa Kultury i Dziedzictwa Narodowego oraz programu Homines Urbani. 
W latach 90. XX wieku współprodukowała magazyn telewizyjny "Halo!gramy" (m.in. z Kubą Wojewódzkim) oraz program o muzyce techno (razem z Jackiem i Maciejem Sienkiewiczami). Od początku lat 2000 związana z produkcją filmową. Była m.in. scenarzystką, reżyserką, kierownikiem produkcji oraz planu i producentem projektu "Nowe legendy miejskie" (2007-2008), stanowiącego cykl pięciu filmów krótkometrażowych, który trzymał wyróżnienie na Międzynarodowym Festiwalu Filmowym Nowe Horyzonty w 2007 roku. Twórczyni słuchowiska "Senna Baba" wyprodukowanego przez Zolton, dzięki programowi „Kultura w Sieci” Narodowego Centrum Kultury. Współscenarzystka filmu "Powstanie Warszawskie" z 2014 roku w reż. Jana Komasy, uhonorowanego nagrodą "Orła" w 2015 roku.
Jako prozaiczka publikowała w pismach "Ha!art" i "Lampa". Wydała książki "Pani na domkach" (2006) i "Telenowela" (2007).
Współzakładała krakowski klub Bomba oraz warszawski Klub Komediowy, w którym występowała. Jest związana z Resortem Komedii w Warszawie, gra w grupie Hurt Luster, Hofesinka oraz ludowo improwizowanym projekcie Baby. 
Współtworzy ruch społeczny "Obóz dla Puszczy", której celem jest ratowanie Puszczy Białowieskiej. Współprowadzi Dom Przyrody i Kultury, mieszczący się w Teremiskach.

</doc>
<doc id="5052886" url="https://pl.wikipedia.org/wiki?curid=5052886" title="TRI.BE">
TRI.BE



</doc>
<doc id="5052887" url="https://pl.wikipedia.org/wiki?curid=5052887" title="Dinara Säduakasowa">
Dinara Säduakasowa

Dinara Ramazankyzy Säduakasowa (; ur. 31 października 1996 w Astanie) – kazachska szachistka, arcymistrzyni od 2012 roku.
Kariera.
Dwukrotnie wygrała Młodzieżowe Mistrzostwa Świata w szachach, w kategorii dziewcząt do lat 14 w 2010 roku i dziewcząt do lat 18 w 2014 roku.
W wieku piętnastu lat była najmłodszą zawodniczką w olimpiadzie szachowej w Stambule w 2012 r., a jej występ zaowocował zdobyciem tytułu Arcymistrzyni Kobiet. W tym samym roku zajęła pierwsze miejsce na Moscow Open.
Grała w reprezentacji Kazachstanu w czterech olimpiadach szachowych kobiet (2008, 2010, 2012 i 2014), dwóch drużynowych mistrzostwach świata kobiet w szachach (2013 i 2015), trzech pucharach narodów azjatyckich kobiet (2012, 2014 i 2016) oraz w Światowej Olimpiadzie Szachowej Młodzieży do lat 16 w 2011 r. Zdobyła brązowy medal drużynowy w Pucharze Narodów Azji Kobiet 2016 w Abu Zabi. W 2015 roku grała w macedońskiej drużynie „Gambit Asseco SEE”, która zdobyła srebrny medal w Klubowym Pucharze Europy Kobiet w Skopje.
W sierpniu 2016 roku Säduakasowa wygrała Mistrzostwa Świata Juniorek Dziewcząt w Bhubaneswar w Indiach. Brała udział w Mistrzostwach Świata w Szachach Kobiet 2017, przegrywając z Hariką Dronavalli w drugiej rundzie. W tym samym roku uzyskała tytuł Mistrzyni międzynarodowej.
W październiku 2019 roku otrzymała swoją pierwszą normę arcymistrzowską, biorąc udział w turnieju z rankingiem turniejowym 2650.
Aktywizm.
W dniu 17 listopada 2017 roku Dinara Säduakasowa została Ambasadorem Narodowym Funduszu na rzecz Dzieci ONZ w Kazachstanie.

</doc>
<doc id="5052888" url="https://pl.wikipedia.org/wiki?curid=5052888" title="Trzęsienie ziemi w Serbii w 2010 roku">
Trzęsienie ziemi w Serbii w 2010 roku

Trzęsienie ziemi w Serbii w 2010 – trzęsienie ziemi, które 3 listopada 2010 nawiedziło środkową Serbię (rejon miasta Kraljevo), powodując 3 ofiary śmiertelne i ponad 100 mln euro strat. Siła trzęsienia wynosiła 5,4 stopnia w skali Richtera.
Zdarzenie.
O godzinie 1:58 czasu środkowoeuropejskiego w miejscowości Vitanovac następniło pierwsze trzęsienie ziemi o skali 5,4, którego skutkiem była śmierć 2 osób w miejscowości Grdica. Samo trzęsienie było wyczuwalne m.in. na terytorium Bułgarii (szkody były odczuwane w Bełogradcziku) oraz w Rumunii. W Belgradzie po trzęsieniu zostały odcięte linie telefoniczne, woda pitna i prąd.
Przez trzęsienie na północnej elewacji XIII-wiecznego monasteru Žiča pojawiło się pęknięcie. Rząd serbski zwrócił się do UNESCO o pomoc w odbudowie.
Po głównym trzęsieniu nastąpiło ponad 350 wstrąsów wtórnych.
Skutki.
Trzęsienie spowodowało szkody o wysokości ponad 100 mln euro, 2 ofiary śmiertelne z powodu głównego trzęsienia, ponad 120 rannych, oraz 1 ofiarę śmiertelną z powodu zawału serca spowodowanego przez panikę przez wstrząsami wtórnymi.

</doc>
<doc id="5052891" url="https://pl.wikipedia.org/wiki?curid=5052891" title="Akta Piłata">
Akta Piłata



</doc>
<doc id="5052896" url="https://pl.wikipedia.org/wiki?curid=5052896" title="SS Bauzug">
SS Bauzug

SS Bauzug (od połowy października 1944 2 SS Bauzug), również 7-SS Eisenbahnbaubrigade – niemiecki nazistowski podobóz Auschwitz-Birkenau.
Komando powstało na początku września 1944 w Auschwitz. Obóz miał służyć wtedy do usuwania zniszczeń oraz odgruzowywania niemieckich miast. Więźniowie zostali zakwaterowani w specjalnym pociągu. W zestawie znalazło się 25 wagonów mieszkalnych z trzypiętrowymi pryczami, wagon kuchnia, wagon ambulatorium, wagony z magazynem narzędzi oraz żywności, wagony mieszkalne dla wartowników SS oraz wagon osobowy zawierający biuro komendanta oraz jego mieszkanie.
Pociąg początkowo został skierowany do Karlsruhe (które było wtedy celem ataków alianckich). Więźniowie gasili pożary w rejonie dworca i centrum miasta, ratowali zasypanych oraz usuwali z ulic gruz za pomocą kilofów, łopat i prostych narzędzi. Wielu więźniów ginęło lub zostawało rannych podczas nalotów alianckich, inni odnosili obrażenia w wyniku zawalenia się uszkodzonych ścian budynków.
Więźniowie podczas pracy znajdowali w ruinach budynków zapasy jedzenia, dzięki czemu mogli uzupełnić wydawane im głodowe racje.
Praca w terenie zurbanizowanym, z dużą liczbą potencjalnych miejsc ukrycia, powodowała liczne ucieczki z obozu.
Około 10 października 1944 podobóz przeszedł pod kontrolę obozu koncentracyjnego Buchenwald, a kilka dni później został przemianowany na 7-SS Eisenbahnbaubrigade i przeniesiony do Stuttgartu. W listopadzie 1944 obóz przeszedł pod kontrolę Mittelbau-Dora.
1 kwietnia 1945 obóz został podzielony na dwie części. Komendantem pierwszej części obozu był SS-Obersturmführer Kurt Schäfer, a drugiej – SS-Scharfuhrer (?) Luger. W dniu 2 kwietnia 1945 Bauzug, kierowany przez Lugera, wyruszył ze Stuttgartu na południe. Dokładny los tego pociągu nie jest znany.

</doc>
<doc id="5052901" url="https://pl.wikipedia.org/wiki?curid=5052901" title="Oosterwolde">
Oosterwolde

Oosterwolde – wieś w północnej Holandii, w prowincji Fryzja, w siedziba gminy Ooststellingwerf. W 2018 roku miejscowość liczyła 8975 mieszkańców. Jest położona 16 kilometrów na zachód od miasta Assen i 30 km na południowy zachód od Groningen.

</doc>
<doc id="5052920" url="https://pl.wikipedia.org/wiki?curid=5052920" title="Dinara Saduakasova">
Dinara Saduakasova



</doc>
<doc id="5052924" url="https://pl.wikipedia.org/wiki?curid=5052924" title="Pieriemiotnoje">
Pieriemiotnoje

Pieriemiotnoje (; ) – wieś w północno-zachodnim Kazachstanie, w obwodzie zachodniokazachstańskim, w rejonie Bäjterek, nad rzeką Derköl. W 2009 roku liczyła ok. 4,3 tys. mieszkańców.
Leży 34 kilometry na zachód od Uralska. W miejscowości znajduje się stacja kolejowa. Przez wieś przebiega droga R-93.

</doc>
<doc id="5052930" url="https://pl.wikipedia.org/wiki?curid=5052930" title="M. C. Ricklefs">
M. C. Ricklefs



</doc>
<doc id="5052932" url="https://pl.wikipedia.org/wiki?curid=5052932" title="Park Prezydencki w Astanie">
Park Prezydencki w Astanie

Park Prezydencki (kazachski: Президенттік саябақ) – jeden z największych parków miejskich znajdujących się w Astanie. 
Charakterystyka.
Park powstał w 2008 roku. W jego okolicy znajduje się Pałac prezydencki Ak Orda i rzeka Iszym. W parku znajduje się Pałac Pokoju i Pojednania. Większość terytorium parku zajmują drzewa, trawniki i kwietniki. W parku znajduje się także wiele fontann. Od strony północnej park graniczy z ulicą Baitursynov, a od południa z ulicą Najimedenov. Park otoczony jest wielopiętrowymi budynkami mieszkalnymi i wieżowcami. Jest jednym z najpopularniejszych miejsc wypoczynku mieszkańców Astany. W parku znajduje się sztuczny strumień w kształcie Simurga (mitycznego ptaka; jednego z symboli Kazachstanu); głowa ptaka jest skierowana w stronę Pałacu Pokoju i Pojednania. Duża liczba znajdujących się w parku ścieżek przyciąga do niego wielu rowerzystów, biegaczy i rolkarzy.

</doc>
<doc id="5052934" url="https://pl.wikipedia.org/wiki?curid=5052934" title="Muzeum Kolejnictwa w Belgradzie">
Muzeum Kolejnictwa w Belgradzie

Muzeum Kolejnictwa w Belgradzie () – muzeum w Belgradzie gromadzące zbiory związane z historią kolejnictwa w Serbii.
Historia.
Pomysł założenia muzeum kolejnictwa powstał już w 1931, kiedy to z taką inicjatywą wystąpił dyrektor szkoły kolejowej w Belgradzie Franjo Repić. Pomysł nie doczekał się realizacji. W 1949 z okazji 100-lecia powstania kolei na terenie Jugosławii przygotowano wystawę, która była prezentowana w siedmiu salach Galerii Nowoczesnej w parku Tivoli w Lublanie. Wystawa została zachowana i stała się początkiem ekspozycji Muzeum Kolejnictwa.
Muzeum Kolejnictwa powołano 1 stycznia 1950 jako instytucję podległą byłemu Ministerstwu Kolei Socjalistycznej Federalnej Republiki Jugosławii. Pierwsza stała wystawa pod nazwą "Przez historię kolei jugosłowiańskich" () została otwarta 30 kwietnia 1953.
Obecnie muzeum podlega Spółce Akcyjnej „Koleje Serbskie”. Oprócz stałych ekspozycji w muzeum znajdują się: galeria wystaw, biblioteka i archiwum. 
Zbiory.
W muzeum znajduje się ponad 40 000 eksponatów zgrupowanych w czterech kolekcjach. Są to: kolekcja zabytków techniki, zbiory historyczne, kolekcja dzieł sztuki, kolekcja sztuki użytkowej. Zbiory w znacznej większości wchodzą w skład stałych ekspozycji. Zabytki techniki prezentowane są również poza główną siedzibą muzeum.
Otwarty 12 kwietnia 1990. Na ekspozycji znajduje się ponad 500 oryginalnych zabytków związanych z transportem wąskotorowym, w tym tabor kolejowy. Na stałej ekspozycji zobaczyć można m.in. 8 parowozów, w tym dwie lokomotywy o rozstawie 0,60 m (z 1882 i z 1916), sześć lokomotyw o rozstawie 0,76 m (najstarsza z 1873), pług odśnieżny, drezyny, wagony towarowe, pomocnicze, wagony pociągu pancernego, a także 17 samochodów szynowych (w tym salonka cesarza Franciszka Józefa I z 1897).
Obejmuje ekspozycję zabytkowych wagonów oraz linię kolejową Šargan Mokra Gora–Šargan Vitasi, oddaną do użytku turystycznego po rewitalizacji w latach 1999–2003. Przejazdy obsługuje tabor kolejowy, który wcześniej był częścią ekspozycji na stacji Požega.
Zabytkowy tabor Muzeum Kolejnictwa prezentowany jest również na stacjach kolejowych: Nisz, Lapovo, Prokuplje, Pančevo, Vršac, Kikinda, Sombor, Subotica oraz w Belgradzie.

</doc>
<doc id="5052935" url="https://pl.wikipedia.org/wiki?curid=5052935" title="Dom handlowy „Magda”">
Dom handlowy „Magda”

Dom handlowy „Magda” (dawn. Dom gospodyni „Magda”) – modernistyczny dom towarowy znajdujący się w Łodzi przy ul. Piotrkowskiej 30/32, wzniesiony w latach 1964–1967.
Historia.
Pierwotnie na działce, na której zlokalizowany jest Dom Handlowy „Magda”, funkcjonował w budynku zbudowanym w 1907 r. przez Teodora Junoda i Eduarda Vortheila teatr „Urania” (ówczesny adres u. Cegielniana 32), który przeniesiono w to miejsce z ul. Piotrkowskiej 21. Swoje pierwsze kroki na scenie teatru stawiał syn Teodora – Eugeniusz Bodo. W teatrze odbywały się również seanse kinematograficzne. Obiekt miał 250 miejsc. „Uranię” odwiedzał również Julian Tuwim. Budynek rozebrano po II wojnie światowej.
Pierwsze informacje medialne o powstaniu Domu Gospodyni pojawiły się wiosną 1960 r. 22 lipca 1961 r. na miejscu rozbieranych budynków urządzono prowizoryczny skwer. Budowę Domu Gospodyni, zaprojektowanego przez Jerzego Wilka i , rozpoczęto w maju 1964 r. W 1965 r. „Dziennik Łódzki” ogłosił konkurs na nazwę Domu Gospodyni, a w październiku wyłoniono imię „Magda”. Dom otwarto w styczniu 1967 r., początkowo znajdowały się w nim: SAM spożywczy, sklepy z artykułami chemicznymi oraz artykułami gospodarstwa domowego, a także salon kosmetyczny.
W „Magdzie” w 1995 r. powstała pierwsza w Łodzi placówka sieci McDonald’s, którą zamknięto w 2015 r.
Na placu przed „Magdą” od 2002 r. stoi rzeźba Marcela Szytenhelma „Twórcy Łodzi Przemysłowej”.
Dom Handlowy „Magda” został ukazany w filmie „Wesela nie będzie” Waldemara Podgórskiego z 1978 r. Wchodzi tam główny bohater Wojtek (Krzysztof Stroiński), w celu zrobienia zakupów dla swojej partnerki – Małgośki (Anna Dymna).
Architektura.
Budynek ma prostą, oszczędną, modernistyczną bryłę, odstającą od otoczenia, które stanowią wielkomiejskie, eklektyczne kamienice. Niemniej budynek nie przytłacza sąsiadującej zabudowy ze względu na fakt, iż nawiązuje wysokością do sąsiadujących budynków.

</doc>
<doc id="5052941" url="https://pl.wikipedia.org/wiki?curid=5052941" title="Anna Michalska (prawnik)">
Anna Michalska (prawnik)

Anna Michalska (ur. 3 czerwca 1940 w Warszawie, zm. 6 grudnia 2001 w Poznaniu) – polska prawniczka, profesor prawa międzynarodowego.
Życiorys.
Urodziła się w Warszawie, ale po zakończeniu II wojny światowej jej rodzina przeniosła się do Poznania. Tam ukończyła studia na Wydziale w Prawa i Administracji UAM. Pracę magisterską napisała pod kierunkiem Józefa Górskiego w 1962. Następnie znalazła zatrudnienie jako pracownik naukowy w Katedrze Teorii Pastwa i Prawa WPiA UAM. W 1967 uzyskała stopień doktora nauk prawnych na podstawie rozprawy "Normy prawa a normy techniczne w Polsce Ludowej", której promotorem był Adam Łopatka.
W 1970 odbyła studia w Międzynarodowym Instytucie Praw Człowieka w Strasburgu. Od tej pory problematyka ochrony praw człowieka była jej głównym polem badawczym. Uzyskała stopień doktora habilitowanego w 1974 na podstawie pracy "Podstawowe prawa człowieka w prawie wewnętrznym a Pakty Praw Człowieka". Od 1983 była zatrudniona w Katedrze Prawa Międzynarodowego Publicznego. Tytuł profesora nadzwyczajnego uzyskała w 1986, a profesora zwyczajnego w 1992.
Była zaangażowana w obronę praw człowieka w Polsce. Współpracowała z Komitetem Helsińskim, którego członkiem została w 1989.
Była sekretarzem redakcji Ruchu Prawniczego, Ekonomicznego i Socjologicznego w latach 1964–1992. Od 1966 była poważnie chora. Zmarła w 2001.
W 1996 została wydana książka "O prawach człowieka – w podwójną rocznicę paktów: księga pamiątkowa w hołdzie profesor Annie Michalskiej" (red. Tadeusz Jasudowicz i Cezary Mik), a w 2001 ukazała się praca poświęcona jej działalności naukowej: Katarzyna Hulisz "Interpretacja praw człowieka w publikacjach Anny Michalskiej".
Wybrane publikacje.
Książki:
Artykuły:

</doc>
<doc id="5052950" url="https://pl.wikipedia.org/wiki?curid=5052950" title="Jerzy Dąbrowski (historyk wojskowości)">
Jerzy Dąbrowski (historyk wojskowości)

Jerzy Dąbrowski (ur. 23 grudnia 1888 w Wołokitynie, zm. 1 czerwca 1933 w Kamieniu Koszyrskim) – major piechoty Wojska Polskiego, historyk wojskowości.
Życiorys.
Był synem Stefana Henryka oraz Łucji z domu Łapieszkiewicz. Od 1901 do 1905 uczył się w szkole realnej w miejscowości Sumy, która położona była w guberni charkowskiej. W 1908 ukończył szkołę realną w Kijowie i otrzymał świadectwo maturalne. W Tambowie uczęszczał do Szkoły Geometrycznej, po której ukończeniu pracował od 13 kwietnia 1910 do 5 grudnia 1912 na etacie pomocnika geometry przy urzędzie ziemskim. Później w Archangielsku był topografem w urzędzie lasów. 
19 lutego 1912 wstąpił do armii rosyjskiej. W okresie od 15 października 1914 do 15 lutego 1915 służył w I Szkole Chorążych w Peterhofie, a od 15 lutego do 16 marca w III Brygadzie Rezerwowej. Walczył na froncie od 17 marca w 284 Węgrowskim Pułku Piechoty na stanowisku dowódcy kompanii. W lutym 1917 awansował na porucznika. Był dwa razy ranny. W okresie od 15 marca do 30 maja 1918 pełnił służbę w III Korpusie Wschodnim jako porucznik Legii Oficerskiej. Brał z nią udział podczas bitwy pod Tywrowem i Hniwaniem.
Od 19 lutego 1919 w Wojsku Polskim, gdzie otrzymał przydział jako oficer ds. zleceń w Wojskowym Biurze Werbunkowym w Wołkowysku. Następnie złożył prośbę o skierowanie do 81 pułk strzelców Grodzieńskich, a po jego otrzymaniu został 18 marca 1919 skierowany na front. W pułku pełnił obowiązki adiutanta, a następnie od 29 kwietnia objął obowiązki dowódcy kompanii i od 19 września p.o. dowódcy I batalionu. 5 listopada 1919 uczestniczył w bitwie pod Leplem. Od 11 sierpnia 1920 dowodził w pułku kompanią, z którą walczył podczas trwającej bitwy warszawskiej. Od 20 września biorąc udział w bitwie nad Niemnem pełnił obowiązki dowódcy batalionu w Nowogródzkim pułku strzelców, aż do zakończenia działań wojennych. 
Po zakończonych działaniach wojennych pozostał na zajmowanym stanowisku. W 1921 na trzy miesiące został oddelegowany do Kobrynia na odbywający się tam kurs dla dowódców batalionów. Od 1 maja 1924 dowodził kompanią w 74 pułku piechoty, a od 20 listopada w 45 pułku piechoty. W lutym 1927 został przeniesiony służbowo do Biura Historycznego Sztabu Generalnego w Warszawie na trzy miesiące. W czerwcu przedłużono mu przeniesienie służbowe do 10 sierpnia. W sierpniu 1927 został przeniesiony do kadry oficerów piechoty z równoczesnym przydziałem do Wojskowego Biura Historycznego na stanowisko referenta. 18 lutego 1928 został mianowany majorem ze starszeństwem z 1 stycznia 1928 i 194. lokatą w korpusie oficerów piechoty. Zmarł 1 czerwca 1933 w Kamieniu Koszyrskim „po długich i ciężkich cierpieniach, związanych z odnowieniem się ran, otrzymanych w czasie wojny”. Dwa dni później został pochowany na tamtejszym cmentarzu.
Życie prywatne.
Jego żoną od 23 kwietnia 1924 była Wanda z domu Gaworowska. Mieli córkę Marię urodzoną 14 lutego 1925, która zmarła w Warszawie 19 kwietnia 1933.
Twórczość.
Był autorem szeregu prac specjalistycznych z dziedziny historyczno-taktycznej wojny 1920 i taktyki piechoty, drukowanych w Bellonie i Przeglądzie Piechoty.

</doc>
<doc id="5052954" url="https://pl.wikipedia.org/wiki?curid=5052954" title="Rijeka Crnojevića (rzeka)">
Rijeka Crnojevića (rzeka)

Rijeka Crnojevića (serbska cyrylica: Ријека Црнојевића) – rzeka w Czarnogórze, która wypływa tuż nad i biegnie przez miejscowość Rijeka Crnojevića, w pobliżu północno-wschodnich brzegów Jeziora Szkoderskiego.
Długość rzeki wynosi ok. 13 km.
Źródło rzeki znajduje się w jaskini Obod, a ujście w Jeziorze Szkoderskim.
Średni przepływ wody w rzece wynosi 6 m³/s.

</doc>
<doc id="5052967" url="https://pl.wikipedia.org/wiki?curid=5052967" title="Samotny jeździec">
Samotny jeździec

Samotny jeździec (ang. "Ride Lonesome") – amerykański western z 1959 roku reżyserii Budda Boettichera. 
Fabuła.
Ben Bridge (Randolph Scott) – były szeryf, a teraz łowca głów, łapie groźnego rewolwerowca Billy Johna (James Best) i eskortuje go na egzekucję do Santa Cruz. W trakcie postoju Ben natrafia na dwóch przestępców, Sama Boone'a (Pernell Roberts) i Whita (James Coburn). Napotkani złoczyńcy są bardziej zainteresowani obietnicą amnestii w zamian za dostarczenie Billa niż otrzymaniem za niego wyznaczonej nagrody, towarzyszą Brigade'owi. Wkrótce przyłącza się do nich także młoda wdowa, Pani Carrie Lane (Karen Steele), której mąż zginął z rąk Indian. Wkrótce Ben i jego towarzysze natykają na grupę Indian. Okazuje się jednak, że prawdziwe niebezpieczeństwo czai się za nimi. Ich śladem podąża brat Billy'ego, Frank (Lee Van Cleef), który wraz ze swoimi ludźmi zamierza odbić więźnia.

</doc>
<doc id="5052970" url="https://pl.wikipedia.org/wiki?curid=5052970" title="Pomnik Obrońców Ojczyzny w Astanie">
Pomnik Obrońców Ojczyzny w Astanie

Pomnik Obrońców Ojczyzny znany także jako Pomnik Otan Korgaushilar (kaz.: "Отан қорғаушылар монументі"; ros.: "Памятник Отан коргаушилар") – pomnik znajdujący się w Astanie na placu Obrońców Ojczyzny, w pobliżu alei Tauelsizdik.
Historia.
Obiekt upamiętnia Kazachów walczących w radzieckiej Armii Czerwonej podczas II wojny światowej oraz weteranów kazachskich sił zbrojnych (w języku kazachskim są oni określani mianem "Otan Korgaushilar"). Kamień węgielny pod pomnik został wmurowany 10 czerwca 1998 przez ówczesnego prezydenta Kazachstanu, Nursułtana Nazbarajewa. Projekt pomnika został wykonany przez firmę "Projekt Astanagora"; generalnym wykonawcą została firma "Gorkommunkhoz," a architektami A. Beksultanov i N. Konopoltsev. Pomnik ten został odsłonięty 9 maja 2001 w czasie Dnia Zwycięstwa; przy pomniku często odbywają się w ten dzień parady wojskowe oraz składane są wtedy pod nim kwiaty. Pomnik w przeszłości odwiedzali między innymi: Aleksander Łukaszenka, Mun Jae-in, Angela Merkel, Sadyr Dżaparow, Kasym-Żomart Tokajew i Dmitrij Miedwiediew.
Architektura.
Pomnik zbudowany jest z brązu, ma 24 metry wysokości i masę 63 ton. Jego centralną postacią jest kobieta trzymająca złoty kubek, symbolizujący pokój i dobrobyt. Na pomniku znajdują się dwie płaskorzeźby; po prawej stronie pomniku znajdują się żołnierze radzieccy, a po lewej Kazach walczący z ludem Dzangar. U stóp pomnika płonie wieczny płomień (przywieziony z Parku 28 Strażników Panfilova w Ałmaty). Wokół pomnika znajduje się park i aleja z fontannami oraz świerkami posadzonymi przez głowy państw, które odwiedziły Astanę.

</doc>
<doc id="5052975" url="https://pl.wikipedia.org/wiki?curid=5052975" title="Joseph Brennan (irlandzki polityk)">
Joseph Brennan (irlandzki polityk)



</doc>
<doc id="5052977" url="https://pl.wikipedia.org/wiki?curid=5052977" title="Filar i podpora prawdy">
Filar i podpora prawdy

Filar i podpora prawdy. Próba teodycei prawosławnej w dwunastu listach () – praca magisterska Pawła Fłorienskiego, która została rozbudowana i wydana w 1914 roku.
Treść.
Jest to szereg rozpraw filozoficznych i teologicznych poświęconych rozmaitym tematom, od problemu sceptycyzmu, przez dogmaty wiary chrześcijańskiej, filozoficzną analizę sprzeczności, aż po zagadnienia przyjaźni i zazdrości. Fłorienski udowadnia, że prawda możliwa jest tylko wtedy, gdy istnieje Bóg, a warunkiem przyjęcia prawdy jest miłość, wyrzeczenie się samego siebie i życie we wspólnocie miłości, czyli w Kościele.
Recepcja książki.
O książce wiele mówiono w całej kulturalnej Moskwie, a nakład książki pomimo wysokiej ceny szybko się wyczerpał. Gieorgij Fłorowski uważał pracę "Filar i podpora Prawdy" za „najbardziej znaczący fakt rosyjskiego ruchu religijnego ostatnich czasów”.

</doc>
<doc id="5052979" url="https://pl.wikipedia.org/wiki?curid=5052979" title="Pawilon „Kapelusz Pana Anatola”">
Pawilon „Kapelusz Pana Anatola”

Pawilon „Kapelusz Pana Anatola” – modernistyczny dom towarowy znajdujący się w Łodzi przy ul. Paderewskiego 6, zaprojektowany przez Aleksandra Zwierkę wzniesiony w latach 1962–1964.
Historia.
Pawilon zaprojektował Aleksander Zwierko w 1959 roku jako pawilon handlowo-usługowy. Jego realizacji towarzyszyła budowa zespołu 4 dziesięciopiętrowych bloków na osiedlu Kurak. Łódzki Wojewódzki Konserwator Zabytków wiosną 2020 r. wszczął procedurę wpisu budynku do rejestru zabytków. Jako uzasadnienie wszczęcia procedury podano: „Całość stanowi cenny w skali ponadlokalnej przykład powojennej architektury modernistycznej o zachowanej pierwotnej funkcji”. W 2022 r. ukończono remont obiektu. 4 stycznia 2022 r. uruchomiono w nim przychodnię miejską.
Pawilon nazywany jest „Kapelusz Pana Anatola” ze względu na kształt odwróconego kapelusza nawiązującego do filmu Jana Rybkowskiego "Kapelusz Pana Anatola".
Architektura.
Pawilon wykonano z żelbetu, ma również ściany z cegły ceramicznej. Jest całkowicie przeszklony, wybudowano go na planie zbliżonym do okręgu, w środku znajduje się niewielki dziedziniec. Całość budynku przykryto dachem, wysuniętym przed fasadę budynku.

</doc>
<doc id="5052982" url="https://pl.wikipedia.org/wiki?curid=5052982" title="John O'Connell">
John O'Connell



</doc>
<doc id="5052986" url="https://pl.wikipedia.org/wiki?curid=5052986" title="Veronica sibthorpioides">
Veronica sibthorpioides

Veronica sibthorpioides – gatunek rośliny należący do rodziny babkowatych ("Plantaginaceae"). Drobny gatunek w obrębie gatunku zbiorowego – przetacznika bluszczykowego "V. hederifolia" "aggr." Występuje w południowo-wschodniej Hiszpanii i północno-zachodniej Afryce – od Maroka na zachodzie do Tunezji na wschodzie. Jest to roślina jednoroczna rosnąca w szczelinach skał i na górskich pastwiskach, w miejscach nawożonych odchodami bydła i chronionych przed zgryzaniem przez kolczaste rośliny.
Liczba chromosomów 2n = 28, 30.
Morfologia.
Roślina zielna o łodydze płożącej lub podnoszącej się, osiągającej długość od kilku do 35 cm, pojedynczej lub rozgałęzionej. Liście skrętoległe, trójkątne do zaokrąglonych, osiągają do 25 mm szerokości i długości, podzielone są na 3–5 klap. Kwiaty wyrastają pojedynczo w pachwinach liści osadzone na owłosionych i bardzo krótkich szypułkach (od 1 do 5 mm długości) – nie dłuższych od kielicha. Kielich z orzęsionymi na brzegu czterema szerokosercowatymi działkami, poza tym nagimi lub rzadko owłosionymi. Korona złożona z czterech drobnych płatków – osiąga 2–4 mm średnicy. Płatki są barwy białawoniebieskiej. Owocami są kulistawe torebki osiągające do 5 mm długości i szerokości, zawierające zazwyczaj cztery nasiona.
Systematyka.
Takson należy do rodzaju przetacznik "Veronica" do podrodzaju "Cochlidiosperma" obejmującego 12 gatunków. W obrębie sekcji jest jednym z pięciu gatunków tworzących podsekcję subsect. "Cochlidiosperma" , które przez znaczną część XX wieku i czasem też jeszcze w XXI wieku klasyfikowane są jako szeroko ujmowany przetacznik bluszczykowy "V. hederifolia" "sensu lato" (w takim ujęciu opisywany gatunek stanowi podgatunek "V. hederifolia" subsp. "sibthorpioides" ).

</doc>
<doc id="5052987" url="https://pl.wikipedia.org/wiki?curid=5052987" title="Hurricane (serbski zespół muzyczny)">
Hurricane (serbski zespół muzyczny)

Hurricane, znany również jako Hurricane Girls – serbski girls band założony w 2017, w skład którego wchodzą: Sanja Vučić, Ivana Nikolić oraz Ksenija Knežević. Niedoszłe reprezentantki Serbii w Konkursie Piosenki Eurowizji w 2020. Reprezentantki kraju w 65. Konkursie Piosenki Eurowizji (2021) z utworem „Loco Loco”.
Kariera.
Zespół założono w listopadzie 2017 roku, a jego pomysłodawcą jest Zoran Milinković. Tworzą zarówno w języku serbskim jak i angielskim.
W 2020 roku zwyciężyły w serbskich eliminacjach do Konkursu Piosenki Eurowizji "Beovizja" z utworem Hasta La Vista. Jednakże ze względu na pandemię COVID-19 konkurs nie odbył się. W październiku tego samego roku serbski nadawca publiczny RTS ogłosił, że zespół Hurricane został wybrany wewnętrznie do reprezentowania kraju w Konkursie Piosenki Eurowizji w 2021 roku.
5 marca 2021 roku premierę miał ich utwór „Loco Loco”, z którym reprezentowały Serbię w Konkursie Piosenki Eurowizji. 20 maja wystąpiły w drugim półfinale, jako dziewiąte w kolejności startowej i z ósmego miejsca awansowały do finału. W finale wystąpiły z ósmym numerem startowym i zajęły 15. miejsce po zdobyciu 102 punktów w tym 82 punktów od telewidzów (9. miejsce) i 20 pkt od jurorów (21. miejsce).

</doc>
<doc id="5052997" url="https://pl.wikipedia.org/wiki?curid=5052997" title="Pomnik Otan Korgaushilar w Nur-Sułtanie">
Pomnik Otan Korgaushilar w Nur-Sułtanie



</doc>
<doc id="5053007" url="https://pl.wikipedia.org/wiki?curid=5053007" title="Dobre Nowiny">
Dobre Nowiny

Dobre Nowiny – bezpłatny miesięcznik katolicki wydawany od 2003 roku w Krakowie przez Dom Wydawniczy Rafael. Jego redaktorem naczelnym jest Małgorzata Pabis. Do 2017 roku ukazywał się z okazji ważnych wydarzeń religijnych, rocznic i jubileuszy.
Czasopismo dostępne jest również w wersji elektronicznej – w formacie pdf na jego stronie internetowej.

</doc>
<doc id="5053008" url="https://pl.wikipedia.org/wiki?curid=5053008" title="Antoni de Burbon">
Antoni de Burbon



</doc>
<doc id="5053010" url="https://pl.wikipedia.org/wiki?curid=5053010" title="Alphonse Henri d'Hautpoul">
Alphonse Henri d'Hautpoul



</doc>
<doc id="5053015" url="https://pl.wikipedia.org/wiki?curid=5053015" title="Runów (przystanek kolejowy)">
Runów (przystanek kolejowy)

Runów – przystanek osobowy kolejki wąskotorowej w Runowie, w gminie Piaseczno, w województwie mazowieckim, w Polsce.
Odcinek linii kolejowej pomiędzy Gołkowem a Grójcem przebiegający przez przystanek oddano do użytku 10 kwietnia 1914, jednak sam przystanek powstał w październiku 1949 roku. Na przystanku nigdy nie było budynku dworcowego. Do 1 lipca 1991 przystanek obsługiwał rozkładowy ruch pasażerski, zaś od 2002 roku jest wykorzystywany w obsłudze ruchu turystycznego.

</doc>
<doc id="5053016" url="https://pl.wikipedia.org/wiki?curid=5053016" title="Julia Bristigerowa">
Julia Bristigerowa



</doc>
<doc id="5053018" url="https://pl.wikipedia.org/wiki?curid=5053018" title="Szymon Żołna">
Szymon Żołna



</doc>
<doc id="5053019" url="https://pl.wikipedia.org/wiki?curid=5053019" title="Montenegrina">
Montenegrina

Montenegrina – rodzaj ślimaków z rzędu trzonkoocznych i rodziny świdrzykowatych. Endemit zachodnich Bałkanów.
Ekologia i występowanie.
Ślimaki te zasiedlają tereny skaliste o wapiennym podłożu, w tym klify, wąwozy oraz lasy i łąki alpejskie o kamienistym podłożu. Bytują w szczelinach skalnych, pomiędzy kamieniami i pod głazami. Niektóre gatunki spotkać można także na kamiennych murach. Zaliczane są do zdrapywaczy. Ich pokarm stanowią drobne organizmy roślinne.
Rodzaj ten jest endemiczny dla Półwyspu Bałkańskiego, ograniczony w swym występowaniu do południowo-adriatycko-jońskiej prowincji biogeograficznej. Znany jest z Czarnogóry, Macedonii Północnej, Albanii i północno-zachodniej Grecji. W Czarnogórze rozprzestrzeniony jest wzdłuż wybrzeża Morza Adratyckiego, na południe od Zatoki Kotorskiej. Na północ sięga do południowych skrajów Gór Dynarskich. Na południe dociera do północnej części gór Pindos. Z kolei wschodnią granicę zasięgu wyznaczają dorzecze Wardaru i Kosowe Pole.
Na obszarze zasięgu dogodne dla tych ślimaków siedliska są pofragmentowane, co w połączeniu z ich niską siłą dyspersyjną sprzyja powstawaniu izolowanych populacji i ich nieadaptacyjnej radiacji ewolucyjnej, stąd duża różnorodność taksonomiczna tego rodzaju.
Taksonomia.
Takson ten wprowadzony został w 1877 roku przez Oskara Boettgera jako podrodzaj "Clausilia (Montenegrina)". Jako gatunek typowy wyznaczył on "Clausilia cattaroensis", zaś nadana przezeń nazwa rodzajowa pochodzi od Czarnogóry, miejsca gdzie ów gatunek występuje. Do rangi osobnego rodzaju wyniósł go w 1961 roku Rolf Brandt. W 1972 roku Hartmut Nordsieck wprowadził podział "Montenegrina" na podrodzaje, który jednak nie został zaakceptowany przez późniejszych autorów. W 2009 roku Nordsieck dokonał rewizji taksonomicznej rodzaju dzieląc go na osiem grup gatunków. W 2016 roku kolejnej rewizji rodzaju dokonali Zoltán Fehér i Miklós Szekeres wyróżniając liczne nowe gatunki i podgatunki.
Molekularna analiza filogenetyczna rodziny przeprowadzona w 2013 roku przez Dennisa R. Uita de Weerd‬a i Ediego Gittenbergera wskazuje że rodzaj "Montenegrina" należy do plemienia Alopiini, w obrębie którego najbliżej spokrewniony jest z rodzajami "Alopia" i "Herilla". Wcześniej rodzaj ten bywał wraz z "Protoherilla" wyłączany do odrębnego plemienia Montenegrinini.
Do rodzaju tego zalicza się 67 opisanych gatunków:

</doc>
<doc id="5053022" url="https://pl.wikipedia.org/wiki?curid=5053022" title="Turystyka w Andorze">
Turystyka w Andorze

Turystyka w Andorze jest jednym z głównych źródeł dochodu tego państwa.
Andora to państwo śródlądowe, położone w Pirenejach, jest to kraj górzysty poprzecinany wąskimi dolinami. Średnia wysokość państwa to 1996 m, najwyższym szczytem jest Pic de Coma Pedrosa. Od 1975 roku księstwo jest członkiem Światowej Organizacji Turystyki. Przez terytorium Andory nie przebiega żadna linia kolejowa, nie znajduje się tam też ani jedno lotnisko. Długość sieci dróg w 2019 roku wyniosła 320 km. Linie autobusowe łączą wszystkie miasta oraz kurorty górskie.
W 2018 roku Andorę odwiedziło 8,33 miliona turystów, głównie z Hiszpanii i Francji. Według danych z 2019 roku, księstwo zajmowało 52. miejsce pod względem liczby turystów oraz pierwsze pod względem liczby turystów na 1 mieszkańca. W 2019 roku na terytorium państwa znajdowało się niespełna 3 000 obiektów noclegowych, w tym 173 hotele.
W Księstwie ma swoją siedzibę kilkanaście muzeów. W 2018 roku odwiedziło je łącznie 194 456 osób. Najczęściej odwiedzane były Casa de la Vall, Museu del Tabac i Museu Carmen Thyssen. W państwie znajduje się ponad 40 romańskich kościołów, spośród których jednym z ważniejszych jest sanktuarium w Meritxell, położone na Szlaku Maryjnym, łączącym obiekty sakralne w Hiszpanii, Andorze i Francji. Sanktuarium jest poświęcone Matce Boskiej z Meritxell, patronce kraju, na cześć której 8 września obchodzone jest święto państwowe, będące dniem wolnym od pracy. W stolicy kraju można wyróżnić zabytkową dzielnicę Barri Antic.
W Escaldes-Engordany znajduje się Caldea, największe spa i termy w południowej Europie. W pirenejskim państwie znajduje się jeden obiekt z listy światowego dziedzictwa UNESCO – dolina Madriu-Perafita-Claror. Andora jest także celem turystyki narciarskiej – znajdują się tam trzy ośrodki narciarskie: Grandvalira, Vallnord i Naturlandia. Łączna długość tras wynosi 318 km. Ponadto w księstwie wyznaczono dwa obszary chronionego krajobrazu: dolina Sorteny oraz Comapedrosa, 21 szlaków rowerowych i ponad 200 górskich.
Andora jest też odwiedzana ze względu na niskie podatki i obecność sklepów bezcłowych, głównie z alkoholem, perfumami i elektroniką. Wraz z emisją znaczków pocztowych, turystyka stanowi ok. 80–90% dochodów państwa.

</doc>
<doc id="5053023" url="https://pl.wikipedia.org/wiki?curid=5053023" title="Wąwóz Sićevo">
Wąwóz Sićevo

Wąwóz Sićevo (serb.: "Sićevačka klisura"; cyr.: Сићевачка клисура) – wąwóz rzeczny w Serbii. 
Charakterystyka.
Wąwóz o długości około 17 km i głębokości od 350 do 400 m jest oddalony o około 20 km od miejscowości Nisz. Znajduje się między miastami Bela Palanka i Niška Banja. Wąwozem płynie rzeka Niszawa. W okolicy panują świetne warunki do uprawy winorośli. W 2008 roku w znajdującej się w pobliżu wąwozu jaskini "Mala Balanica" wykopano żuchwę gatunku "Homo erectus", wedle spektroskopii EPR mającą od 397 000 do 525 000 lat.
Przyroda.
Do wąwozu często przybywają miłośnicy polowań, kajakarstwa, wędkarstwa i turystyki górskiej. Stoki wąwozu porastają lasy i zarośla z takimi rodzajami drzew, jak: grab, lilak, jesion i dąb. Faunę reprezentuje między innymi puchacz zwyczajny. Od 1977 roku w części wąwozu znajduje się obszar chroniony.

</doc>
<doc id="5053027" url="https://pl.wikipedia.org/wiki?curid=5053027" title="Veronica stewartii">
Veronica stewartii

Veronica stewartii – gatunek rośliny należący do rodziny babkowatych ("Plantaginaceae"). Drobny gatunek w obrębie gatunku zbiorowego – przetacznika bluszczykowego "V. hederifolia" "aggr." Występuje w zachodnich Himalajach, Afganistanie i Pakistanie. Jest to roślina jednoroczna, uznawana za chwast. Liczba chromosomów 2n = 18.
Morfologia.
Roślina zielna o łodydze płożącej, osiągającej długość do 20 cm, zwykle rozgałęzionej, silnie owłosionej. Liście skrętoległe, jajowate do zaokrąglonych, podzielone są na 3–5 klap, nagie lub słabo owłosione, z ogonkami do 1,5 cm. Kwiaty wyrastają pojedynczo w pachwinach liści osadzone na owłosionych i bardzo krótkich szypułkach (do 4 mm długości) – krótszych od ogonków liściowych wspierających liści. Kielich z czterema działkami, zaokrąglonymi lub lekko zbiegającymi u nasady, orzęsionymi na brzegu. Korona drobna, z płatkami krótszymi od działek, białawymi. Owocami są torebki osiągające do 2,5 mm długości, zawierające zazwyczaj cztery nasiona.
Systematyka.
Takson należy do rodzaju przetacznik "Veronica" do podrodzaju "Cochlidiosperma" obejmującego 12 gatunków. W obrębie sekcji jest jednym z pięciu gatunków tworzących podsekcję subsect. "Cochlidiosperma" , które przez znaczną część XX wieku i czasem też jeszcze w XXI wieku klasyfikowane są jako szeroko ujmowany przetacznik bluszczykowy "V. hederifolia" "sensu lato" (w takim ujęciu opisywany gatunek stanowi podgatunek "V. hederifolia" subsp."stewartii" ).

</doc>
<doc id="5053030" url="https://pl.wikipedia.org/wiki?curid=5053030" title="Dogs (grupa muzyczna)">
Dogs (grupa muzyczna)



</doc>
<doc id="5053038" url="https://pl.wikipedia.org/wiki?curid=5053038" title="Panchlora nivea">
Panchlora nivea



</doc>
<doc id="5053042" url="https://pl.wikipedia.org/wiki?curid=5053042" title="Ittihad Kalba">
Ittihad Kalba

Al Ittihad Kalba Club – emiracki klub piłkarski z siedzibą w mieście Kalba. W sezonie 2020/2021 gra w UAE League.
Opis.
Klub został założony w 1972. Trzykrotnie zdobywał mistrzostwo kraju. Zespół gra na Ittihad Kalba Club Stadium, który może pomieścić 6000 widzów. Od 12 października trenerem jest Jorge da Silva.

</doc>
<doc id="5053048" url="https://pl.wikipedia.org/wiki?curid=5053048" title="Al Ittihad Kalba Club">
Al Ittihad Kalba Club



</doc>
<doc id="5053049" url="https://pl.wikipedia.org/wiki?curid=5053049" title="Al Ittihad Kalba SC">
Al Ittihad Kalba SC



</doc>
<doc id="5053052" url="https://pl.wikipedia.org/wiki?curid=5053052" title="You're Gonna Make Me Lonesome When You Go">
You're Gonna Make Me Lonesome When You Go



</doc>
<doc id="5053059" url="https://pl.wikipedia.org/wiki?curid=5053059" title="Coronation (zatoka)">
Coronation (zatoka)

Coronation (ang. "Coronation Gulf") – zatoka Oceanu Arktycznego, oddzielająca wyspę Wiktorii od kontynentalnej części Kanady. Zatoka jest połączona cieśninami z morzem Beauforta.

</doc>
<doc id="5053060" url="https://pl.wikipedia.org/wiki?curid=5053060" title="Kościół Niepokalanego Serca Najświętszej Maryi Panny w Piskorzynie">
Kościół Niepokalanego Serca Najświętszej Maryi Panny w Piskorzynie

Kościół Niepokalanego Serca Najświętszej Marii Panny w Piskorzynie – rzymskokatolicki kościół parafialny zlokalizowany w Piskorzynie (powiat wołowski, województwo dolnośląskie). Funkcjonuje przy nim Parafia Niepokalanego Serca Najświętszej Maryi Panny.
Historia.
Od średniowiecza wieś przynależała do parafii Wińsko. W połowie XVI wieku (być może około 1520) wzniesiono we wsi kościół protestancki, który stał się parafialnym w 1745 lub 1748 roku. W latach 1870-1871 zbudowano nowy kościół dla protestantów, który w dużej części spłonął w 1916 roku. Odbudowano go tymczasowo i 10 listopada 1916 konsekrowano, jednak już w 1918 postanowiono zbudować nową świątynię. Jej projektantem była spółka "Klein und Wolf" z Wrocławia. Z poprzedniego kościoła zachowano wieżę (nie uległa spaleniu) i jej aneksy oraz w część murów obwodowych. Budowa zakończyła się w roku 1920. Po II wojnie światowej obiekt został kościołem katolickim (ostatnim pastorem ewangelickim do 1945 był Georg Schubert). Parafię erygowano tu w 1972 roku (od 1964 roku prowadzone są księgi metrykalne).
Architektura.
Murowana, klinkierowa, dwukondygnacyjna świątynia stojąca w środku wsi jest (z wyjątkiem wieży) przykładem wczesnego modernizmu z nawiązaniami do stylów historycznych. Detal wykonany jest w tynku. Prezbiterium zwrócone jest na zachód. Nawę pokrywa dach mansardowy. Do prezbiterium przylega czterokondygnacyjna wieża starego kościoła zbudowana na planie kwadratu, kryta dachem namiotowym, z dwoma aneksami, pokrytymi dachami dwupołaciowymi. Część wejściową (wschodnią) zdobi monumentalny, arkadowy, trójboczny przedsionek z trójkątnym naczółkiem. Elewacje nawy są sześcioosiowe, dzielone lizenami (tynk). W kondygnacji dolnej znajdują się biforia, a w górnej duże okna pozamykane łukami pełnymi. Okna mają witraże z barwionego szkła z ornamentalną bordiurą. Inskrypcje witrażowe upamiętniają osoby poległe w I wojnie światowej.
Wnętrze.
W zachodniej części czworobocznego korpusu świątyni zlokalizowano stosunkowo wąskie prezbiterium ze sklepieniem kolebkowym. Prezbiterium flankują ośmioboczna zakrystia i pomieszczenie gospodarcze. Wzdłuż ścian nawy znajdują się empory, w tym empora organowa od wschodu. Nawa w części środkowej przykryta jest pozornym sklepieniem zwierciadlanym. We wschodniej części korpusu nawowego znajduje się wąska eliptyczna kruchta flankowana dwiema klatkami schodowymi z trójbiegowymi schodami.
W kościele znajduje się kilka płyt nagrobnych z figurami stojącymi pochodzących z XVI wieku.

</doc>
<doc id="5053065" url="https://pl.wikipedia.org/wiki?curid=5053065" title="Kościół Niepokalanego Serca Najświętszej Marii Panny w Piskorzynie">
Kościół Niepokalanego Serca Najświętszej Marii Panny w Piskorzynie



</doc>
<doc id="5053068" url="https://pl.wikipedia.org/wiki?curid=5053068" title="Erica Johansson">
Erica Johansson

Erica Johansson (ur. 5 lutego 1974 w Mölndal) – szwedzka lekkoatletka, specjalizująca się w skoku w dal oraz biegach sprinterskich. Uczestniczka letnich igrzysk olimpijskich (Sydney 2000).

</doc>
<doc id="5053093" url="https://pl.wikipedia.org/wiki?curid=5053093" title="Crooked Island">
Crooked Island

 
Crooked Island – wyspa w archipelagu Wysp Bahama.
Ludność wyspy zajmuje się rybołówstwem oraz uprawą aloesu.
Na wyspie rozwinęła się turystyka.

</doc>
<doc id="5053096" url="https://pl.wikipedia.org/wiki?curid=5053096" title="Szczaki Złotokłos">
Szczaki Złotokłos

Szczaki Złotokłos – przystanek osobowy kolejki wąskotorowej w Złotokłosie, w gminie Piaseczno, w województwie mazowieckim, w Polsce.
Przystanek kolejowy oddano do użytku 10 kwietnia 1914 pod nazwą "Szczaki", wraz z odcinkiem linii wąskotorowej pomiędzy Gołkowem a Grójcem. Budynek dworcowy został wybudowany w 1913 roku po północnej stronie torów kolejowych według projektu Konstantego Jakimowicza. W latach trzydziestych XX wieku, po utworzeniu osady Złotokłos w ramach parcelacji dóbr Szczaki, zmieniono nazwę przystanku na "Szczaki Złotokłos". 
Do 1 lipca 1991 przystanek obsługiwał rozkładowy ruch pasażerski, zaś od 2002 roku jest wykorzystywany w obsłudze ruchu turystycznego. Po zamknięciu ruchu rozkładowego budynek dworca został przeznaczony na cele mieszkaniowe, zaś w 2013 roku został rozebrany. Na przystanku znajduje się czynna dwutorowa mijanka.

</doc>
<doc id="5053106" url="https://pl.wikipedia.org/wiki?curid=5053106" title="YouTuber">
YouTuber



</doc>
<doc id="5053110" url="https://pl.wikipedia.org/wiki?curid=5053110" title="Charlottengrube">
Charlottengrube

Charlottengrube (także Charlottegrube) – niemiecki nazistowski podobóz Auschwitz-Birkenau, zlokalizowany w Rydułtowach.
Obóz znajdował się przy kopalni węgla kamiennego Charlotte, która należała do koncernu Hermann Göring Werke. Więźniowie zostali umieszczeni w kilku małych obozach, które stanowiły jeden duży kompleks. Osadzonymi byli w zdecydowanej większości Żydzi, pochodzący z Węgier, Czech i Słowacji. Wszyscy oni mieszkali w murowanych barakach, wyposażonych w trzypiętrowe prycze. Skazani odbywali prace górnicze i zostali podzieleni na dwie grupy: pierwszą pracującą w szybach Leon I i Leon II oraz drugą działającą na powierzchni, przy sortowaniu i transporcie węgla. Część z drugiego zespołu zatrudniono też w kopalnianych warsztatach, a także przy budowie elektrowni Charlotte. Do pilnowania wszystkich więźniów zatrudniono 54 esesmanów pilnujących obozu, a także żołnierzy Wehrmachtu i Sturmabteilung, nadzorującą prace w kopalni.
W styczniu 1945 r. podjęto decyzję o pieszej ewakuacji więźniów do obozu Gross-Rosen. Po dwóch dniach marszu okazało się jednak, że drogi odwrotu zostały odcięte przez jednostki Armii Czerwonej, dlatego skierowano ich z powrotem do Rydułtów, po czym do Wodzisławia Śląskiego, skąd przewieziono koleją do obozu Mauthausen.

</doc>
<doc id="5053116" url="https://pl.wikipedia.org/wiki?curid=5053116" title="Brandys (herb szlachecki)">
Brandys (herb szlachecki)

Brandys – polski herb szlachecki.
Opis herbu.
Opis historyczny.
Kasper Niesiecki blazonuje herb następująco:
Według Juliusza Ostrowskiego:
Opis współczesny.
Opis skonstruowany współcześnie brzmi następująco:
"Na tarczy o polu czerwonym korona, z której wychodzi po ramię zbrojna ręka, skierowana do góry ku hełmowi, choć w łokciu trochę przekrzywiona, miecz trzyma w dłoni, na dół końcem obrócony."
"W klejnocie taka sama ręka."
"Labry herbowe czerwone, podbite srebrem."
Geneza.
Herb Brandys figuruje w Polsce od XV wieku, pieczętowała się nim pruska rodzina Brandysów. Znane jest nam imię Jana Giszgra Brandysa z 1458 roku. A także Henryka Brandysa.
Herbowni.
Brandys

</doc>
<doc id="5053119" url="https://pl.wikipedia.org/wiki?curid=5053119" title="Czamo">
Czamo

Czamo – jezioro w południowej Etiopii, w Rowie Abisyńskim.

</doc>
<doc id="5053123" url="https://pl.wikipedia.org/wiki?curid=5053123" title="Anna Augustyn (mistyczka)">
Anna Augustyn (mistyczka)

Anna Augustyn, z domu Bochenek (ur. 22 maja 1915 w Ołpinach, zm. 10 kwietnia 1980 tamże) – polska mistyczka katolicka. Autorka "Listów Matki".
Krótki życiorys.
Anna Bochenek pochodziła z wielodzietnej rodziny rolniczej. Ukończyła siedem klas przyklasztornej szkoły podstawowej w Ołpinach, prowadzonej przez zgromadzenie sióstr dominikanek, założone przez Kolumbę Białecką. W osiemnastym roku życia Anna wyszła za mąż za Jana Augustyna (1906–1976). Miała z nim dziewięcioro dzieci. W czasie drugiej wojny światowej przebywała kilka tygodni w więzieniu gestapo w Jaśle jako zakładniczka, gdyż jej mąż uciekł w czasie próby aresztowania go przez Niemców. Przyczyną był donos folksdojcza Bronisława Stafina na złamanie przez Jana zakazu handlu.
Gdy w latach pięćdziesiątych i sześćdziesiątych XX wieku dorastające dzieci rozjeżdżały się po Polsce, Anna pisała regularnie listy, których celem było utrzymanie z nimi żywej więzi. Zachowało się nieco ponad pięćdziesiąt listów pisanych głównie do Stanisławy, zamężnej córki, i do Józefy, zakonnicy. Listy pochodzą z lat 1965–1979. Swoje refleksje, pouczenia i uwagi o charakterze duchowym Anna wyraża precyzyjnym językiem; jak sama pisze – uważnie „dobierając słowa”. Przewodnikiem duchowym autorki listów był ks. Jan Ślęzak (1913-1972), proboszcz parafii Ołpiny, wybitny kapłan, który naznaczył głęboko jej życie duchowe. Listy zostały odnalezione w 2015 roku i opublikowane w roku 2017, wraz z komentarzami m.in. kilku teologów: Leon Nieścior OMI, "O pocieszeniu Matki"; Lucyna Słup, "Duchowy portret Matki"; ks. Stanisław Urbański, "Elementy mistyczne w duchowości Anny Augustyn"; Hieronim Fokciński SJ, "Powołanie do świętości w życiu świeckim"; Robert Janusz SJ, "W duchowej szkole Matki"; Władysław Kubik SJ, "Święta Matka"; Józef Augustyn SJ, "Życie duchowe w listach" Anny; bp Henryk Ciereszko, "Elementy rozeznania duchowego w Listach Matki Anny Augustyn""."
Zawartość "Listów Matki".
Z listów wyłania się obraz kobiety – matki „do głębi zjednoczonej z Bogiem oraz rzetelna i pełna miłości służebna relacja do jej męża i dzieci oraz innych ludzi, zwłaszcza ubogich” (Władysław Kubik SJ). „Nie ulega wątpliwości, że to mistyczne doświadczenie ukształtowało w Annie świętość otwartą na potrzeby bliźnich” (ks. Stanisław Urbański). „Głębokie życie duchowe, sięgające mistycznych wymiarów, które prowadziła Anna Augustyn, znaczyło jej troskę o dzieci, o to, by podobnie szły tą samą drogą, co ona; jej osobiste świadectwo życia wiarą, miłością do Boga i ludzi; (...) jej autentyczna pobożność, otwierająca na dary i łaski Boże – całe to osobiste doświadczenie duchowe nie mogło nie ujawnić się” w jej osobistych listach pisanych do dzieci (bp Henryk Ciereszko). „"Listy Matki" można porównać do ścisłej matematycznej algebry opisującej fundamentalne prawa życia, gdzie minimum formy i prostota symboli obfitują bogactwem relacji wznoszących się od prozy codziennych zdarzeń w wiejskiej rodzinie na wyżyny macierzyńskiej ofiarności, by odnaleźć w końcu upragniony pokój w Bogu” (Robert Janusz SJ). Czytelnik „oddając się lekturze listów odczuwa płynące z nich przesłanie nadziei i pociechy” (Leon Nieścior OMI).

</doc>
<doc id="5053130" url="https://pl.wikipedia.org/wiki?curid=5053130" title="C-1 Ariete">
C-1 Ariete



</doc>
<doc id="5053141" url="https://pl.wikipedia.org/wiki?curid=5053141" title="Marc Beaumont (biskup)">
Marc Beaumont (biskup)

Marc Beaumont (ur. 14 września 1961 w Cambrai) – francuski duchowny katolicki, biskup Moulins od 2021.
Życiorys.
Święcenia kapłańskie otrzymał 13 maja 1990 i został inkardynowany do archidiecezji Cambrai. Pracował głównie jako duszpasterz parafialny, był także wikariuszem biskupim ds. duszpasterstwa mediów oraz delegatem biskupim ds. mediów.
29 marca 2021 papież Franciszek mianował go ordynariuszem diecezji Moulins. Sakry udzielił mu 16 maja 2021 arcybiskup François Kalist.

</doc>
<doc id="5053144" url="https://pl.wikipedia.org/wiki?curid=5053144" title="Kráľomoc">
Kráľomoc



</doc>
<doc id="5053146" url="https://pl.wikipedia.org/wiki?curid=5053146" title="Chasoň">
Chasoň



</doc>
<doc id="5053152" url="https://pl.wikipedia.org/wiki?curid=5053152" title="Obituary (album)">
Obituary (album)

Obituary – dziesiąty album studyjny amerykańskiego zespołu deathmetalowego Obituary wydany 17 marca 2017 roku przez Relapse Records. To pierwszy album zespołu wydany po śmierci byłego basisty zespołu Franka Watkinsa, który zmarł w 2015 roku w wieku 47 lat na raka. Album trafił na 184 miejsce na liście Billboard 200 w Stanach Zjednoczonych.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="5053158" url="https://pl.wikipedia.org/wiki?curid=5053158" title="Kitty O'Brien Joyner">
Kitty O'Brien Joyner



</doc>
<doc id="5053161" url="https://pl.wikipedia.org/wiki?curid=5053161" title="Lekcja historii (album)">
Lekcja historii (album)



</doc>
<doc id="5053169" url="https://pl.wikipedia.org/wiki?curid=5053169" title="Centrum Handlowe &quot;Saspol&quot;">
Centrum Handlowe &quot;Saspol&quot;



</doc>
<doc id="5053173" url="https://pl.wikipedia.org/wiki?curid=5053173" title="RWT">
RWT



</doc>
<doc id="5053176" url="https://pl.wikipedia.org/wiki?curid=5053176" title="Wojciech Alojzy Zieliński">
Wojciech Alojzy Zieliński

Wojciech Alojzy Zieliński herbu Ciołek (zm. przed 20 stycznia 1693) – podstarości i sędzia grodzki bełski w latach 1686–1689, podstarości horodelski w latach 1677–1686, wojski buski od 1668 roku.
Podpisał "pacta conventa" Michała Korybuta Wiśniowieckiego w 1669 roku.

</doc>
<doc id="5053178" url="https://pl.wikipedia.org/wiki?curid=5053178" title="Vaillante">
Vaillante

Vaillante – fikcyjne francuskie przedsiębiorstwo motoryzacyjne i zespół wyścigowy z serii komiksów o Michelu Vaillancie.
Historia.
Przedsiębiorstwo zostało założone przez Henriego Vaillanta. W wyścigach samochodowych zespół Vaillante zadebiutował podczas 24h Le Mans 1939, w którym Vaillant startował z Margaret Randson; załoga nie ukończyła jednak wyścigu. Henri Vaillant był również pierwszym dyrektorem przedsiębiorstwa Vaillante, po czym zastąpił go jego syn Jean-Pierre.
Vaillante wystawiało samochody w takich seriach jak 24h Le Mans, rajdowe mistrzostwa świata, Formuła 1 czy Indianapolis 500. Podstawowym kierowcą Vaillante był Michel Vaillant, który zadebiutował w barwach zespołu w 1957 roku i od tamtego czasu sześciokrotnie wygrał 24h Le Mans, dwukrotnie zwyciężył w Indianapolis 500, czterokrotnie zdobył mistrzostwo Formuły 1, a raz został rajdowym mistrzem świata. W barwach Vaillante ścigali się ponadto tacy zawodnicy, jak Jean-Pierre Beltoise, Éric Bernard, Mauro Bianchi, Thierry Boutsen, Jacky Ickx, Vanina Ickx, Didier Pironi czy Julie Wood.
Poza samochodami wyścigowymi Vailltante wytwarzało także samochody osobowe, ciężarowe, motocykle czy łodzie. Produkowane były takie serie modeli, jak Commando, Concorde, Daytona, Horizon, Junior i Marathon.

</doc>
<doc id="5053179" url="https://pl.wikipedia.org/wiki?curid=5053179" title="Formuła 2 – Bahrain 2021">
Formuła 2 – Bahrain 2021

Runda Formuły 2 na torze Bahrain International Circuit – pierwsza runda mistrzostw Formuły 2 w sezonie 2021.
Wyniki.
Kwalifikacje.
Źródło: motorsportstats.com
W pierwszym sprincie kolejność pierwszej dziesiątki została odwrócona.
Pierwszy sprint.
Wyścig.
Źródło: motorsportstats.com
Drugi sprint.
Wyścig.
Źródło: motorsportstats.com
Wyścig główny.
Źródło: motorsportstats.com

</doc>
<doc id="5053180" url="https://pl.wikipedia.org/wiki?curid=5053180" title="Pawilon &quot;Kapelusz Pana Anatola&quot;">
Pawilon &quot;Kapelusz Pana Anatola&quot;



</doc>
<doc id="5053183" url="https://pl.wikipedia.org/wiki?curid=5053183" title="Chrząszcze Argentyny">
Chrząszcze Argentyny

Chrząszcze Argentyny, koleopterofauna Argentyny – ogół taksonów owadów z rzędu chrząszczy ("Colepotera"), których występowanie stwierdzono na terenie Argentyny.
"Archostemata".
"Ommatidae".
W Argentynie stwierdzono:
Chrząszcze wielożerne.
"Aderidae".
W Argentynie stwierdzono:
Nakwiatkowate ("Anthicidae").
W Argentynie stwierdzono m.in:
Kobielatkowate ("Anthribidae").
W Argentynie stwierdzono m.in:
"Archeocrypticidae".
W Argentynie stwierdzono m.in:
Podryjowate ("Attelabidae").
W Argentynie stwierdzono m.in:
"Belidae".
W Argentynie stwierdzono m.in:
"Biphyllidae".
W Argentynie stwierdzono m.in:
Kapturnikowate ("Bostrichidae").
W Argentynie stwierdzono m.in:
"Bothrideridae".
W Argentynie stwierdzono m.in:
"Brachyceridae".
W Argentynie stwierdzono m.in:
"Brentidae".
W Argentynie stwierdzono m.in:
Bogatkowate ("Buprestidae").
W Argentynie stwierdzono m.in:
Otrupkowate ("Byrrhidae").
W Argentynie stwierdzono m.in:
"Callirhipidae".
W Argentynie stwierdzono m.in:
Omomiłkowate ("Cantharidae").
W Argentynie stwierdzono m.in:
"Caridae".
W Argentynie stwierdzono m.in:
"Cavognathidae".
W Argentynie stwierdzono m.in:
Kózkowate ("Cerambycidae").
W Argentynie stwierdzono m.in:
"Cerophytidae".
W Argentynie stwierdzono m.in:
"Cerylonidae".
W Argentynie stwierdzono m.in:
"Chalcodryidae".
W Argentynie stwierdzono m.in:
Stonkowate ("Chrysomelidae").
W Argentynie stwierdzono m.in:
"Ciidae".
W Argentynie stwierdzono m.in:
"Clambidae".
W Argentynie stwierdzono m.in:
Przekraskowate ("Cleridae").
W Argentynie stwierdzono m.in:
Biedronkowate ("Coccinellidae").
W Argentynie stwierdzono m.in:
"Corylophidae".
W Argentynie stwierdzono m.in:
Zatęchlakowate ("Cryptophagidae").
W Argentynie stwierdzono m.in:
"Cupedidae".
W Argentynie stwierdzono m.in:
Ryjkowcowate ("Curculionidae").
W Argentynie stwierdzono m.in:
Popielichowate ("Dascillidae").
W Argentynie stwierdzono m.in:
Skórnikowate ("Dermestidae").
W Argentynie stwierdzono m.in:
"Discolomatidae".
W Argentynie stwierdzono m.in:
"Disteniidae".
W Argentynie stwierdzono m.in:
"Dryophthorinae".
W Argentynie stwierdzono m.in:
Dzierożnicowate ("Dryopidae").
W Argentynie stwierdzono m.in:
Sprężykowate ("Elateridae").
W Argentynie stwierdzono m.in:
Osuszkowate ("Elmidae").
W Argentynie stwierdzono m.in:
Wygłodkowate ("Endomychidae").
W Argentynie stwierdzono m.in:
Zadrzewkowate ("Erotylidae").
W Argentynie stwierdzono m.in:
"Eucinetidae".
W Argentynie stwierdzono m.in:
Goleńczykowate ("Eucnemidae").
W Argentynie stwierdzono m.in:
Gnojarzowate ("Geotrupidae").
W Argentynie stwierdzono m.in:
"Glaresidae".
W Argentynie stwierdzono m.in:
Różnorożkowate ("Heteroceridae").
W Argentynie stwierdzono m.in:
Gnilikowate ("Histeridae").
W Argentynie stwierdzono m.in:
"Hobartiidae".
W Argentynie stwierdzono m.in:
"Hybosoridae".
W Argentynie stwierdzono m.in:
"Hydraenidae".
W Argentynie stwierdzono m.in:
Kałużnicowate ("Hydrophilidae").
W Argentynie stwierdzono m.in:
"Kateretidae".
W Argentynie stwierdzono m.in:
"Laemophloeidae".
W Argentynie stwierdzono m.in:
Świetlikowate ("Lampyridae").
W Argentynie stwierdzono m.in:
Wymiecinkowate ("Latridiidae").
W Argentynie stwierdzono m.in:
Grzybinkowate ("Leiodidae").
W Argentynie stwierdzono m.in:
"Limnichidae".
W Argentynie stwierdzono m.in:
Jelonkowate ("Lucanidae").
W Argentynie stwierdzono m.in:
Karmazynkowate ("Lycidae").
W Argentynie stwierdzono m.in:
Drwionkowate ("Lymexylidae").
W Argentynie stwierdzono m.in:
"Mauroniscidae".
W Argentynie stwierdzono m.in:
"Megalopodidae".
W Argentynie stwierdzono m.in:
Śniadkowate ("Melandryidae").
W Argentynie stwierdzono m.in:
Oleicowate ("Meloidae").
W Argentynie stwierdzono m.in:
"Melyridae".
W Argentynie stwierdzono m.in:
Obumierkowate ("Monotomidae").
W Argentynie stwierdzono m.in:
Schylikowate ("Mordellidae").
W Argentynie stwierdzono m.in:
Ścierowate ("Mycetophagidae").
W Argentynie stwierdzono m.in:
Niryjki ("Mycteridae").
W Argentynie stwierdzono m.in:
Ryjoszowate ("Nemonychidae").
W Argentynie stwierdzono m.in:
Łyszczynkowate ("Nitidulidae").
W Argentynie stwierdzono m.in:
Skałubnikowate ("Nosodendridae").
W Argentynie stwierdzono m.in:
Wygonakowate ("Ochodaeidae").
W Argentynie stwierdzono m.in:
Zalęszczycowate ("Oedemeridae").
W Argentynie stwierdzono m.in:
"Oxypeltidae".
W Argentynie stwierdzono m.in:
"Passalidae".
W Argentynie stwierdzono m.in:
"Passandridae".
W Argentynie stwierdzono m.in:
Pleszakowate ("Phalacridae").
W Argentynie stwierdzono m.in:
"Phengodidae".
W Argentynie stwierdzono m.in:
"Promecheilidae".
W Argentynie stwierdzono m.in:
"Protocucujidae".
W Argentynie stwierdzono m.in:
Piórkoskrzydłe ("Ptiliidae").
W Argentynie stwierdzono m.in:
"Ptilodactylidae".
W Argentynie stwierdzono m.in:
Pustoszowate ("Ptinidae").
W Argentynie stwierdzono m.in:
"Rhipiceridae".
W Argentynie stwierdzono m.in:
Wachlarzykowate ("Ripiphoridae").
W Argentynie stwierdzono m.in:
Trąbiki ("Salpingidae").
W Argentynie stwierdzono m.in:
Poświętnikowate ("Scarabaeidae").
W Argentynie stwierdzono m.in:
"Scirtidae".
W Argentynie stwierdzono m.in:
"Scraptiidae".
W Argentynie stwierdzono m.in:
Omarlicowate ("Silphidae").
W Argentynie stwierdzono m.in:
Spichrzelowate ("Silvanidae").
W Argentynie stwierdzono m.in:
"Sphindidae".
W Argentynie stwierdzono m.in:
Czarnuchowate ("Tenebrionidae").
W Argentynie stwierdzono m.in:
"Throscidae".
W Argentynie stwierdzono m.in:
Modzelatkowate ("Trogidae").
W Argentynie stwierdzono m.in:
"Trogossitidae".
W Argentynie stwierdzono m.in:
"Vesperidae".
W Argentynie stwierdzono m.in:
"Zopheridae".
W Argentynie stwierdzono m.in:

</doc>
<doc id="5053208" url="https://pl.wikipedia.org/wiki?curid=5053208" title="Dypkad">
Dypkad

Dypkad ("Dipcadi" ) – rodzaj roślin z rodziny szparagowatych. Obejmuje 42 gatunki występujące w Afryce oraz na obszarze od południowej Europy do Subkontynentu Indyjskiego. 

</doc>
<doc id="5053219" url="https://pl.wikipedia.org/wiki?curid=5053219" title="Jewgienij Sołowjow">
Jewgienij Sołowjow

Jewgienij Witaljewicz Sołowjow, ros. Евгений Витальевич Соловьёв (ur. 14 lutego 1992 w Nowouralsku) – rosyjski hokeista.
Kariera.
Wychowanek klubu Mietałłurg Magnitogorsk. Występował w zespole rezerwowym oraz drużynie juniorskiej w lidze MHL (został uznany jednym z najwybitniejszych zawodników Stalnych Lisów). W sezonie 2012/2013 został przekazany do ukraińskiego Donbasu Donieck, występującego wtedy w rosyjskich rozgrywkach KHL. W późniejszym czasie do 2016 był zawodnikiem Jużnego Urała Orsk w lidze WHL, będącego zespołem farmerskim dla Mietałłurga Magnitogorsk, a w tym okresie w barwach nadrzędnego zespołu zagrał dwa mecze w KHL. Od maja 2016 reprezentował Mietałłurg Nowokuźnieck w KHL, gdzie w maju 2017 przedłużył kontrakt o dwa lata. Mimo tego, miesiąc później został przetransferowany do Nieftiechimika Niżniekamska, a stamtąd w październiku 2017 do Awtomobilista Jekaterynburg. Sezon 2017/2018 rozpoczął w Gorniaku Uczały w WHL, a w listopadzie 2017 został przekazany przez nadrzędny klub z Jekaterynburga do chińskiego zespołu Tsen Tou Jilin w WHL. Sezon 2018/2019 ponownie rozpoczął w Gorniaku, po czym reprezentował Chimik Woskriesiensk w WHL. Formalnie był zakontraktowany z nadrzędnym klubem tj. Spartakiem Moskwa z KHL, z którym w maju 2019 przedłużył umowę. W czerwcu 2020 został zawodnikiem Rubinu Tiumeń w WHL. W październiku tego roku przeszedł do Jermaka Angarsk w tej samej lidze. Pod koniec stycznia 2021 został zawodnikiem Cracovii w Polskiej Hokej Lidze (zawodnikiem tego klubu został wtedy też inny zawodnik Jermaka, Dmitrij Kostromitin). Sezon 2021/2022 ponownie rozpoczął w Jermaku. Od maja 2021 ponownie był zawodnikiem Jermaka, skąd pod koniec grudnia 2021 przeszedł do Jużnego Urału Orsk. Pod koniec stycznia 2022 ogłoszono jego powtórny angaż w Cracovii. Po sezonie 2021/2022 odszedł z klubu.
W barwach Rosji uczestniczył w turnieju zimowej uniwersjady edycji 2015.

</doc>
<doc id="5053220" url="https://pl.wikipedia.org/wiki?curid=5053220" title="Đurđina Jauković">
Đurđina Jauković

Đurđina Jauković (ur. 24 lutego 1997 w Nikšiciu) – czarnogórska piłkarka ręczna, reprezentantka kraju, grająca na pozycji lewej rozgrywającej w klubie Brest Bretagne.

</doc>
<doc id="5053221" url="https://pl.wikipedia.org/wiki?curid=5053221" title="Granica libijsko-tunezyjska">
Granica libijsko-tunezyjska

Granica libijsko-tunezyjska − granica międzypaństwowa pomiędzy Libią i Tunezją o długości 461 kilometrów. Przebiega od Ras Adżdir na wybrzeżu Morza Śródziemnego, następnie wiedzie na południe i na południowy zachód, szeregiem nieregularnych linii, do trójstyku z Algierią (okolice Burj al Ḩaţţābah).

</doc>
<doc id="5053223" url="https://pl.wikipedia.org/wiki?curid=5053223" title="MojoPac">
MojoPac

MojoPac – nierozwijane już oprogramowanie umożliwiające przechowywanie profilu systemu Windows XP na nośniku USB (pamięci przenośnej bądź telefonie komórkowym z możliwością podłączenia przez USB 2.0). Zostało zaprezentowane przez RingCube Technologies w 2006 roku. Aplikacja tworzy odizolowane od zainstalowanego systemu środowisko, w którym można instalować dowolne programy oraz przechowywać ich konfigurację czy też prywatne pliki, nie przenosząc danych z nośnika ani nie ingerując w zasoby komputera hosta.
Oprogramowanie MojoPac wykorzystuje pliki z instalacji systemu Windows XP istniejącej na danym komputerze. Kompletny profil zajmuje ok. 100 MB przestrzeni dyskowej. Stworzone środowisko można przenosić między urządzeniami i uruchamiać na różnych komputerach pracujących pod kontrolą systemu Windows XP, zachowując te same preferencje i prywatne dane. Użytkownik może w każdej chwili przełączyć środowisko pracy z profilu przenośnego na system działający na komputerze hosta. 
Według informacji słowackiego portalu DSL.sk MojoPac nie jest oprogramowaniem wirtualizacyjnym, lecz opiera się o wykorzystanie sterownika jądra i modyfikację poszczególnych wywołań API. Do funkcjonowania potrzebuje uprawnień administratora.
MojoPac był udostępniany w formie darmowej aplikacji (Freedom) oraz w płatnej wersji Deluxe, oferującej dostęp do dodatkowej pomocy technicznej.

</doc>
<doc id="5053232" url="https://pl.wikipedia.org/wiki?curid=5053232" title="Lew Karsawin">
Lew Karsawin

Lew Płatonowicz Karsawin (, ur. 1882 w Sankt Petersburgu, zm. 1952 w łagrze Abez, Komi ASRR) – rosyjski filozof, brat tancerki Tamary Karsawinej.
Życiorys.
Z wykształcenia był historykiem ze specjalizacją w mediewistyce. W 1922 roku został wygnany z Rosji w ramach operacji bolszewickiej znanej jako „statek filozofów”. W 1926 Siemion Frank rekomendował Karsawina jako wykładowcę patrologii w Akademii Religijno-Filozoficznej (przekształconej w ). Od roku 1928 wykładał na uniwersytecie w Kownie. W 1944 roku został zwolniony z Uniwersytetu Wileńskiego przez NKWD. W 1950 roku został skazany na 10 lat łagru i dwa lata później zmarł na gruźlicę w obozie koncentracyjnym.
Poglądy.
Lew Karsawin kontynuował rozważania o typu panenteistycznego, przedstawiając ten sam typ myślenia, co Siemion Frank. W 1922 roku opublikował w Piotrogradzie książkę "Noctes Petropolitanae", gdzie rozwijał , nawiązując do nurtu założonego przez Władimira Sołowjowa. Nie mamy tu jednak do czynienia z systemem filozoficznym na wzór tych, które pojawiły się w filozofii zachodnioeuropejskiej, czy chociażby w myśli Sołowjowa; jest to raczej zbiór poglądów o chrześcijańskiej interpretacji miłości, życia, o relacjach pomiędzy Bogiem i człowiekiem.
W swojej historiozofii poddawał krytyce zasadę przyczynowo-skutkowego związku zjawisk historycznych.

</doc>
<doc id="5053238" url="https://pl.wikipedia.org/wiki?curid=5053238" title="Dmitrij Kostromitin">
Dmitrij Kostromitin

Dmitrij Jurjewicz Kostromitin, ros. Дмитрий Юрьевич Костромитин (ur. 22 stycznia 1990 w Czelabińsku) – rosyjski hokeista.
Syn Jurija (ur. 1965), także hokeisty.
Kariera.
Wychowanek Traktora Czelabińsk. W drafcie do kanadyjskich rozgrywek juniorskich CHL z 2008 został wybrany przez klub Montreal Juniors. Następnie w sezonie 2008/2009 grał w lidze QMJHL w barwach Montreal Juniors, w edycji 2009/2010 w barwach Rouyn-Noranda Huskies. Po powrocie do Rosji grał w juniorskiej lidze MHL w barwach drużyny z Czelabińska (w sezonie MHL (2010/2011) był kapitanem Biełych Miedwiedów) oraz zespołów z tego miasta w lidze WHL. W czerwcu 2013 został przekazany z Traktora do nowej drużyny w rozgrywkach KHL, tj. do Admirała Władywostok. Rok potem, w połowie 2014 wrócił do Traktora, gdzie przedłużył kontrakt o dwa lata, Od 2015 reprezentował Witiazia Czechow w KHL. We wrześniu 2016 przeszedł do Łady Togliatti w KHL. Po dwóch sezonach tam, w maju 2018 prolongował umową o rok, po czym rozegrał w tym zespole trzeci sezon już w lidze WHL. W lipcu 2019 został zaangażowany przez duński klub Herning Blue Fox. Latem 2020 przeszedł do Jermaka Angarsk w WHL. Pod koniec stycznia 2021 został zawodnikiem Cracovii w Polskiej Hokej Lidze (zawodnikiem tego klubu został wtedy też inny zawodnik Jermaka, Jewgienij Sołowjow). W lipcu 2021 przeszedł do białoruskiego Niomana Grodno, gdzie 1 listopada 2021 ogłoszono jego zwolnienie. Pod koniec listopada 2021 został zawodnikiem słowackiego klubu HC 05 Banská Bystrica. W lipcu 2022 przeszedł do białoruskiego Mietałłurga Żłobin.
W barwach Rosji uczestniczył w turniejach mistrzostw świata juniorów do lat 18 edycji 2008 oraz mistrzostw świata juniorów do lat 20 edycji 2010.

</doc>
<doc id="5053244" url="https://pl.wikipedia.org/wiki?curid=5053244" title="Szyfrowanie od końca do końca">
Szyfrowanie od końca do końca

Szyfrowanie od końca do końca (znane również jako szyfrowanie end to end, E2EE) – system komunikacji, w którym wyłącznie osoby komunikujące się mogą odczytać wiadomości w formie jawnej. W tym systemie, potencjalni podsłuchiwacze – w tym dostawcy Internetu bądź autorzy komunikatora – nie mogą uzyskać dostępu do kluczy szyfrujących potrzebnych do rozszyfrowania konwersacji.
W wielu systemach przesyłania wiadomości, w tym w poczcie elektronicznej i wielu komunikatorach internetowych, wiadomości przechodzą przez pośredników i są przechowywane przez stronę trzecią od której są pobierane przez odbiorcę. W większości komunikatorów, wiadomości szyfrowane są wyłącznie w drodze od nadawcy do serwerów komunikatora oraz od serwerów komunikatora do adresata, a zatem są dostępne dla usługodawcy. Ma to wiele zalet, jak na przykład umożliwianie wyszukiwania tekstu w konwersacjach lub skanowania w poszukiwaniu nielegalnych lub nieodpowiednich treści, ale oznacza także, że wiadomości mogą być odczytane przez usługodawcę. Taki dostęp może być postrzegany jako ryzyko w wielu przypadkach gdzie prywatność i poufność informacji jest bardzo ważna, na przykład w firmach, których reputacja zależy od umiejętności przechowywania danych użytkowników, negocjacji biznesowych oraz komunikacji na tyle ważnych, aby stały się celem hakowania lub inwigilacji oraz w organizacjach przechowujących dane zdrowotne bądź informacje o małoletnich.
Szyfrowanie od końca do końca ma na celu zapobieganie odczytywaniu lub modyfikacji danych przez osoby inne niż przez prawdziwego nadawcę i odbiorcę. Wiadomości są szyfrowane przez nadawcę, ale strona trzecia nie ma możliwości ich odszyfrowania i przechowuje je w postaci zaszyfrowanej. Odbiorcy pobierają zaszyfrowane dane i odszyfrowują je samodzielnie.
Ponieważ żadna osoba trzecia nie może odszyfrować przekazywanych lub przechowywanych danych, firmy stosujące takie szyfrowanie nie są w stanie przekazać władzom treści wiadomości swoich klientów.

</doc>
<doc id="5053248" url="https://pl.wikipedia.org/wiki?curid=5053248" title="Gorniak Uczały">
Gorniak Uczały



</doc>
<doc id="5053249" url="https://pl.wikipedia.org/wiki?curid=5053249" title="Gorniak-UGMK">
Gorniak-UGMK

Gorniak-UGMK (ros. Горняк-УГМК) – rosyjski klub hokeja na lodzie.
Historia.
Klub został założony 2012 jako Gorniak Uczały. Został przyjęty do sezonu 2013/2014 rozgrywek MHL-B. W swojej drugiej edycji tamże (2014/2015) zdobył wicemistrzostwo, a w trzeciej (2015/2016) mistrzostwo. 30 kwietnia 2016 w Uczałach zorganizowano mecz o Superpuchar MHL, w którym zmierzył się mistrz MHL (Łoko Jarosław) i triumfator MHL-B (Gorniak Uczały). Zwyciężyła drużyna Łoko 5:1. Następnie, po przemianowaniu rozgrywek na NMHL Gorniak ponownie został mistrzem rozgrywek w sezonie 2016/2017. Po tymże sezonie drużyna została wycofana z NMHL i przyjęta do seniorskich rozgrywek WHL od edycji 2017/2018. Został zespołem farmerskim dla klubu z rozgrywek KHL, Awtomobilista Jekaterynburg.
Pod koniec marca 2021 poinformowano, że klub zostanie przeniesiony z Uczałów do miejscowości Wierchniaja Pyszma (tym samym siedziba została zmieniona z Baszkortostanu do obwodu swierdłowskiego i w związku z tym zrezygnowano z barw klubu tj. przynależnych Baszkirii zielono-biało–granatowych).

</doc>
<doc id="5053251" url="https://pl.wikipedia.org/wiki?curid=5053251" title="Aleksandrs Fedotovs">
Aleksandrs Fedotovs

Aleksandrs Fedotovs (ur. 29 marca 1971) – łotewski piłkarz grający na pozycji pomocnika, reprezentant kraju.
Życiorys.
Na początku seniorskiej kariery występował w Zwieździe Moskwa, a po rozpadzie ZSRR występował w klubach łotewskich z Dyneburga, Rygi, Lipawy i Kuldygi. Ogółem wystąpił w 190 meczach Virslīgi. Trzykrotnie wystąpił w reprezentacji, debiutując 26 czerwca 1994 roku w przegranym 1:3 meczu z Gruzją.

</doc>
<doc id="5053253" url="https://pl.wikipedia.org/wiki?curid=5053253" title="Galina Bielajewa">
Galina Bielajewa

Galina Wasiljewna Bielajewa (ros. Галина Васильевна Беляева; ur. 12 grudnia 1951 w Jekaterynburgu) – rosyjska i kazachska strzelczyni, olimpijka, złota medalistka mistrzostw świata i igrzysk azjatyckich.
Kariera sportowa.
Specjalizowała się w strzelaniach pistoletowych. Dwukrotna uczestniczka igrzysk olimpijskich (IO 1996, IO 2004), na których wystąpiła w 4 konkurencjach. Najlepsze miejsce osiągnęła w swoim pierwszym olimpijskim starcie – w pistolecie pneumatycznym z 10 m dostała się do wąskiego finału, w którym uplasowała się na 6. miejscu.
Bielajewa 4 razy stała na podium mistrzostw świata. W 1994 roku jako reprezentantka Kazachstanu zdobyła brąz w indywidualnym strzelaniu z pistoletu pneumatycznego, przegrywając wyłącznie z Jasną Šekarić i Margit Stein. Jako członkini kadry rosyjskiej wywalczyła trzy medale w zawodach drużynowych, w tym 2 złote w pistolecie pneumatycznym (1998, 2002) i srebro w pistolecie sportowym z 25 m (2002). W ostatniej z tych konkurencji była indywidualnie 9. zawodniczką turnieju.
Bielajewa jest 6-krotną drużynową medalistką igrzysk azjatyckich w barwach Kazachstanu (1 złoto, 3 srebra i 2 brązowe medale). Jedyne złoto osiągnęła w swoim ostatnim starcie na tej imprezie – zwyciężyła w 2010 roku w pistolecie sportowym z 25 m. 3-krotnie stała na podium zawodów o Puchar Świata, zaś 2-krotnie zdobyła medale w zawodach finałowych Pucharu Świata.
Strzelectwo zaczęła uprawiać w 1986 roku w wieku 35 lat. Jest zamężna, ma 2 dzieci.
Wyniki.
Medale mistrzostw świata.
"Opracowano na podstawie materiałów źródłowych:"
Igrzyska azjatyckie.
"Opracowano na podstawie materiałów źródłowych:"

</doc>
<doc id="5053255" url="https://pl.wikipedia.org/wiki?curid=5053255" title="Papirus 129">
Papirus 129

Papirus 129 (według numeracji Gregory-Aland), oznaczany symbolem formula_1 – grecki rękopis Nowego Testamentu pisany na papirusie, w formie kodeksu. Paleograficznie datowany jest na II wiek. Zawiera fragment 1. Listu do Koryntian. Znaleziony został w Oksyrynchos, w Egipcie.
Opis.
Zachowały się fragmenty kart kodeksu. Fragment ma rozmiary 6,7 na 4,8 cm.
Zachowany tekst zawiera następujące fragmenty 1. Listu do Koryntian 7:32-37; 8,10-9:3; 9,10-16; 9,27-10,6. Nieznane są oryginalne rozmiary kart.
Historia rękopisu.
Znaleziony został w Oksyrynchos. 
Papirus wciągnięty został na listę papirusowych rękopisów Nowego Testamentu prowadzonej przez "Institut für neutestamentliche Textforschung" (INTF). Skatalogowany został pod numerem 129. Nie został uwzględniony w 28 wydaniu greckiego Nowego Testamentu Nestle-Alanda (NA28).
Fragmenty rękopisu były przechowywane w Muzeum Biblii w Waszyngtonie i Stimer Collection w Kalifornii. W październiku 2019 roku Egypt Exploration Society (EES) wydało oświadczenie, w którym zarzucono dla Muzeum Biblii, że weszło w posiadanie rękopisu bez koniecznej autoryzacji. Po oświadczeniu fragmenty zostały przekazane do Sackler Library. 
Rękopis przechowywany jest w Sackler Library (P.Oxy. inv. 106/116(d) + 106/116(c)) w Oksfordzie.

</doc>
<doc id="5053260" url="https://pl.wikipedia.org/wiki?curid=5053260" title="Bachtijar Kożatajew">
Bachtijar Kożatajew

Bachtijar Gabitowicz Kożatajew (, , "Baktijar Gabituły Kożatajew", ur. 28 marca 1992 w Pietropawłowsku) – kazachski kolarz szosowy. Olimpijczyk (2016).
Ze względu na wykrycie u Kożatajewa problemów z sercem w grudniu 2018 jego ówczesna grupa ogłosiła, iż nie przedłuży z nim kontraktu, nie chcąc ryzykować jego zdrowiem, w efekcie czego z końcem 2018 Kożatajew zakończył swoją karierę sportową.
Osiągnięcia.
Opracowano na podstawie:

</doc>
<doc id="5053261" url="https://pl.wikipedia.org/wiki?curid=5053261" title="Bachtijar Kozatajew">
Bachtijar Kozatajew



</doc>
<doc id="5053262" url="https://pl.wikipedia.org/wiki?curid=5053262" title="Bakhtiyar Kozhatayev">
Bakhtiyar Kozhatayev



</doc>
<doc id="5053266" url="https://pl.wikipedia.org/wiki?curid=5053266" title="Kościół bł. Michała Kozala w Janikowie">
Kościół bł. Michała Kozala w Janikowie

Kościół błogosławionego Michała Kozala w Janikowie – jeden z trzech rzymskokatolickich kościołów parafialnych znajdujących się w mieście Janikowo, w województwie kujawsko-pomorskim. 
Świątynia została konsekrowana w dniu 5 maja 2013 roku, natomiast od 2007 roku są w niej sprawowane msze święte. Kościół charakteryzuje się współczesną architekturą i wystrojem wnętrza, który nie jest jeszcze w pełni zrealizowany. W 2018 roku ksiądz arcybiskup Wojciech Polak, prymas Polski, poświęcił wieżę świątyni i chrzcielnicę.

</doc>
<doc id="5053274" url="https://pl.wikipedia.org/wiki?curid=5053274" title="Kaplica św. Józefa w Toruniu">
Kaplica św. Józefa w Toruniu

Kaplica św. Józefa – kaplica oo. redemptorystów, która niegdyś znajdowała się w zachodniej części Torunia, w dzielnicy Bielany, przy ul. św. Józefa, przy klasztorze oo. redemptorystów. Wyburzona po 1958 roku.
Historia.
W 1924 roku oo. redemptoryści podjęli decyzję o przenosinach swojego klasztoru oraz Juwenatu z lewobrzeżnej części Torunia na prawobrzeże. Budowę domu zakonnego oraz kaplicy w nowej lokalizacji rozpoczęto wiosną w 1927 roku, a już 11 września tegoż roku konsekrowano kaplicę. 17 czerwca 1928 roku wprowadzono do niej obraz Matki Bożej Nieustającej Pomocy. W 1931 roku zakończono budowę całego kompleksu klasztornego oraz szkoły (Juwenatu). 
Na początku II wojny światowej okupant zamknął kaplicę, a klasztor zaadaptował na koszary wojskowe. 
W 1950 roku biskup chełmiński Kazimierz Kowalski powołał przy klasztorze parafię św. Józefa, a kaplicę podniósł do rangi kościoła parafialnego. Po 1950 roku świątynia okazała się zbyt mała wobec dynamicznie rozrastającej się tej części miasta. Wówczas władze zakonne podjęły decyzję o budowie tu nowego kościoła parafialnego. Prace te ruszyły w 1958 roku, a budowę zakończono w 1961 roku. Natomiast kaplicę wyburzono w trakcie budowy nowego kościoła.
Architektura.
Kaplica jednonawowa, murowana, otynkowana, była określana jako bezstylowa, mimo iż można było dopatrzeć się nawiązania do modernizmu. 

</doc>
<doc id="5053275" url="https://pl.wikipedia.org/wiki?curid=5053275" title="Babyszki">
Babyszki

Babyszki (; ) – wieś na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś a następnie zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwały tu 43 osoby, 40 były wyznania rzymskokatolickiego, a 3 prawosławnego. Jednocześnie 39 mieszkańców zadeklarowało polską przynależność narodową, a 4 białoruską. Było tu 11 budynków mieszkalnych. W 1931 w 10 domach zamieszkiwało 51 osób.
Wierni należeli do parafii rzymskokatolickiej i prawosławnej w Druji. Miejscowość podlegała pod Sąd Grodzki w Druji i Okręgowy w Wilnie; właściwy urząd pocztowy mieścił się w Druji.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do obwodu mińskiego Białoruskiej SRR.
Od 1991 w składzie niepodległej Białorusi.

</doc>
<doc id="5053280" url="https://pl.wikipedia.org/wiki?curid=5053280" title="Herb gminy Linia">
Herb gminy Linia

Herb gminy Linia – symbol gminy Linia, wyłoniony w konkursie w marcu 1991, w tym samym miesiącu oficjalnie ustanowiony.
Wygląd i symbolika.
Herb kładzie nacisk na kulturę kaszubską i walory turystyczne gminy. Herb przedstawia na tarczy w centralnej części 3 kaszubskie chëcze - symbol wsi lub skansenu. Nad domkami widać kaszubską gwiazdę - jeden z najstarszych znaków z tego regionu. Zamiast iksa umieszczono w jego środku krzyż. Poniżej największej chëczy znajduje się kwiat kaszubski stylizowany na kompas, wskazujący na budynki. Tło tarczy herbowej składa się z trzech kolorów - żółtego (układającego się w krzyż), zielonego i niebieskiego - symbol roślinności, czystego powietrza i jezior. Barwy herbu są zgodne z zasadami kaszubskiej heraldyki.

</doc>
<doc id="5053282" url="https://pl.wikipedia.org/wiki?curid=5053282" title="Jelena Lebiedienko">
Jelena Lebiedienko

Jelena Władimirowna Lebiedienko ros. Елена Владимировна Лебеденко (ur. 16 stycznia 1971 w Moskwie) – rosyjska lekkoatletka, wieloboistka i specjalistka trójskoku, złota medalistka halowych mistrzostw Europy, olimpijka. W początkach kariery piłkarka.
Kariera sportowa.
W latach 1993–1994 występowała w żeńskim klubie piłkarskim „Rossija Chot´kowo”.
Później skoncentrowała się na uprawianiu lekkoatletyki. Zajęła 18. miejsce w siedmioboju na mistrzostwach świata w 1995 w Göteborgu. Zwyciężyła w pięcioboju, wyprzedzając Polkę Urszulę Włodarczyk i swą koleżankę z reprezentacji Rosji Irinę Wostrikową na halowych mistrzostwach Europy w 1996 w Sztokholmie. Zajęła 17 miejsce w siedmioboju na igrzyskach olimpijskich w 1996 w Atlancie. 
Od 1997 zaczęła specjalizować się w trójskoku. Zdobyła w nim brązowy medal na halowych mistrzostwach Europy w 1998 w Walencji, przegrywając jedynie z Ashią Hansen z Wielkiej Brytanii i z Šárką Kašpárkovą z Czech. Zajęła 10. miejsce w tej konkurencji na mistrzostwach Europy w 1998 w Budapeszcie oraz 6. miejsce na halowych mistrzostwach świata w 1999 w Maebashi.
Lebiedienko była halową mistrzynią Rosji w pięcioboju w 1996 i w trójskoku w 1998.
Rekordy życiowe.
Rekordy życiowe Lebiedienko:

</doc>
<doc id="5053285" url="https://pl.wikipedia.org/wiki?curid=5053285" title="Borat Subsequent Moviefilm">
Borat Subsequent Moviefilm



</doc>
<doc id="5053288" url="https://pl.wikipedia.org/wiki?curid=5053288" title="Jan Michał Szymanowski">
Jan Michał Szymanowski

Jan Michał Szymanowski (ur. 1805, zm. 12 lutego 1864 w Warszawie) – polski prawnik, prokurator, urzędnik Królestwa Polskiego.
Życiorys.
Urodził się w rodzinie Michała ochrzczonego frankisty i Ewy z d. Zielińskiej w 1805 w Warszawie. Po ukończeniu nauki w liceum wstąpił do Królewskiego Uniwersytetu Warszawskiego i w 1826 uzyskał stopień magistra prawa. 
W 1829 podjął pracę w jednym z wydziałów Komisji Wojewódzkiej Mazowieckiej. W 1832 został asesorem w Sądzie Policji Poprawczej w Warszawie a w dwa lata później był zastępcą asesora w Sądzie Kryminalnym. Pełnił obowiązki w Trybunale Cywilnym, Sądzie Apelacyjnym oraz w IX Departamencie Senatu.
W 1862 powołany został na czasowego członka III Rady Stanu. Na kilka miesięcy przez śmiercią został profesorem prawa handlowego i procedury sądowej w Szkole Głównej Warszawskiej.
Żonaty był z Felicją z d. Krysińska h. Leliwa z którą miał córkę Teklę i dwóch synów Franciszka i Aleksandra Kacpra.
Zmarł 12 lutego 1864 w Warszawie i pochowany został na cmentarzu Powązkowskim (aleja katakumbowa, grób 173/174).
Publikacje.
Wydane pośmiertnie:

</doc>
<doc id="5053289" url="https://pl.wikipedia.org/wiki?curid=5053289" title="Marija Bakałowa">
Marija Bakałowa

Marija Bakałowa (bułg. Мария Бакалова, ang. Maria Bakalova; ur. 4 czerwca 1996 w Burgasie) – bułgarska aktorka filmowa i telewizyjna. Nominowana do Oscara dla najlepszej aktorki drugoplanowej za rolę Tutar Sagdijew w "Kolejnym filmie o Boracie" (2020).

</doc>
<doc id="5053290" url="https://pl.wikipedia.org/wiki?curid=5053290" title="Marian Antoni Pączek">
Marian Antoni Pączek

Marian Antoni Pączek (ur. 14 września 1884 w Osieku, zm. 3 lutego 1933 w Toruniu) – ksiądz katolicki, filomata, kapelan Wojska Polskiego, pedagog, opiekun sierot, działacz społeczny, proboszcz parafii WNMP w Toruniu. 
Życiorys.
Urodził się 14 wrzenia 1884 w Osieku w powiecie starogardzkim. W latach 1895 - 1901 kształcił się w pelplińskim Collegium Marianum, później w gimnazjum starogardzkim. Po uzyskaniu świadectwa dojrzałości studiował prawo we Wrocławiu i w Berlinie. W 1908 wstąpił do Wyższego Seminarium Duchownego w Pelplinie, gdzie 24 marca 1912 przyjął święcenia prezbiteratu. Do 1920 pracował jako wikary w następujących parafiach: Skarlinie k. Nowego Miasta Lubawskiego, Starych Szkotach na przedmieściu Gdańska, Wąbrzeźnie, Koronowie i Toruniu. W 1921 został skierowany do pracy w Grudziądzu, gdzie uczył lekcji religii w Państwowym Gimnazjum Matematyczno-Przyrodniczym. W 1922 współtworzył Związek Filomatów Pomorskich. W 1931 ponownie trafił do Torunia i został proboszczem parafii WNMP. Włączył się wówczas bardzo aktywnie w nurt polskiego życia społeczno-kulturalnego miasta. Podjął także trud niesienia pomocy materialnej najuboższym parafianom. Zmarł 3 lutego 1933. Pochowany został na cmentarzu parafialnym NMP przy ul. Wybickiego w Toruniu. 
Stowarzyszenia i organizacje.
Stowarzyszenia i organizacje, którymi kierował lub których członkiem był ks. Pączek:

</doc>
<doc id="5053291" url="https://pl.wikipedia.org/wiki?curid=5053291" title="Maria Bakalova">
Maria Bakalova



</doc>
<doc id="5053297" url="https://pl.wikipedia.org/wiki?curid=5053297" title="Aniela Zofia Steinsberg">
Aniela Zofia Steinsberg



</doc>
<doc id="5053301" url="https://pl.wikipedia.org/wiki?curid=5053301" title="Kościół Niepokalanego Poczęcia Najświętszej Maryi Panny w Grębaninie">
Kościół Niepokalanego Poczęcia Najświętszej Maryi Panny w Grębaninie

Kościół Niepokalanego Poczęcia Najświętszej Maryi Panny w Grębaninie – rzymskokatolicki kościół parafialny należący do parafii pod tym samym wezwaniem (dekanat Kępno diecezji kaliskiej).
Świątynia powstała jako kaplica w 1615 roku (obecnie jest to prezbiterium). W 1712 roku została rozbudowana o nawę, dzięki staraniom Antoniego Stoińskiego. W 1850 roku została dobudowana wieża. W 1873 roku została wyremontowana dzięki funduszom Marianny Kręskiej. Ponownie została odremontowana w latach 1960 – 65 i 1973 (wymieniono wówczas podłogi) oraz w 1995 roku.
Budowla jest drewniana, jednonawowa, orientowana, posiada konstrukcję zrębową. Jej prezbiterium jest mniejsze w stosunku do nawy, zamknięte jest trójbocznie, z boku jest umieszczona zakrystia. Wysoka kwadratowa wieża konstrukcji słupowej znajduje się od frontu. Zwieńcza ją dach namiotowy i blaszana wieżyczka z latarnią i krzyżem. Dzwony pochodzą z lat 1687 i 1927 r. Świątynię nakrywa dach dwukalenicowy, pokryty gontem, na dachu jest umieszczona sześciokątna wieżyczka na sygnaturkę. Wnętrze nakryte jest stropem w formie pozornego sklepienia kolebkowego, przechodzącego w nawie po bokach w odcinki płaskie podparte słupami. Chór muzyczny jest podparty czterema profilowanymi słupami, charakteryzuje się parapetem o prostej linii, znajduje się na nim klasycystyczny prospekt organowy. Podłoga została wykonana z desek. Belka tęczowa jest ozdobnie rzeźbiona, umieszczony jest na niej barokowy krucyfiks z 2 połowy XVII wieku. Ołtarz główny w stylu późnorenesansowym pochodzi z 1629 roku i jest ozdobiony późnogotycką rzeźbą z około 1500 roku Matki Bożej z Dzieciątkiem czczoną jako cudowna. Kościół posiada cztery ołtarze boczne: dwa w stylu wczesnobarokowym z połowy XVII wieku i dwa barokowe z połowy XVIII wieku. Ambona w stylu późnorenesansowym powstała w 1 połowie XVII wieku, jest polichromowana, przedstawione są niej postacie ewangelistów i chrzest Chrystusa. Późnogotyckie rzeźby powstały w XVI wieku.

</doc>
<doc id="5053303" url="https://pl.wikipedia.org/wiki?curid=5053303" title="Borki Jajowskie I">
Borki Jajowskie I

Borki Jajowskie I – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie brasławskim, w sielsowiecie Druja.
Dawniej używana nazwa – Borki I.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 15 osób, wszystkie były wyznania staroobrzędowego i zadeklarowały polską przynależność narodową. Były tu 3 budynki mieszkalne. W 1931 w 3 domach zamieszkiwało 21 osób.
Wierni należeli do parafii rzymskokatolickiej i prawosławnej w Druji. Miejscowość podlegała pod Sąd Grodzki w Druji i Okręgowy w Wilnie; właściwy urząd pocztowy mieścił się w Druji.

</doc>
<doc id="5053305" url="https://pl.wikipedia.org/wiki?curid=5053305" title="Szczepienia przeciw COVID-19 w Ukrainie">
Szczepienia przeciw COVID-19 w Ukrainie



</doc>
<doc id="5053306" url="https://pl.wikipedia.org/wiki?curid=5053306" title="Nizy (obwód smoleński)">
Nizy (obwód smoleński)

Nizy () – wieś (ros. деревня, trb. dieriewnia) w zachodniej Rosji, w osiedlu wiejskim Borkowskoje rejonu diemidowskiego w obwodzie smoleńskim.
Geografia.
Miejscowość położona jest nad rzeką Jelsza, 1,5 km od drogi regionalnej 66N-0506 (Prżewalskoje – Jewsiejewka), 9,5 km od centrum administracyjnego osiedla wiejskiego (Żeruny), 45,5 km od centrum administracyjnego rejonu (Diemidow), 92,5 km od stolicy obwodu (Smoleńsk), 60 km od granicy z Białorusią.
W granicach miejscowości znajdują się ulice: Polewaja, Riecznaja.
Demografia.
W 2010 r. miejscowość zamieszkiwało 11 osób.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5053313" url="https://pl.wikipedia.org/wiki?curid=5053313" title="Edward Burlingame Hill">
Edward Burlingame Hill

Edward Burlingame Hill (ur. 9 września 1872 w Cambridge w stanie Massachusetts, zm. 9 lipca 1960 w Francestown w stanie New Hampshire) – amerykański kompozytor.
Życiorys.
Pochodził z rodziny o tradycjach akademickich, jego dziadek był rektorem Uniwersytetu Harvarda, ojciec zaś wykładał na tej uczelni chemię. W latach 1892–1894 studiował na tymże uniwersytecie kompozycję u Johna Knowlesa Paine’a, studia ukończył summa cum laude. W latach 1895–1896 uczył się gry na fortepianie u Arthura Whitinga w Nowym Jorku. W 1898 roku studiował w Paryżu u Charlesa-Marie Widora, był też uczniem Fredericka Fielda Bullarda i Margaret Ruthven Lang w Bostonie. Początkowo uczył gry na fortepianie i teorii muzyki w Bostonie, następnie od 1908 do 1940 roku był wykładowcą Uniwersytetu Harvarda, od 1928 roku był jego profesorem i dyrektorem wydziału muzycznego. W latach 1915–1917 był współredaktorem pisma „The Art of Music”. Pisywał artykuły do „Boston Evening Transcript”. W 1921 roku wygłosił serię wykładów o współczesnej muzyce francuskiej na uniwersytetach w Strasburgu, Lyonie i w amerykańskim konserwatorium w Fontainebleau, w 1924 roku opublikował pracę "Modern French Music".
Był członkiem National Institute of Arts and Letters oraz American Academy of Arts and Letters. Odznaczony został kawalerią Legii Honorowej.
Twórczość.
W swojej twórczości pozostawał pod silnym wpływem współczesnej muzyki francuskiej, co widoczne jest w impresjonistycznym sposobie operowania zespołem orkiestrowym. W symfoniach i utworach kameralnych nawiązywał do nurtu neoklasycystycznego. W kompozycjach Hilla przeznaczonych na fortepian dostrzegalne są wpływy jazzu.

</doc>
<doc id="5053315" url="https://pl.wikipedia.org/wiki?curid=5053315" title="Borki (rejon brasławski)">
Borki (rejon brasławski)

Borki (; ) – chutor na Białorusi, w obwodzie witebskim, w rejonie brasławskim, w sielsowiecie Druja.
Dawniej używana nazwa – Borki Jajowskie II.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 13 osób, 7 było wyznania rzymskokatolickiego a 6 prawosławnego. Jednocześnie wszyscy mieszkańcy zadeklarowali polską przynależność narodową. Był tu 1 budynek mieszkalny. Do roku 1931 zaścianek podzielono na trzy osobne miejscowości. W 1931 w 1 domu zamieszkiwało 5 osób.
Wierni należeli do parafii rzymskokatolickiej i prawosławnej w Druji. Miejscowość podlegała pod Sąd Grodzki w Druji i Okręgowy w Wilnie; właściwy urząd pocztowy mieścił się w Druji.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do obwodu mińskiego Białoruskiej SRR.
Od 1991 w składzie niepodległej Białorusi.

</doc>
<doc id="5053317" url="https://pl.wikipedia.org/wiki?curid=5053317" title="Zespół Historyczno-Pamiętnikarski przy oddziale Warszawskim Stowarzyszenia Bibliotekarzy Polskich">
Zespół Historyczno-Pamiętnikarski przy oddziale Warszawskim Stowarzyszenia Bibliotekarzy Polskich



</doc>
<doc id="5053320" url="https://pl.wikipedia.org/wiki?curid=5053320" title="Borki Jajowskie III">
Borki Jajowskie III

Borki Jajowskie III – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Powszechny Spis Ludności z 1921 roku podał łączne dane dotyczące miejscowości Borki Jajowskie I, II i III. Zamieszkiwało tu 13 osób, 7 było wyznania rzymskokatolickiego a 6 prawosławnego. Jednocześnie wszyscy mieszkańcy zadeklarowali polską przynależność narodową. W 1931 w Borki Jajowskie III w 1 domu zamieszkiwało 9 osób.
Wierni należeli do parafii rzymskokatolickiej i prawosławnej w Druji. Miejscowość podlegała pod Sąd Grodzki w Druji i Okręgowy w Wilnie; właściwy urząd pocztowy mieścił się w Druji.

</doc>
<doc id="5053321" url="https://pl.wikipedia.org/wiki?curid=5053321" title="Lipotidae">
Lipotidae

Lipotidae – rodzina ssaków z infrarzędu waleni (Cetacea) w rzędzie Cetartiodactyla.
Zasięg występowania.
Rodzina obejmuje jeden występujący współcześnie gatunek występujące w Chińskiej Republice Ludowej.
Podział systematyczny.
Do rodziny należy jeden występujący współcześnie rodzaj:
oraz rodzaj wymarły:

</doc>
<doc id="5053332" url="https://pl.wikipedia.org/wiki?curid=5053332" title="Klementyna Anna Świca">
Klementyna Anna Świca

Klementyna Anna Świca (ur. 15 listopada 1914 w Samborze, zm. 1 sierpnia 1993 w Gdańsku) – lekarz pediatra, profesor nauk medycznych, pracownik naukowy Akademii Medycznej w Gdańsku.
Życiorys.
Jej rodzicami byli Tadeusz Amirowicz, nauczyciel i Karolina z domu Rak, gospodyni domowa. W 1933 roku zdała maturę w gimnazjum w Samborze. W tym samym roku rozpoczęła studia na kierunku lekarskim na Uniwersytecie Poznańskim. Na trzecim roku studiów przeniosła się na Wydział Lekarski Uniwersytetu im. Jana Kazimierza we Lwowie. W 1939 roku uzyskała dyplom lekarski. Rok później została zatrudniona na Oddziale Wewnętrznym i Gruźliczym Miejskiego Szpitala św. Jana w Lublinie, gdzie poznała swojego przyszłego męża Stanisława, również lekarza. Pracowała także w Ambulatorium Chorób Dziecięcych i Miejskim Domu Dziecka. W roku 1943 zamieszkała w Krasnymstawie, gdzie podjęła pracę jako lekarz w Ubezpieczalni Społecznej. W trakcie działań wojennych zaangażowała się w pomoc medyczną partyzantom oraz w ratowanie dzieci kobiet przebywających w obozie koncentracyjnym w Majdanku.
W 1947 roku Klementyna Anna Świca zamieszkała w Gdańsku, zaczynając pracę od wolontariatu w Klinice Dziecięcej Akademii Lekarskiej w Gdańsku. Jeszcze w tym samym roku otrzymała etat starszego asystenta. W latach 1948–1950 zatrudniona była dodatkowo w gdańskim Miejskim Ośrodku Zdrowia. W roku 1950 objęła stanowisko adiunkta AL. W kolejnym roku pełniła funkcję konsultanta powiatowego do spraw pediatrii, uzyskała wtedy również specjalizację II stopnia z pediatrii. W 1961 r. obroniła napisaną pod kierunkiem Kazimierza Erecińskiego pracę doktorską pt. „Postać mózgowa choroby Heinego Medina”. Od 1967 roku pełniła funkcję ordynatora oddziału dziecięcego Kliniki Chorób Zakaźnych Akademii Medycznej w Gdańsku. W 1968 r. uzyskała stopień naukowy doktora habilitowanego nauk medycznych na podstawie dysertacji pt. „Aktywność aminotransferazy asparaginianowej i alaninowej w płynie mózgowo-rdzeniowym u dzieci w przebiegu niektórych chorób ośrodkowego układu nerwowego”. Otrzymała wtenczas awans na stanowisko docenta. W roku 1977 nadano jej tytuł profesora nadzwyczajnego. Dodatkowo od 1976 roku była kierownikiem I Kliniki Chorób Dzieci AMG i dyrektorem Instytutu Pediatrii AMG. W 1984 roku przeszła na emeryturę. Zmarła 01.08.1993 r. Pochowana została na Cmentarzu Srebrzysko(rejon IX, taras III wojskowy). Była matką Hanny i Piotra, doktora nauk medycznych.
Badania naukowe K. A. Świcy obejmowały zagadnienia chorób infekcyjnych u dzieci. Zajmowała się problemami gruźlicy, chorobą Heinego Medina i polio. W kręgu jej zainteresowań były między innymi enteropatia enzymatyczne, zaburzenia krzepnięcia w przebiegu posocznicy oraz zaburzeniami metabolicznymi u dzieci w przebiegu biegunek. Pracowała w Komisji Zdrowia Wojewódzkiej Rady Narodowej oraz Komisji Dyscyplinarnej Wojewódzkiego Wydziału Zdrowia.
Upamiętnienie.
W Gdańsku przy ul. Dębinki 1 znajduje się Niepubliczne przedszkole im. Prof. Klementyny Świcowej. Uroczyste nadanie imienia placówce odbyło się 8 czerwca 2000 roku. Pamiątkową tablicę odsłonił syn patronki dr Piotr Świca.

</doc>
<doc id="5053338" url="https://pl.wikipedia.org/wiki?curid=5053338" title="Dom Władysława Łozińskiego w Krakowie">
Dom Władysława Łozińskiego w Krakowie

Dom Władysława Łozińskiego – zabytkowa kamienica znajdująca się w Krakowie w dzielnicy I przy ul. Józefa Piłsudskiego 14, na Nowym Świecie.
Zaprojektowana została w 1888 przez Tadeusza Stryjeńskiego i Władysława Ekielskiego.
W 1967 roku ofiarowana Muzeum Narodowemu przez rodzinę profesora Uniwersytetu Jagiellońskiego Władysława Łozińskiego.
W kamienicy, wchodzącej w skład Muzeum im. Emeryka Hutten-Czapskiego, mieszczą się:

</doc>
<doc id="5053342" url="https://pl.wikipedia.org/wiki?curid=5053342" title="Barbi Marković">
Barbi Marković

Barbi Marković, cyr. Барби Марковић (ur. 1980 w Belgradzie) – serbska pisarka mieszkająca w Wiedniu.
Życiorys.
Studiowała germanistykę w Belgradzie i na Uniwersytecie Wiedeńskim. Po ukończeniu studiów w 2013 roku, pracowała w belgradzkim wydawnictwie Rende. W 2006 roku wydała powieść "Izlaženje" będącą remiksem powieści "Gehen" austriackiego pisarza Thomasa Bernharda. W swojej powieści przeniosła akcję do belgradzkiego klubu. Na język niemiecki jej powieść przełożyła Mascha Dabić. Wydano ją w 2009 roku pod tytułem "Ausgehen." Od 2009 roku mieszka w Wiedniu. W okresie 2011–2012 w ramach stypendium literackiego mieszkała w Grazu. Napisała i wydała wtedy powieść zatytułowaną "Graz Alexanderplatz". W 2016 roku jej powieść "Superheldinnen" została nominowana do austriackiej nagrody literackiej Literaturpreis Alpha. Jako laureatka konkursu otrzymała nagrodę 10000 euro. W 2017 roku za tę samą powieść otrzymała Promotional Prize, w ramach Adelbert-von-Chamisso-Preis, wynoszącą 7 tysięcy euro. W lutym 2017 w wiedeńskim Volkstheater odbyła się premiera wersji scenicznej "Superheldinnen". Książka została przetłumaczona na serbski przez Marię Glišić i wydana w 2018 roku pod tytułem "Superherojke".
W 2018 roku otrzymała 7000 euro w ramach stypendium George Saiko na realizację projektu wymagającego wyjazdu za granicę (podróży).

</doc>
<doc id="5053349" url="https://pl.wikipedia.org/wiki?curid=5053349" title="76 km">
76 km

76 km () – przystanek kolejowy pomiędzy miejscowościami Olgowka i Ozieriszcze, w rejonie poczepskim, w obwodzie briańskim, w Rosji. Położony jest na linii Briańsk - Homel.

</doc>
<doc id="5053353" url="https://pl.wikipedia.org/wiki?curid=5053353" title="Borki Jajowskie IV">
Borki Jajowskie IV

Borki Jajowskie IV – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Powszechny Spis Ludności z 1921 roku podał łączne dane dotyczące miejscowości Borki Jajowskie I, II i III. Zamieszkiwało tu 13 osób, 7 było wyznania rzymskokatolickiego a 6 prawosławnego. Jednocześnie wszyscy mieszkańcy zadeklarowali polską przynależność narodową. W 1931 w Borki Jajowskie IV w 1 domu zamieszkiwało 6 osób.
Wierni należeli do parafii rzymskokatolickiej i prawosławnej w Druji. Miejscowość podlegała pod Sąd Grodzki w Druji i Okręgowy w Wilnie; właściwy urząd pocztowy mieścił się w Druji.

</doc>
<doc id="5053357" url="https://pl.wikipedia.org/wiki?curid=5053357" title="Głęboki Staw">
Głęboki Staw

Stawy w Polsce:

</doc>
<doc id="5053358" url="https://pl.wikipedia.org/wiki?curid=5053358" title="Polski cmentarz wojenny w Shahrisabz">
Polski cmentarz wojenny w Shahrisabz

Polski cmentarz wojenny w Shahrisabz – nekropolia polskich żołnierzy zmarłych w okresie formowania Armii Andersa w okolicach miasta Shahrisabz w ZSRR, obecnie w Uzbekistanie.

</doc>
<doc id="5053360" url="https://pl.wikipedia.org/wiki?curid=5053360" title="Irina Wostrikowa">
Irina Wostrikowa

Irina Anatoljewna Wostrikowa ros. Ирина Анатольевна Вострикова (ur. 30 sierpnia 1970 w Niżniekamsku) – rosyjska lekkoatletka, wieloboistka, dwukrotna medalistka halowych mistrzostw Europy.
Kariera sportowa.
Zajęła 6. miejsce w siedmioboju na uniwersjadzie w 1995 w Fukuoce. Zdobyła brązowy medal w pięcioboju, przegrywając jedynie ze swą koleżanką z Reprezentacji Rosji Jeleną Lebiedienko i Polką Urszulą Włodarczyk na halowych mistrzostwach Europy w 1996 w Sztokholmie. Zwyciężyła w siedmioboju indywidualnie i w drużynie w pucharze Europy w wielobojach w 1997 w Oulu. Zdobyła srebrny medal w siedmioboju na uniwersjadzie w 1997 w Katanii. Zajęła 8. miejsce w tej konkurencji na mistrzostwach świata w 1997 w Atenach.
Zajęła 1. miejsce w drużynie i 3. miejsce indywidualnie w siedmioboju w pucharze Europy w wielobojach w 1999 w Pradze. Na mistrzostwach świata w 1999 w Sewilli zajęła 13. miejsce w tej konkurencji.
Zdobyła srebrny medal w pięcioboju na halowych mistrzostwach Europy w 2000 w Gandawie, za Niemką Karin Ertl, a przed Urszulą Włodarczyk.
Wostrikowa była mistrzynią Rosji w siedmioboju w 1997.
Rekordy życiowe.
Rekordy życiowe Wostrikowej:

</doc>
<doc id="5053363" url="https://pl.wikipedia.org/wiki?curid=5053363" title="Comic Takaoka">
Comic Takaoka

 – japońska księgarnia sprzedająca mangi oraz komiksy, znajdujące się w Jinbōchō, w Tokio. Założona w 1880 roku jako ogólnotematyczna księgarnia pod nazwą . W 1979 roku zmieniła nazwę na obecną po zmianie asortymentu na wyłącznie mangi. Comic Takaoka uznawana jest za jeden z pierwszych wyspecjalizowanych punktów sprzedaży mangi oraz, przed zamknięciem w 2019 roku, jako jeden z nadłużej działających w Japonii.
Historia.
Księgarnię sprzedającą używane książki założyło dwóch braci, Yasutarou Takaoka i Torajiro Takaoka, którzy przeprowadzili się do Tokio z prefektury Gifu; w późniejszych latach rozpoczęli działalność w branży wydawniczej, w której głównie wydawali książki matematyka i naukowca .
Obiekt był zamknięty w trakcie II wojny światowej. W 1948 roku został ponownie otwarty jako spółka akcyjna, a następnie w 1979 roku po rozpoczęciu sprzedaży wyłącznie mangi zmienił nazwę na Comic Takaoka.
Księgarnia stała się jednym z pierwszych specjalistycznych sklepów mangi w Japonii. Comic Takaoka zyskało reputację „jednego z najbardziej rozpoznawalnych sklepów mangi w Tokio” ze względu na różnorodność asortymentu, od prac znanych wydawców po niszowe, skierowane do otaku. Księgarnia była jedną z kilku skupionych na mangach sklepów w Jinbōchō (miasto książek), części Tokio znanej z dużej ilości placówek sprzedających używane książki, gdzie była rozpoznawalna po charakterystycznej żółtej fasadzie. W szczycie popularności, przypadającym na lata 80., sprzedawała dziennie 1 700 tytułów.
W lutym 2019 roku Comic Takaoka ogłosiło, że 31 marca tego roku zakończy działalność. Jako powody zamknięcia podano recesję wydawnictw japońskich, wzrost popularności e-booków oraz rosnące koszty najmu lokalu w Jinbōchō.
Tego samego roku, British Museum dołączyło wirtualne odwzorowanie Comic Takaoka do wystawy „"Manga: The Citi Exhibition"”, poświęconej historii mangi.

</doc>
<doc id="5053367" url="https://pl.wikipedia.org/wiki?curid=5053367" title="Bitwa o Vĩnh Yên">
Bitwa o Vĩnh Yên

Bitwa o Vĩnh Yên (wiet. "Trận Vĩnh Yên") – bitwa między siłami Unii Francuskiej, a Việt Minh trwająca od 13 do 17 stycznia 1951 roku podczas I wojny indochińskiej. Siłami Unii przewodził francuski bohater II wojny światowej Jean de Lattre de Tassigny, który po ciężkich walkach zadał ostatecznie klęskę siłom Việt Minh dowodzonymi przez Võ Nguyên Giápa. Bitwa stanowiła zwrot w wojnie, wcześniej charakteryzującej się ciągiem zwycięstw komunistów.
Historia.
Preludium.
Po II wojnie światowej Việt Minh rozpoczął wojnę partyzancką przeciwko Francuzom, aby usunąć ich z ich kolonii w Indochinach. W 1951 roku Võ Nguyên Giáp dowódca Việt Minh zdecydował wydać się Francuzom regularną bitwę. Francuzi okupowali większość kraju, ale Việt Minh zajmował znaczną część wsi, co umożliwiało szybki i łatwy dostęp do różnych kluczowych punktów. Giáp dysponował pięcioma dywizjami – wszystkie zostały wyposażone przez Chińczyków, każda z nich składała się z ok. 10 000 żołnierzy. Cztery z pięciu dywizji znajdowały się około 240 km na północ od Hanoi, w regionie Việt Bắc, czyli przy granicy chińskiej.
Przy takowym układzie sił Giáp wybrał na cel Vĩnh Yên leżące 48 km na północ od Hanoi. W razie sukcesu zająłby to miasto, być może nawet kończąc wojnę. Chciał uderzyć na wysunięte stanowiska, zorganizować zasadzkę na posiłki, a następnie zająć główny garnizon francuski.
Bitwa.
Pierwsza faza operacji prawie się powiodła. Francuska grupa mobilna wpadła w zasadzkę i ledwo się wyrwała, oba jej bataliony poniosły ciężkie straty. Jednak Francuzi dysponowali siłami powietrznymi, więc przerzucili wsparcie. Giáp poppełnił błąd decydując się na atak ludzkiej fali, która bez większych problemów została rozbita atakiem bombowców nurkujących oraz zrzucanym napalmem i ostrzałem artyleryjskim.
Francuzi także wykazali się niemałą odwagą. Niespełna stu żołnierzy kolonialnych na jednym odcinku pola bitwy odpierało przez cały dzień atak dywizji wietnamskiej.
Do południa 17 stycznia 1951 roku dręczone atakami lotnictwa dywizje wietnamskie wycofały się w góry.

</doc>
<doc id="5053373" url="https://pl.wikipedia.org/wiki?curid=5053373" title="Borkowszczyzna (rejon miorski)">
Borkowszczyzna (rejon miorski)

Borkowszczyzna – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie miorskim, w sielsowiecie Przebrodzie.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego. 
W latach 1921–1945 zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja, a następnie w gminie Przebrodzie.
Według Powszechnego Spisu Ludności z 1921 roku zamieszkiwało tu 5 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 4 domach zamieszkiwały 34 osoby.
Wierni należeli do parafii rzymskokatolickiej w Ikaźni. Miejscowość podlegała pod Sąd Grodzki w Druji i Okręgowy w Wilnie; właściwy urząd pocztowy mieścił się w Przebrodziu.

</doc>
<doc id="5053374" url="https://pl.wikipedia.org/wiki?curid=5053374" title="Shark finning">
Shark finning

Shark finning (również finning, tłumaczenie: "obcinanie płetw rekinom") – proceder polegający na odcinaniu płetw żywym rekinom w celach zarobkowych. Według wielu aktywistów, jest to okrutne, jednak wciąż jest praktykowane w wielu częściach świata. Rekin, któremu zostały odcięte płetwy, jest żywcem wyrzucany za burtę, gdzie powoli umiera w męczarniach, nie mogąc pływać, z utraty krwi lub będąc jedzonym przez inne zwierzęta.
Protesty i kwestie etyczne.
"Shark finning" jest niezgodny z szeroko przyjętymi zasadami etycznymi. Wielu aktywistów protestuje przeciwko temu procederowi. Ludzie zabijają rocznie nawet 73000000 rekinów (niektóre źródła mówią o 100000000), czyli średnio 139 rekinów na minutę. Tymczasem rekiny zabijają średnio 6 osób rocznie. Opinie o dużym niebezpieczeństwie ze strony rekinów to, jak potwierdzają dane statystyczne, nieprawda (spośród 360 znanych gatunków rekinów jedynie 35 kiedykolwiek zaatakowało człowieka), więc nie mogą być one usprawiedliwieniem dla połowów, jakie odbywają się na oceanach.
Poza tym, przeciwko "shark finningowi" organizuje się kampanie społeczne.
Legalność procederu.
USA.
Posiadanie i sprzedaż płetw rekina jest zabronione w niektórych stanach USA (patrz: mapa powyżej).
Unia Europejska.
"Shark finning" w UE jest zabroniony.
Uwagi.
W niektórych krajach, np. Kostaryce, "shark finning" jest zabroniony, lecz państwo nie ma wystarczających środków, by zapobiec łamaniu tego prawa. Co za tym idzie, rekiny są poławiane na terenach, na których powinny być chronione.
"Shark finning" jako problem międzynarodowy.
"Shark finning" jest problemem międzynarodowym. Główne rynki zbytu dla płetw rekinów to Chiny, Hongkong, Tajwan, Malezja, Singapur i Tajlandia.
Polowania na zagrożone gatunki.
Wiele gatunków, którym obcina się płetwy, jest zagrożonych. Jak potwierdzają badania, jest tak w przypadku 71%. Zakazy zabraniające ich połowu są nieskuteczne.
Zastosowanie odciętych płetw.
Zupa z płetwy rekina jest tradycyjnym daniem kuchni azjatyckiej. Można ją kupić w wielu nadmorskich kurortach czy restauracjach. W rzeczywistości, za jej smak odpowiadają jedynie przyprawy, gdyż płetwa sama w sobie nie ma żadnego smaku.
Te części ciała rekinów są również wykorzystywane w azjatyckiej medycynie ludowej. Jednak ich lecznicze właściwości nie są prawdą, co udowadniają badania – płetwy często zawierają niebezpieczne stężenia neurotoksyny BMMA (inaczej B-Metylamino L-Alaniny, produkowanej przez sinice i współodpowiedzialnej za chorobę Alzheimera oraz chorobę Parkinsona) oraz rtęci.

</doc>
<doc id="5053376" url="https://pl.wikipedia.org/wiki?curid=5053376" title="Miejski Ośrodek Sportu „Zatoka” w Braniewie">
Miejski Ośrodek Sportu „Zatoka” w Braniewie

Miejski Ośrodek Sportu „Zatoka” w Braniewie (MOS „Zatoka”) – jednostka budżetowa zajmująca się krzewieniem kultury fizycznej, sportu i rekreacji w Braniewie.
Historia.
Jako datę narodzin sportu w Braniewie po II wojnie światowej przyjmuje się 17 kwietnia 1947 roku, kiedy to pod patronatem OMTUR-u powstał tu Klub Sportowy „Błękitni”. Na czele grupy pionierów stali: lekarz Jan Chmiel, były zawodnik Czarnych Lwów, który został pierwszym prezesem klubu, i Stanisław Kulpa. Wkrótce powstał też drugi klub sportowy „Gwardia”. W kwietniu 1948 z połączenia KS „Błękitni” z niezrzeszonymi klubami sportowymi utworzono klub sportowy SKS „Zatoka”.
W czerwcu 1948 w ramach obchodów Święta Morza odbyły się w Braniewie zawody pływackie. Następnie nadeszły lata stagnacji. Dopiero po interwencjach w prasie w 1957 roku uporządkowano boisko sportowe, wykonano ławki dla publiczności na 1000 osób, szatnie przykryto dachem i ogrodzono teren stadionu. Przyszły pierwsze sukcesy braniewskich zawodników. Klub piłkarski grał w III lidze, w tym raz, w 1960 roku, był o krok od awansu do II ligi.
W styczniu 1993 roku rozwiązano Braniewski Klub Sportowy „Zatoka”, powołując w to miejsce Miejski Ośrodek Sportu „Zatoka” Braniewo, który jest utrzymywany z budżetu miasta. Ośrodek zaczął odnosić sukcesy w boksie, zawodnicy z tej sekcji – Piotr Czechowski i Marian Bartosik – znaleźli się w kadrze Polski. Przy MOS „Zatoka” powstały także m.in. sekcje judo, piłki nożnej i brydża sportowego. Duże osiągnięcia na arenie krajowej i międzynarodowej odnosili m.in. zawodnicy sekcji judo (Katarzyna Madajewska, Paweł Smoliniec, Piotr Dudek, Wiktor Kumidor, Oliwia Gawryło) oraz sekcji lekkoatletycznej prowadzonej przez trenera Waldemara Gajowniczka (Paulina Marciniak, Aleksandra Lisowska, Emilia Ankiewicz, Alicja Gajewska).
Powstanie basenu pływackiego.
W latach 2009–2011, dzięki otrzymaniu dofinansowania z Europejskiego Funduszu Rozwoju Regionalnego, wybudowany został w Braniewie kryty basen pod nazwą Kompleks Rekreacyjno-Rehabilitacyjny „Zdrowe Braniewo”. Uroczyste otwarcie obiektu nastąpiło 20 maja 2011 roku. Basen kosztował ponad 17,6 mln zł. W jego skład wchodzi basen sportowy o wymiarach 25 × 12,5 m i głębokości 1,2–1,8 m (6 torów), basen rekreacyjny i do nauki pływania o głębokości 1,20 m i powierzchni lustra wody 87 m² (zawierający gejzer, dwie dysze do masażu karku, ławeczkę do masażu wodno-powietrznego oraz wydzieloną część na brodzik z małą zjeżdżalnią), wanna z hydromasażem o powierzchni lustra wody 4,5 m². Ponadto wybudowano trybuny z 200 miejscami siedzącymi oraz zaplecze socjalne.
31 sierpnia 2019 roku zlikwidowany został odrębny zakład budżetowy Kompleks Rekreacyjno-Rehabilitacyjny Zdrowe Braniewo – Kryta Pływalnia w Braniewie, a zarządzanie basenem przejął Miejski Ośrodek Sportu „Zatoka” w Braniewie.

</doc>
<doc id="5053379" url="https://pl.wikipedia.org/wiki?curid=5053379" title="Arthur Foote">
Arthur Foote

Arthur William Foote (ur. 5 marca 1853 w Salem w stanie Massachusetts, zm. 8 kwietnia 1937 w Bostonie) – amerykański kompozytor.
Życiorys.
Uczył się harmonii u Stephana Emery’ego w New England Conservatory w Bostonie (1867–1870) oraz kontrapunktu i fugi u Johna Knowlesa Paine’a w Harvard College (1870–1874). Od 1874 do 1876 roku uczył się też gry na fortepianie i organach u Benjamina Johnsona Langa. W 1883 roku udał się do Francji, gdzie kontynuował studia u Stephena Hellera. W Bostonie pełnił funkcję organisty w Church of the Disciples (1876–1878) i First Unitarian Church (1878–1910). Od 1890 do 1910 roku grał jako pianista w Kneisel Quartet. Był współzałożycielem American Guild of Organists, od 1909 do 1912 roku był jej przewodniczącym. W latach 1921–1937 był profesorem klasy fortepianu w New England Conservatory w Bostonie.
Od 1898 roku był członkiem National Institute of Arts and Letters. Otrzymał doktoraty honoris causa Trinity College w Hartford (1919) i Dartmouth College (1925). Opublikował prace "Modern Harmony in Its Theory and Practice" (wraz z Walterem Raymondem Spaldingiem, 1905, 2. wydanie 1959), "Some Practical Things in Piano- Playing" (1909) i "Modulation and Related Harmonic Questions" (1919). Napisał także autobiografię, wydaną po jego śmierci własnym sumptem przez córkę, Katherine Foote Raffy (1946).
Twórczość.
Wraz z George’em Whitefieldem Chadwickem, Edwardem MacDowellem i Horatio Parkerem zaliczany jest do tzw. drugiej szkoły nowoangielskiej, w przeciwieństwie do jej pozostałych przedstawicieli swoją edukację muzyczną odebrał w całości w Ameryce. Jego twórczość ma charakter konwencjonalny, kompozytor nawiązywał do muzyki europejskiego klasycyzmu i romantyzmu. W utworach kameralnych Foote’a widoczny jest wpływ twórczości Beethovena i Brahmsa, w dziełach wokalno-instrumentalnych natomiast Händla i Mendelssohna.

</doc>
<doc id="5053381" url="https://pl.wikipedia.org/wiki?curid=5053381" title="Jan Rożek">
Jan Rożek



</doc>
<doc id="5053385" url="https://pl.wikipedia.org/wiki?curid=5053385" title="Anna Augustyn">
Anna Augustyn



</doc>
<doc id="5053390" url="https://pl.wikipedia.org/wiki?curid=5053390" title="Ali Musrati">
Ali Musrati

Al-Moatasembella Ali Mohammad El Musrati (, ur. 6 kwietnia 1996 w Misracie) – libijski piłkarz grający na defensywnego pomocnika w portugalskim klubie SC Braga oraz reprezentacji Libii.
Kariera klubowa.
Al-Ittihad Trypolis.
Jest wychowankiem libijskiego Al-ittihad, w którym rozpoczął również seniorską karierę w 2013 roku.
Vitória SC.
Rezerwy.
31 stycznia 2017 podpisał trzyipółletnią umowę z Vitórią SC z portugalskiej Primeira Liga, z polecenia ich byłego gracza Romana Siona. Zaczął grać w drużynie rezerwowej, występującej na drugim szczeblu rozgrywek. Debiut w jej barwach zaliczył 15 kwietnia 2017, w przegranym 2:0 spotkaniu, przeciwko Gil Vicente FC. Pierwszego gola pomocnik strzelił 4 marca 2018, w meczu z União Madeira (1:1). Ostatecznie dla Vitórii SC B Libijczyk wystąpił w 40 spotkaniach, zdobywając 1 bramkę.
Pierwsza drużyna.
Został przeniesiony do pierwszej drużyny Vitórii SC 1 lipca 2019. El Musrati zadebiutował w pierwszej drużynie, 25 lipca 2019 w meczu z luksemburskim Jeunesse Esch (1:1). Na krajowych boiskach, zadebiutował 5 sierpnia 2019, grając pełne 90 minut, wygranego 1:0 meczu przeciwko CD Feirense w drugiej rundzie Pucharu Ligi. W lidze natomiast zadebiutował trzynaście dni późnie, w domowym, zremisowanym 1:1 meczu z Boavistą FC i zajął trzecie miejsce w głosowaniu na najlepszego pomocnika miesiąca, za Bruno Fernandesem i Pizzim. Pierwszą bramkę zdobył 12 grudnia 2019, w wygranym 2:3, spotkaniu przeciwko Eintrachtowi Frankfurt. Łącznie dla Vitórii SC rozegrał 15 meczów i strzelił jednego gola.
Rio Ave.
29 stycznia 2020, został wypożyczony do Rio Ave z tej samej ligi, do końca sezonu. Debiut dla tego zespołu zaliczył on 9 lutego 2020 w starciu z Desportivo Aves (wyg. 0:4). Ostatecznie dla Rio Ave Libijczyk wystąpił w 12 spotkaniach, nie zdobywając żadnej bramki.
SC Braga.
31 lipca 2020, El Musrati podpisał czteroletni kontrakt z SC Bragą, dołączając do swojego byłego menedżera w Rio Ave, Carlosa Carvalhala. Zadebiutował w jej barwach 19 września 2020, w przegranym 3:1 meczu z FC Porto. 26 listopada 2020 zdobył swoją pierwszą bramkę w nowym klubie, w zremisowanym 3:3 spotkaniu, przeciwko angielskiemu Leicester City, a trzy dni później zdobył pierwszego gola w lidze, w domowym, wygranym 1:0 meczu przeciwko SC Farense.
Kariera reprezentacyjna.
El Musrati został po raz pierwszy powołany do reprezentacji Libii na Mistrzostwa Narodów Afryki 2014, rozgrywane w RPA i zadebiutował 13 stycznia 2014 w wygranym 2:0 starciu z Etiopią. Rozegrał wszystkie mecze poza jednym, w tym wygrany w rzutach karnych z Ghaną w finale.

</doc>
<doc id="5053392" url="https://pl.wikipedia.org/wiki?curid=5053392" title="Borowe I">
Borowe I

Borowe I – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego
W latach 1921–1945 zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 13 osób, 5 było wyznania rzymskokatolickiego a 8 staroobrzędowego. Jednocześnie 5 mieszkańców zadeklarowało polską przynależność narodową a 8 białoruską. Były tu 2 budynki mieszkalne. W 1931 w 1 domu zamieszkiwało 11 osób.
Wierni należeli do parafii rzymskokatolickiej i prawosławnej w Druji. Miejscowość podlegała pod Sąd Grodzki w Druji i Okręgowy w Wilnie; właściwy urząd pocztowy mieścił się w Druji.

</doc>
<doc id="5053396" url="https://pl.wikipedia.org/wiki?curid=5053396" title="Bojničky">
Bojničky

Bojničky – wieś (obec) na Słowacji, w kraju trnawskim w powiecie Hlohovec. Znajduje się w północnej części Niziny Naddunajskiej.

</doc>
<doc id="5053398" url="https://pl.wikipedia.org/wiki?curid=5053398" title="Červeník">
Červeník

Červeník – wieś (obec) na Słowacji, w kraju trnawskim w powiecie Hlohovec. Znajduje się w północnej części Niziny Naddunajskiej.

</doc>
<doc id="5053405" url="https://pl.wikipedia.org/wiki?curid=5053405" title="Dolné Otrokovce">
Dolné Otrokovce

Dolné Otrokovce – wieś (obec) na Słowacji, w kraju trnawskim w powiecie Hlohovec. Znajduje się w północnej części Niziny Naddunajskiej.

</doc>
<doc id="5053407" url="https://pl.wikipedia.org/wiki?curid=5053407" title="Ewelina Cała-Wacinkiewicz">
Ewelina Cała-Wacinkiewicz

Ewelina Agnieszka Cała-Wacinkiewicz – polska prawniczka specjalizująca się w prawie międzynarodowym, dziekan Wydziału Prawa i Administracji Uniwersytetu Szczecińskiego w kadencji 2020–2024.
Życiorys.
Od ukończenia studiów prawniczych na Uniwersytecie Szczecińskim (2001) związana zawodowo z tą uczelnią; początkowo w charakterze asystenta, a od 2006 roku – adiunkta. Była także zatrudniona w Państwowej Wyższej Szkole Zawodowej w Gorzowie Wielkopolskim (2006–2014) oraz PWSZ w Wałczu (2014–2017).
Stopień doktora habilitowanego uzyskała w 2018 roku na US.
W latach 2007–2014 pełniła kolejno funkcje dyrektora Instytutu Administracji i Bezpieczeństwa Narodowego PWSZ w Gorzowie Wielkopolskim oraz p.o. dziekana Wydziału Administracji i Bezpieczeństwa Narodowego na tej uczelni.
W latach 2019–2020 pełniła obowiązki dyrektora Instytutu Nauk Prawnych US. Uchwałą z 18 grudnia 2020 roku komisja konkursowa jednogłośnie wskazała Ewelinę Całą-Wacinkiewicz jako kandydatkę na nowego dziekana Wydziału Prawa i Administracji Uniwersytetu Szczecińskiego. Akt powołania na to stanowisko odebrała z rąk rektora 23 grudnia. Funkcję tę pełni od 1 stycznia 2021, równolegle z funkcją dyrektora INP.

</doc>
<doc id="5053411" url="https://pl.wikipedia.org/wiki?curid=5053411" title="Dolné Trhovište">
Dolné Trhovište

Dolné Trhovište – wieś (obec) na Słowacji, w kraju trnawskim w powiecie Hlohovec. Znajduje się w północnej części Niziny Naddunajskiej.

</doc>
<doc id="5053413" url="https://pl.wikipedia.org/wiki?curid=5053413" title="Susa (1967)">
Susa (1967)

Susa (سوسا) – libijski kuter rakietowy z lat 60. XX wieku, jedna z trzech zamówionych przez Libię jednostek typu "Susa". Okręt został zwodowany 31 sierpnia 1967 roku w brytyjskiej stoczni Vosper &amp; Company w Portsmouth, a do służby w marynarce wojennej Libii wszedł 23 stycznia 1969 roku. Jednostka, oznaczona numerami taktycznymi P01 i 512, jest nieaktywna od 1995 roku.
Projekt i budowa.
Kutry rakietowe typu "Susa" zostały zamówione przez Libię w Wielkiej Brytanii 12 października 1966 roku. Jednostki były generalnie podobne do budowanych w stoczni Vosper &amp; Company brytyjskich kutrów patrolowych typu "Brave" oraz zbudowanych na zamówienie Danii kutrów torpedowych typu "Søløven", różniąc się uzbrojeniem. Były pierwszymi wprowadzonymi do służby na świecie okrętami przenoszącymi przeciwokrętowe pociski rakietowe Nord SS-12.
„Susa” zbudowany został w stoczni Vosper &amp; Company w Portsmouth. Wodowanie odbyło się 31 sierpnia 1967 roku.
Dane taktyczno-techniczne.
Okręt był kutrem rakietowym o długości całkowitej 30,5 metra, szerokości całkowitej 7,8 metra i zanurzeniu 2,1 metra. Drewniany kadłub jednostki miał pokrycie z nylonu. Wyporność standardowa wynosiła 95 ton, zaś pełna 114 ton. Okręt napędzany był przez siłownię systemu CODOG, na którą składały się trzy turbiny gazowe Bristol Proteus o łącznej mocy 12 750 KM i dwa marszowe silniki wysokoprężne General Motors 6-71 o łącznej mocy 190 KM, poruszające poprzez wały napędowe trzema śrubami. Maksymalna prędkość jednostki wynosiła 54 węzły.
Uzbrojenie artyleryjskie jednostki składało się z dwóch pojedynczych działek przeciwlotniczych Bofors kal. 40 mm L/60 Mk 9. Kąt podniesienia lufy wynosił 90°, waga pocisku 0,96 kg, donośność 12 000 metrów w poziomie i 4000 metrów w pionie, zaś szybkostrzelność 300 strz./min.
Uzbrojenie rakietowe stanowiły dwie poczwórne wyrzutnie przeciwokrętowych pocisków rakietowych Nord SS-12 (okręt przenosił osiem rakiet). Kierowany przewodowo pocisk miał maksymalny zasięg 5,5 km, a masa głowicy bojowej wynosiła 30 kg.
Wyposażenie radioelektroniczne obejmowało pracujący w paśmie I radar nawigacyjny Decca 626 i system kierowania ogniem Aérospatiale/Nord.
Załoga okrętu składała się z 20 oficerów, podoficerów i marynarzy.
Służba.
„Susa” (سوسا) został przyjęty do służby w marynarce wojennej Libii 23 stycznia 1969 roku. Jednostka otrzymała numer taktyczny P01. W 1977 roku „Susa”, „Sirte” i „Sebha” przeszły remont we Włoszech, nie obejmujący wyposażenia radioelektronicznego. W 1983 roku numer burtowy okrętu zmieniono na 512. Kolejny remont jednostki został przeprowadzony we Włoszech w latach 1983–1984. W latach 1985–1986 na kutrze wymieniono silniki. Od 1995 roku jednostka jest nieaktywna.

</doc>
<doc id="5053415" url="https://pl.wikipedia.org/wiki?curid=5053415" title="Dolné Zelenice">
Dolné Zelenice

Dolné Zelenice – wieś (obec) na Słowacji, w kraju trnawskim w powiecie Hlohovec. Znajduje się w północnej części Niziny Naddunajskiej.

</doc>
<doc id="5053417" url="https://pl.wikipedia.org/wiki?curid=5053417" title="Dvorníky">
Dvorníky

Dvorníky – wieś (obec) na Słowacji, w kraju trnawskim w powiecie Hlohovec. Znajduje się w północnej części Niziny Naddunajskiej.

</doc>
<doc id="5053419" url="https://pl.wikipedia.org/wiki?curid=5053419" title="Pascal Tsaty Mabiala">
Pascal Tsaty Mabiala

Pascal Tsaty Mabiala (ur. 28 listopada 1948 w Loudimie) – kongijski polityk, sekretarz generalny Panafrykańskiego Związku na rzecz Demokracji Społecznej, od 2017 roku lider opozycji w kongijskim parlamencie. W 1997 roku był ministrem obrony. Nieprzerwanie od 1992 roku jest deputowanym do Zgromadzenia Narodowego.
Życiorys.
W 1975 roku ukończył historię na Uniwersytecie Mariena Ngouabi. W październiku tego samego roku rozpoczął pracę jako historyk w technikum w Brazzaville. Następnie pracował dla Ministerstwa Edukacji Narodowej jako attaché przy Instytucie Badań i Działań Edukacyjnych oraz dyrektor ds. reformy oświaty. Od 1984 do 1989 roku pracował jako doradca ówczesnego premiera – Ange Edouarda Poungui.
Kariera polityczna.
W 1991 roku był jednym z założycieli partii Pascala Lissouby – Panafrykańskiego Związku na rzecz Demokracji Społecznej. W wyborach parlamentarnych w 1992 roku został wybrany deputowanym do Zgromadzenia Narodowego z okręgu Loudimia. Po zaprzysiężeniu został wybrany na członka prezydium Zgromadzenia Narodowego, na stanowisku II sekretarza.
W przyspieszonych wyborach parlamentarnych w 1993 roku uzyskał reelekcję. Po wyborach został szefem klubu UPADS w Zgromadzeniu Narodowym. 5 czerwca 1997 roku, podczas wojny domowej, został ministrem obrony w rządzie Bernarda Kolélasa. Był ministrem do końca ostatniego rządu podczas prezydencji Pascala Lissouby. 2 listopada 1997 roku Denis Sassou-Nguesso powołał nowy rząd, następcą Tsaty Mabiali został Pierre Oba.
W wyborach parlamentarnych, które odbyły się 26 maja i 23 czerwca 2002 roku był jednym spośród 3 deputowanych wybranych z list UPADS do Zgromadzenia Narodowego. 22 kwietnia 2006 roku wszedł w skład krajowej komisji przygotowującej Kongres Panafrykańskiego Związku na rzecz Demokracji Społecznej. 28 grudnia 2006 roku, podczas I nadzwyczajnego kongresu Panafrykańskiego Związku na rzecz Demokracji Społecznej Tsaty Mabiala został wybrany na sekretarza generalnego partii, zastąpił na tym stanowisku Christophe Moukouéké. W wyborach parlamentarnych w 2007 roku uzyskał reelekcję, kandydując ponownie w okręgu Loudima. Po wyborach w 2007 roku ponownie został przewodniczącym grupy parlamentarnej UPADS.
Pod koniec stycznia 2016 roku ogłosił iż w zbliżających się wyborach będzie się ubiegał o fotel prezydenta z ramienia Panafrykańskiego Związku na rzecz Demokracji Społecznej. Jego kandydatura wpłynęła do Sądu Konstytucyjnego 22 lutego 2016 roku. 24 lutego Sąd oficjalnie zatwierdził go jako kandydata. Ostatecznie zajął 4 miejsce, z wynikiem 65 025 głosów (4,67%).
27 grudnia 2017 roku decyzją Rady Ministrów został powołany na konstytucyjne stanowisko lidera opozycji.
Tsaty Mabiala nie zdecydował się na start w wyborach prezydenckich w 2021 roku, powołując się na błędy w organizacji wyborów. W wyborach do Zgromadzenia Narodowego w 2022 roku uzyskał reelekcję jako deputowany z okręgu Loudima w pierwszej turze.

</doc>
<doc id="5053420" url="https://pl.wikipedia.org/wiki?curid=5053420" title="Vladimir Ćorović">
Vladimir Ćorović

Vladimir Ćorović (ur. 27 października 1885 w Mostarze, zm. 12 kwietnia 1941 w Grecji) – serbski historyk, nauczyciel akademicki, autor i naukowiec, członek Serbskiej Akademii Nauk i Sztuk.
Życiorys.
Ćorović skończył szkołę podstawową i gimnazjum w Mostarze. Kontynuował studia na Uniwersytecie Wiedeńskim w 1904 roku, studiując archeologię, historię i filologię słowiańską. Działał w serbskiej grupie akademickiej „Zora”. Uzyskał tytuł doktora w 1908 na podstawie rozprawy o Lukijanie Mušickim, serbskim poecie z XVIII wieku.
Ćorović spędził pewien czas w Bolonii i Paryżu, badając rękopisy starosłowiańskie. W liście zauważył, że taka praca „jest ciężka i nie jest przeznaczona dla wszystkich”. Przeniósł się do Sarajewa we wrześniu 1909 roku i pracował jako kurator, a później administrator w Muzeum Narodowym Bośni i Hercegowiny, okres ten zapoczątkował jego intensywne lata pracy.
Po zabójstwie arcyksięcia Franciszka Ferdynanda Austrii 28 czerwca 1914 władze austro-węgierskie aresztowały Ćorovicia, oskarżonego o zdradę stanu. Ćorović został najpierw skazany na pięć lat, ale Sąd Najwyższy przedłużył ten okres do ośmiu z powodu jego wkładu w postęp kulturalny Serbów poprzez Prosvjetę. Nowy cesarz austro-węgierski Karol I Habsburg, pod naciskiem międzynarodowym króla Hiszpanii, w 1917 wypuścił więźniów politycznych i udzielił im amnestii.
Pod koniec I wojny światowej Ćorović przeniósł się do Zagrzebia, rządząc koalicją chorwacko-serbską i Narodową Radą Słoweńców, Chorwatów i Serbów, opowiadającą się za zjednoczeniem z Serbią. Był obecny na uroczystej proklamacji powstania Królestwa Serbów, Chorwatów i Słoweńców w Belgradzie 1 grudnia 1918 roku.
Corović był profesorem historii Serbii na Uniwersytecie w Belgradzie od 1919 i rektorem Uniwersytetu w Belgradzie w latach akademickich 1934–35 i 1935–36. Opublikował ponad 1000 prac.
Po drodze na wygnanie Królewskiego Rządu Jugosławii podczas inwazji na Jugosławię w kwietniu 1941 zginął w katastrofie lotniczej 12 kwietnia 1941 na górze Olimp w Grecji.
Wybrane publikacje.
Opublikowane pośmiertnie:

</doc>
<doc id="5053422" url="https://pl.wikipedia.org/wiki?curid=5053422" title="Vida Ognjenović">
Vida Ognjenović

Vida Ognjenović (ur. 14 sierpnia 1941 w Dubočke) – serbska reżyserka teatralna i dramaturg.
Życiorys.
Urodziła się na terenie obecnej Czarnogóry, ale wychowywała i kształciła w Serbii. Ukończyła szkołę podstawową we Vrbas, a potem liceum w Sremskim Karlovci. Studiowała na Wydziale Filologicznym w Belgradzie oraz reżyserię na Akademii Teatru, Filmu i Telewizji w Belgradzie. Rozpoczęła studia podyplomowe na Sorbonie w Paryżu. W 1972 roku dzięki stypendium Fundacji Fulbrighta ukończyła studia na Uniwersytecie Minnesoty w Stanach Zjednoczonych. W latach 1974–1979 pracowała na Wydziale Sztuk Dramatycznych w Belgradzie. W latach 1977–1981 pełniła funkcję dyrektora artystycznego w Teatrze Narodowym w Belgradzie, a potem reżysera. Wyreżyserowała ponad 100 sztuk teatralnych na terenie Jugosławii i za granicą. Od 2012 roku jest prezesem serbskiego oddziału Pen Clubu, w tym samym roku została wiceprzewodniczącą Pen Clubu.
W 1989 roku była jedną z założycielek pierwszej partii opozycyjnej w Serbii Partii Demokratycznej. W latach 2001–2006 była ambasadorem Serbii i Czarnogóry w Norwegii. W latach 2007–2013 była ambasadorem Serbii w Danii.
Twórczość.
W 2001 roku jej opowiadanie "Pojedynek" w tłumaczeniu Szymona Wróblewskiego ukazało się w czasopiśmie „ProjektOR 1”. Ognjenović jest między innymi autorką dramatów: "Melanholicne Drame", (1991), "Kanjos Macedonovic ("1993), "Devojka Modre Kose ("1993), "Setne Komedije" (1994), "Mileva Ajnštajn" (1998), "Don Krsto ("2007), "Kozocid" (2019) opowiadań: "Otrovno Mleko Maslacka ("199), "Stari Sat" (1996), "Najlepše pripovetke ("2001). W 2011 roku napisała libretto "Mileva".

</doc>
<doc id="5053423" url="https://pl.wikipedia.org/wiki?curid=5053423" title="Rafet Husović">
Rafet Husović

Rafet Husović, cyr. Рафет Хусовић (ur. 2 kwietnia 1964 w Rožajach, zm. 9 marca 2021 w Podgoricy) – czarnogórski polityk narodowości boszniackiej, w latach 2009–2012 minister, od 2012 do 2020 wicepremier.
Życiorys.
Ukończył szkołę podstawową i średnią w rodzinnej miejscowości, a następnie studia na wydziale przyrodniczo-matematycznym Uniwersytetu w Prisztinie. Z zawodu był nauczycielem matematyki. W działalność polityczną zaangażował się na początku lat 90. W latach 1992–1997 był członkiem zarządu głównego czarnogórskiego oddziału Partii Akcji Demokratycznej. Później działał w ugrupowaniach Internacionalna demokratska unija oraz Bošnjačko-muslimanski savez. Był członkiem Boszniackiej Rady Narodowej w Sandżaku (2002–2004) oraz w Serbii i Czarnogórze. Zasiadał w radzie gminy Rožaje.
W 2006 został przewodniczącym nowo utworzonej Partii Boszniackiej. W latach 2009–2020 Rafet Husović wchodził w skład kolejnych czarnogórskich rządów, którymi kierowali działacze socjalistów: Milo Đukanović, Igor Lukšić i Duško Marković. W latach 2009–2012 pełnił funkcję ministra bez teki, następnie do 2020 był wicepremierem do spraw rozwoju regionalnego. W międzyczasie w wyborach w 2012 uzyskał mandat posła do Zgromadzenia Czarnogóry.
Był żonaty, miał czworo dzieci.

</doc>
<doc id="5053425" url="https://pl.wikipedia.org/wiki?curid=5053425" title="Plac Niepodległości w Astanie">
Plac Niepodległości w Astanie

Plac Niepodległości (kaz. Тәуелсіздік алаңы, trb. Täujełsyzdyk ałangy) – główny plac w stolicy Kazachstanu, Astanie.
Powstał w 2009 roku. We wrześniu 2015 plac przekształcono w wioskę historyczną, w związku z 550 rocznicą powstania chanatu kazachskiego. Na placu organizowane są parady z okazji Dnia Obrońców Ojczyzny i Święta Konstytucji. Odbywają się tu również imprezy towarzyszące świętu Nouruz.

</doc>
<doc id="5053431" url="https://pl.wikipedia.org/wiki?curid=5053431" title="Pilip Piestrak">
Pilip Piestrak

Pilip Siamienawicz Piestrak (biał. Піліп Сямёнавіч Пестрак, ur. 27 listopada 1903 w miejscowości Sokołuce w obecnym obwodzie brzeskim, zm. 22 sierpnia 1978) – białoruski pisarz i działacz polityczny.
Życiorys.
Urodził się w rodzinie chłopskiej jako syn pracownika budowy trasy kolejowej i pracownicy gospodarstwa wiejskiego. Po wybuchu I wojny światowej rodzina ewakuowała się do wsi Maksimowka k. Buzułuka w guberni samarskiej, gdzie Pilip Piestrak uczył się w miejscowej szkole ludowej do 1915, po czym został pomocnikiem rachmistrza w towarzystwie kredytowym. W latach 1917-1918 uczył się w gimnazjum w Buzułuku, 1918-1920 był pomocnikiem księgowego w gminnym komitecie wykonawczym, w 1920 uczył się na rabfaku (fakultecie robotniczym), po ukończeniu którego podjął studia na Uniwersytecie Samarskim. W 1921 wraz z rodzicami wrócił do zachodniej Białorusi, gdzie pracował jako leśnik, a od 1924 do 1926 odbywał służbę w WP. W 1926 wstąpił do KPZB i został członkiem Komitetu Powiatowego Białoruskiej Robotniczho-Chłopskiej Gromady w Kosowie. W 1927 został sekretarzem podziemnego Komitetu Rejonowego KPZB i członkiem Komitetu Okręgowego KPZB w Słonimiu, a 1933-1934 był instruktorem KC KPZB. Za działalność komunistyczną był niejednokrotnie aresztowany i więziony, łącznie spędził w polskich więzieniach 11 lat. We wrześniu 1939 został uwolniony z więzienia przez Armię Czerwoną, po czym został sekretarzem Komitetu Miejskiego KP(b)B w Grodnie, a w 1940 przewodniczącym Związku Pisarzy Białorusi w Białymstoku. Po ataku Niemiec na ZSRR w 1941 brał udział w radzieckim ruchu partyzanckim. W 1943 został szefem Zarządu ds. Sztuk przy Radzie Komisarzy Ludowych Białoruskiej SRR, od 1946 pracował w Instytucie Języka, Literatury i Historii Sztuki, a od 1948 był konsultantem literackim Związku Pisarzy Białorusi. W 1940 opublikował pierwszy zbiór wierszy, "Na straże". Pisał po białorusku, rosyjsku i polsku. Tworzył liryki, opowiadania i powieści o tematyce społeczno-obyczajowej z życia wsi. W 1946 wydał zbiór wierszy "Za swoju otcziznu" na temat walki partyzantów z niemieckimi okupantami Białorusi. W 1948 i 1952 w dwóch tomach wydał powieść historyczno-rewolucyjną "Sustrenemsja na barykadach" (samodzielne wydanie w 1954). W 1963 opublikował powieść "Sriediborje", za którą otrzymał nagrodę literacką Białoruskiej SRR im. Jakuba Kołasa. Tłumaczył również polską literaturę. Był odznaczony pięcioma orderami, a także medalami. W 1968 otrzymał tytuł zasłużonego działacza kultury Białoruskiej SRR.

</doc>
<doc id="5053440" url="https://pl.wikipedia.org/wiki?curid=5053440" title="Janusz Wyżnikiewicz">
Janusz Wyżnikiewicz

Janusz Szczęsław Wyżnikiewicz (ur. 15 lutego 1931 w Łodzi, zm. 22 listopada 2019) – polski architekt, laureat Honorowej Nagrody SARP oddział Łódź, laureat Nagrody Ministra Budownictwa i Przemysłu Materiałów Budowlanych II stopnia.
Życiorys.
Ukończył gimnazjum w Bydgoszczy, a studiował w Gdańsku i Warszawie. Był absolwentem Wydziału Architektury Politechniki Warszawskiej. Pracował w pracowni „Miastoprojekt” w Łodzi oraz w Miejskim Biurze Projektów, a następnie założył autorską pracownię architektoniczną. Przez pewien czas był również wykładowcą Politechniki Łódzkiej. Za działalność projektową otrzymał Nagrodę Miasta Łodzi, Honorową Nagrodę SARP (oddział Łódź) oraz Nagrodę Ministra Budownictwa i Przemysłu Materiałów Budowlanych II stopnia. Był laureatem wielu konkursów architektonicznych.
Pochowany został na Starym Cmentarzu rzymskokatolickim przy ulicy Ogrodowej w Łodzi.

</doc>
<doc id="5053442" url="https://pl.wikipedia.org/wiki?curid=5053442" title="Dritan Abazović">
Dritan Abazović

Dritan Abazović, cyr. Дритан Абазовић (ur. 25 grudnia 1985 w Ulcinju) – czarnogórski polityk i politolog narodowości albańskiej, poseł do Zgromadzenia Czarnogóry, lider partii (URA), w latach 2020–2022 wicepremier, a od 2022 premier Czarnogóry.
Życiorys.
Ukończył szkołę podstawową i średnią w rodzinnej miejscowości, a następnie studia na wydziale nauk politycznych Uniwersytetu w Sarajewie. Magisterium ze stosunków międzynarodowych uzyskał w 2008 na Uniwersytecie Czarnogóry. Doktoryzował się w 2019 na macierzystym wydziale Uniwersytetu w Sarajewie. Kształcił się także na uczelniach m.in. w Norwegii i Austrii. Pracował jako nauczyciel w szkole średniej w Ulcinju. Był dyrektorem wykonawczym organizacji pozarządowej Mogul, działaczem organizacji Novi Horizonti, wicedyrektorem i następnie dyrektorem lokalnej stacji telewizyjnej Teuta. Autor książki "Kosmopolitska kultura i globalna pravda", a także artykułów naukowych poświęconych m.in. globalizacji i etyce.
W 2012 należał do założycieli partii . Z jej ramienia w tym samu roku po raz pierwszy uzyskał mandat posła do parlamentu Czarnogóry. W trakcie kadencji opuścił tę formację, a w 2015 dołączył do Zjednoczonej Akcji Reform. W wyborach w 2016 i 2020 ponownie wybierany na deputowanego. W 2017 stanął na czele URA, został też liderem koalicji politycznej „Crno na bijelo”.
W grudniu 2020 objął urząd wicepremiera w rządzie Zdravka Krivokapicia. W lutym 2022 jego ugrupowanie wraz z opozycją (w tym socjalistami Mila Đukanovicia) przegłosowało wotum nieufności wobec gabinetu. W następnym miesiącu prezydent desygnował go na stanowisko premiera, zlecając mu misję utworzenia nowego rządu. Poparcie dla jego rządu zadeklarowała opozycyjna prezydencka , ugrupowania socjaldemokratów i mniejszości narodowych oraz SNP. 28 kwietnia 2022 parlament zatwierdził jego mniejszościowy rząd, który tego samego dnia rozpoczął urzędowanie. 20 sierpnia 2022, wkrótce po podpisaniu budzącej kontrowersje umowy z Serbskim Kościołem Prawosławnym, Zgromadzenie Czarnogóry przegłosowało wobec rządu wotum nieufności.

</doc>
<doc id="5053449" url="https://pl.wikipedia.org/wiki?curid=5053449" title="Mistrzostwa Polski w Biegach Narciarskich 2021">
Mistrzostwa Polski w Biegach Narciarskich 2021

Mistrzostwa Polski w Biegach Narciarskich 2021 – zawody w biegach narciarskich rozegrane w dniach 22–24 stycznia oraz 20–21 marca 2021 roku w Zakopanem. Organizatorem mistrzostw był Polski Związek Narciarski (PZN).
W pierwszej części mistrzostw nie wzięły udziału zawodniczki z kadry narodowej, które startowały w tym czasie w zawodach Pucharu Świata w Lahti.
Zawody rozegrane w dniach 20–21 marca były jednocześnie zawodami Pucharu Kontynentalnego Slavic Cup. W zawodach startowali także przedstawiciele Czech, Słowacji i Węgier.

</doc>
<doc id="5053453" url="https://pl.wikipedia.org/wiki?curid=5053453" title="Fundacja Świętego Józefa Konferencji Episkopatu Polski">
Fundacja Świętego Józefa Konferencji Episkopatu Polski

Fundacja Świętego Józefa Konferencji Episkopatu Polski – fundacja z siedzibą w Warszawie, powołana przez polskich biskupów na 384. zebraniu plenarnym KEP odbywającym się w dniach 8-9 października 2019. 
Misją fundacji jest ochrona dzieci i młodzieży we wspólnocie Kościoła katolickiego oraz budowanie efektywnych struktur pomocy, wspierających uzdrowienie osób zranionych i zapobieganie kolejnym przestępstwom wykorzystania seksualnego.
Członkami zarządu fundacji są ks. Grzegorz Strzelczyk i Marta Titaniec. Przewodniczącym rady jest abp Wojciech Polak, Delegat KEP ds. ochrony dzieci i młodzieży.

</doc>
<doc id="5053463" url="https://pl.wikipedia.org/wiki?curid=5053463" title="Maria Jankowska-Mendelson">
Maria Jankowska-Mendelson



</doc>
<doc id="5053471" url="https://pl.wikipedia.org/wiki?curid=5053471" title="Szymon Działakiewicz">
Szymon Działakiewicz

Szymon Działakiewicz, (ur. 17 lutego 2000) – polski piłkarz ręczny, prawy rozgrywający, od lipca 2022 zawodnik szwedzkiej drużyny .

</doc>
<doc id="5053479" url="https://pl.wikipedia.org/wiki?curid=5053479" title="Baojun 360">
Baojun 360

Baojun 360 – samochód osobowy typu minivan klasy kompaktowej produkowany pod chińską marką Baojun od 2018 roku.
Historia i opis modelu.
Baojun 360 poszerzył ofertę chińskiej marki koncernu SAIC-GM-Wuling wiosną 2018 roku jako tani, kompaktowy minivan oferujący rozległą kabinę pasażerską umożliwiająca przewiezienie 6 pasażerów z dwoma miejscami na każdy z trzech rzędów siedzeń. Poza przestrzenią dla pasażerów, producent podczas premiery zaakcentował także możliwości transportowe Baojuna 360 – przestrzeć bagażowa mogąca pomieścić przy złożonych fotelach do 1359 litrów bagażu umożliwiała transport wielkogabarytowych przedmiotów. 
Pod kątem wizualnym Baojun 360 został upodobniony zarówno do osobowych modeli w gamie, jak i SUV-ów, plasując się jednocześnie w gamie minivanów jako tańsza i mniejsza alternatywa dla modelu 730.
Sprzedaż.
Baojun 360 trafił do sprzedaży na rodzimym rynku chińskim w maju 2018 roku. Samochód zdobył dużą popularność, pół roku po debiucie znajdując ponad 118 tysięcy nabywców. Dwa lata później, we wrześniu 2020 roku indyjski oddział MG przedstawił własną, lokalną odmianę pod nazwą MG 360M, zapowiadając rozpoczęcie sprzedaży modelu w 2021 roku.

</doc>
<doc id="5053480" url="https://pl.wikipedia.org/wiki?curid=5053480" title="MG 360M">
MG 360M



</doc>
<doc id="5053495" url="https://pl.wikipedia.org/wiki?curid=5053495" title="Natalia Agnieszka Ogrodnik-Popowicz">
Natalia Agnieszka Ogrodnik-Popowicz

Natalia Agnieszka Ogrodnik-Popowicz (ur. 17 stycznia 1901 w Sosnowcu, zm. 21 września 1969 w Katowicach) – nauczycielka i działaczka harcerska, kierowniczka odcinka sanitarnego w II i III powstaniu śląskim.
Życiorys.
Znała język rosyjski.
Od 1919 należała do harcerstwa.
Od lutego 1921 mieszkała w Łubnianach i prawdopodobnie pracowała jako nauczycielka. Tuż przed głosowaniem plebiscytowym, które wyznaczono na 21 marca 1921, działała w Łubnianach i Jełowej. Agitowała tam za przynależnością regionu do Polski. Po głosowaniu, współpracując z Polskim Komitetem Plebiscytowym w Opolu, jednocześnie wykonywała prace zlecone przez Inspektorat Harcerski w Bytomiu. Z ramienia harcerstwa wiosną 1921 przebywała w Poznaniu. Prawdopodobnie działała na rzecz włączenia miejscowych drużyn w akcję niesienia pomocy Górnoślązakom, do czego zachęcano harcerzy z Wielkopolski od 1919.
Jako sanitariuszka brała udział w II i III powstaniu śląskim. Podczas III powstania śląskiego służyła w Łabędach prawdopodobnie pod nadzorem Janiny Giżyckiej. Ogrodnik używała pseudonimów „Malowana”, „Kapucyn”, „Stary Kapucyn”. Później należała do Związku Powstańców Śląskich.
Wiosną 1923 przebywała w Orzechówku koło Radomska. Pracowała wówczas w szkole powszechnej w Dziepółci. Brała udział w kursach dokształcających dla nauczycieli w kierunkach przyrodniczo-geograficznym (w lipcu 1923 w Małkini) i fizyko-matematycznym (w sierpniu 1923 w Mławie).
Zachował się jej pamiętnik z okresu działalności w harcerstwie, akcji plebiscytowej, powstań śląskich oraz pracy nauczycielki (1918–1923).
W 1926 wyszła za mąż z Jana Piotra Popowicza (1900–1987) i zamieszkała w Maluszynie. W 1936 przeprowadzili się do Wolborza. Od września 1939 mieszkała z mężem i dziećmi w Stanisławowie.
W czasie okupacji sowieckiej podczas II wojny światowej pełniła obowiązki zastępczyni dyrektora ds. pedagogicznych w szkole pod Stanisławowem. W czerwcu 1941 zachorowała. Leczyła się w klinice onkologicznej we Lwowie.
Po 1945 mieszkała z mężem w Szczytnie.
Została pochowana na cmentarzu przy ul. Sienkiewicza w Katowicach.

</doc>
<doc id="5053510" url="https://pl.wikipedia.org/wiki?curid=5053510" title="Puchar Bułgarii w piłce siatkowej mężczyzn (2020/2021)">
Puchar Bułgarii w piłce siatkowej mężczyzn (2020/2021)

Puchar Bułgarii w piłce siatkowej mężczyzn 2020/2021 – 63. sezon rozgrywek o siatkarski Puchar Bułgarii. Za jego organizację odpowiadały Bułgarski Związek Piłki Siatkowej oraz Nacionalna Wolejbolna Liga. Zainaugurowany został 1 grudnia 2020 roku. W rozgrywkach brały udział kluby z Superligi i wyższej ligi.
Rozgrywki składały się z dwóch rund wstępnych, 1/8 finału, ćwierćfinałów oraz turnieju finałowego, w ramach którego odbyły się półfinały i finał.
Turniej finałowy odbył się w dniach 18-19 marca 2021 roku w hali sportowej "Wasił Lewski" w Pazardżiku. Po raz piąty Puchar Bułgarii zdobył , który w finale pokonał klub . MVP turnieju finałowego wybrany został Nikołaj Nikołow.
System rozgrywek.
Rozgrywki o Puchar Bułgarii w sezonie 2020/2021 składają się z 1. rundy, 2. rundy, 1/8 finału, ćwierćfinałów oraz turnieju finałowego, w ramach którego odbywają się półfinały i finał. Nie jest grany mecz o 3. miejsce.
We wszystkich rundach rywalizacja toczy się w systemie pucharowym, a o awansie decyduje jeden mecz. Przed każdą rundą odbywa się losowanie, na podstawie którego powstają pary i ustalany jest gospodarz spotkania.
W 1. rundzie uczestniczą wszystkie zgłoszone drużyny z wyższej ligi. W 2. rundzie dołączają zespoły grające w grupie II Superligi, natomiast w 1/8 finału – te, które grają w grupie I Superligi.

</doc>
<doc id="5053515" url="https://pl.wikipedia.org/wiki?curid=5053515" title="Panikowka (przystanek kolejowy)">
Panikowka (przystanek kolejowy)

Panikowka () – przystanek kolejowy w miejscowości Panikowka, w rejonie poczepskim, w obwodzie briańskim, w Rosji. Położony jest na linii Briańsk - Homel.

</doc>
<doc id="5053516" url="https://pl.wikipedia.org/wiki?curid=5053516" title="Baojun 730">
Baojun 730

Baojun 730 – samochód osobowy typu minivan klasy średniej produkowany pod chińską marką Baojun od 2014 roku. Od 2017 roku produkowana jest druga generacja modelu.
Pierwsza generacja.
Baojun 730 I został zaprezentowany po raz pierwszy w 2014 roku.
Model 730 pojawił się w ofercie taniej marki Baojun jako pierwszy minivan stanowiący odpowiedź SAIC-GM-Wuling na popularną w Chinach koncepcję pojazdów skierowanych do dużych rodzin szukających kompromisu pomiędzy przestrzenią, systemami bezpieczeństwa i przystępną ceną.
Samochód zyskał charakterystyczne proporcje z wąskim i wysokim nadwoziem oraz ściętą tylną częścią karoserii, mogąc przewieźć do 7 pasażerów. Pod kątem wizualnym pojazd upodobniono do osobowych pojazdów Baojuna, adaptując od modeli 630/610 także gamę jednostek napędowych.
Lifting.
W 2016 roku Baojun 730 pierwszej generacji przeszedł niewielką restylizację, która ograniczyła się do nowego wzoru zderzaka z obudowanymi imitacją chromu diodami LED do jazdy dziennej.
Zmiana nazwy.
3 lata po tym, jak pierwszą generację zastąpił nowocześniejszy i większy następca, koncern SAIC-GM-Wuling zdecydował się wznowić produkcję pierwszej generacji Baojuna 730 pod inną marką swojego sojuszu – Wuling. Od 2020 roku samochód ponownie produkowany z myślą o rynku chińskim pod nazwą Wuling 730, znikając jednakże z niego już rok później.
Druga generacja.
Baojun 730 II został zaprezentowany po raz pierwszy w 2017 roku.
Niespełna 3 lata po debiucie pierwszej generacji Baojun przedstawił większego i nowocześniejszego następcę w postaci drugiej generacji minivana 730. Samochód przeszedł relatywnie szybko wdrożone obszerne modyfikacje w odpowiedzi na silną konkurencyjność segmentu dużych minivanów w Chinach, pomimo dużej popularności poprzednika, który w 2016 roku stał się jednym z 10 najpopularniejszych nowych samochodów na rodzimym rynku.
Pod kątem wizualnym Baojun 730 drugiej generacji zyskał bardziej awangardową stylizację z ostro ukształtowanymi reflektorami, rozległą atrapą chłodnicy oraz charakterystyczną klapą bagażnika podnoszoną całkowicie z tylnymi lampami. Ponadto, 730 II zyskał nowocześniejszą gamę jednostek napędowych wraz z turbodoładowanym 1.5l.
Sprzedaż.
Pomimo nowocześniejszej konstrukcji i bogatszej gamy jednostek napędowych, druga generacja Baojuna 730 nie powtórzyła sukcesu rynkowego poprzednika i systematycznie traciła na popularności wraz z kolejnymi latami obecności na rynku.
W 2018 roku Baojun 730 drugiej generacji trafił do sprzedaży także na rynku indonezyjskim, gdzie zasilił lokalną ofertę siostrzanej marki Wuling jako Wuling Cortez. Jego produkcja ruszyła w lokalnych zakładach w Bekasi w tym samym roku.

</doc>
<doc id="5053517" url="https://pl.wikipedia.org/wiki?curid=5053517" title="Wuling 730">
Wuling 730



</doc>
<doc id="5053518" url="https://pl.wikipedia.org/wiki?curid=5053518" title="Wuling Cortez">
Wuling Cortez



</doc>
<doc id="5053519" url="https://pl.wikipedia.org/wiki?curid=5053519" title="Krasnyj Rog (stacja kolejowa)">
Krasnyj Rog (stacja kolejowa)

Krasnyj Rog () – stacja kolejowa w miejscowości Krasnyj Rog, w rejonie wygonickim, w obwodzie briańskim, w Rosji. Położona jest na linii z Briańska do Homla.

</doc>
<doc id="5053520" url="https://pl.wikipedia.org/wiki?curid=5053520" title="Dyrekcja Kolei w Wilnie">
Dyrekcja Kolei w Wilnie

Dyrekcja Kolei w Wilnie – terytorialny organ zarządzania koleją z siedzibą w Wilnie.
Historia.
Kolej dotarła do Wilna w 1860 w ramach budowy Kolei Warszawsko-Petersburskiej. Historia sprawiła, iż miasto było siedzibą szeregu kolejowych organów zarządzania:
Siedziba.
Kompleks budynków powstał w latach 1860–1914 dla zarządu Kolei Poleskiej ("Полесская железная дорога") (arch. Tadeusz Rostworowski) z adresem przy ul. Wielka Pohulanka (Великая Пухуланка ул.) 12 (1911), ul. Kaukaskiej (Кавказская ул.) (1915), Kaukasusstrasse (1915-1917), ul. Słowackiego 2 (1925-1937), ul. Słowackiego 14 (1938-1939), obecnie przy ul. Mindaugo 12-14 (1943-2021).

</doc>
<doc id="5053521" url="https://pl.wikipedia.org/wiki?curid=5053521" title="Artur Obłuski">
Artur Obłuski

Artur Andrzej Obłuski (ur. 1975) – polski archeolog, specjalista w dziedzinie nubiologii.
Kariera naukowa.
Absolwent Instytutu Archeologii Uniwersytetu Warszawskiego oraz Wydziału Dziennikarstwa i Nauk Politycznych UW. Stopień doktora uzyskał w 2010 roku na podstawie dysertacji poświęconej królestwu Nobadii, w 2020 roku otrzymał habilitację w oparciu o badania i publikację na temat monastycyzmu nubijskiego: "The Monasteries and Monks of Nubia".
Jego zainteresowania badawcze skupiają się na monastycyzmie nubijskim oraz przemianach religijnych i społecznych. Kierownik ekspedycji archeologicznych w klasztorach Kasr el-Wizz i Ghazali oraz interdyscyplinarnych projektów na stanowisku Stara Dongola w Sudanie. Laureat wielu grantów badawczych, finansowanych między innymi przez Narodowe Centrum Nauki. Pierwszy polski archeolog, który otrzymał grant Europejskiej Rady ds. Badań Naukowych (ERC Starting Grant, 2017), w 2023 ERC przyznała mu kolejny grant – Consolidator. Propagator idei społecznej odpowiedzialności archeologii i angażowania lokalnych społeczności w zarządzanie dziedzictwem kulturowym. Za wdrażanie archeologii angażującej otrzymał w 2022 roku nagrodę publiczności w konkursie Europejskiej Rady ds. Badań Naukowych "Public Engagement with Research Award", był również finalistą tego konkursu w kategorii "Inspire – public outreach".

</doc>
<doc id="5053534" url="https://pl.wikipedia.org/wiki?curid=5053534" title="Vehementer nos">
Vehementer nos

Vehementer nos − szósta encyklika papieża Piusa X sygnowana datą 11 lutego 1906, w której potępił on rozdział Kościoła od państwa we Francji. 

</doc>
<doc id="5053535" url="https://pl.wikipedia.org/wiki?curid=5053535" title="Biblioteka Pedagogiczna im. gen. bryg. prof. E. Zawackiej w Toruniu">
Biblioteka Pedagogiczna im. gen. bryg. prof. E. Zawackiej w Toruniu



</doc>
<doc id="5053537" url="https://pl.wikipedia.org/wiki?curid=5053537" title="Jan Molin">
Jan Molin

Jan Molin (ur. 25 grudnia 1892 w Żukowie Dolnym k. Cieszyna, zm. 10 kwietnia 1940 w Mauthausen) – polski przedsiębiorca transportowy i motoryzacyjny. Był pionierem zbiorowej komunikacji autobusowej na Śląsku Cieszyńskim i założycielem przemysłu motoryzacyjnego w regionie.
Jan Molin w ciągu 12 lat zbudował system komunikacji autobusowej obejmujący cały region Śląska Cieszyńskiego. W tym okresie jego przedsiębiorstwo komunikacyjne rozrosło się od jednego pojazdu obsługującego jedną linię do pozycji największego przewoźnika w regionie, dysponującego ok. 50 autobusami jeżdżącymi w 24 relacjach. Ze względu na tak dynamiczny rozwój i stałą potrzebę budowy nowych nadwozi pasażerskich założył pierwszą w polskiej części Górnego Śląska wytwórnię motoryzacyjną specjalizującą się w karosowaniu autobusów. Firma działała nie tylko na potrzeby macierzystego przewoźnika, produkując pojazdy dla innych przewoźników w województwie, nawet bezpośrednich konkurentów Molina na Śląsku Cieszyńskim.
Życiorys.
Jan Molin zajmował się transportem zarobkowym od ukończenia cieszyńskiej szkoły handlowej. Pierwsze przedsięwzięcie zorganizowane z kolegą o nazwisku Haltof wykorzystywało wozy konne. Zainspirowany relacją cieszyńskiego taksówkarza Jana Wałgi o rodzących się przedsięwzięciach autobusowego transportu publicznego w Cesarstwie Austro-Węgierskim, czego rozmówca był świadkiem pracując przed I wojną światową w Wiedniu, kupił podwozie ciężarowe marki Ford. Od 1925 zbudowany na nim autobus był pierwszym pojazdem firmy "Przedsiębiorstwo komunikacyjne Jan Molin w Cieszynie" (JMC). Molin był kierowcą autobusu i zajmował się jego utrzymaniem technicznym, w pracy pomagała mu żona Anna (m.in. jako konduktorka). Początkowo współdziałał też z bratem, Gustawem Molinem, właścicielem stacji paliw i przedstawicielstwa handlowego sprzedającego motocykle. Prowadzenie regularnych przewozów zostało potwierdzone w 1927 koncesją Śląskiego Urzędu Wojewódzkiego w Katowicach na obsługę przewozów pasażerskich pierwszej w regionie linii autobusowej Cieszyn-Ustroń-Wisła. Przedsiębiorstwo transportowe Jana Molina przez 10 lat od uruchomienia pierwszej regularnej linii stało się największym przewoźnikiem autobusowym na Śląsku Cieszyńskim.
Do 1937 zasadą było, że Jan Molin zlecał budowę nadwozi kolejnych autobusów firmom zewnętrznym. 10 kwietnia tego roku w Skoczowie rozpoczęło działalność przedsiębiorstwo "Fabryka Karoserii i Wyrobów Metalowych Jan Molin i S-ka", założone w 1936 z Pawłem Kusiem, który wcześniej, jako pracownik innej firmy oraz właściciel – własnej, karosował autobusy Molina. Spółka zatrudniająca początkowo 40 osób nie tylko stała się dostarczycielem gotowych pojazdów na potrzeby JMC, jej klientem zostały też m.in. Śląskie Linie Autobusowe w Katowicach. Fabryka wykonywała też m.in. remonty generalne silników, naprawy główne i przebudowy pojazdów użytkowych a także urządzenia do warsztatów stolarsko-ślusarskich.
1 lutego 1939 Jan Molin uruchomił pierwszą linię miejskiej komunikacji autobusowej w Cieszynie. Wiosną tego samego roku sfinalizował otwartą pod koniec 1938 transakcję wykupu większościowego pakietu udziałów swojego największego konkurenta w regionie, Bielsko-Bialskiej Spółki Elektrycznej i Kolejowej. Według wspólnego rozkładu jazdy obowiązującego od kwietnia przedsiębiorca obsługiwał siatkę 24 linii komunikujących miejscowości Śląska Cieszyńskiego pomiędzy sobą oraz łączących region z Krakowem i Katowicami.
W przededniu II wojny światowej JMC zatrudniało ponad 300 osób dysponując 54 autobusami, 6 samochodami osobowymi i 8 – ciężarowymi (według innego źródła – 46 autobusami). Tabor bazował we własnych garażach przy centrali w Cieszynie i – filiach w Skoczowie, Wiśle, Istebnej oraz Bielsku. Z kolei skoczowska fabryka karoserii w 1938 roku zwiększyła zatrudnienie do 140 osób, pracując na 3 zmiany i wypuszczając każdego tygodnia nowo skarosowany autobus. Wybuch wojny oznaczał rekwizycję niemal wszystkich pojazdów Molina na potrzeby Wojska Polskiego i ewakuacji instytucji oraz ludności. Przewoźnik, który brał udział w działaniach ewakuacyjnych, wrócił do okupowanego przez Niemców Cieszyna z okolic granicy z Rumunią po miesiącu lub jeszcze 12 września 1939. Już w dniu powrotu został aresztowany przez Gestapo i osadzony na krótko w cieszyńskim więzieniu. Trafił stamtąd do niemieckiego obozu koncentracyjnego KL Mauthausen-Gusen, gdzie zginął w trzecią rocznicę uruchomienia produkcji w swojej skoczowskiej fabryce karoserii.
Poglądy.
Jan Molin w latach 30. był animatorem lokalnego środowiska Powszechnego Zjednoczenia Stanu Średniego, prorządowej organizacji która miała ambicję zostać forpocztą lokalnej polskiej klasy średniej. Środowisko cieszyło się wsparciem i stanowiło element zaplecza politycznego ówczesnego wojewody śląskiego Michała Grażyńskiego. Można wnioskować, że życzliwość i współpraca miały wpływ na politykę władz wojewódzkich od których zależały inwestycje drogowe, dzięki czemu możliwy był rozwój usług komunikacyjnych przewoźnika. Molin wspierał z kolei działania administracji rządowej m.in. organizując komunikację autobusową na przyłączonych ziemiach już w dzień po zajęciu Zaolzia, finansując wykup z rąk austriackiego kapitału Bielsko-Bialskiej Spółki Elektrycznej i Kolejowej, czy fundując uzbrojenie i wyposażenie wojska u progu wojny (co było pretekstem dla jego aresztowania i osadzenia w obozie koncentracyjnym przez niemieckiego okupanta).
Rodzina.
Przodkowie Jana Molina pochodzili z Portugalii, skąd w XVII wieku przez Francję dotarli na Śląsk Austriacki. Pochodził z rodziny kupieckiej. Miał siostrę i trzech braci, Pawła, Gustawa oraz Ludwika, którzy kontynuowali rodzinną tradycję kupiecką. Z żoną Anną, z domu Raszka, miał dwie córki, Gertrudę i Elżbietę, oraz syna Władysława. Podczas okupacji niemieckiej wdowa po Janie z dziećmi przebywała w Warszawie. Władysław Molin (ur. 3 listopada 1919 w Cieszynie), aresztowany, został osadzony w jednym z niemieckich obozów koncentracyjnych, prawdopodobnie Groß-Rosen. Zginął podczas przenoszenia więźniów pomiędzy podobozami poprzedzającego "marsze śmierci". Prawdopodobnie stało się to 17 stycznia 1945 w niemieckim obozie pracy AL Fünfteichen. Anna Molin (ur. 15 stycznia 1897 w Cieszynie) została zastrzelona przez Niemców w powstaniu warszawskim 6 sierpnia 1944. Według relacji przekazanej rodzinie mogło się to jednak stać później. Wdowa po Janie Molinie miała być ranna w powstaniu i zostać zastrzelona przez ss-mana w jednym z powstańczych szpitali podczas mordowania jego pacjentów w połowie sierpnia lub 2 września na co wskazują okoliczności przekazane w relacji. Wojny nie przeżył też jeden z braci Jana, Gustaw Molin (ur. 7 lipca 1899 w Cieszynie), który uwięziony przez Niemców zginął w Oranienburgu 6 stycznia 1945.

</doc>
<doc id="5053541" url="https://pl.wikipedia.org/wiki?curid=5053541" title="Berry Bickle">
Berry Bickle

Berry Bickle (ur. 1959 w Bulawayo) – artystka pochodząca z Zimbabwe, obecnie mieszkająca w Maputo.
Życiorys.
Urodzona w Bulawayo, Bickle uczęszczała do Chisipite Senior School w Harare. Później uczęszczała do Durban Institute of Technology, gdzie uzyskała krajowy dyplom ze sztuk pięknych, uczęszczała również na Uniwersytet Rodos w RPA, gdzie uzyskała tytuł magistra sztuk pięknych. Bickle była członkiem założycielem Stowarzyszenia Artystów Plastyków Bulawayo.
Dzieli swój czas między Zimbabwe i Mozambikiem, a jej praca dotyczy historii kolonializmu w danym regionie. W 1988 ona i Tapfuma Gutsa zorganizowały warsztaty Pachipamwe, pierwsze warsztaty Triangle Art Trust zorganizowane w Afryce. W 2010 roku została Stypendystką ds. Sztuk kreatywnych Rockefeller Foundation i pracuje w Rockefeller Foundation Bellagio Center nad serialem Suite Europa.
Praca.
Berry Bickle to artystka multimedialna, która zajmuje się instalacjami, wideo, fotografią i ceramiką. Jej prace to głównie instalacje i prace mieszane, które zawierają scenariusz; niektóre obejmują wideo i fotografię. Bickle ściśle współpracowała z ceramiczką z Zimbabwe, Marjorie Wallace. Współpracowała z peruwiańskim artystą Adrianem Velasquezem. Wystawa i publikacja Inscribing Meaning: Writing and Graphic Systems in African Art podkreślają obecność tekstów w twórczości Bickle'a oraz wagę aktu pisania i zbierania słów; w tym kadrze artystka określa swoją pracę jako „Re-Writes”. 
Wystawy.
Prace Berry Bickle są wystawiane na całym świecie. W 2011 roku Bickle reprezentowała Zimbabwe na Biennale w Wenecji, co było wówczas rzadkim występem dla narodu afrykańskiego. Pawilon Zimbabwe, którego kuratorem był Raphael Chikukwa, nosił tytuł „Widząc siebie”.

</doc>
<doc id="5053545" url="https://pl.wikipedia.org/wiki?curid=5053545" title="Johannes Wende">
Johannes Wende

Johannes Wende, właśc. Karl Johannes Wende (ur. 22 stycznia 1873 prawdopodobnie w Konstantynowie Łódzkim, zm. 2 grudnia 1954 w Burgau) – architekt i budowniczy, którego przodkowie pochodzili z Brandenburgii. Wspólnik w przedsiębiorstwach „Wende i Zarske”, a następnie „Wende i Klause”.
Życiorys.
Johannes Wende był wnukiem pochodzącego z Brandenburgii Gottfrieda Georga Wendego, osiadłego w latach 20 XIX w. w Konstantynowie Łódzkim, w którym to w dobie powstania listopadowego pełnił funkcję wójta. Gottfried był również tkaczem, którego manufaktura w 1865 r. była wyposażona w 480 wrzecion tkackich. Jego syn – Julius Wende w 1869 r. ożenił się z Zofią (Sophie) Zander. Z tego związku 4 lata później urodził się Karl (Karol) Johannes Wende (nieużywający jednak później swojego pierwszego imienia). W 1909 r. K.J.Wende zaręczył się Johanną (Hani) Schlein, z którą miał dwoje dzieci: Ilsę (Ilzę) (ur. 1911) i Johannesa (Hansa) (ur. 1912).
Prawdopodobnie Johannes miał zostać tkaczem, tak jak jego ojciec i dziadek, o czym świadczy ukończenie przez niego Wyższej Szkoły Rzemieślniczej w Łodzi. Niemniej nie związał on przyszłości z rodzinnym biznesem, lecz wyjechał do Niemiec (przypuszczalnie do Żytawy) w celu zdobycia wykształcenia architektonicznego. Wende wrócił do Łodzi w 1897 r., w którym to rozpoczął pracę przy budowie pałacu pabianickiego fabrykanta Oskara Kindlera w Widzewie koło Pabianic, prawdopodobnie pod opieką architekta Juliusza Junga. W tym samym roku realizował inwestycję ewangelicko-augsburskiego kościoła Zbawiciela w Tomaszowie Mazowieckim, projektu Pawła Hosera, niemniej ze względu na szereg autorskich zmian w projekcie należy go uznawać za współautora projektu kościoła. W 1898 r. Wende rozpoczął współpracę z Adolfem Zarske, zakładając spółkę „Wende i Zarske”, a ich pierwszą wspólną realizacją była budowa kamienicy „Krusche i Ender” przy ul. Piotrkowskiej 143 w Łodzi (1898–1899), projektu architekta Dawida Landego. W listopadzie 1898 r. przedsiębiorstwo osiągnęło znaczący sukces wygrywając konkurs na projekt czwartego kościoła katolickiego w Łodzi (obecnie Bazylika archikatedralna św. Stanisława Kostki w Łodzi). W konkursie wzięło udział 37 prac, a Komitet Budowy, który wybrał zwycięską pracę, był złożony z największych łódzkich fabrykantów (niezależnie od wyznania), m.in.: Juliusza Heinzla, Karola Scheiblera, Edwarda Herbsta i Juliusza Kunitzera oraz architektów: Juliusza Junga, Konstantego Wojciechowskiego i Stefana Szyllera, a także dyrektora Łódzkich Kolei Żelaznych – Władysława Knapskiego. W związku z faktem, iż wśród opinii publicznej wątpliwości budziło zarówno wyznanie zwycięzców (luteranizm), jak i narodowość (niemiecka), a także podejrzenie, iż projekt budynku w całości zlecili wówczas mało znanemu, niemieckiemu architektowi – Emilowi Zillmannnowi, którego w istocie faktycznie zaangażowali do współpracy przy projektowaniu budynku, oraz sugestiami, iż Komitet Budowy nie posiadał odpowiednich kwalifikacji by oceniać jakość projektów, poproszono dodatkowo o opinie nt. projektu architektów Józefa Piusa Dziekońskiego z Warszawy oraz Sławomira Odrzywolskiego z Krakowa, którzy potwierdzili wysoką jakość zwycięskiego projektu, co przesądziło o jego realizacji. Komitet Budowy nie powierzył „Wende i Zarske” prac budowlanych, pozbawiając ją zasadniczego wpływu na ich przebieg, współpraca przy budowie kościoła ograniczyła się jedynie do dostarczenia budowniczym rysunków wykonawczych i konstrukcyjnych przez spółkę Wendego. W 1900 r. spółka wzniosła wg autorskiego projektu kamienicę przy ul. J. Kilińskiego 136a, w której właściciele umieścili siedzibę swojej firmy oraz swoje mieszkania.
W 1905 r. zaproszono Wendego do zamkniętego konkursu na projekt ewangelicko-augsburskiego kościoła św. Mateusza w Łodzi w oparciu o wzorcowe kościoły św. Jakuba w Dreźnie oraz św. Jana we Wrocławiu. W konkursie wystartował również Robert Nestler oraz Paweł Rübensahm. Komitet Budowy – architekci: Piotr Brukalski, Juliusz Jung i Jan Steck za najlepszą propozycję uznali projekt Wendego, wówczas już współwłaściciela firmy „Wende i Klause”. Do budowy przystąpiono w listopadzie 1909 r., niemniej w trakcie prowadzonych prac uznano, że kościół będzie za mały i poproszono o korekty architekta Franza Schwechtena, który tym samym stał się współautorem projektu kościoła. Jednocześnie w październiku 1909 r. ruszyła budowa ewangelickiego kościoła św. Jana Chrzciciela w Białymstoku (1909–1912), który zaprojektował Wende, a prace budowlane na miejscu prowadził J. Hopp z Rygi. Firma „Wende i Klause” przeżywała intensywny rozkwit w pierwszych dwóch dekadach XX w. W szczytowym momencie zatrudniała 400 osób. Prowadziła m.in. budowę pałacu przy ul. Piotrkowskiej 139 (1907) dla Juliusza R. Kindermanna, projektu Karla Seidla. Według własnego projektu spółka zrealizowała kaplicę-mauzoleum Ludwika Kindlera na cmentarzu ewangelickim w Pabianicach (1907–1909). W 1903 r. spółka ukończyła prowadzoną przez Otto Gehliga (1899–1902) budowę kaplicy Heinzlów na Starym Cmentarzu w Łodzi. W latach 1908–1909 Johannes Wende prowadził renowację kościoła św. Jana Ewangelisty w Łodzi. Wende zrealizował również drukarnię Zygmunta Manitiusa przy ul. Stefana Żeromskiego 87, ponadto przedsiębiorstwo „Wende i Klause” wzniosło kamienicę Wilhelma Tugemana przy ul. Piotrkowskiej 122, autorstwa Gustawa Landau-Gutentegera oraz kamienicę przy Piotrkowskiej 113 zaprojektowaną przez Romualda Millera dla łódzkiego kupca Alberta Böhmego (1911–1912), a także dom mieszkalny braci Emila i Karola Steinertów (1909–1910) przy ul. Piotrkowskiej 272a–b, projektu Alfreda Balcke. Pod numerem 243 przedsiębiorstwo wzniosło siedzibę Łódzkiego Męskiego Stowarzyszenia Śpiewaczego (Lodzer Männer-Gesang-Verein), a także pałac Roberta Teodora Schweikerta (1910–1911) przy ul. Piotrkowskiej 262/264.
Dynamiczny rozwój firmy „Wende i Klause” przerwała I wojna światowa. W 1917 r. Wende zaprojektował jeszcze ewangelicką kaplicę pogrzebową na Starym Cmentarzu w Łodzi, a także ukończył budowę kościoła św. Mateusza w Łodzi w 1928 r. Jeszcze w 1927 r., w trzydziestą rocznicę pracy zawodowej Johannes Wende zakończył karierę, a tradycję firmy „Wende i Klause” podtrzymał jego wspólnik – Karol Klause. W 1934 r., na potrzeby własnej emerytury architekt, zaprojektował domek znajdujący się na tyłach kamienicy przy ul. J. Kilińskiego 136a w Łodzi, niemniej jego spoczynek zawodowy zakłócił pobór do Wojska Polskiego jego syna w 1939 r., a następnie do wojska niemieckiego w 1942 r. W 1944 r. Wende wraz z rodziną wyjechał do córki Ilse (Ilzy / Ilsy) w Burgau, gdzie zmarł w 1954 r.
Ważniejsze realizacje.
Jako architekt J. Wende zrealizował (zaprojektował):
Ponadto jego firmy wybudowały obiekty takie jak:

</doc>
<doc id="5053548" url="https://pl.wikipedia.org/wiki?curid=5053548" title="Bitwa jutlandzka - potyczka niszczycieli">
Bitwa jutlandzka - potyczka niszczycieli



</doc>
<doc id="5053549" url="https://pl.wikipedia.org/wiki?curid=5053549" title="Wieżowiec Centrali Tekstylnej">
Wieżowiec Centrali Tekstylnej

Wieżowiec Centrali Tekstylnej – socrealistyczny wieżowiec znajdujący się w Łodzi przy ul. Sienkiewicza 3/5, wzniesiony w latach 1951–1955, zaprojektowany przez architekta Jana Kruga. Potocznie nazywany „wieżowcem TVP” ze względu na przylegający do niego budynek Łódzkiego Ośrodka Telewizyjnego, w którym mieści się siedziba Telewizji Polskiej w Łodzi.
Historia.
Na projekt wieżowca Centrali Tekstylnej ogłoszono konkurs w 1948 r. Wśród 10 nadesłanych prac konkursowych, jury konkursowe pod przewodnictwem Eugeniusza Wierzbickiego w dniach 26–27 lipca 1948 roku i 1 sierpnia wybrało projekt inż. arch. Jana Kruga. W związku z faktem, iż obowiązującym stylem architektonicznym wówczas zaczął stawać się socrealizm, koniecznym było przeprojektowanie budynku. Obiekt został przearanżowany, a stylistyka zmieniona z modernistycznej, przeszklonej bryły, na socrealistyczną. W lipcu 1951 roku na łamach gazet donoszono o przeprojektowaniu budynku. Budowlę podwyższono, a jego górne kondygnacje cofnięto i zwężono w stosunku do pierwotnej bryły. W trakcie budowy zlikwidowano Centralę Tekstylną, co wiązało się z zahamowaniem procesu budowy, a także z koniecznością znalezienia instytucji, które mogłyby wykorzystać budynek.
Obecnie w budynku mieszczą się m.in.:
Z nadajnika na wieżowcu nadawane są programy TVN i RMF FM.

</doc>
<doc id="5053559" url="https://pl.wikipedia.org/wiki?curid=5053559" title="Grzybówka pofałdowana">
Grzybówka pofałdowana

Grzybówka pofałdowana ("Mycena mucor" (Batsch) Quél.) – gatunek grzybów z rodziny grzybówkowatych ("Mycenaceae").
Systematyka i nazewnictwo.
Pozycja w klasyfikacji według Index Fungorum: "Mycena, Mycenaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Takson ten opisał w 1786 r. August Johann Georg Karl Batsch nadając mu nazwę "Agaricus mucor". Obecną, uznaną przez Index Fungorum nazwę nadał mu Lucien Quélet w 1875 r.
Synonimy:
Polską nazwę nadała Maria Lisiewska w 1987 r..
Morfologia.
Średnica 1–4 mm, kształt od stożkowatego do szeroko dzwonkowatego, paraboliczny lub wypukły, często nieco spłaszczony, w stanie dojrzałym czasem płytko zagłębiony, promieniście bruzdowany i półprzeźroczyście prążkowany. Powierzchnia oprószona lub naga, początkowo bladoszara lub szarobrązowa, ale szybko staje się bardziej biaława.
W liczbie 5–13 dochodzących do trzonu, brzuchate, białe.
Wysokość 2–20 mm, nitkowaty, walcowaty, tej samej szerokości na całej wysokości, lub nieco grubszy przy podstawie, prosty lub zgięty. Powierzchnia w większej części naga, tylko przy podstawie oprószona lub owłosiona, błyszcząca, wo barwie od białej do lekko szarej, czasem dość ciemnoszara przy podstawie, która wyrasta z małego, białawego, owłosionego dysku.
Bez zapachu.
Podstawki 13–20 × 6–10 µm, szeroko maczugowate, 4-zarodnikowe ze sprzążkami. Zarodniki 7–12 × 3–4,5 µm, wydłużone, prawie cylindryczne, amyloidalne. Cheilocystydy o kształcie od maczugowatego do gruszkowatego lub prawie kuliste, z dość nielicznymi, zwykle prostymi, sporadycznie rozgałęzionymi, zakrzywionymi lub zgiętymi wypukłościami o wymiarach 2–18 × 1–2 µm. Pleurocystyd brak. Trama blaszek dekstrynoidalna. Strzępki włosków kapelusza o szerokości 1,5–7 µm, z wybrzuszeniami lub gładkie, rozgałęzione i splecione, osadzone w galaretowatej substancji. Górna ich część składa się z grubszych, brodawkowatych strzępek o szerokości 1,5–3 μm, zakończonych maczugowatymi lub prawie kulistymi komórkami z brodawkami i kolcami o wymiarach 2–10 × 0,5-1 μm. Strzępki warstwy korowej trzonu gładkie, o szerokości 1,5–3 µm. Kaulocystydy o długości 9–65 (–105) µm, zazwyczaj z nabrzmiałą podstawą o szerokości 3,5–6,5 µm, stopniowo zwężającą się na zewnątrz, rozgałęzione, miej lub bardziej pogięte. Sprzążki występują w strzępkach wszystkich części grzyba.
Występowanie i siedlisko.
Grzybówka pofałdowana znana jest w Ameryce Środkowej, Europie i na Nowej Zelandii. Władysław Wojewoda w zestawieniu grzybów wielkoowocnikowych Polski w 2003 r. przytacza 7 stanowisk z uwagą, że rozprzestrzenienie tego gatunku i stopień zagrożenia nie są znane. Bardziej aktualne stanowiska podaje internetowy atlas grzybów. Grzybówka pofałdowana zaliczona w nim jest do listy grzybów rzadkich, wartych objęcia ochroną. 
Grzyb saprotroficzny. Występuje na opadłych, rozkładających się liściach dębu. Często znajduje się pod warstwą z liści i jest niewidoczny. Rzadko spotykany jest na innych podłożach, jak owoce dębu, liście buka oraz opadłe liście i gałązki róży. Owocniki od jesieni do późnej jesieni.
Gatunki podobne.
Grzybówka pofałdowana jest łatwa do zidentyfikowania ze względu na swoje niewielkie rozmiary, kapelusz o barwie od białawej do bladoszarej, dysk przy podstawie trzonu i występowanie na liściach dębu. Dysk podstawy jest jednak tak mały, że czasami może być trudny do zobaczenia, a wówczas można ją pomylić z grzybówką dębową ("Mycena polyadelpha"), która występuje na takich samych siedliskach. Grzybówka pofałdowana ma jednak zwykle bardziej rozwinięte blaszki i jest bardziej błyszcząca. W przypadku wątpliwości rozstrzygające będzie badanie mikroskopowe.
Na rozkładających się galasach, na miseczkach żołędzi dębu lub na opadłych baziach olszy szarej, rzadko na opadłych szczątkach kasztana jadalnego i leszczyny pospolitej występuje "Mycena rhenana". Odróżnia się zapachem, brakiem cheilocystyd i owłosionym kapeluszem z akantohyfidami oraz szeroko stożkowatymi kaulocystydami z ostrym, niekiedy igiełkowatym wierzchołkiem. Na opadłych liściach dębu może występować również grzybówka dyskowata ("M. stylobates"). Odróżnia się cheilocystydami z grubymi, rozdętymi naroślami. Poza tym brzeg podstawy jej dysku jest orzęsiony, podczas gdy u grzybówki pofałdowanej jest tylko aksamitny, nie orzęsiony.

</doc>
<doc id="5053560" url="https://pl.wikipedia.org/wiki?curid=5053560" title="Szymbulak">
Szymbulak

Szymbulak (kazachski: "Şymbūlaq"; cyrylica: "Шымбұлақ)" znany także jako Czimbulak (rosyjski: "Чимбулак"; kirgiski: "Чымбулак") – kazachski ośrodek narciarski znajdujący się w paśmie górskim Ałatau Zailijski, w pobliżu miasta Ałmaty. Jest popularny ze względu na dużą ilość śniegu (w zimę) i słonecznych dni. Szymbulak był pierwszą trasą zjazdową w historii Związku Socjalistycznych Republik Radzieckich spełniającą wymogi międzynarodowe. Począwszy od 1961 roku Szymbulak był kilkukrotnie miejscem rozgrywania mistrzostw ZSRR i różnego rodzaju konkursów narciarskich. Rozgrywano tu między innymi zawody w ramach Zimowej Uniwersjady 2017 i Pucharu Świata w narciarstwie dowolnym. W lato temperatura powietrza w pobliżu stoku osiąga około 25 °C a w zimę około -7 °C. Sezon narciarski na Szymbulaku trwa zazwyczaj od listopada do kwietnia. W pobliżu znajduje się czterogwiazdkowy hotel "Shymbulak".

</doc>
<doc id="5053561" url="https://pl.wikipedia.org/wiki?curid=5053561" title="Mycena mucor">
Mycena mucor



</doc>
<doc id="5053570" url="https://pl.wikipedia.org/wiki?curid=5053570" title="Herb gminy Choczewo">
Herb gminy Choczewo

Herb gminy Choczewo – symbol gminy Choczewo, ustanowiony 12 czerwca 1997, po uzgodnieniu z Centrum Heraldyki Polskiej.
Wygląd.
Herb przedstawia na tarczy koloru błękitnego w centralnej części herbu biało-czarno-czerwoną latarnię morską ze złotą głowicą. Rzuca ona snopy światła na obie strony herbu. Po obu stronach latarni znajdują się dwa identyczne kłosy zboża, odwrócone w przeciwne strony. Całość znajduje się na złotym wzgórzu.

</doc>
<doc id="5053572" url="https://pl.wikipedia.org/wiki?curid=5053572" title="Wydział Inżynierii Mechanicznej i Okrętownictwa Politechniki Gdańskiej">
Wydział Inżynierii Mechanicznej i Okrętownictwa Politechniki Gdańskiej

Wydział Inżynierii Mechanicznej i Okrętownictwa Politechniki Gdańskiej – jeden z wydziałów Politechniki Gdańskiej, powstały z połączenia Wydziału Mechanicznego Politechniki Gdańskiej oraz Wydział Oceanotechniki i Okrętownictwa Politechniki Gdańskiej.

</doc>
<doc id="5053577" url="https://pl.wikipedia.org/wiki?curid=5053577" title="Stefan Bieszczad">
Stefan Bieszczad

Stefan Bieszczad (ur. 1959) – polski przedsiębiorca i samorządowiec, radny sejmiku podkarpackiego I, V i VI kadencji.
Życiorys.
Jest założycielem i długoletnim prezesem powstałej w 1992 firmy logistycznej „Suret”, która zatrudnia 400 osób z siedzibą w Dębicy. W 2019 wraz z wspólnikami zdecydował się sprzedać wszystkie udziały firmy logistyczno-relokacyjnej.
W latach 1998–2002 zasiadał w Sejmiku Województwa Podkarpackiego z ramienia Akcji Wyborczej Solidarność. W 2002 uzyskał mandat radnego powiatu dębickiego z listy Inicjatywy Społecznej Wspólnota Samorządowa, w 2006 nie ubiegał się o mandat. W latach 2010–2014 był radnym miasta Dębica z listy Wspólnoty Ziemi Dębickiej, do 2012 pełniąc funkcję przewodniczącego rady. W 2014 i 2018 uzyskiwał mandat radnego sejmiku z listy Prawa i Sprawiedliwości jako kandydat partii Jarosława Gowina (odpowiednio Polski Razem i Porozumienia). Został przewodniczącym Komisji Gospodarki i Infrastruktury.
Będąc mecenasem kultury, wspomaga finansowo organizację imprez kulturalnych na terenie Dębicy i regionu (Dni Sztuki, dębickie opery, Koncerty Noworoczne, wydawnictwa książkowe upamiętniające bohaterstwo żołnierzy AK czy cichych autorów „rewolucji solidarnościowej 1980 roku” w powiecie dębickim). Wspiera również Dębickie Towarzystwo Muzyczno-Śpiewacze (organizujące spektakle operowe wystawiane od wielu lat z okazji świąt narodowych), Stowarzyszenie Rodziców Osób Niepełnosprawnych Radość, Towarzystwo Pomocy im. św. Alberta oraz Świetlicę „Promyki Nadziei” (prowadzoną przez siostry służebniczki w Dębicy).
Zasiada w radzie programowej Uniwersytetu Nauczania Społecznego Jana Pawła II w Tarnowie.
Życie prywatne.
Syn Michała (kowala z Nagawczyny) i Marii z domu Wośko. Ma brata Edwarda. Mieszka w Dębicy, jest żonaty (żona Dorota), ma dwoje dzieci (syn Daniel i córka Justyna).
Odznaczenia i nagrody.
W 2011 otrzymał Złoty Krzyż Zasługi. 29 sierpnia 2018 odebrał nadany mu przez prezydenta RP Krzyż Kawalerski Orderu Odrodzenia Polski. Otrzymał także tytuł „Zasłużonego dla miasta Dębicy”, Medal Komisji Edukacji Narodowej oraz nagrody UBI Caritas i Optimus Hominum. W 2013 zwyciężył w plebiscycie na najlepszego polityka i samorządowca w Dębicy.

</doc>
<doc id="5053580" url="https://pl.wikipedia.org/wiki?curid=5053580" title="Maria Molicka">
Maria Molicka



</doc>
<doc id="5053585" url="https://pl.wikipedia.org/wiki?curid=5053585" title="Kiedy niebo spada na głowę">
Kiedy niebo spada na głowę

Kiedy niebo spada na głowę (fr. "Le ciel lui tombe sur la tête") – trzydziesty trzeci album o przygodach Gala Asteriksa autorstwa Alberta Uderzo (scenariusz i rysunki).
Premiera komiksu miała miejsce w 2005 r. Autorką polskiego tłumaczenia jest Joanna Sztuczyńska.
Fabuła.
Asterix i Obelix w trakcie polowania trafiają na zupełnie zesztywniałego dzika. Po powrocie do wioski ze zdumieniem odkrywają, że wszyscy jej mieszkańcy (oprócz Panoramiksa) także są w podobnym stanie. Na domiar złego nad wioską niespodziewanie zjawia się ogromna złota kula, z której do bohaterów przylatuje tajemniczy przybysz...

</doc>
<doc id="5053586" url="https://pl.wikipedia.org/wiki?curid=5053586" title="Mohammed Benchrifa">
Mohammed Benchrifa

Mohammed Benchrifa, arab. (ur. 23 czerwca 1976 lub 28 kwietnia 1975 w Casablance) – marokański piłkarz nożny grający na pozycji obrońcy i trener tej dyscypliny. Jako zawodnik reprezentant kraju.
Kariera.
Kariera klubowa.
Mohammed Benchrifa rozpoczął karierę w sezonie 1995/1996 w Wydadzie Casablanca. W sezonach 1997/1998 i 2000/2001 zdobywał krajowy puchar. Występował tam do sezonu 2002/2003, gdy przeniósł się do katarskiego Al-Khor. W następnym sezonie zakładał koszulkę emirackiego Al Wahda. W sezonie 2004/2005 powrócił do Wydadu Casablanca, gdzie w sezonie 2005/2006 zdobył mistrzostwo kraju. Łącznie w klubie z największego miasta Maroka rozegrał 119 spotkań i strzelił 23 gole. W sezonie 2006/2007 zmienił klub na Moghreb Tétouan. Grał tam do sezonu 2008/2009, kiedy to przeniósł się do FUS Rabat. W debiutanckim sezonie po raz ostatni w karierze zdobył puchar kraju. Łącznie w stołecznym klubie rozegrał 72 spotkania i strzelił 7 goli. 1 lipca 2013 roku zakończył piłkarską karierę.
Kariera reprezentacyjna.
Mohammed Benchrifa rozegrał 3 mecze w ojczystej reprezentacji, wszystkie w latach 2000–2001, nie strzelając przy tym żadnego gola.
Kariera trenerska.
Mohammed Benchrifa od 18 stycznia 2021 roku jest asystentem trenera w Wydadzie Casablanca, do 30 marca 2021 roku rozegrał z drużyną 9 meczy.

</doc>
<doc id="5053587" url="https://pl.wikipedia.org/wiki?curid=5053587" title="Mohamed Benchrifa">
Mohamed Benchrifa



</doc>
<doc id="5053588" url="https://pl.wikipedia.org/wiki?curid=5053588" title="Cmentarz w Pyrach (Warszawa)">
Cmentarz w Pyrach (Warszawa)



</doc>
<doc id="5053592" url="https://pl.wikipedia.org/wiki?curid=5053592" title="Kościół Zbawiciela w Giumri">
Kościół Zbawiciela w Giumri

Kościół Zbawiciela w Giumri – wybudowany w XIX wieku kościół znajdujący się w Giumri. Znajduje się na placu Vartanants w centrum Giumri. Jego budowę rozpoczęto w 1858 roku a zakończono w 1872 roku. Świątynie konsekrowano w 1873 roku. Budowa kościoła została zrealizowana dzięki darowiznom mieszkańców Giumri (wtedy Aleksandropolu) i rodziny Drampyanów. Architektem kościoła był Tadeos Andikyan. Kościół przetrwał trzęsienie ziemi w 1926. Na początku lat 30. XX wieku kościół został skonfiskowany przez rząd radziecki. W 1932 roku kościelna dzwonnica została zniszczona, lecz w 1964 roku została odbudowana. W czasach radzieckich kościół był używany między innymi jako muzeum i sala koncertowa. Podczas niszczycielskiego trzęsienia ziemi w 1988 kościół został poważnie uszkodzony, jeszcze do dziś trwają pracę mające na celu powrócić mu dawną świetność.

</doc>
<doc id="5053597" url="https://pl.wikipedia.org/wiki?curid=5053597" title="Maria Molicka (architektka)">
Maria Molicka (architektka)

Maria Hanna Molicka z domu Hamberger (ur. 23 listopada 1931 r. w Nowej Wilejce, zm. 15 lipca 2014 r. we Wrocławiu) – polska architektka.
Życiorys.
Urodziła się 23 listopada 1931 r. w Nowej Wilejce. W 1950 r. przyjechała do Wrocławia, zdawać na wydział architektury Politechniki Wrocławskiej, ale po ogłoszeniu wyników okazało się, że jej dokumenty aplikacyjne zaginęły. W związku z tym z powodzeniem starała się o przyjęcie na studia architektoniczne na Politechnice Śląskiej w Gliwicach, odbywane pod kierunkiem Mariana Thullie, Tadeusza Todorowicza-Todorowskiego i Henryka Śmiałowskiego. W 1954 r. przenosi się do Wrocławia, kontynuować studia u Andrzeja Frydeckiego, Władysława Czarneckiego i Oskara Muchy. Kilka dni po ukończeniu studiów, podejmuje pracę we wrocławskim Miastoprojekcie i tam wraz z m.in. mężem tworzyła plany zabudowy wielu kwartałów miasta m.in. osiedli Szczepin, Popowice i Przyjaźni. Ponadto brała udział w licznych konkursach architektonicznych i architektoniczno-urbanistycznych, m.in. na Panoramę Racławicką, Hotel Wrocław przy ul. Powstańców Śląskich i pl. Dominikański we Wrocławiu, jednak nie wygrała w tych postępowaniach. Dwukrotnie otrzymała nagrodę Mister Wrocławia (1968 – trzy bloki mieszkalne przy ul. Mikołaja Reja, 1989) za budynki mieszkalne jedno i wielorodzinne, a w 1992 r. w konkursie Towarzystwa Miłośników Wrocławia na Najładniejszy Budynek Roku 1992 zdobyła pierwszą nagrodę za budynek Pekao SA (wspólnie z Ewą Zlat) i drugą nagrodę za siedzibę Instytutu Filologii Angielskiej Uniwersytetu Wrocławskiego. 
Do jej najważniejszych realizacji należą: 
Od 1956 r. członkini i aktywna działaczka SARP. Do dnia ogłoszenia stanu wojennego radna dzielnicy Wrocławia Stare Miasto.
Żona architekta Witolda Molickiego.
Zmarła 15 lipca 2014 r. we Wrocławiu i została pochowana na Cmentarzu Grabiszyńskim.

</doc>
<doc id="5053598" url="https://pl.wikipedia.org/wiki?curid=5053598" title="Rafał Giec">
Rafał Giec

Rafał Giec – (ur. 24 stycznia 1975 w Poznaniu) znany jako Frantz, polski muzyk rockowy, kompozytor, instrumentalista, gitarzysta znany głównie z zespołu Armia. Współtworzył zespoły Candida oraz Budzy i Trupia Czaszka, a także współpracował z zespołami Muchy i Hot Water. Zajmował się też produkcją studyjną (m.in. był współautorem miksu płyt Armii Podróż na Wschód i DVD Koncert na 20-lecie).
Dyskografia.
Candida
Armia
Budzy i Trupia Czaszka
Muchy

</doc>
<doc id="5053601" url="https://pl.wikipedia.org/wiki?curid=5053601" title="Lodowiec Dawson-Lambton">
Lodowiec Dawson-Lambton

Lodowiec Dawson-Lambton – lodowiec w Antarktydzie Zachodniej, na Ziemi Coatsów o szerokości 80 km. Lodowiec został odkryty w 1915 r. przez Ernesta Shackletona

</doc>
<doc id="5053603" url="https://pl.wikipedia.org/wiki?curid=5053603" title="WASP-60">
WASP-60

WASP-60 (Morava) – gwiazda w gwiazdozbiorze Pegaza. Według pomiarów sondy Gaia opublikowanych w 2018 roku, jest odległa od Słońca o ok. 1400 lat świetlnych. Obiega ją co najmniej jedna planeta pozasłoneczna.
Nazwa.
Gwiazda ma nazwę własną Morava, pochodzącą od rzeki Morawy, tworzącej najdłuższy system rzeczny Serbii. Nazwa została wyłoniona w konkursie zorganizowanym w 2019 roku przez Międzynarodową Unię Astronomiczną w ramach stulecia istnienia organizacji. Sto państw zyskało prawo nazwania gwiazd i okrążających je planet, uczestnicy z Serbii mogli wybrać nazwę dla tej gwiazdy. Wybrane nazwy miały być powiązane tematycznie i związane z Serbią. Spośród nadesłanych propozycji zwyciężyła nazwa Morava dla gwiazdy i Vlasina dla planety.
Charakterystyka.
WASP-60 to żółty karzeł, gwiazda podobna do Słońca; należy do typu widmowego G1. Ma temperaturę około 5900 K. Jej masa jest o około 8% większa od masy Słońca, ma promień o ok. 14% większy niż promienia Słońca. Jest najprawdopodobniej młodsza od Słońca, jej wiek ocenia się na 3,6 miliarda lat. Jest niewidoczna gołym okiem, jej obserwowana wielkość gwiazdowa to ok. 12.
Układ planetarny.
W 2007 roku metodą tranzytu odkryto krążącą wokół tej gwiazdy planetę WASP-60 b (Vlasina). Planeta jest gazowym olbrzymem o masie bardzo podobnej do masy Jowisza, ale obiegającym gwiazdę w odległości 0,05 au, czyli tzw. gorącym jowiszem. Planeta ma rozmiar podobny do Saturna i co 4 dni zaćmiewa 0,6% powierzchni tarczy gwiazdy.

</doc>
<doc id="5053609" url="https://pl.wikipedia.org/wiki?curid=5053609" title="Pawłowice Kopana">
Pawłowice Kopana

Pawłowice Kopana – dawny przystanek osobowy kolejki wąskotorowej w Stefanówce, w gminie Tarczyn, w województwie mazowieckim, w Polsce.
Przystanek kolejowy oddano do użytku 10 kwietnia 1914 pod nazwą "Kopana", wraz z odcinkiem linii wąskotorowej pomiędzy Gołkowem a Grójcem. Budynek dworcowy został wybudowany w 1913 roku po zachodniej stronie torów kolejowych według projektu Konstantego Jakimowicza. W pobliżu istniała studnia do naboru wody do parowozów. W latach dwudziestych XX wieku zmieniono nazwę przystanku na "Pawłowice Kopana" ze względu na jego położenie pomiędzy zabudową mieszkalną wsi Pawłowice na wschodzie i Kopana na zachodzie. 
Do 1 lipca 1991 przystanek obsługiwał rozkładowy ruch pasażerski. Po zamknięciu ruchu rozkładowego budynek dworca mieścił mieszkania komunalne. 26 czerwca 2014 uległ zniszczeniu w wyniku pożaru. W obrębie przystanku znajdowała się mijanka oraz odgałęzienie do bocznicy prowadzącej na południowy wschód do cegielni w Pawłowicach.

</doc>
<doc id="5053612" url="https://pl.wikipedia.org/wiki?curid=5053612" title="Błona jądrowa">
Błona jądrowa



</doc>
<doc id="5053615" url="https://pl.wikipedia.org/wiki?curid=5053615" title="Wiatsza">
Wiatsza



</doc>
<doc id="5053618" url="https://pl.wikipedia.org/wiki?curid=5053618" title="Seeshaupt (gmina)">
Seeshaupt (gmina)



</doc>
<doc id="5053623" url="https://pl.wikipedia.org/wiki?curid=5053623" title="Park Żastar w Astanie">
Park Żastar w Astanie

Park Żastar – jeden z parków miejskich znajdujących się w Astanie. 
Charakterystyka.
Park został otwarty 6 lipca 2005 roku. Znajduje się tuż za siedzibą KazMunayGaz i pomiędzy placem Dönggelek a Chan Szatyrem. Park zajmuje powierzchnię 14 hektarów; na jego terytorium znajdują się między innymi: lipy, świerki, sosny, brzozy, topole, wiązy i klony (łącznie w parku znajduje się około 3000 drzew). Jedno z drzew znajdujących się w parku zostało osobiście posadzone przez ówczesnego prezydenta Kazachstanu Nursułtana Nazarbajewa. W parku znajduje się wiele klombów i trawników, w jego centrum znajduje się fontanna ofiarowana przez rzeźbiarkę i zarazem wnuczkę Karola I Habsburga Gabriele von Habsburg. Oprócz tego w parku znajduje się stworzony z brązu posąg zakochanych i kilka ławek zakochanych.

</doc>
<doc id="5053626" url="https://pl.wikipedia.org/wiki?curid=5053626" title="Gromadzka służba rolna">
Gromadzka służba rolna

Gromadzka służba rolna – zespół specjalistów rolnych zatrudnionych w gromadzie, z zadaniem udzielania fachowych porad rolnikom indywidualnym. W skład gromadzkiej służby wchodzili: agronom gromadzki, zootechnik gromadzki oraz asystent agronoma i asystent zootechnika. W celu bardziej skutecznego wykonania zadań służba współpracowała z kółkami rolniczymi, spółdzielniami rolniczymi i instytucjami obsługi rolnictwa. W ramach podziału administracyjnego kraju w 1970 r. liczba gromad wynosiła 4671 jednostek szczebla podstawowego. Służba agronomiczna funkcjonowała w gromadach w latach 1968–1972.
Powstanie gromadzkiej służby rolnej.
Gromadzka służba rolna powołana została do życia uchwałą Rady Ministrów z 1968 r. Z kolei wytyczne w sprawie zadań i metod pracy gromadzkiej służby rolnej i referenta rolnego określił minister rolnictwa w 1968 r. Służbę w gromadach budowano w oparciu o przejęte etaty agronomów zatrudnionych w powiatowych związkach kółek rolniczych (5268 osób), zootechników zatrudnionych w powiatowych radach narodowych (1438 osób), służby instruktorskiej związków i zrzeszeń branżowych (450 osób), instruktorów poradnictwa żywieniowego spółdzielni mleczarskich (800 osób), służby instruktorskie przemysłu rolno-spożywczego (900 osób) oraz służby przemysłu lekkiego (100 osób). Zgodnie z zarządzeniem przekazanie służby wiązało się z przekazaniem etatów, limitów funduszu płac i środków budżetowych przewidzianych w planach finansowym jednostki.
Stanowiska w gromadzkiej służby rolnej.
Stanowiska gromadzkiej służby rolnej utworzone zostały przy prezydiach gromadzkich rad narodowych. W gromadach o dużym obszarze użytków rolnych, znacznym udziale gospodarstw powyżej 2 ha, niedostatecznym poziomie kultury rolnej, tworzono stanowiska asystenta agronoma i asystenta zootechnika. Gminy były zobowiązane do utworzenia stanowiska referenta rolnego (do 1970). Bezpośrednie kierownictwo nad gromadzką służbą rolną sprawował agronom, wyznaczony przez przewodniczącego gromadzkiej rady narodowej. Natomiast nadzór fachowy i merytoryczny nad służbami sprawował wydział rolnictwa powiatowej rady narodowej.
Obowiązki i zadania gromadzkiej służby rolnej.
Podstawowym obowiązkiem gromadzkiej służby rolnej było zapewnienie dalszego wzrostu produkcji rolniczej oraz doskonalenie produkcji objętej kontraktacją. Do zadań służby należało organizowanie racjonalnego wykorzystania środków produkcji, a zwłaszcza nawozów mineralnych i przemysłowych mieszanek paszowych. Wymienione zadania służba realizowała poprzez szkolenia rolników, organizowanie demonstracji i pokazów, popularyzowanie wyników badań naukowych i postępowych metod produkcji. Upowszechnianie nowości rolniczych dokonywano poprzez przodujące gospodarstwa rolne oraz przez bezpośredni instruktaż. Wśród szczegółowych zadań było realizowanie planu gromadzkiego rozwoju gromady, planu ochrony roślin, ustalanie zadań kontraktacyjnych wsi, upowszechnianie postępowych metod chowu zwierząt gospodarskich oraz organizowanie gniazd reprodukcyjnych. W tym zakresie obowiązywał program agrominimum ustanowiony w 1963 r., który miał na celu szybkie podniesienie kultury rolnej i wykorzystanie rezerw produkcyjnych. Ustawa z 1967 r. o obowiązku stosowania nawozów mineralnych obligowała rolników do stosowanie minimalnych dawek nawozów mineralnych, w celu zapewnienia odpowiedniego wzrostu produkcji rolniczej. Rozporządzenie ministra rolnictwa z 1968 r. w sprawie objęcia upraw zbóż i ziemniaków obowiązkiem planowego odnawiania materiału siewnego, zobowiązywało rolników do stosowania kwalifikowanego materiału siewnego.
Wynagrodzenie gromadzkiej służby rolnej.
Uchwałą Rady Ministrów z 1968 r. ustalono poziom wynagrodzenia agronomów i zootechników gromadzkich. Miesięczne wynagrodzenie agronoma i zootechnika kształtowało się w przedziale od 1500 do 2500 zł. Kwota wynagrodzenia miesięcznego dla asystentów agronoma lub asystenta zootechnika wynosiła od 1200–1800 zł. Wśród stałych dodatków były: miesięcznie dodatki w wysokości 15% za posiadanie ukończonego wyższego wykształcenia rolniczego, 10% za pięcioletni staż w tej samej gromadzie, dodatek specjalny w zależności od stopnia trudności warunków pracy w danej gromadzie (I-III kategorie trudności gromad uzależnione od liczby ludności).
Premiowanie gromadzkiej służby rolnej.
Premie wypłacane były za wykonanie w gromadzie ważnych zadań wynikających z planu gromadzkiego i planu agrominimum. Premie miały charakter punktowy, który ustalono odrębnie dla agronoma i zootechnika. Premie dla agronoma wypłacane były za zwiększenie poziomu nawożenia mineralnego, wykonanie planu wapniowania gleb, wykonanie planu nasiennego, zwalczanie chwastów w uprawach. Premie dla zootechnika wypłacane były za przyrost pogłowia zwierząt, zorganizowanie pokazów prawidłowego żywienia i pielęgnacji zwierząt, upowszechnienie silosowania pasz, zorganizowania pokazów konserwacji pasz. Roczna wysokość premii za wykonanie zadań nie mogła przekroczyć 15% łącznego rocznego uposażenia agronoma gromadzkiego, zootechnika gromadzkiego oraz przewodniczącego gromadzkiej rady narodowej.
Rozwój gromadzkiej służby rolnej.
W latach 1968–1972 zatrudnienie osób w gromadzkiej służbie rolnej wzrosło z 8692 w 1968 r. do 10 398 osób w 1972 r. (19,6%). W tym liczba zatrudnionych agronomów gromadzkich wzrosła odpowiednio z 4539 do 4590 osób (9,9%). Liczba zatrudnionych zootechników gromadzkich zwiększyła się z 2934 w 1968 r. do 3921 osób w 1972 r., co stanowiło 83,9% w stosunku do liczby gromad. W 1972 r. zatrudniano 1147 asystentów agronoma (11,0%) oraz 740 asystentów zootechnika (9,0%). W 1973 r. w związku z nowym podziałem administracyjnym kraju (wprowadzeniem gmin zamiast gromad), gromadzkie służby rolne przekształcono w gminne służby rolne.

</doc>
<doc id="5053627" url="https://pl.wikipedia.org/wiki?curid=5053627" title="Heber Kimball">
Heber Kimball



</doc>
<doc id="5053633" url="https://pl.wikipedia.org/wiki?curid=5053633" title="David Patten">
David Patten



</doc>
<doc id="5053639" url="https://pl.wikipedia.org/wiki?curid=5053639" title="Dom handlowy &quot;Magda&quot;">
Dom handlowy &quot;Magda&quot;



</doc>
<doc id="5053640" url="https://pl.wikipedia.org/wiki?curid=5053640" title="335P/Gibbs">
335P/Gibbs

335P/Gibbs – okresowa kometa w układzie słonecznym. Następnie trafi do peryhelium w sierpniu 2022. Kometa wraz z 266P/Christensen została uznana jako potencjalne źródło sygnału "Wow"! z roku 1977.

</doc>
<doc id="5053649" url="https://pl.wikipedia.org/wiki?curid=5053649" title="Srđan Darmanović">
Srđan Darmanović

Srđan Darmanović (ur. 18 lipca 1961 w Cetynii) – czarnogórski polityk, dyplomata i profesor na Wydziale Nauk Politycznych Uniwersytetu Czarnogóry, od 2016 do 2020 był ministrem spraw zagranicznych i integracji europejskiej Czarnogóry.
Życiorys.
Ukończył studia na Wydziale Nauk Politycznych Uniwersytetu w Belgradzie w 1985, a tytuł magistra na tym samym wydziale uzyskał w 1994. W 1992 został wybrany do Parlamentu Jugosławii. W 1997 roku założył i został prezesem Centrum Demokracji i Praw Człowieka w Podgoricy w Czarnogórze. Był członkiem międzynarodowej grupy badawczej Aspen Institute (1997–1998). W 2002 uzyskał tytuł doktora.
Darmanović był jednym z założycieli Wydziału Nauk Politycznych Uniwersytetu Czarnogóry w 2006 i pierwszym dziekanem tego wydziału do 2010, kiedy został mianowany Ambasadorem Czarnogóry w Stanach Zjednoczonych Ameryki. Obecnie jest profesorem nadzwyczajnym na tym samym wydziale.
Od 10 listopada 2010 do listopada 2016 był ambasadorem Czarnogóry w Stanach Zjednoczonych. W dniu 28 listopada 2016 został mianowany ministrem spraw zagranicznych i integracji europejskiej Czarnogóry w rządzie Duško Markovicia, zastępując Igora Lukšicia. Jest niezależnym politykiem związanym z rządzącą Demokratyczną Partią Socjalistów.
Darmanović jest członkiem Komisji Weneckiej Rady Europy od 2005 roku, zasiada w Radzie Komitetu Demokratycznych Wyborów i Podkomisji ds. Instytucji Demokratycznych.

</doc>
<doc id="5053659" url="https://pl.wikipedia.org/wiki?curid=5053659" title="Stadion Męczenników Lutego">
Stadion Męczenników Lutego

Stadion Męczenników Lutego (do 2011 roku Stadion im. Hugo Cháveza) – stadion piłkarski w Benina, na przedmieściach Bengazi, w Libii. Został otwarty 5 marca 2009 roku. Może pomieścić 10 550 widzów. Obiekt wykorzystywany jest m.in. przez kluby Al-Ahli Bengazi, Al-Hilal Bengazi i Al-Nasr Bengazi.
Obiekt wyposażony jest m.in. w sztuczną murawę i oświetlenie. Trybuny stadionu otaczają boisko z czterech stron i są w pełni zadaszone.
Historia.
Stadion został uroczyście zainaugurowany 5 marca 2009 roku przy udziale Muhammada al-Kaddafiego, a także m.in. ambasadorów Wenezueli, Egiptu i Syrii. Na otwarcie rozegrano mecz towarzyski pomiędzy reprezentacjami olimpijskimi Libii i Syrii (1:2).
Pierwotnie obiekt otrzymał imię Hugo Cháveza, w 2011 roku, podczas wojny domowej, przemianowano go na Stadion Męczenników Lutego.
25 marca 2021 roku swoje pierwsze spotkanie na tym stadionie rozegrała piłkarska reprezentacja Libii, przegrywając w meczu eliminacji Pucharu Narodów Afryki z Tunezją 2:5. Był to także pierwszy mecz reprezentacji Libii rozegrany na własnym terenie od ponad siedmiu lat (w tym czasie, z powodu trwającego w kraju konfliktu, Libijczycy musieli swoje domowe spotkania rozgrywać na terenie neutralnym). Porażka z Tunezją w tym meczu oznaczała jednocześnie utratę szans Libii na awans do turnieju finałowego.

</doc>
<doc id="5053665" url="https://pl.wikipedia.org/wiki?curid=5053665" title="Robert Hołyst">
Robert Hołyst

Robert Piotr Hołyst (ur. 1963) – polski fizyk, profesor nauk chemicznych, profesor zwyczajny Instytutu Chemii Fizycznej Polskiej Akademii Nauk i Katedry Chemii, Szkoły Nauk Ścisłych Wydziału Matematycznego i Przyrodniczego Uniwersytetu Kardynała Stefana Wyszyńskiego.
Życiorys.
Studiował fizykę teoretyczną na Uniwersytecie Warszawskim. Obronił pracę doktorską w 1986. 29 marca 1993 habilitował się na podstawie rozprawy zatytułowanej "Struktura cienkich błon smektycznych". 16 lutego 1998 nadano mu tytuł profesora w zakresie nauk chemicznych. Został zatrudniony na stanowisku profesora zwyczajnego w Instytucie Chemii Fizycznej Polskiej Akademii Nauk, oraz w Katedrze Chemii, Szkole Nauk Ścisłych na Wydziale Matematycznym i Przyrodniczym Uniwersytetu Kardynała Stefana Wyszyńskiego.
Był dyrektorem Instytutu Chemii Fizycznej Polskiej Akademii Nauk.
W 2004 został odznaczony Złotym Krzyżem Zasługi.

</doc>
<doc id="5053668" url="https://pl.wikipedia.org/wiki?curid=5053668" title="Łuska naboju">
Łuska naboju



</doc>
<doc id="5053671" url="https://pl.wikipedia.org/wiki?curid=5053671" title="Simurg">
Simurg

Simurg (perski: سيمرغ) – mityczny ptak występujący w mitologii irańskiej i literaturze (przede wszystkim perskiej). Oprócz tego Simurg występuje w kulturze kazachskiej, kurdyjskiej, azerbejdżańskiej, armeńskiej oraz w kulturze państw leżących na terenie dawnego Cesarstwa Bizantyńskiego. W kulturze kurdyjskiej występuje częściej pod nazwą "Simir". Simurg najczęściej przedstawiany jest jako skrzydlate stworzenie z głową psa i pawim ogonem. Według mitologii irańskiej machając skrzydłami rozsypuję nasiona roślin po całym świecie. Simurg występuje między innymi w tytule debiutanckiej powieści Salmana Rushdiego Grimus (anagram od słowa Simurg) i nazwie afgańskiego klubu "Simorgh Alborz F.C.". 

</doc>
<doc id="5053672" url="https://pl.wikipedia.org/wiki?curid=5053672" title="Taylor Lapilus">
Taylor Lapilus

Taylor Lapilus (ur. 8 kwietnia 1992 w Villepinte) – francuski zawodnik mieszanych sztuk walki (MMA) wagi koguciej i piórkowej.
Kariera MMA.
W latach 2015-2016 walczył dla największej organizacji MMA na świecie – UFC. Jest on byłym mistrzem niemieckiej organizacji GMC w dwóch kategoriach wagowych. W marcu 2021 podpisał kontrakt z polską organizacją FEN, jednak tam nie zadebiutował. Aktualnie pojedynki toczy dla francuskiej Ares FC, a od 16 czerwca jest tam mistrzem w wadze koguciej.

</doc>
<doc id="5053678" url="https://pl.wikipedia.org/wiki?curid=5053678" title="Pascual Benjamín Rivera Montoya">
Pascual Benjamín Rivera Montoya

Pascual Benjamín Rivera Montoya TOR (ur. 17 maja 1964 w Ayotla) – meksykański duchowny katolicki posługujący w Peru, misjonarz, biskup-prałat Huamachuco od 2021. W latach 2019–2021 administrator apostolski "sede vacante et ad nutum Sanctae Sedis" Huamachuco. 
Życiorys.
Prezbiterat.
Święcenia kapłańskie otrzymał 5 lipca 1992 jako członek Trzeciego Zakonu Regularnego św. Franciszka. Pracował w parafiach archidiecezji meksykańskiej, był też wikariuszem biskupim dla Wikariatu III. W zakonie pełnił funkcje wikariusza, radnego i ekonoma prowincji, był też radnym i prokuratorem generalnym.
26 lipca 2019 został mianowany administratorem apostolskim "sede vacante et ad nutum Sanctae Sedis" prałatury terytorialnej Huamachuco.
Episkopat.
30 marca 2021 papież Franciszek mianował go biskupem-prałatem Huamachuco. Sakry biskupiej udzielił mu 6 maja 2021 arcybiskup Héctor Miguel Cabrejos Vidarte.

</doc>
<doc id="5053682" url="https://pl.wikipedia.org/wiki?curid=5053682" title="Kolawa (dopływ Raby)">
Kolawa (dopływ Raby)

Kolawa – potok, dopływ Raby. Jej najdłuższa odnoga ma źródło w Kunicach a najkrótsza w Gdowie. Uchodzi do Raby nie daleko ul. Zacisze. Cała zlewnia potoku jest na terenie Gminy Gdów.
Wypływa przy drodze nr 967 na polach uprawnych i kieruje się na południowy wschód. Płynie przez pola aż do Gdowa gdzie przy ul. Na Grobli wpływa do kanału, płynie pod domami aż do ul. Młyńskiej. Wypływa tam już trochę większa. Kieruje się w stronę byłego gimnazjum im. św. Brata Alberta (obecnie szkoły podstawowej) jednak przed nim przepływa pod połączeniem ul. Lekarskiej i Szkolnej. Dalej łączy się ze swoją odnogą (z którą rozdziela się w Fałkowicach). Na koniec wpływa do lasu który biegnie wzdłuż Raby i uchodzi do niej.

</doc>
<doc id="5053686" url="https://pl.wikipedia.org/wiki?curid=5053686" title="Asteriks i Gryf">
Asteriks i Gryf

Asteriks i Gryf (fr. "Astérix et le Griffon") – trzydziesty dziewiąty tom serii komiksowej "Asteriks", stworzony przez Jeana Yves-Ferriego (scenariusz) i Didiera Conrada (rysunki). Jego premiera miała miejsce 21 października 2021 (w Polsce 28 października 2021).
Fabuła.
Asteriks, Obeliks, Panoramiks i Idefiks wyruszają w podróż, mającą na celu odszukanie gryfa. Wędrówka zaprowadzi ich do krainy Sarmatów.
O albumie.
Jean-Yves Ferri następująco opisał powody, dla których w historii o Asteriksie znalazł się gryf:Gryf w albumie to zwierzęcy totem szamana. Krystalizuje nieco ignorancję Rzymian i fantazyjny sposób, w jaki wyobrażają sobie faunę w świecie, dla nich wciąż w dużej mierze niezbadanym. Nawet z ciałem lwa i głową orła Gryf początkowo wydawał im się nie bardziej nieprawdopodobny niż żyrafa czy nosorożec. Ale kiedy już dotrą do najdalszych zakątków Barbaricum, wkradną się wątpliwości. A jeśli naprawdę jest potężnym bogiem Natury? Ich mentalność zdobywców zacznie wtedy słabnąć... Zwłaszcza, że Asteriks i Obeliks (nie wspominając o Idefiksie!), którzy przybyli wzmocnić Sarmatów, nie ułatwią im podróży!

</doc>
<doc id="5053687" url="https://pl.wikipedia.org/wiki?curid=5053687" title="WASP-60 b">
WASP-60 b

WASP-60 b (Vlasina) – planeta pozasłoneczna krążąca wokół gwiazdy WASP-60 (Morava) w gwiazdozbiorze Pegaza odległej o około 255 lat świetlnych od Słońca.
Odkrycie.
Planeta została odkryta w 2011 roku w ramach programu Wide Angle Search for Planets. Odkryto ją metodą obserwacji tranzytów, co pozwoliło równocześnie wyznaczyć promień i rzeczywistą masę tej planety. Tranzyty planety mają miejsce co 103 godziny i trwają ok. 3 godzin.
Charakterystyka.
Jest to gorący jowisz, gazowy olbrzym o masie równej (z dokładnością do niepewności) pół masy Jowisza, który obiega swoją gwiazdę w średniej odległości 0,05 au. Jej promień jest równy ok. 0,86 promienia Jowisza, bliski promieniowi Saturna.
Nazwa.
Planeta ma nazwę własną Vlasina, będącą nazwą rzeki, jednego z głównych dopływów Morawy Południowej w Serbii. Nazwa została wyłoniona w konkursie, który zorganizowała w 2019 roku Międzynarodowa Unia Astronomiczna w ramach stulecia istnienia organizacji. Sto państw zyskało prawo nazwania gwiazd i okrążających je planet, uczestnicy z Serbii mogli wybrać nazwę dla tej planety. Wybrane nazwy miały być powiązane tematycznie i związane ze Serbią. Spośród nadesłanych propozycji zwyciężyła nazwa Morava dla gwiazdy i Vlasina dla planety.

</doc>
<doc id="5053689" url="https://pl.wikipedia.org/wiki?curid=5053689" title="Igor Rudakow">
Igor Rudakow

Igor Rudakow, ros. Игорь Александрович Рудаков (ur. 8 października 1934 w Leningradzie) – radziecki wioślarz (sternik), medalista olimpijski, mistrzostw świata oraz Europy, 4-krotny uczestnik letnich igrzysk olimpijskich.

</doc>
<doc id="5053693" url="https://pl.wikipedia.org/wiki?curid=5053693" title="Ciocănești (okręg Aluta)">
Ciocănești (okręg Aluta)

Ciocănești – wieś w Rumunii, w okręgu Aluta, w gminie Bărăști. W 2011 roku liczyła 252 mieszkańców.

</doc>
<doc id="5053695" url="https://pl.wikipedia.org/wiki?curid=5053695" title="Lăzărești (okręg Aluta)">
Lăzărești (okręg Aluta)

Lăzărești – wieś w Rumunii, w okręgu Aluta, w gminie Bărăști. W 2011 roku liczyła 133 mieszkańców.

</doc>
<doc id="5053697" url="https://pl.wikipedia.org/wiki?curid=5053697" title="Mereni (okręg Aluta)">
Mereni (okręg Aluta)

Mereni – wieś w Rumunii, w okręgu Aluta, w gminie Bărăști. W 2011 roku liczyła 155 mieszkańców.

</doc>
<doc id="5053698" url="https://pl.wikipedia.org/wiki?curid=5053698" title="Moțoești">
Moțoești

Moțoești – wieś w Rumunii, w okręgu Aluta, w gminie Bărăști. W 2011 roku liczyła 103 mieszkańców.

</doc>
<doc id="5053701" url="https://pl.wikipedia.org/wiki?curid=5053701" title="Popești (gmina Bărăști)">
Popești (gmina Bărăști)

Popești – wieś w Rumunii, w okręgu Aluta, w gminie Bărăști. W 2011 roku liczyła 433 mieszkańców.

</doc>
<doc id="5053709" url="https://pl.wikipedia.org/wiki?curid=5053709" title="Bârza (gmina w okręgu Aluta)">
Bârza (gmina w okręgu Aluta)

Bârza – gmina w Rumunii, w okręgu Aluta. Obejmuje miejscowości Bârza i Braneț. W 2011 roku liczyła 5232 mieszkańców. 

</doc>
<doc id="5053710" url="https://pl.wikipedia.org/wiki?curid=5053710" title="Ministerstwo Transportu i Komunikacji Kazachstanu">
Ministerstwo Transportu i Komunikacji Kazachstanu

Ministerstwo Transportu i Komunikacji Kazachstanu (kazachski: "Кѕлік және коммуникация министрлігі") – ministerstwo wchodzące w skład rządu Kazachstanu w latach 1994-2004. Ministerstwo zajmowało się rozwojem państwa i jego polityką w zakresie transportu i komunikacji. W dniu 6 sierpnia 2014 roku ministerstwo zostało zlikwidowane, a jego obowiązki przeniesiono do Ministerstwa Inwestycji i Rozwoju.

</doc>
<doc id="5053711" url="https://pl.wikipedia.org/wiki?curid=5053711" title="Graduale de tempore (Rps 3035 V)">
Graduale de tempore (Rps 3035 V)

Graduale de tempore – graduał z XV wieku pochodzący z klasztoru augustianów eremitów w Krakowie, przechowywany w Bibliotece Narodowej.
Kodeks powstał w 1493 w klasztorze augustianów eremitów w Krakowie. W XVIII w. znajdował się w bibliotece Tadeusza Czackiego (Bibliotece Poryckiej), a w XIX w. – w Cesarskiej Bibliotece Publicznej w Petersburgu. Obecnie manuskrypt znajduje się w zbiorach Biblioteki Narodowej pod sygnaturą Rps 3035 V (dawniejsze sygnatury to: 1205, Lat.F.v.I.86, BN akc. 4725, BN 4860 V). Kodeks dostępny jest online w bibliotece cyfrowej Polona.
Manuskrypt należy do bogato iluminowanych i wielkiego formatu ksiąg chórowych – graduałów. Księga wykonana jest na pergaminie. Jej wymiary to 65×43 cm. Liczba kart to 274 + I. Oprawa z deski w skórze pochodzi z 1598. Zdobienia stanowią inicjały figuralne lub historyczne, a także liczne inicjały filigranowe i kaligraficzne.

</doc>
<doc id="5053714" url="https://pl.wikipedia.org/wiki?curid=5053714" title="Tadżura (Libia)">
Tadżura (Libia)

Tadżura (arab. تاجوراء) – miasto w Libii, stolica gminy Tadżura wa-an-Nawahi al-Arba, nad brzegiem Morza Śródziemnego. Liczy około 100 000 mieszkańców. Jest położone 13 kilometrów na zachód od Trypolisu.

</doc>
<doc id="5053718" url="https://pl.wikipedia.org/wiki?curid=5053718" title="Tadżura">
Tadżura



</doc>
<doc id="5053719" url="https://pl.wikipedia.org/wiki?curid=5053719" title="Pseudogaltonia">
Pseudogaltonia

Pseudogaltonia – rodzaj roślin z rodziny szparagowatych. Obejmuje dwa gatunki występujące w Południowej Afryce, Botswanie i Namibii.

</doc>
<doc id="5053726" url="https://pl.wikipedia.org/wiki?curid=5053726" title="Diu (wyspa)">
Diu (wyspa)

Diu – wyspa na Morzu Arabskim, w indyjskim dystrykcie Diu.
Ludność wyspy zajmuje się rybołówstwem oraz uprawą palmy kokosowej. Na wyspie rozwinęła się turystyka.

</doc>
<doc id="5053739" url="https://pl.wikipedia.org/wiki?curid=5053739" title="Richard Draeger">
Richard Draeger

Richard Arthur "Dick" Draeger (ur. 22 września 1937 w Pasadenie, zm. 8 lutego 2016 w Novato) – amerykański wioślarz, medalista olimpijski.
Podczas letnich igrzysk olimpijskich w Rzymie (1960) zdobył, wspólnie z Connem Findlayem oraz Kentem Mitchellem, brązowy medal w wioślarstwie – w konkurencji dwójek ze sternikiem.

</doc>
<doc id="5053741" url="https://pl.wikipedia.org/wiki?curid=5053741" title="Wieża ciśnień przy ul. Sadowej w Starogardzie Gdańskim">
Wieża ciśnień przy ul. Sadowej w Starogardzie Gdańskim

Wieża ciśnień w Starogardzie Gdańskim – nieczynna wieża ciśnień w Starogardzie Gdańskim, przy ulicy Sadowej, w pobliżu dworca kolejowego. Wpisana do gminnej ewidencji zabytków pod numerem 0479-0000302.
Budowla jest wzniesiona z cegły, obłożona szarym tynkiem. Na jej szczycie zawieszone są anteny. 

</doc>
<doc id="5053747" url="https://pl.wikipedia.org/wiki?curid=5053747" title="Alejandro Arellano Cedillo">
Alejandro Arellano Cedillo

Alejandro Arellano Cedillo, CORC (ur. 8 czerwca 1962 w Olías del Rey) – hiszpański duchowny katolicki, arcybiskup tytularny, dziekan Roty Rzymskiej od 2021 roku.
Życiorys.
25 października 1987 otrzymał święcenia kapłańskie. Pracował jako wikariusz sądowy archidiecezji madryckiej. Od 2007 był prałatem audytorem Roty Rzymskiej.
30 marca 2021 został mianowany przez papieża Franciszka dziekanem Roty Rzymskiej, zastępując na tym stanowisku odchodzącego na emeryturę prałata Pio Vito Pinto. 2 lutego 2023 został mianowany arcybiskupem otrzymują stolicę tytularną Bisuldino. Sakry udzielił mu 25 marca 2023 Sekretarz Stanu kardynał Pietro Parolin.

</doc>
<doc id="5053754" url="https://pl.wikipedia.org/wiki?curid=5053754" title="Kachaghakaberd">
Kachaghakaberd

Kachaghakaberd – twierdza znajdująca się de iure w Azerbejdżanie w Rejonie Xocalı a de facto w Górskim Karabachu w Rejonie Martakert. Blisko twierdzy przebiega Szlak Janapar. Twierdza znajduje się na wysokości 1700 metrów nad poziomem morza; otoczona jest wapiennymi klifami o wysokości około 50-60 metrów; dookoła niej znajdują się wielkie połacie lasów. W średniowieczu twierdza odgrywała ważną rolę w obronności Księstwa Chaczeńskiego. 

</doc>
<doc id="5053765" url="https://pl.wikipedia.org/wiki?curid=5053765" title="Kościół św. Maksymiliana Marii Kolbego w Barcinie">
Kościół św. Maksymiliana Marii Kolbego w Barcinie

Kościół świętego Maksymiliana Marii Kolbego w Barcinie – rzymskokatolicki kościół parafialny należący do parafii pod tym samym wezwaniem (dekanat barciński archidiecezji gnieźnieńskiej).
Świątynia została uroczyście konsekrowana przez arcybiskupa Henryka Muszyńskiego w dniu 20 czerwca 2004 roku w 25. rocznicę pierwszej pielgrzymki papieża Jana Pawła II do ojczyzny. Kościół charakteryzuje się współczesną architekturą i wystrojem wnętrza. We wnętrzu znajduje się nowa chrzcielnica, poświęcona w 2017 roku przez arcybiskupa Wojciecha Polaka prymasa Polski oraz miejsce szczególnej czci Miłosierdzia Bożego, św. Siostry Faustyny Kowalskiej i św. Jana Pawła II. Obecnie w trakcie realizacji jest kaplica poświęcona św. Barbarze – patronce górników.

</doc>
<doc id="5053772" url="https://pl.wikipedia.org/wiki?curid=5053772" title="David Maxim Micić">
David Maxim Micić

David Maxim Micić (ur. 5 maja 1990 w Dubrowniku) – serbski muzyk rockowy, multiinstrumentalista, skupiający się na gitarze i instrumentach klawiszowych, kompozytor i producent. Mieszka w Belgradzie.
Micić studiował kompozycję w Berklee College of Music. Grał w zespołach Destiny Potato i Organized Chaos. Wydał dwie płyty długogrające ("Bilo 3.0" i "Who Bit the Moon") oraz pięć minialbumów oraz EP. Jego muzyka określana jest jako rock progresywny i metal progresywny, zahacza też o elementy etniczne i jazz-fusion.
W 2015 Micić zagrał gościnnie na albumie „Wishful Lotos Proof” gitarzysty Jakuba Żyteckiego z polskiego zespołu Disperse, który wcześniej zagrał na "Bilo". Micić wystąpił także na płycie „Essence Of Change” węgierskiego zespołu Special Providence.
W 2017 Micić zrealizował projekt „Stock Challenge vol. 1”, skierowany do początkujących muzyków, w którym użył jedynie podstawowego sprzętu i oprogramowania. Jego celem był pokazanie, że w dzisiejszych czasach tworzenie muzyki wymaga wyłącznie talentu i jest dostępne dla każdego.
Dyskografia.
Na podstawie materiału źródłowego.

</doc>
<doc id="5053775" url="https://pl.wikipedia.org/wiki?curid=5053775" title="Wieża ciśnień w Starogardzie Gdańskim (ul. Sadowa)">
Wieża ciśnień w Starogardzie Gdańskim (ul. Sadowa)



</doc>
<doc id="5053784" url="https://pl.wikipedia.org/wiki?curid=5053784" title="Ursula Franklin">
Ursula Franklin

Ursula Franklin (ur. 16 września 1921 w Monachium, zm. 22 lipca 2016 w Toronto) – kanadyjska fizyczka, pacyfistka, feministka i kwakierka.
Życiorys.
Franklin urodziła się 16 września 1921 r. w Monachium w Niemczech. Jej matka, Ilse Maria Martius (z domu Sperling), była historykiem sztuki, a jej ojciec, Albrecht Martius, był luterańskim archeologiem. Franklin przeniosła się do Berlina w 1940 roku, aby rozpocząć studia licencjackie z nauk ścisłych, ale została uwięziona w nazistowskim obozie pracy w 1943 roku. Przeżyła bombardowanie Berlina i spędziła 18 miesięcy w obozie innym niż jej rodzice. Chociaż ona i jej rodzice przeżyli, straciła członków rodziny w obozach koncentracyjnych.
Po zakończeniu drugiej wojny światowej Franklin kontynuowała studia na Politechnice w Berlinie, uzyskując dyplom w 1946 roku. Zdobyła doktorat z fizyki eksperymentalnej na Berlińskim Uniwersytecie Technicznym w 1948 r. i wyemigrowała do Kanady w 1949 r. W 1967 r. Franklin dołączyła do wydziału metalurgii i materiałoznawstwa na Uniwersytecie w Toronto, uzyskała tytuł profesora w 1973 r. W 1984 Ursula Franklin została pierwszą kobietą uhonorowaną tytułem „profesora uniwersytetu” na Uniwersytecie w Toronto.
W 1977 r. przewodniczyła badaniu na temat zachowania zasobów i ochrony przyrody. W raporcie zalecono kroki w celu zmniejszenia ilości odpadów i uniknięcia degradacji środowiska. Dr Franklin opublikowała ponad 70 prac naukowych i wniosła znaczący wkład do książek na temat struktury i właściwości metali i stopów oraz historii i społecznego wpływu technologii.
Jako członkini kanadyjskiej organizacji pokojowej Voice of Women utrzymywała kontakty podczas zimnej wojny z grupami kobiet w Związku Radzieckim i Wietnamie Północnym. Brała udział w wielu działaniach organizacji, od koordynowania zbierania zębów dzieci do pomiarów promieniowania strontu-90 we wczesnych latach sześćdziesiątych XX wieku, po współtworzenie polityki Senatu w kwestiach naukowych. Uważała, że jej pacyfizm i feminizm są nierozerwalnie związane.
Otrzymała nagrodę za zasługi dla miasta Toronto w 1982 roku, głównie za swój wkład w planowanie przestrzenne. W 1987 roku dr Franklin otrzymała nagrodę Elsi Gregory McGill Memorial Award za jej wkład w edukację, naukę i technologię. W 1989 roku otrzymała nagrodę Wiegand Award, przyznawaną Kanadyjczykom za wybitny wkład w zrozumienie ludzkiego wymiaru nauki i technologii. Otrzymała w 1990 r. Order of Ontario i została odznaczona Pearson Peace Medal w styczniu 2002 roku od United Nations Association w Kanadzie.
Była Companion of the Order of Canada, Fellow of the Royal Society of Canada i członkinią National Research Council i Science Council of Canada.
W 1987 roku Franklin wzięła udział w proteście podatkowym zorganizowanym przez grupę kanadyjskich obrońców sumienia. Wszystkie te grupy przelały część swoich podatków, które byłyby przeznaczone bezpośrednio na wydatki na obronność, na konto powiernicze, które miało być w dowolnym momencie udostępniane rządowi, pod warunkiem, że nie był to użytek militarny.
W 1952 roku Ursula wyszła za mąż za inżyniera Freda Franklina, niemieckiego imigranta i inżyniera. Razem mieli syna Martina (1955) i córkę Monikę (1958).
Zmarła 22 lipca 2016 roku w Toronto.

</doc>
<doc id="5053786" url="https://pl.wikipedia.org/wiki?curid=5053786" title="Gminy w Holandii">
Gminy w Holandii

Gminy według prowincji.
Holandia jest obecnie podzielona na 12 europejskich prowincji, które dzielą się na 355 gmin ("gemeente") oraz 3 karaibskie gminy specjalne.

</doc>
<doc id="5053798" url="https://pl.wikipedia.org/wiki?curid=5053798" title="Ulica Kleczewska w Warszawie">
Ulica Kleczewska w Warszawie

Ulica Kleczewska – ulica w dzielnicy Bielany w Warszawie.
Historia.
Ulica Kleczewska powstała podczas rozbudowy Starych Bielan oraz osiedla Zdobycz Robotnicza w latach 30. XX wieku.
Styl architektoniczny.
Ulica Kleczewska zabudowana jest domami zaprojektowanymi w stylu modernistycznym, z których większość stoi do dnia dzisiejszego.
Gminna Ewidencja Zabytków m.st. Warszawy.
Na ulicy Kleczewskiej zlokalizowane są budynki zaklasyfikowane jako zabytki, włączenie tych bydynków do ewidencji miało miejsce 24 lipca 2012 roku.
Obiekty użyteczności publicznej.
Do obiektów zlokalizowanych na ulicy Kleczewskiej oraz w jej pobliżu zaliczyć można:

</doc>
<doc id="5053801" url="https://pl.wikipedia.org/wiki?curid=5053801" title="Herb gminy Nowa Wieś Lęborska">
Herb gminy Nowa Wieś Lęborska

Herb gminy Nowa Wieś Lęborska – symbol gminy Nowa Wieś Lęborska, wybrany przez radnych spośród siedmiu projektów i ustanowiony 21 grudnia 1992. Autorem zwycięskiego projektu jest Bronisław Lis.
Wygląd i symbolika.
Herb przedstawia na tarczy koloru zielonego w dolnej częściniebieską, falistą linię symbolizującą rzekę Kisewska Struga i otoczony czarną linią. W jego centralnej części umieszczono postać gryfa kaszubskiego w kolorze czerwonym z koroną na głowie. Trzyma on w szponach kłos zboża i stalową tarczę rycerską. Tarcza ma czarną obwódkę, a w jej środku znajdują się stylizowane litery "N" i "W" - inicjały nazwy Nowa Wieś.

</doc>
<doc id="5053802" url="https://pl.wikipedia.org/wiki?curid=5053802" title="Kościół św. Katarzyny Aleksandryjskiej w Mnichowicach">
Kościół św. Katarzyny Aleksandryjskiej w Mnichowicach

Kościół świętej Katarzyny Aleksandryjskiej w Mnichowicach – rzymskokatolicki kościół filialny należący do parafii św. Anny w Bralinie (dekanat Bralin diecezji kaliskiej).
Jest to budowla wzniesiona w stylu klasycystycznym w 1802 roku, murowana, jednoprzestrzenna, posiada masywną wieżę od strony północnej i obszerne prezbiterium zamknięte półkoliście. Znajduje się w centrum wsi i otoczona jest cmentarzem przykościelnym. 
Integralną częścią wyposażenia świątyni są 22 obiekty. Zabytkami ruchomymi są głównie barokowe i klasycystyczne dzieła snycerki, rzeźby, malarstwa i sztuki użytkowej z XVIII i XIX wieku. 
Kościół znajduje się w zadawalającym stanie technicznym, jest użytkowany, nie ma poważnych zagrożeń natury konstrukcyjnej. 
Zachowane elementy wyposażenia znajdują się w stanie zadowalającym albo dobrym. Ołtarze, ambona, chrzcielnica, rzeźby i prospekt organowy pokrywają wtórne malatury. Najpilniejszej interwencji konserwatorskiej potrzebuje obraz Ukrzyżowania z powodu licznych odprysków warstwy malarskiej oraz gruntownie przemalowany obraz ołtarzowy św. Jana Nepomucena.

</doc>
<doc id="5053804" url="https://pl.wikipedia.org/wiki?curid=5053804" title="Wisła Kraków w sezonie 2020/2021 (piłka nożna)">
Wisła Kraków w sezonie 2020/2021 (piłka nożna)

Sezon 2020/2021 jest dla Wisły Kraków 25. sezonem z rzędu, a 81. w całej historii klubu, w najwyższej klasie rozgrywkowej w polskim systemie ligowym w piłce nożnej. Zespół przygotowania do sezonu rozpoczął 30 lipca, a zajęcia przygotowawcze odbyły się na obiektach treningowych w Myślenicach, gdzie zespół trenował także w przerwie zimowej. Pierwszym spotkaniem, które rozegrała drużyna, był sparing 5 sierpnia ze Stalą Mielec. Sezon ligowy krakowski klub rozpoczął 24 sierpnia meczem na wyjeździe z Jagiellonią Białystok. Udział w Pucharze Polski zawodnicy Wisły zakończyli w 1/32 finału. Po 26. kolejkach krakowski klub uplasował się na 13. pozycji w końcowej tabeli. Utrzymanie w najwyższej klasie rozgrywkowej zostało zapewnione na 2 kolejki przed zakończeniem rozgrywek.
Działalność klubu.
Przed sezonem.
4 maja Komisja ds. Licencji Klubowych PZPN przyznała klubowi licencję upoważniającą do uczestnictwa w rozgrywkach Ekstraklasy w sezonie 2020/2021 z nadzorem finansowym.
Przed rozpoczęciem sezonu sponsorem technicznym przestał być Adidas, który odpowiadał za produkcję koszulek od sezonu 2010/2011. Nowym dostawcą sprzętu sportowego oraz oficjalnych strojów meczowych została na okres 5 lat marka odzieżowa Macron. Prezentacja koszulek od włoskiego producenta odbyła się 3 sierpnia. Dla klubu przygotowano domową wersję czerwoną oraz alternatywny model biały i niebieski. W dniu premiery trykoty trafiły do sprzedaży. Zawodnicy Wisły po raz pierwszy w nowym komplecie wyszli 5 sierpnia podczas sparingu ze Stalą Mielec.
Sprzedaż karnetów na sezon 2020/2021, stosując się do otrzymanych wytycznych przeciwepidemicznych, rozpoczęto 30 lipca.
W sierpniu przedstawiciele klubu oraz stowarzyszenia „Socios Wisła Kraków” parafowali umowę o kontynuacji współpracy, w ramach której logo organizacji pozostało na froncie koszulek meczowych na kolejny sezon. Do oficjalnych sponsorów, obecnych na trykotach, dołączyła firma Astor, polski dystrybutor robotów przemysłowych i osprzętu robotowego Kawasaki Robotics. W wyniku przedłużonej o 3 lata umowy sponsorskiej z Nowak-Mosty logo przedsiębiorstwa z branży budowalnej pojawiło się na koszulkach meczowych w edycji 2020/2021.
Runda jesienna.
Na początku rundy jesiennej przedstawiciele klubu i firmy CASS Construction and Steel Structures, która w poprzedniej edycji zasponsorowała przygotowania do wznowienia ligi, podpisali roczny kontrakt, w ramach którego logo przedsiębiorstwa wyeksponowano na spodenkach meczowych drużyny seniorów.
23 października krakowski klub powołał nową sekcję amp futbolu, która powstała po połączeniu z Husarią Kraków, mistrzem Polski w trzech edycjach Amp Futbol Ekstraklasa.
Od grudnia pełnym i oficjalnym nazewnictwem piłkarskiej sekcji, wpisanym także do statutu, stało się Towarzystwo Sportowe Wisła Kraków Spółka Akcyjna. W materiałach reklamowych i rozgrywkach ligowych klub pozostał przy podstawowej nazwie.
Koronawirus a Wisła.
24 września zespół, sztab szkoleniowy oraz pozostałych pracowników poddano testom na obecność koronawirusa w wyniku kontaktu z osobą zarażoną. Badania potwierdziły wyniki pozytywne wśród przedstawicieli pionu administracyjnego i sportowego. Mecz w ramach 5. kolejki pomiędzy Górnikiem Zabrze a Wisłą odbył się bez konieczności przenoszenia na inny termin. W wyjazdowym spotkaniu wzięli udział gracze, u których nie wykryto infekcji. Mimo wprowadzenia w klubie zaostrzonych norm sanitarno-epidemiologicznych testy z kolejnego tygodnia wykazały nowe przypadki także wśród zawodników. Każda z zarażonych osób została objęta kwarantanną według wytycznych Państwowego Powiatowego Inspektoratu Sanitarnego w Krakowie. Ekstraklasa SA po konsultacjach z Komisją Medyczną PZPN i z Wojewódzką Stacją Sanitarno-Epidemiologiczna ogłosiła decyzję o zmianie terminu spotkania w ramach 6. kolejki pomiędzy krakowskim zespołem a Lechią Gdańsk. W celu ograniczenia kontaktu zespół w pierwszym tygodniu października trenował według indywidualnych rozpisek.Powrót zawodników, u których po ponownych badaniach nie wykryto infekcji, do grupowych treningów nastąpił 9 października. Osoby z pozytywnymi przypadkami poddały się kwarantannie. Kolejne testy kontrolne, przeprowadzone pod koniec miesiąca, wykazały nowe przypadki z wynikiem pozytywnym – klub wdrożył procedury związane z odizolowaniem graczy i pracowników pionu sportowego i administracyjnego. Piłkarze, którzy ukończyli izolację, zostali włączeni do zajęć grupowych.
Runda wiosenna.
Przed rozpoczęciem drugiej części sezonu Wisła zaprezentowała trzy dedykowane komplety strojów, zawierających detale, których celem było symboliczne nawiązanie do dotychczasowej historii klubu.
W ramach obchodzenia na przestrzeni 2021 roku jubileuszu 115-lecia Wisły Kraków okolicznościowej zmianie uległ klubowy emblemat.
W lutym nastąpiła unia personalna między zarządem spółki akcyjnej Wisły a władzami Towarzystwa Sportowego Wisła Kraków. W skład nowego organu zarządzającego w wyniku rezygnacji członków dotychczasowego zarządu stowarzyszenia weszli Jarosław Królewski, Tomasz Jażdżyński, który zastąpił Rafała Wisłockiego w roli pełniącego obowiązki prezesa oraz Dorota Gburczyk-Sikora z poprzedniego kierownictwa Towarzystwa. Zmiany organizacyjne były realizacją ustaleń z podpisanego 25 stycznia Memorandum o współpracy.
Stadion.
Przed sezonem.
W przedostatnim tygodniu lipca odbyło się pierwsze z serii spotkań przedstawicieli Zarządu Infrastruktury Sportowej w Krakowie, krakowskiego klubu, Rady Miasta Krakowa, Dzielnicy V Krowodrza oraz spółki Archetus, właściciela praw autorskich do projektu stadionu po śmierci Wojciecha Obtułowicza, twórcy Studia Architektonicznego. W rozmowach podjęto temat opracowanych przez projektantów dwóch propozycji zagospodarowania, modernizacji i wykorzystania obszaru wokół Stadionu Miejskiego im. Henryka Reymana. Od drugiego spotkania wśród uczestników rozmów obecni byli także przedstawiciele stowarzyszenia „Socios Wisła Kraków”.
14 sierpnia w siedzibie Zarządu Infrastruktury Sportowej w Krakowie podpisane zostały dokumenty dotyczące udostępniania Stadionu Miejskiego na mecze Wisły Kraków w sezonie 2020/2021 oraz dzierżawy przestrzeni biurowych na potrzeby klubu.
Runda jesienna.
Zwycięska koncepcja przebudowy, zakładająca połączenie z Parkiem im. Henryka Jordana, została wybrana pod koniec sierpnia podczas obrad miejskiej Komisji Sportu. W projekcie zawarto także wybudowanie parkingów naziemnych oraz powstanie przestrzeni dedykowanej pod klubowe muzeum.
W połowie września na Stadionie Miejskim rozpoczęto prace nad wymianą 1638 krzesełek w sektorach VIP zlokalizowanych na Trybunie Zachodniej. Montaż nowych siedzisk zakończono w kolejnym miesiącu.
Frekwencja.
W kolejkach 2 i 4 w wyniku obostrzeń epidemiologicznych mecze odbywały się z ograniczoną ilością widzów na trybunach.
W kolejkach 6-29 spotkania Ekstraklasy rozgrywano bez udziału publiczności w związku z zagrożeniem epidemiologicznym na terytorium Polski.
PKO BP Ekstraklasa.
Z powodu napiętego kalendarza piłkarskiego, wywołanego pandemią COVID-19, po siedmiu latach zrezygnowano z formatu ESA-37 (podział rozgrywek po rundzie zasadniczej na dwie grupy, grające odpowiednio o mistrzostwo i utrzymanie) i przywrócono na jeden sezon obowiązujący wcześniej kształt rozgrywek z 30 kolejkami po osiem meczów każda (razem 240 spotkań)
Po zakończeniu sezonu do I ligi spadnie tylko jeden zespół, gdyż Ekstraklasa zostanie powiększona z 16 do 18 drużyn (bez zmian pozostają zasady awansu z I ligi – pierwsze dwie drużyny bezpośrednio, zaś trzecią wyłonią baraże między zespołami z miejsc 3–6)
Fortuna Puchar Polski.
Jako drużyna występująca w sezonie 2019/2020 w rozgrywkach Ekstraklasy, Wisła Kraków rozpoczęła rozgrywki Pucharu od 1/32 finału.
Mecze towarzyskie.
Stan na: 17 maja 2021
Zawodnicy.
Jakub Błaszczykowski w 4. kolejce przeciwko Wiśle Płock zanotował 100. występ dla krakowskiego klubu.
Maciej Sadlok przeciwko Górnikowi Zabrze w 5. kolejce zagrał 300. spotkanie na szczeblu najwyższej klasy rozgrywkowej polskiego systemu ligowego.
Łukasz Burliga w 5. kolejce zagrał 150. oficjalny mecz w historii swoich występów dla Wisły Kraków.
Mateusz Lis w 10. kolejce wystąpił po raz 50. w składzie Wisły.
Rafał Boguski w 19. kolejce zrównał się z Władysławem Kawulą, trzecim zawodnikiem w historii Wisły pod względem rozgranych spotkań w zespole. 37-letni zawodnik został także najstarszym zdobywcą dwóch goli w meczu w dziejach klubu. W następnej kolejce zagrał 350. spotkanie na szczeblu najwyższej klasy rozgrywkowej polskiego systemu ligowego.
Jakub Błaszczykowski w 21. kolejce przeciwko Lechii Gdańsk zanotował 200. występ dla krakowskiego klubu.
Łukasz Burliga w 22. kolejce zagrał 150. oficjalny mecz w historii swoich występów dla Wisły Kraków na szczeblu najwyższej klasy rozgrywkowej polskiego systemu ligowego.
Maciej Sadlok w 26. kolejce wystąpił po raz 200. w składzie Wisły podczas ligowego spotkania.
Transfery.
Przyszli.
Stan na: 17 maja 2021
Odeszli.
Kwoty transferowe bez podanego źródła oparto na podstawie Transfermarkt.
Stan na: 17 maja 2021
Nowe kontrakty.
Stan na: 17 maja 2021
Zarząd i sztab szkoleniowy.
Przed sezonem.
Przed rozpoczęciem sezonu krakowski klub zrezygnował z przedłużania umów Dawidowi Szulczkowi i Pawłowi Sikorze, dwójce asystentów trenera głównego. Sztab opuścił też Leszek Dyja, odpowiadający za przygotowanie fizycznego pierwszego zespołu. Zarząd Wisły podpisał kontrakt z Arturem Skowronkiem na prowadzenie zawodników Wisły przez kolejną edycję ligi. W przedostatnim tygodniu lipca rolę asystenta szkoleniowca głównego objął Grzegorz Mokry po odejściu z Miedzi Legnica. Obowiązki trenera przygotowania fizycznego pierwszego zespołu przejął Piotr Jankowicz. W sztabie szkoleniowym na kolejny sezon z zadaniami analityka pozostał Dominik Dyduła. Nową umowę na następną edycję podpisał także Grzegorz Żmija, trener wiślackich bramkarzy od listopada 2019 roku. W ramach reorganizacji pionu sportowego Damian Salwin, dotychczasowy psycholog pierwszego zespołu, został jednym z asystentów Artura Skowronka.
Runda jesienna.
28 listopada zarząd Wisły poinformował o zwolnieniu Artura Skowronka z funkcji trenera pierwszej drużyny po 380 dniach pracy. Obowiązki związane z prowadzeniem treningów seniorów Białej Gwiazdy, do czasu zakontraktowania nowego trenera, przejęli Kazimierz Kmiecik i Grzegorz Mokry, duet dotychczasowych asystentów. W kolejnym tygodniu przedstawiciele klubu ogłosili podpisanie dwuletniej umowy z Peterem Hyballą, który w lipcu 2020 roku przestał pełnić funkcję głównego szkoleniowca w NAC Breda. Do sztabu krakowskiego zespołu dołączył Maik Drzensla w roli analityka. Zmiana nastąpiła także na stanowisku trenera przygotowania fizycznego. Kontrakt za porozumieniem stron rozwiązał Piotr Jankowicz, a jego zastępcą został Robin Adriaenssen.
Przerwa zimowa.
W ostatnich dniach grudnia z zespołu asystentów za obustronnym porozumieniem odszedł Grzegorz Mokry. Z nowym rokiem współpracę z klubem zakończył Damian Salwin, który od rundy wiosennej poprzedniego sezonu pełnił obowiązki psychologa dla zespołu seniorskiego. 11 stycznia sztab szkoleniowy za porozumieniem stron opuścił Grzegorz Żmija, który odpowiadał za treningi bramkarzy od listopada 2019 roku. Jego zastępcą został Maciej Kowal, poprzednio związany z rezerwami Legii Warszawa.
Runda wiosenna.
W lutym do działu skautingu krakowskiego klubu dołączył Andrzej Iwan, był zawodnik i trener Wisły Po dwóch miesiącach zrezygnował ze współpracy.
Pod koniec lutego sztab szkoleniowy pierwszej drużyny opuścił za porozumieniem stron Daniel Michalczyk, który funkcję trenera przygotowania motorycznego pełnił od 16 czerwca 2010 roku. Zastępczynią na stanowisku została Agnieszka Jasek-Stanek.
W maju przedstawiciele krakowskiego klubu podjęli decyzję o zakończeniu pracy z Peterem Hyballą po 163 dniach pełnienia obowiązków trenera pierwszej drużyny. Umowy za porozumieniem stron zostały rozwiązane także ze współpracownikami niemieckiego szkoleniowca. W ostatnim meczu sezonu przeciwko Piastowi Gliwice zespół poprowadzili w roli tymczasowych trenerów Kazimierz Kmiecik i Mariusz Jop, pełniący poprzednio funkcję asystentów w sztabie.

</doc>
<doc id="5053817" url="https://pl.wikipedia.org/wiki?curid=5053817" title="Patricia Djaté-Taillard">
Patricia Djaté-Taillard

Patricia Djaté-Taillard, z domu Djaté (ur. 3 stycznia 1971 w Paryżu) – francuska lekkoatletka, biegaczka średniodystansowa, srebrna medalistka halowych mistrzostw świata i halowa mistrzyni Europy, olimpijka.
Kariera sportowa.
Zajęła 8. miejsce w sztafecie 4 × 400 metrów na mistrzostwach świata juniorów w 1988 w Greater Sudbury. Odpadła w eliminacjach biegu na 800 metrów na mistrzostwach Europy juniorów w 1989 w Varaždinie. Zajęła 8. miejsce w finale tej konkurencji na mistrzostwach świata juniorów w 1990 w Płowdiwie.
Jako seniorka zajęła 4. miejsce w biegu na 800 metrów na igrzyskach śródziemnomorskich w 1993 w Narbonie. Odpadła w eliminacjach tej konkurencji na halowych mistrzostwach Europy w 1994 w Paryżu, a na mistrzostwach Europy w 1994 w Helsinkach zajęła w niej 7. miejsce. Odpadła w półfinale biegu na 800 metrów na halowych mistrzostwach świata w 1995 w Barcelonie. Zajęła 4. miejsce w finale tej konkurencji na mistrzostwach świata w 1995 w Göteborgu.
Zwyciężyła w biegu na 800 metrów na halowych mistrzostwach Europy w 1996 w Sztokholmie, wyprzedzając Stellę Jongmans z Holandii i Swietłanę Mastierkową z Rosji. Zajęła 6. miejsce w finale tej konkurencji na igrzyskach olimpijskich w 1996 w Atlancie.
Zdobyła srebrny medal w biegu na 1500 metrów na halowych mistrzostwach świata w 1997 w Paryżu, przegrywając jedynie z Rosjanką Jekatieriną Podkopajewą, w wyprzedzając Polkę Lidię Chojecką (druga na mecie Amerykanka Mary Slaney została zdyskwalifikowana z powodu dopingu). Odpadła w półfinale na tym dystansie na mistrzostwach świata w 1997 w Atenach, a także w eliminacjach biegów na 800 metrów i na 1500 metrów na mistrzostwach Europy w 1998 w Budapeszcie. Zajęła 5. miejsce w finale biegu na 1500 metrów na halowych mistrzostwach Europy w 2000 w Gandawie.
Djaté-Taillard była mistrzynią Francji w biegu na 800 metrów w 1994 i 1999, wicemistrzynią na tym dystansie w 1992 i brązową medalistką w biegu na 400 metrów w 1995. W hali była mistrzynią Francji w biegu na 800 metrów w latach 1994–1997 i 1999 oraz w biegu na 1500 metrów w 2000.
Była trzykrotną rekordzistką Francji w biegu na 800 metrów do czasu 1:56,53, uzyskanego 9 września 1995 w Monako oraz jednokrotną w biegu na 1500 metrów z wynikiem 4:02,26, osiągniętym 23 sierpnia 1996 w Brukseli.
Jest aktualną (październik 2021) rekordzistką Francji w biegu na 800 metrów ze wspomnianym wynikiem 1:56,53, a także w biegu na 1000 metrów z wynikiem 2:31,93 (25 sierpnia 1995 w Brukseli).
Rekordy życiowe.
Rekordy życiowe Patricii Djaté-Taillard:

</doc>
<doc id="5053829" url="https://pl.wikipedia.org/wiki?curid=5053829" title="Adolf Sandberger">
Adolf Sandberger

Adolf Wilhelm August Sandberger (ur. 19 grudnia 1864 w Würzburgu, zm. 14 stycznia 1943 w Monachium) – niemiecki muzykolog.
Życiorys.
W latach 1881–1887 studiował kompozycję w Würzburgu u Maxa Meyera-Olberslebena i w Monachium u Josefa Rheinbergera, a w latach 1883–1887 również muzykologię w Monachium i Berlinie u Philippa Spitty. W 1887 roku uzyskał stopień doktora na Uniwersytecie w Würzburgu na podstawie pracy "Peter Cornelius" (wyd. Lipsk 1887). W latach 1887–1889 odbył podróż do Włoch, Austrii, Francji i Włoch. Od 1889 do 1894 roku był kustoszem w dziale muzycznym Königliche Hof- und Staatsbibliothek w Monachium. W 1894 roku habilitował się na Uniwersytecie Monachijskim na podstawie pracy "Beiträge zur Geschichte der bayerischen Hofkapelle unter Orlando di Lasso" (tomy 1 i 3 wyd. Lipsk 1894–1895, tom 2 nieopublikowany). W latach 1900–1904 był profesorem nadzwyczajnym, a 1904–1930 profesorem zwyczajnym Uniwersytetu Monachijskiego. Był redaktorem „Denkmaler der Tonkunst in Bayern” (1900–1931) i „Neues Baeethoven-Jahrbuch” (1924–1942). Od 1912 roku był członkiem Bawarskiej Akademii Nauk.
Opublikował m.in. prace "Emmanuel Chabriers Gwendoline" (Monachium 1898), "Über zwei ehedem Wolfgang Mozart zugeschriebene Messen" (Monachium 1907) i "Ausgewählte Aufsätze zur Musikgeschichte" (Monachium 1921–1924). Zajmował się badaniami nad życiem i twórczością Orlanda di Lasso, w latach 1894–1927 przygotował dla wydawnictwa Breitkopf &amp; Härtel kompletną edycję jego dzieł. Prowadził także studia nad twórczością kompozytorów związanych z ośrodkiem monachijskim na przełomie XVII i XVIII wieku oraz klasykami wiedeńskimi, w tym kwestią autentyczności utworów Josepha Haydna.
Zajmował się również kompozycją, napisał 2 opery ("Ludwig der Springer" wyst. Monachium 1894 i "Der Tod des Kaisers" wyst. Monachium 1935), utwory chóralne, pieśni, utwory kameralne.

</doc>
<doc id="5053855" url="https://pl.wikipedia.org/wiki?curid=5053855" title="Turan Turkiestan">
Turan Turkiestan

Turan Turkiestan (kaz. Тұран футбол клубы) – kazachski klub piłkarski, mający siedzibę w mieście Turkiestan, na południu kraju, od 2021 roku grający w Byrynszy liga. 
Historia.
Chronologia nazw:
Klub sportowy Kostuin FK został założony w miejscowości Arys w 2002 roku. Nazwa klubu w tłumaczeniu tłumaczy się jako "dodam". Wcześniej w mieście funkcjonowała drużyna amatorska. W 2001 roku Federacja zaplanowała utworzenie trzeciego poziomu w systemie krajowych lig piłkarskich. W rezultacie w 2002 roku powstała Birinszi ligasy jako regionalny turniej dla nieprofesjonalnych drużyn piłkarskich w Kazachstanie. Do 17 uczestników podzielonych na 3 grupy został zakwalifikowany klub Kostuin z Arysu. W debiutowym sezonie 2002 zajął trzecie miejsce w grupie południowej "Birinszi ligasy" (D3). W 2003 klub otrzymał status profesjonalny i startował w "Birinszi ligasy" (D2), która po reorganizacji systemu lig zmieniła nazwę. Sezon zakończył na 9.pozycji w konferencji południowo-zachodniej. W sezonie 2004 klub zmienił nazwę na Arys FK, zajmując ostatnie 13.miejsce w konferencji południowo-zachodniej "Birinszi ligasy". Następnie zrezygnował z występów w Jekinszi ligasy i został rozwiązany.
Dopiero w 2019 roku klub został odrodzony i zgłosił się do rozgrywek "Jekinszi ligasy" (D3). W debiutowym sezonie zajął drugie miejsce i awansował do "Birinszi ligasy". W 2020 roku zdobył wicemistrzostwo w konferencji 1 "Birinszi ligasy" i w związku z rozszerzeniem najwyższej ligi otrzymał awans do Priemjer Ligasy. 10 lutego 2021 klub przeniósł się do stolicy obwodu, miasta Turkiestan i zmienił nazwę na Turan FK ("Turan" to historyczny region w Azji Środkowej). Debiutancki sezon 2021 w najwyższej lidze rozpoczął od remisu 2:2 z utytułowanym FK Astana.
Barwy klubowe, strój.
Klub ma barwy niebiesko-żółte. Zawodnicy swoje domowe spotkania zazwyczaj grają w białych koszulkach, białych spodenkach oraz białych getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2020).
Struktura klubu.
Stadion.
Klub piłkarski rozgrywa swoje mecze domowe na Turkistan Arena w mieście Vado Ligure o pojemności 7 tys. widzów.

</doc>
<doc id="5053856" url="https://pl.wikipedia.org/wiki?curid=5053856" title="Puchar Danii w piłce siatkowej mężczyzn (2020/2021)">
Puchar Danii w piłce siatkowej mężczyzn (2020/2021)

Puchar Danii w piłce siatkowej mężczyzn 2020/2021 – 45. sezon rozgrywek o siatkarski Puchar Danii zorganizowany przez Volleyball Danmark. Zainaugurowany został 22 września 2020 roku.
Rozgrywki składały się z 1. rundy, 1/8 finału, ćwierćfinałów, półfinałów, meczu o 3. miejsce oraz finału. Brały w nich udział kluby z VolleyLigaen, 1. division oraz 2. division.
Finał odbył się 27 lutego 2021 roku w Lillebæltshallen w Middelfarcie. Po raz czwarty Puchar Danii zdobył , który w finale pokonał .
MVP ("Pokalfighter") finału został Kanadyjczyk Irvan Brar.
System rozgrywek.
Rozgrywki o Puchar Danii w sezonie 2020/2021 składają się z 1. rundy, 1/8 finału, ćwierćfinałów, półfinałów, meczu o 3. miejsce i finału. Przed każdą rundą odbywa się losowanie par. Osiem najlepszych drużyn VolleyLigaen w sezonie 2019/2020 jest rozstawionych. Drużyny rozstawione na miejscach 1-8 nie mogą na siebie trafić przed ćwierćfinałami, natomiast rozstawione na miejscach 1-4 – przed półfinałami. W każdej rundzie o awansie decyduje jedno spotkanie.
W 1. rundzie uczestniczą wszystkie zgłoszone drużyny oprócz zespołów rozstawionych, z tym że część drużyn może otrzymać wolny los, tak aby w 1/8 finału brało udział 16 drużyn. Rozstawione zespoły startują od 1/8 finału.
Gospodarzem spotkania jest drużyna z niższej ligi. Jeżeli obie drużyny są z tej samej klasy rozgrywkowej, o tym, która drużyna będzie gospodarzem, decyduje losowanie.

</doc>
<doc id="5053864" url="https://pl.wikipedia.org/wiki?curid=5053864" title="Horné Otrokovce">
Horné Otrokovce

Horné Otrokovce – wieś (obec) na Słowacji, w kraju trnawskim w powiecie Hlohovec. Znajduje się w północnej części Niziny Naddunajskiej.

</doc>
<doc id="5053865" url="https://pl.wikipedia.org/wiki?curid=5053865" title="Jerzy Wilk (architekt)">
Jerzy Wilk (architekt)

Jerzy Wilk ps. „San” (ur. 12 lutego 1921 w Łodzi, zm. 17 listopada 1991 w Warszawie) – polski architekt, architekt wnętrz, rzeźbiarz, grafik, żołnierz AK w stopniu podporucznika, członek Stowarzyszenia Architektów Polskich (SARP).
Życiorys.
Ukończył gimnazjum w 1939 r., rozpoczął studia w Centrum Wyszkolenia Sanitarnego (CWSan) w Warszawie 1939 r. W trakcie II wojny światowej był członkiem Armii Krajowej, brał udział w powstaniu warszawskim, a po kapitulacji powstania wraz z żoną był więźniem obozu Stalag IV B Zeithain. Po wojnie nie kontynuował studiów medycznych. Ukończył studia na Wydziale Architektury Politechniki Warszawskiej w 1951 r. Następnie był pracownikiem Instytutu Planowania Przestrzennego, Miastoprojektu Ogólnopolskiego Zakładu Osiedli Robotniczych, IUA, a następnie Biura Studiów i Projektów Handlu Wewnętrznego.

</doc>
<doc id="5053867" url="https://pl.wikipedia.org/wiki?curid=5053867" title="Horné Trhovište">
Horné Trhovište

Horné Trhovište – wieś (obec) na Słowacji, w kraju trnawskim w powiecie Hlohovec. Znajduje się w północnej części Niziny Naddunajskiej.

</doc>
<doc id="5053868" url="https://pl.wikipedia.org/wiki?curid=5053868" title="André Messager">
André Messager

André Charles Prosper Messager (ur. 30 grudnia 1853 w Montluçon, zm. 24 lutego 1929 w Paryżu) – francuski kompozytor i dyrygent.
Życiorys.
W latach 1869–1874 uczył się w École de Musique Classique et Religieuse u Eugène’a Gigouta (harmonia) i Clémenta Loreta (organy), pobierał też naukę u Gabriela Faurégo i Camille’a Saint-Saënsa. Pełnił funkcję organisty w paryskich kościołach St Sulpice (1874), St Paul-St Louis (1881) i Ste Marie-des-Batignolles (1882–1884). W 1876 roku swoją "Symfonią A-dur" zdobył I nagrodę w konkursie zorganizowanym przez Société des Auteurs et Compositeurs de Musique. W latach 70. XIX wieku dyrygował i pisał balety dla Folies Bergère, a w 1880 roku prowadził przez jeden sezon Eden-Théâtre w Brukseli. W 1883 roku na zlecenie wydawnictwa Enoch dokończył operetkę Firmina Bernicata "François-les-Bas-Bleus". Pisał cieszące się dużą popularnością na scenach francuskich i angielskich operetki. Działał też jako dyrygent, propagując twórczość Richarda Wagnera, współczesnych kompozytorów francuskich (Claude Debussy, Gabriel Fauré, Maurice Ravel) oraz muzykę dawną (Christoph Willibald Gluck, Jean-Philippe Rameau). Poprowadził prapremierowe przedstawienie opery Debussy’ego "Peleas i Melisanda" (1902). Był dyrektorem muzycznym Opéra-Comique (1898–1903) i Opéra de Paris (1907–1914). Od 1901 do 1907 roku pełnił też funkcję dyrektora artystycznego londyńskiego Covent Garden Theatre. W 1905 roku dyrygował Concerts Lamoureux. Od 1908 do 1919 roku był dyrygentem Société des Concerts du Conservatoire. W sezonie 1924 dyrygował zespołem Ballets Russes Siergieja Diagilewa.
Od 1926 roku był członkiem Académie des beaux-arts. Odznaczony został Legią Honorową. Był żonaty z kompozytorką Alice Maude Davies (pseud. Hope Temple, 1858–1938). Został pochowany na cmentarzu Passy koło Gabriela Faurégo i Claude’a Debussy’ego.

</doc>
<doc id="5053873" url="https://pl.wikipedia.org/wiki?curid=5053873" title="Horné Zelenice">
Horné Zelenice

Horné Zelenice – wieś (obec) na Słowacji, w kraju trnawskim w powiecie Hlohovec. Znajduje się w północnej części Niziny Naddunajskiej.

</doc>
<doc id="5053877" url="https://pl.wikipedia.org/wiki?curid=5053877" title="Jalšové">
Jalšové

Jalšové – wieś (obec) na Słowacji, w kraju trnawskim w powiecie Hlohovec. Znajduje się w północnej części Niziny Naddunajskiej.

</doc>
<doc id="5053879" url="https://pl.wikipedia.org/wiki?curid=5053879" title="Kľačany">
Kľačany

Kľačany – wieś (obec) na Słowacji, w kraju trnawskim w powiecie Hlohovec. Znajduje się w północnej części Niziny Naddunajskiej.

</doc>
<doc id="5053883" url="https://pl.wikipedia.org/wiki?curid=5053883" title="Sirte">
Sirte

Sirte (سرتيا) – libijski kuter rakietowy z lat 60. XX wieku, jedna z trzech zamówionych przez Libię jednostek typu "Susa". Okręt został zwodowany 10 stycznia 1968 roku w brytyjskiej stoczni Vosper &amp; Company w Portsmouth, a do służby w marynarce wojennej Libii wszedł 23 stycznia 1969 roku. Jednostka, oznaczona numerami taktycznymi P02 i 513, jest nieaktywna od 1995 roku.
Projekt i budowa.
Kutry rakietowe typu "Susa" zostały zamówione przez Libię w Wielkiej Brytanii 12 października 1966 roku. Jednostki były generalnie podobne do budowanych w stoczni Vosper &amp; Company brytyjskich kutrów patrolowych typu "Brave" oraz zbudowanych na zamówienie Danii kutrów torpedowych typu "Søløven", różniąc się uzbrojeniem. Były pierwszymi wprowadzonymi do służby na świecie okrętami przenoszącymi przeciwokrętowe pociski rakietowe Nord SS-12.
„Sirte” zbudowany został w stoczni Vosper &amp; Company w Portsmouth. Wodowanie odbyło się 10 stycznia 1968 roku.
Dane taktyczno-techniczne.
Okręt był kutrem rakietowym o długości całkowitej 30,5 metra, szerokości całkowitej 7,8 metra i zanurzeniu 2,1 metra. Drewniany kadłub jednostki miał pokrycie z nylonu. Wyporność standardowa wynosiła 95 ton, zaś pełna 114 ton. Okręt napędzany był przez siłownię systemu CODOG, na którą składały się trzy turbiny gazowe Bristol Proteus o łącznej mocy 12 750 KM i dwa marszowe silniki wysokoprężne General Motors 6-71 o łącznej mocy 190 KM, poruszające poprzez wały napędowe trzema śrubami. Maksymalna prędkość jednostki wynosiła 54 węzły.
Uzbrojenie artyleryjskie jednostki składało się z dwóch pojedynczych działek przeciwlotniczych Bofors kal. 40 mm L/60 Mk 9. Kąt podniesienia lufy wynosił 90°, waga pocisku 0,96 kg, donośność 12 000 metrów w poziomie i 4000 metrów w pionie, zaś szybkostrzelność 300 strz./min.
Uzbrojenie rakietowe stanowiły dwie poczwórne wyrzutnie przeciwokrętowych pocisków rakietowych Nord SS-12 (okręt przenosił osiem rakiet). Kierowany przewodowo pocisk miał maksymalny zasięg 5,5 km, a masa głowicy bojowej wynosiła 30 kg.
Wyposażenie radioelektroniczne obejmowało pracujący w paśmie I radar nawigacyjny Decca 626 i system kierowania ogniem Aérospatiale/Nord.
Załoga okrętu składała się z 20 oficerów, podoficerów i marynarzy.
Służba.
„Sirte” (سرتيا) został przyjęty do służby w marynarce wojennej Libii 23 stycznia 1969 roku. Jednostka otrzymała numer taktyczny P02. W 1977 roku „Sirte”, „Susa” i „Sebha” przeszły remont we Włoszech, nie obejmujący wyposażenia radioelektronicznego. W 1983 roku numer burtowy okrętu zmieniono na 513. Kolejny remont jednostki został przeprowadzony we Włoszech w latach 1983–1984. W latach 1985–1986 na kutrze wymieniono silniki. Od 1995 roku jednostka jest nieaktywna.

</doc>
<doc id="5053890" url="https://pl.wikipedia.org/wiki?curid=5053890" title="Wiaźma (stacja kolejowa)">
Wiaźma (stacja kolejowa)

Wiaźma () – węzłowa stacja kolejowa w miejscowości Wiaźma, w rejonie wiaziemskim, w obwodzie smoleńskim, w Rosji. Węzeł linii Moskwa - Mińsk - Brześć z liniami do Rżewa, Riażska i Briańska.
Stacja powstała w XIX w. na drodze żelaznej moskiewsko-brzeskiej pomiędzy przystankami Komiagino a Griediakino. Jeszcze w czasach carskich powstał tu węzeł kolejowy po wybudowaniu linii kolei riażsko-wiaziemskiej, rżewsko-wiaziemskiej i nowotorżskiej.

</doc>
<doc id="5053891" url="https://pl.wikipedia.org/wiki?curid=5053891" title="Al-Ittihad Kalba">
Al-Ittihad Kalba



</doc>
<doc id="5053892" url="https://pl.wikipedia.org/wiki?curid=5053892" title="Bernice Kolko">
Bernice Kolko

Bernice Kolko (ur. 2 listopada 1905 w Grajewie, zm. ok. 15 grudnia 1970 w Meksyku) – fotografka żydowskiego pochodzenia, przyjaciółka Fridy Kahlo.
Życiorys.
Była najmłodszym dzieckiem w rodzinie, miała dwie siostry i brata. W 1920 matka Bernice wyemigrowała wraz z nią do Chicago, na co złożyło się kilka przyczyn – żydowskie pochodzenie, pogarszająca się sytuacja finansowa rodziny oraz śmierć ojca. Matka Bernice zmarła w 1922. W 1926 Kolko ukończyła Crane High School w Chicago i wyszła za mąż. W 1929 w Nowym Jorku urodziła syna Eugena. Nie jest znane imię ojca dziecka. Wówczas Bernice otrzymała amerykańskie obywatelstwo.
W 1932 wyjechała do Europy. Na uniwersytecie w Wiedniu uczęszczała na zajęcia z fotografii prowadzone przez prof. Rudolfa Koppitza, klasyka piktorializmu. Wróciła do USA w 1934 i zaczęła pracę w Nowym Jorku jako niezależna fotografka. Wykonywała m.in. portrety dzieci w Harlemie. W 1935 brała udział w Collective Exhibition w Nowym Jorku oraz w wystawie w Arts and History Museum w Evansville. W ramach rządowych działań wspierających sztukę zaprezentowała projekt "Twarze". W 1942 pracowała w fabryce Lockheed w Los Angeles. W 1944, mając licencję uzyskaną z fabryki, zaciągnęła się do Korpusu Kobiecej Armii USA jako fotografka wojenna.
Po zakończeniu II wojny światowej otrzymała status weterana. W 1946–1947 mieszkała w Riverside w Kalifornii. Prowadziła prace nad fotografią eksperymentalną, uczęszczała na kursy fotografii komercyjnej w Art Center School w Los Angeles. Tam poznała Mana Raya, z którym współpracowała. W 1951 studiowała w miejskim koledżu w Los Angeles. W październiku wyjechała na wakacje do Meksyku, gdzie zaczęła projekt "Kobiety Meksyku".
W 1953 zaczęła się jej bliska przyjaźń z Fridą Kahlo i Diego Riverą. Z Riverą, który zaprosił ją do Meksyku, poznali się w Chicago. Od tej pory często gościła w „Niebieskim Domu” w Coyoacán. Obie artystyki ciepło o sobie mówiły, a Frida wspominała Bernice w swoim pamiętniku. Kolko znała się też z malarzami: Davidem Alfaro Siqueirosem, Chavezem Morado oraz Olgą Costą. Wśród jej znajomych byli Ruth Bernhard, Edward Weston oraz Dorothei Lange, której zrobiła kilka zdjęć.
Aktywność w Meksyku zaowocowała nie tylko fotografiami, na których Bernice Kolko uwieczniła Fridę Kahlo w swobodnym, codziennym wizerunku, oraz pośmiertnymi czarno-białymi zdjęciami malarki, ale też rozwojem zainteresowania fotografią uliczną. W 1955 w Bellas Artes National Institute (Pałac Sztuk Pięknych) w Meksyku zorganizowano wystawę "Kobiety Meksyku", która była pierwszą indywidualną wystawą Kolko w tym kraju. Była prawdopodobnie pierwszą kobietą fotografką, której prace pokazano w Bellas Artes. Wystawa prezentowała kobiety w różnym wieku w codziennych i oficjalnych sytuacjach. W 1961 wystawę "Rostros de México" ("Twarze Meksyku") pokazano na uniwersytecie w Guanajuato. Łącznie prace Bernice Kolko wystawiano w Meksyku 50 razy. Jej twórczość pokazywano także w Jerozolimie (122 zdjęcia z serii "Twarze Meksyku"). Fotografowała również na ulicach Jerozolimy, co pozwoliło na zgromadzenie materiału do jej pierwszej książki "Rostros de Israel" ("Twarze Izraela"). W tym czasie zaczęła jej dokuczać jaskra.
W 1962 magazyn „Artes de México” poświęcił numer specjalny tematyce targów i kupców, ilustrowany jej fotografiami. W tym czasie podróżowała po Azji (Sajgon, Karaczi, Mjarma, Formosa, Indie, Tajlandia, Japonia). W 1966 jej fotografie pokazano w galerii w Mexican American Cultural Relations Institute w Meksyku. Uniwersytet w Meksyku opublikował książkę "Twarze Meksyku", natomiast Instytutu Antropologii tejże uczelni pokazał wystawę "The Indian world of Bernice Kolko". W tym czasie kontynuowała podróże, tym razem po Ameryce Południowej (Peru, Ekwador, Boliwia, Brazylia, Argentyna). W 1970 wystawę "Twarze Meksyku" pokazano w Puebla oraz w Muzeum Człowieka w San Diego w Kalifornii.
Bernice Kolko zmarła podczas przygotowań do wyjazdu do Ameryki Południowej. Chorowała na artretyzm.
Upamiętnienie.
W 2017, upamiętniając 110. rocznicę urodzin Fridy Kahlo, w Centrum Kultury Zamek w Poznaniu zorganizowano wystawę „Frida Kahlo i Diego Rivera. Polski kontekst”. Oprócz prac Fridy i Diego zaprezentowano fotografie Benice Kolko, prace uczennicy Fridy i Diego, Fanny Rabel, artystki polsko-żydowskiego pochodzenia, a także materiały poświęcone Wystawie Sztuki Meksykańskiej w Polsce, która odbyła się w Warszawie w 1955.

</doc>
<doc id="5053894" url="https://pl.wikipedia.org/wiki?curid=5053894" title="Sokna">
Sokna

Sokna (سكنا) – libijski kuter rakietowy z lat 60. XX wieku, jedna z trzech zamówionych przez Libię jednostek typu "Susa". Okręt został zwodowany 29 lutego 1968 roku w brytyjskiej stoczni Vosper &amp; Company w Portsmouth, a do służby w marynarce wojennej Libii wszedł 23 stycznia 1969 roku. Przed 1973 rokiem nazwę jednostki zmieniono na „Sebha” (سبها). Okręt, oznaczony numerami taktycznymi P03 i 514, jest nieaktywny od 1995 roku.
Projekt i budowa.
Kutry rakietowe typu "Susa" zostały zamówione przez Libię w Wielkiej Brytanii 12 października 1966 roku. Jednostki były generalnie podobne do budowanych w stoczni Vosper &amp; Company brytyjskich kutrów patrolowych typu "Brave" oraz zbudowanych na zamówienie Danii kutrów torpedowych typu "Søløven", różniąc się uzbrojeniem. Były pierwszymi wprowadzonymi do służby na świecie okrętami przenoszącymi przeciwokrętowe pociski rakietowe Nord SS-12.
„Sokna” zbudowany został w stoczni Vosper &amp; Company w Portsmouth. Wodowanie odbyło się 29 lutego 1968 roku.
Dane taktyczno-techniczne.
Okręt był kutrem rakietowym o długości całkowitej 30,5 metra, szerokości całkowitej 7,8 metra i zanurzeniu 2,1 metra. Drewniany kadłub jednostki miał pokrycie z nylonu. Wyporność standardowa wynosiła 95 ton, zaś pełna 114 ton. Okręt napędzany był przez siłownię systemu CODOG, na którą składały się trzy turbiny gazowe Bristol Proteus o łącznej mocy 12 750 KM i dwa marszowe silniki wysokoprężne General Motors 6-71 o łącznej mocy 190 KM, poruszające poprzez wały napędowe trzema śrubami. Maksymalna prędkość jednostki wynosiła 54 węzły.
Uzbrojenie artyleryjskie jednostki składało się z dwóch pojedynczych działek przeciwlotniczych Bofors kal. 40 mm L/60 Mk 9. Kąt podniesienia lufy wynosił 90°, waga pocisku 0,96 kg, donośność 12 000 metrów w poziomie i 4000 metrów w pionie, zaś szybkostrzelność 300 strz./min.
Uzbrojenie rakietowe stanowiły dwie poczwórne wyrzutnie przeciwokrętowych pocisków rakietowych Nord SS-12 (okręt przenosił osiem rakiet). Kierowany przewodowo pocisk miał maksymalny zasięg 5,5 km, a masa głowicy bojowej wynosiła 30 kg.
Wyposażenie radioelektroniczne obejmowało pracujący w paśmie I radar nawigacyjny Decca 626 i system kierowania ogniem Aérospatiale/Nord.
Załoga okrętu składała się z 20 oficerów, podoficerów i marynarzy.
Służba.
„Sokna” (سكنا) został przyjęty do służby w marynarce wojennej Libii 23 stycznia 1969 roku. Jednostka otrzymała numer taktyczny P03. Przed 1973 rokiem nazwę jednostki zmieniono na „Sebha” (سبها). W 1977 roku „Sebha”, „Susa” i „Sirte” przeszły remont we Włoszech, nie obejmujący wyposażenia radioelektronicznego. W 1983 roku numer burtowy okrętu zmieniono na 514. Kolejny remont jednostki został przeprowadzony we Włoszech w latach 1983–1984. W latach 1985–1986 na kutrze wymieniono silniki. Od 1995 roku jednostka jest nieaktywna.

</doc>
<doc id="5053896" url="https://pl.wikipedia.org/wiki?curid=5053896" title="Abricoter">
Abricoter



</doc>
<doc id="5053899" url="https://pl.wikipedia.org/wiki?curid=5053899" title="Budynek Towarzystwa Gimnastycznego „Sokół” w Krakowie (ul. Piłsudskiego)">
Budynek Towarzystwa Gimnastycznego „Sokół” w Krakowie (ul. Piłsudskiego)

Budynek Towarzystwa Gimnastycznego „Sokół” – zabytkowa sala sportowa znajdująca się w Krakowie w dzielnicy I przy ul. J. Piłsudskiego 27, na Piasku.
Towarzystwo Gimnastyczne „Sokół” powstało w 23 lutego 1885 roku z inicjatywy studentów związanych z tak zwaną Czytelnią Akademicka Uniwersytetu Jagiellońskiego. Miało na celu duchowe i fizyczne odrodzenie społeczeństwa przez kultywowanie tradycji narodowych, wychowanie patriotyczne oraz uprawianie ćwiczeń sportowych, głównie o charakterze paramilitarnym. W ramach „Czytelni” powstało Towarzystwo „Sokół”. Popularyzowało turystykę, gimnastykę i różne sporty: wioślarstwo, strzelectwo, szermierkę, łucznictwo, pływanie, lekką atletykę i inne.
W 1889 roku gmina miasta przekazała Towarzystwu grunty przy ówczesnej ulicy Wolskiej, tuż przy korycie płynącej tam wtedy rzece Rudawa.
W tym samym roku wybudowano własny budynek, sokolnię. Znajdowała się w nim największa w Galicji sala gimnastyczna wyposażona w najnowocześniejsze urządzenia sportowe. Gmach zaprojektował Karol Knaus. Uroczyste otwarcie budynku odbyło się 18 listopada 1889 roku.
W 1894 roku sokolnię rozbudowano. Dobudowano wschodnią część zaprojektowaną przez Teodora Talowskiego, budynek uzyskał cechy neogotyckie. W 1921 roku w budynku miała siedzibę Dzielnica Krakowska Polskiego Towarzystwa Gimnastycznego „Sokół”.
W dniach 25 i 26 maja 1947 roku na terenie obiektu odbył się ogólnokrajowy zjazd Świadków Jehowy pod hasłem „Chwalcie Jehowę wszystkie narody”. Programu wysłuchało około 8000 obecnych. 
31 lipca 1947 roku przedstawiciele Urzędu Bezpieczeństwa opieczętowali budynek „Sokoła” odbierając zezwolenie na jego działalność.
Od 1957 roku, budynkiem administrowało TKKF. „Sokół” odzyskał swój budynek we wrześniu 1990 roku i rozpoczął kapitalny remont bydynku zdewastowanego przez poprzedniego użytkownika Klub Sportowy Cracovia. W latach 2017-2020 trwał pierwszy kompleksowy od czasu powstania obiektu remont i prace konserwatorskie. Prawie cały koszt został sfinansowany ze środków Narodowego Funduszu Rewaloryzacji Zabytków Krakowa przyznaną przez Społeczny Komitet Odnowy Zabytków Krakowa.
Część zachodnia budynku.
Powstała w 1889 według projektu Karola Knausa. Ścianę frontową zdobi fryz sgraffito z napisem „Towarzystwo Gimnastyczne Sokół”, herbami Orła Białego i Krakowa oraz sentencjami będącymi mottami Towarzystwa: „W zdrowym ciele, zdrowy duch” Juwenalisa i „Sława młodzieńca jest jego siłą”. W tej części budynku znajduje się sala gimnastyczna.
Część wschodnia budynku.
Powstała w 1894 według projektu Teodora Talowskiego. Nad wejściem umieszczono, w 1934 roku, tablicę upamiętniająca członków „Sokoła” walczących w I wojnie światowej o odzyskanie niepodległości. Szczyt bocznej ściany od strony ul. Wenecja zdobią alegoryczne polichromie. 
W nadświetlu wewnętrznych drzwi znajduje się współczesny witraż z symbolami Towarzystwa. Wykonany został w 2005 roku, według projektu Heleny Papée-Bożyk, przez Krakowski Zakład Witrażów S.G. Żeleński.

</doc>
<doc id="5053900" url="https://pl.wikipedia.org/wiki?curid=5053900" title="Brant (herb szlachecki)">
Brant (herb szlachecki)

Brant – polski herb szlachecki.
Opis herbu.
Opis historyczny.
Kasper Niesiecki blazonuje herb następująco:
Opis współczesny.
Opis skonstruowany współcześnie brzmi następująco:
"Na tarczy o polu ciemnobłękitnym, czarna płonąca pochodnia, skierowana na skos ogniem w prawą stronę tarczy."
"W klejnocie trzy pióra strusie."
"Labry herbowe ciemnobłękitne, podbite czernią."
Geneza.
O herbie Brant nie wspominał ani Bartosz Paprocki, ani Szymon Okolski. Kasper Niesiecki natomiast nie był pewny jego pochodzenia, nie wiedział również kiedy i komu został on po raz pierwszy przyznany. 
Herb Brant można było zaobserwować na nagrobkach w Prusach, używał go starodawny dom Brantów, pochodzący z Pomorza.
Herbowni.
Brancewicz, Brant, Brański, Sarnowski

</doc>
<doc id="5053907" url="https://pl.wikipedia.org/wiki?curid=5053907" title="Ali Elmusrati">
Ali Elmusrati



</doc>
<doc id="5053910" url="https://pl.wikipedia.org/wiki?curid=5053910" title="Dinara Saduakassova">
Dinara Saduakassova



</doc>
<doc id="5053912" url="https://pl.wikipedia.org/wiki?curid=5053912" title="The Geffen Film Company">
The Geffen Film Company

The Geffen Film Company (znana również jako The Geffen Company i The Geffen Film Company, Inc., później znana jako Geffen Pictures) – amerykańskie przedsiębiorstwo zajmujące się dystrybucją i produkcją filmów oraz seriali telewizyjnych.
Historia.
Przedsiębiorstwo zostało założone jako niezależna wytwórnia w 1982 przez Davida Geffena, założyciela wytwórni płytowej Geffen Records. Rozprowadzało swoje filmy za pośrednictwem wytwórni Warner Bros. Pictures. DreamWorks Pictures, wytwórnia filmowa założona w 1994 przez Geffena wspólnie ze Stevenem Spielbergiem i Jeffreyem Katzenbergiem, została następcą przedsiębiorstwa Geffen Pictures.

</doc>
<doc id="5053914" url="https://pl.wikipedia.org/wiki?curid=5053914" title="Kolumna św. Józefa w Trnawie">
Kolumna św. Józefa w Trnawie

Kolumna św. Józefa w Trnawie (słow. "súsošie svätého Jozefa") – barokowy zespół architektoniczno-rzeźbiarski, usytuowany w centralnej części Placu św. Mikołaja (słow. "Námestie svätého Mikuláša") w Trnawie w południowo-zachodniej Słowacji. Z racji tego, że obiekt został ufundowany jako wyraz wdzięczności za zanik epidemii, która dotknęła miasto, popularnie nazywany jest „kolumną morową św. Józefa”.
Historia.
Dzisiejszy plac św. Mikołaja, położony we wschodniej części miasta, zajmuje miejsce na którym znajdowało się centrum pierwszej średniowiecznej osady Trnawy. Po przeniesieniu owego centrum w rejon obecnego Placu św. Trójcy (słow. "Trojičné námestie") mniej więcej od połowy XVI w. miejsce to, położone tuż obok kościoła św. Mikołaja i otaczane kolejnymi instytucjami kościelnymi, zaczęło nabierać rangi duchowego ośrodka rozwijającego się miasta. Ponieważ na placu św. Trójcy stała już w tym czasie kolumna Trójcy Przenajświętszej uznano, że będzie ono najlepszym miejscem do ustawienia kolejnej kolumny wotywnej.
Architektura.
Autorem dzieła, wykonanego w 1731 r. jest miejscowy rzeźbiarz i kamieniarz, I. Melczer. Plan podstawy w postaci dwóch niskich stopni jest trójosiowy. Na podstawie umieszczony jest takiż cokół, nakryty płaską płytą. Na trzech ścianach cokołu, dekorowanego motywami roślinnymi i ludzkimi twarzami, znajdują się płaskorzeźby przedstawiające patronów, chroniących od zarazy: św. Rozalię, św. Sebastiana i św. Rocha. Na trzech zaokrąglonych narożnikach płyty wieńczącej cokół znajdują się figury św. Mikołaja, św. Karola Boromeusza i św. Katarzyny Aleksandryjskiej.
Podstawą samej kolumny jest ustawiony centralnie trójosiowy piedestał zwężający się ku górze, zaakcentowany spływami wolutowymi na krawędziach i bogato zdobiony detalami płaskorzeźbionymi, wśród których jest herb miasta. Na wybrzuszeniach wieńczącego go gzymsu ustawiono trzy figurki uskrzydlonych putt, trzymających narzędzia ciesielskie. Trzon kolumny, o trójkątnym przekroju, zdobiony płytkim reliefem o motywach geometryczno-roślinnych, nakrywa skromny kapitel. Na nim stoi figura św. Józefa, który na lewym ramieniu trzyma Dzieciątko Jezus, a w prawej dłoni gałązkę z kwiatami lilii.

</doc>
<doc id="5053915" url="https://pl.wikipedia.org/wiki?curid=5053915" title="Kutry rakietowe typu Susa">
Kutry rakietowe typu Susa

Kutry rakietowe typu Susa – libijskie kutry rakietowe z lat 60. XX wieku. W latach 1967–1969 w brytyjskiej stoczni Vosper &amp; Company w Portsmouth zbudowano trzy okręty tego typu. Jednostki weszły w skład marynarki wojennej Libii w styczniu 1969 roku. Wszystkie okręty typu "Susa" są nieaktywne od 1995 roku.
Projekt i budowa.
Kutry rakietowe typu "Susa" zostały zamówione przez Libię w Wielkiej Brytanii 12 października 1966 roku. Jednostki były generalnie podobne do budowanych w stoczni Vosper &amp; Company brytyjskich kutrów patrolowych typu "Brave" oraz zbudowanych na zamówienie Danii kutrów torpedowych typu "Søløven", różniąc się uzbrojeniem. Były pierwszymi wprowadzonymi do służby na świecie okrętami przenoszącymi przeciwokrętowe pociski rakietowe Nord SS-12.
Wszystkie okręty typu "Susa" zostały zbudowane w stoczni Vosper &amp; Company w Portsmouth. Jednostki zwodowano w latach 1967–1968.
Dane taktyczno-techniczne.
Okręty były kutrami rakietowymi o długości całkowitej 30,5 metra, szerokości całkowitej 7,8 metra i zanurzeniu 2,1 metra. Drewniane kadłuby jednostek miały pokrycie z nylonu. Wyporność standardowa wynosiła 95 ton, zaś pełna 114 ton. Okręty napędzane były przez siłownie systemu CODOG, na które składały się trzy turbiny gazowe Bristol Proteus o łącznej mocy 12 750 KM i dwa marszowe silniki wysokoprężne General Motors 6-71 o łącznej mocy 190 KM, poruszające poprzez wały napędowe trzema śrubami. Maksymalna prędkość jednostek wynosiła 54 węzły.
Uzbrojenie artyleryjskie jednostek składało się z dwóch pojedynczych działek przeciwlotniczych Bofors kal. 40 mm L/60 Mk 9. Kąt podniesienia lufy wynosił 90°, waga pocisku 0,96 kg, donośność 12 000 metrów w poziomie i 4000 metrów w pionie, zaś szybkostrzelność 300 strz./min.
Uzbrojenie rakietowe stanowiły dwie poczwórne wyrzutnie przeciwokrętowych pocisków rakietowych Nord SS-12 (okręt przenosił osiem rakiet). Kierowany przewodowo pocisk miał maksymalny zasięg 5,5 km, a masa głowicy bojowej wynosiła 30 kg.
Wyposażenie radioelektroniczne obejmowało pracujący w paśmie I radar nawigacyjny Decca 626 i system kierowania ogniem Aérospatiale/Nord.
Załoga pojedynczego okrętu składała się z 20 oficerów, podoficerów i marynarzy.
Służba.
Wszystkie okręty typu "Susa" zostały przyjęte do służby w marynarce wojennej Libii 23 stycznia 1969 roku. Jednostki otrzymały numery taktyczne P01 – P03. Przed 1973 rokiem nazwę kutra „Sokna” zmieniono na „Sebha” (سبها). W 1977 roku „Susa”, „Sirte” i „Sebha” przeszły remont we Włoszech, nie obejmujący wyposażenia radioelektronicznego. W 1983 roku numery burtowe okrętów zmieniono na 512–514. Kolejny remont wszystkich jednostek został przeprowadzony we Włoszech w latach 1983–1984. W latach 1985–1986 na kutrach wymieniono silniki.
Od 1995 roku wszystkie kutry typu "Susa" są nieaktywne.

</doc>
<doc id="5053916" url="https://pl.wikipedia.org/wiki?curid=5053916" title="The Geffen Company">
The Geffen Company



</doc>
<doc id="5053918" url="https://pl.wikipedia.org/wiki?curid=5053918" title="Geffen Pictures">
Geffen Pictures



</doc>
<doc id="5053926" url="https://pl.wikipedia.org/wiki?curid=5053926" title="Euromast">
Euromast

Euromast – wieża widokowa w holenderskim mieście Rotterdam. Wysoka na 185 metrów wieża jest najwyższą budowlą w Holandii, która jest otwarta dla zwiedzających. Ze względu na swój charakterystyczny kształt wieża jest jedną z najbardziej rozpoznawalnych budowli Rotterdamu.
Historia.
Euromast został zbudowany w latach 1958–1960 na skraju parku pobliżu wjazdu do tunelu Maastunnel. Wieża została otwarta dla zwiedzających w dniu 25 marca 1960 roku z okazji wystawy kwiatowej Floriade odbywającej się w Het Park. Uroczystego otwarcia dokonała księżniczka Beatrycze, przyszła królowa Niderlandów. Wieża jest betonową budowlą w kształcie tuby o średnicy 9 metrów ze ścianami o grubości 30 centymetrów. Wewnątrz znajduje się szyb dla dwóch wind, które poruszają się z prędkością 4 m/s i wynoszą zwiedzających na wysokość 100m do przeszklonej restauracji w kształcie kuli okalającej wieżę. Restauracja zwana "bocianie gniazdo ("")" została wykonana ze stali i zmontowana na poziomie gruntu, a następnie konstrukcja ważąca 240 ton została podniesiona na wysokość 100m i zamontowana wokół wieży. Tą samą metodą wykonano taras widokowy w formie repliki nawigacyjnego mostka kapitańskiego, który został zamocowany na wysokości 32 metrów. Aby utrzymać środek ciężkości tak ogromnej budowli możliwie nisko, a tym samym zwiększyć jej stabilność, wylano pod ziemią blok betonowy o wadze 1900 ton, który stanowi fundament wieży.
W 1970 roku na szczycie Euromastu postawiono 85-metrową nadbudowę i obrotowy, przeszklony taras widokowy na wysokości 112 metrów. Taras obraca się powoli, dzięki czemu goście mogą patrzeć w dół na całą panoramę Rotterdamu.
W 2010 roku Eromast został wpisany do rejestru zabytków Holandii.

</doc>
<doc id="5053928" url="https://pl.wikipedia.org/wiki?curid=5053928" title="Jerzy Wilk (1921-1991)">
Jerzy Wilk (1921-1991)



</doc>
<doc id="5053929" url="https://pl.wikipedia.org/wiki?curid=5053929" title="Jerzy Wilk (1921–1991)">
Jerzy Wilk (1921–1991)



</doc>
<doc id="5053936" url="https://pl.wikipedia.org/wiki?curid=5053936" title="Borowe (chutor w sielsowiecie Druja)">
Borowe (chutor w sielsowiecie Druja)

Borowe (; ) – chutor na Białorusi, w obwodzie witebskim, w rejonie brasławskim, w sielsowiecie Druja.
Dawniej – Borowe II.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego
W latach 1921–1945 zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 9 osób, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne. W 1931 w 2 domach zamieszkiwało 11 osób.
Wierni należeli do parafii rzymskokatolickiej i prawosławnej w Druji. Miejscowość podlegała pod Sąd Grodzki w Druji i Okręgowy w Wilnie; właściwy urząd pocztowy mieścił się w Druji.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do obwodu mińskiego Białoruskiej SRR.
Od 1991 w składzie niepodległej Białorusi.

</doc>
<doc id="5053939" url="https://pl.wikipedia.org/wiki?curid=5053939" title="Wielka Ogólnokrajowa Kwesta &quot;Ratujcie dzieci&quot;">
Wielka Ogólnokrajowa Kwesta &quot;Ratujcie dzieci&quot;



</doc>
<doc id="5053946" url="https://pl.wikipedia.org/wiki?curid=5053946" title="Zenon Adam Remi">
Zenon Adam Remi

Zenon Adam Remi (ur. 22 grudnia 1873 w Krasiczynie, zm. 6 sierpnia 1924 w Nowym Sączu) – polski architekt.
Życiorys.
Urodził się w Krasiczynie skąd po śmierci matki i sześciorga rodzeństwa przeniósł się z ojcem do Lwowa. Nauki pobierał we Lwowie oraz w Krakowie i w 1897 ukończył C. K. Państwową Szkołę Przemysłową we Lwowie. Przyjęty został do pracowni architekta Kazimierza Hroboniego. Poznał Jana Peorosia, który był budowniczym miejskim w Nowym Sączu, i został zatrudniony jako jego asystent. W 1898 przeprowadził się do Nowego Sącza i w 1901 została powierzona mu funkcja tymczasowego budowniczego miejskiego a w dwa lata później dostał pełne kwalifikacje budowniczego i stanowisko budowniczego miejskiego.
Ożeniony był z Marią z d. Saczek z Moraw z którą miał syna Zenona Mariana.
Zmarł w Nowym Sączu 6 sierpnia 1924.
Upamiętnienie.
W 2009 Zenon Adam Remi został obrany patronem Zespołu Szkół Budowlanych w Nowym Sączu.

</doc>
<doc id="5053947" url="https://pl.wikipedia.org/wiki?curid=5053947" title="Bubołowszczyzna">
Bubołowszczyzna

Bubołowszczyzna – dawna kolonia. Tereny na których leżała znajdują się obecnie na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów w zaścianek w gminie Druja, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należał do dóbr Pączany.
W latach 1921–1945 zaścianek a następnie kolonia leżała w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 38 osób, wszystkie były wyznania rzymskokatolickiego. Jednocześnie 22 mieszkańców zadeklarowało polską przynależność narodową a 16 białoruską. Było tu 7 budynków mieszkalnych. W 1931 w 11 domach zamieszkiwało 46 osób.
Wierni należeli do parafii rzymskokatolickiej w Druji. Miejscowość podlegała pod Sąd Grodzki w Druji i Okręgowy w Wilnie; właściwy urząd pocztowy mieścił się w Druji.

</doc>
<doc id="5053948" url="https://pl.wikipedia.org/wiki?curid=5053948" title="Krystyna Spiegel">
Krystyna Spiegel

Krystyna Spiegel z Strażyców, I. voto Zaimka (ur. 11 kwietnia 1932 w Karczmiskach, zm. 28 grudnia 2020 w Warszawie) – polska historyczka sztuki, muzeolożka.
Życiorys.
Uczyła się w szkole powszechnej w Warszawie. Okres okupacji spędziła u ciotki w Wąchocku, ponieważ matka, Krystyna Radyszkiewicz – działaczka społeczna i oświatowa – została zabrana do KL Ravensbrück, gdzie przebywała do 1945. W 1945 Krystyna Spiegiel ukończyła szkołę podstawową w Wąchocku. W Zabrzu skończyła liceum ogólnokształcące i zdała maturę.
Ziemiańskie pochodzenie rodziców uniemożliwiło jej studia na Wydziale Dziennikarstwa oraz Wydziale Historii Sztuki UW. Wraz z matką przeniosła się do Gdyni. Przez rok uczęszczała na zajęcia w Państwowej Wyższej Szkole Sztuk Plastycznych w Sopocie jako wolna słuchaczka. W 1950 rozpoczęła studia z historii sztuki na Uniwersytecie im. Adama Mickiewicza w Poznaniu. W 1955 uzyskała absolutorium.
W latach 1956–1957 pracowała w Salonie w PP Dzieła Sztuki i Antyki „Desa” w Gdyni jako rzeczoznawczyni. W 1957 wróciła do Warszawy. Rozpoczęła studia na kierunku reżyseria teatralna w Państwowej Wyższej Szkole Teatralnej. Na zajęcia chodziła rok. W 1958 pracowała w administracji WAM w Warszawie, jednocześnie pisała pracę magisterską nt. „Scenografia Tadeusza Kantora w l. 1945–1963”. W 1963 uzyskała magisterium na Uniwersytecie Warszawskim.
Pracowała w Wydziale Kultury Prezydium Rady Narodowej m. st. Warszawy oraz w Muzeum Historycznym m. st. Warszawy. Następnie jako adiuntka współorganizowała Muzeum Teatralne przy Teatrze Wielkim.
W 1969, po przeprowadzce do Krakowa z drugim mężem – Jerzym Spieglem (Jerzy Got), zorganizowała Wydział Teatrologii przy Uniwersytecie Jagiellońskim (1969–1972). Pracowała jako reżyserka w Wytwórni Filmów Oświatowych w Łodzi. W 1979 współpracowała reżysersko przy filmie dokumentalnym "Tarnów, azoty i...", zaś wcześniej przez 2 lata współpracowała jako realizatorka przy filmach dokumentalnych: "O polskość śląskiej ziemi" oraz "Polifonia ze Starego Sącza". Łącznie 1976–1980 jako asystentka reżysera Zbigniewa Bochenka zrealizowała 12 filmów o sztuce i ochronie zabytków.
Jednocześnie od 1976 pracowała w Starym Teatrze im. Heleny Modrzejewskiej w Krakowie na stanowisku kierowniczki literackiej. Była pierwszą kuratorką Muzeum Starego Teatru, które stworzyła w 1976 według pomysłu prof. Jerzego Gota. Wystawę stałą otwarto w 1985. W tym też roku Krystyna Spiegel zakończyła pracę w teatrze. W tym czasie współtworzyła kilka publikacji. Równocześnie wykładała w Państwowej Wyższej Szkole Pedagogicznej w Krakowie w zakresie kulturoznawstwa (1972–1976) oraz w Państwowej Wyższej Szkole Teatralnej (1976–1983).
W 1986 wróciła do Warszawy. Była najpierw zastępczynią Wojewódzkiego Konserwatora Zabytków, a następnie p.o. Wojewódzkiego Konserwatora Zabytków.
W latach 1991–1996 była kuratorką w Muzeum Plakatu w Wilanowie Oddział Muzeum Narodowego w Warszawie. W tym czasie napisała „Muzeum ulicy” (1996), pierwszą tego typu publikację w historii instytucji, która pokazała ciągłość historii polskiego plakatu. Na publikację zilustrowaną ponad 300 kolorowymi reprodukcjami otrzymała grant finansowy z Ministerstwa Kultury i Sztuki.
Wstąpiła do wielu stowarzyszeń, np. Stowarzyszenia Historyków Sztuki (1969) i Stowarzyszenie Konserwatorów Zabytków (1989). Pełniła obowiązki dyrektorki warszawskiego Towarzystwa Opieki nad Zabytkami.

</doc>
<doc id="5053950" url="https://pl.wikipedia.org/wiki?curid=5053950" title="Bujanowo">
Bujanowo



</doc>
<doc id="5053955" url="https://pl.wikipedia.org/wiki?curid=5053955" title="Antyautorytaryzm">
Antyautorytaryzm

Antyautorytaryzm – sprzeciw wobec autorytaryzmu, który definiowany jest jako „system rządów, w którym władza jest w rękach armii lub jednej partii i nie podlega kontroli społecznej”, „narzucanie swojej woli, poglądów, wymuszanie posłuszeństwa”, a także „system wartości nakazujący bezwzględne podporządkowanie się normom i nakazom osób sprawujących władzę”. Antyautorytaryści zazwyczaj wierzą w pełną równość wobec prawa i pełne swobody obywatelskie. Czasami termin ten używany jest zamiennie z anarchizmem – ideologią, która zakłada sprzeciw wobec władzy lub hierarchicznej organizacji w stosunkach międzyludzkich, w tym również wobec systemu państwowego jako takiego. 
Teoria i praktyka.
Krytyczne myślenie to postawa filozoficzna, która utrzymuje, że opinie powinniśmy kształtować na podstawie logiki, rozumu i empirii, a nie autorytetu, tradycji lub innych dogmatów. Poznawcze zastosowanie krytycznego myślenia jest znane jako „wolnomyślicielstwo”, a praktycy wolnomyślicielstwa są znani jako „wolnomyśliciele”.
Argument odwołujący się do autorytetu (łac. „argumentum ad verecundiam”) jest powszechną formą argumentacji, która prowadzi do błędu logicznego, gdy jest nadużywana. W rozumowaniu nieformalnym odwołanie się do autorytetu jest formą argumentacji zmierzającą do ustalenia sylogizmu statystycznego. Opiera się na poniższym argumentowaniu:
– A jest autorytetem w danej dziedzinie
– A wygłasza oświadczenie na ten temat
– Zatem A musi mieć rację
Błędne przykłady użycia odwołania obejmują wszelkie odwołania do autorytetu używane w kontekście logicznego rozumowania i odwoływania się do pozycji autorytetu lub autorytetów w celu odrzucenia dowodów, ponieważ chociaż autorytety mogą mieć rację w osądach związanych z ich obszarem wiedzy fachowej częściej niż laicy, nadal mogą dojść do złych osądów przez błąd, stronniczość, nieuczciwość lub padając ofiarą myślenia stadnego. Odwołanie się do autorytetów nie jest więc na ogół wiarygodnym argumentem przy ustalaniu faktów. Anarchista Michaił Bakunin wyraził istotę tej postawy, pisząc: „Czyżby z tego miało wynikać, że nie uznaję żadnego autorytetu? Daleki jestem od podobnych myśli. Jeżeli chodzi o buty, odwołuję się do autorytetu szewca; jeżeli chodzi o dom, o kanał lub kolej, zwracam się o radę do architekta lub inżyniera. W kwestii jakiejś nauki specjalnej zwracam się do takiego a takiego uczonego. Ale nie daję sobie nic narzucić ani przez szewca, ani przez architekta, ani przez uczonego. Słucham ich opinii swobodnie i z całym szacunkiem należnym ich rozumowi, charakterowi, umiejętności, zachowując sobie jednak niezaprzeczalne prawo krytyki oraz kontroli. Nie zadowalam się radą jakiegoś jednego autorytetu w danej specjalności, zwracam się o nią do kilku specjalistów; zestawiam ich opinie i wybieram tę, która wydaje mi się najbardziej słuszna. Nie uznaję natomiast żadnych nieomylnych autorytetów, nawet w zagadnieniach całkowicie specjalnych; niezależnie przeto od szacunku, jaki mogę żywić dla uczciwości i szczerości danej jednostki – absolutnej wiary nie pokładam w nikim”. 
Bakunin zauważył, że „Powyższe racje nie pozwalają mi uznać autorytetu, który by był niezastąpiony, trwały i uniwersalny; człowiek uniwersalny bowiem nie istnieje, nie ma człowieka, który byłby zdolny objąć wszystkie nauki, wszystkie dziedziny życia społecznego, w całym bogactwie szczegółów, bez których znajomości nie można zastosować nauki do życia”.
Po II wojnie światowej w Europie pojawiły się silne tendencje antyautorytarystyczne oparte na antyfaszyzmie. Przypisywano to czynnemu oporowi okupacyjnemu oraz obawom wynikającym z rozwoju mocarstw. Antyautorytaryzm wiązał się także z ruchami kontrkulturowymi i cyganerią. W latach 50. bitnicy byli politycznie radykalni i do pewnego stopnia ich antyautorytarne postawy zostały przejęte przez aktywistów w latach 60., kiedy to ruchy hipisowskie i co większe ruchy kontrkulturowe prowadziły tryb życia i stosowały metody aktywizmu charakterystyczne dla postaw antyautorytarnych i bez użycia przemocy. Zauważono, że: „Życie hipisowskie jest antytetyczne wobec wszystkich represyjnych, hierarchicznych struktur władzy, ponieważ są one sprzeczne z hipisowskimi wartościami pokoju, miłości i wolności... Hipisi nie narzucają swoich przekonań innym. Zamiast tego starają się zmienić świat rozsądkiem i życiem zgodnym z tym, w co wierzą”. W latach 70. I 80. antyautorytaryzm stał się częstym motywem subkultury punkowej.

</doc>
<doc id="5053958" url="https://pl.wikipedia.org/wiki?curid=5053958" title="Scooby-Doo! i legenda miecza">
Scooby-Doo! i legenda miecza

Scooby-Doo! i legenda miecza (ang. "Scooby-Doo! The Sword and the Scoob") – 39. film animowany i 34. pełnometrażowy film z serii "Scooby Doo" z roku 2021.
Opis filmu.
Zła czarodziejka Morgan le Fay odsyła gang w czasie do czasów Camelotu, gdzie spotykają króla Artura i Merlina. Kudłaty przypadkowo uwalnia Excalibur, powodując chaos w krainie, prowadząc gang na misję ratunkową, gdy Kudłaty zostaje porwany.
Wersja polska.
Dystrybucja na terenie Polski: Galapagos Films
Wersja polska: Master Film
Reżyseria: Agata Gawrońska-Bauman
Tłumaczenie i dialogi: Agata Mitura, Karolina Anna Kowalska
Dźwięk i montaż: Sławomir Karolak
Kierownictwo produkcji: Katarzyna Fijałkowska
Wystąpili:
i inni
Lektor: Zbigniew Suszyński

</doc>
<doc id="5053959" url="https://pl.wikipedia.org/wiki?curid=5053959" title="Papirus 137">
Papirus 137

Papirus 137 (według numeracji Gregory-Aland), oznaczany symbolem formula_1 znany także jako Papirus Oxyrhynchus 5345 – grecki rękopis Nowego Testamentu pisany na papirusie, w formie kodeksu. Paleograficznie datowany jest na II wiek lub III wiek. Zawiera fragment Ewangelii Marka. Znaleziony został w Oksyrynchos, w Egipcie, tekst został opublikowany w 2018 roku. Jest wykorzystywany w krytycznych wydaniach greckiego Nowego Testamentu.
Opis.
Zachowały się fragmenty jednej karty kodeksu. Według rekonstrukcji oryginalna karta kodeksu miała rozmiar 9,4 na 12 cm. Format ten stosują nieliczne rękopisy. Tekst był pisany jedną kolumną na stronę, 28 linijek tekstu na stronę, około 28 liter w linijce. Litery są małe, proste, o wysokości 2-3 milimetrów. Litera ipsylon wystaje poniżej dolnej linii, litera phi poniżej dolnej i powyżej górnej. Pozostałe litery mieszczą się pomiędzy obu liniami. Litery epsilon i sigma są wąskie, gamma, delta, mi, ni, tau, ipsylon i phi są szerokie. Litery gamma, mi, ni, ipsylon i phi mają półszeryfy u dołu, kappa u góry, natomiast iota u dołu i góry. Pionowe i ukośne linie liter są grubsze niż poziome. Skryba stara się kaligrafować, ale nie jest w tym konsekwentny, litery alfa i sigma uzyskują różne kształty. Skryba nie stosuje punktacji, raz zastosował dierezę nad literą ipsylon.
Nomina sacra zapisywane są skrótami (ΠΝΙ).
Zachowany tekst zawiera następujące fragmenty Ewangelii Marka 1,7-9; 1,16-18. Jest dopiero drugim rękopisem Ewangelii Marka znalezionym w Oksyrynchos. Tym pierwszym jest Kodeks 069 z V wieku. Po odkryciu stał się najstarszym znanym rękopisem Ewangelii Marka (przedtem był nim Chester Beatty I).
Tekst.
Wydawcy rękopisu porównali jego tekst z tekstem 28 wydania Nestle-Alanda Novum Testamentum Graece (NA28).
W Mk 1,2 zamiast την οδον σου (drogę twoją) przekazuje τας οδους (drogi), w czym jest zgodny z Kodeksem Efrema, 011, 055, 064, 0104, 0130, 0233, 733, 807, 954, 2517, 2538 i lekcjonarzem 950. 28 wydanie Nestle-Alanda (NA28) stosuje wariant την οδον σου.
W Mk 1,8 zamiast εν πνευματι (w duchu) przekazuje πνευματι (duchu, duchem), w czym jest zgodny z Kodeksem Watykańskim, Regius, niektórymi rękopisami starołacińskimi i Wulgatą. NA28 stosuje wariant εν πνευματι i jest zgodne z większością rękopisów.
W Mk 1,17 fragment pomija ο Ιησους (Jezus), w czym jest zgodny z Beratinus i minuskułem 1194. Wariant uważany jest za błędny, powstał prawdopodobnie w ten sposób, że "Jezus" pisane skrótem i z poprzedzającym go rodzajnikiem jest identyczny z trzema ostatnimi literami poprzedniego wyrazu. Wariant ten został odnotowany w wydaniu Sodena, natomiast aparat krytyczny NA28 nie uwzględnia tego wariantu.
Historia rękopisu.
Znaleziony został w Oksyrynchos przez Grenfella i Hunta na przełomie XIX i XX wieku. Opublikowany został dopiero w 2018 roku. W końcu 2011 roku Scott Carroll podał na Twitterze, że Papirus Rylandsa 457 nie jest już najstarszym rękopisem Nowego Testamentu. Na początku 2012 roku Daniel Wallace ogłosił, że odkryto fragment Ewangelii Marka z końca I wieku. Informacja ta obiegła media społecznościowe, a Wallace został poproszony, by nie zabierał głosu do chwili publikacji fragmentu. W 2018 roku, po publikacji, Wallace przeprosił za swoją naiwność i podanie fałszywych informacji. Stwierdził, że sam rękopisu nie badał, a zaufał źródłom, których nie zweryfikował. Dirk Obbink i Daniela Colomo odatowali rękopis na koniec II lub początek III wieku. INTF datuje rękopis na II lub III wiek.
Papirus wciągnięty został na listę papirusowych rękopisów Nowego Testamentu prowadzonej przez "Institut für neutestamentliche Textforschung" (INTF). Skatalogowany został pod numerem 137. Wykorzystany został w "Editio Critica Maior".
Rękopis przechowywany jest w Sackler Library (P.Oxy. 5345) w Oksfordzie.

</doc>
<doc id="5053973" url="https://pl.wikipedia.org/wiki?curid=5053973" title="Bujanowo (rejon miorski)">
Bujanowo (rejon miorski)

Bujanowo (; ) – wieś na Białorusi, w obwodzie witebskim, w rejonie miorskim, w sielsowiecie Przebrodzie.
Historia.
W czasach zaborów wieś w gminie Druja, w powiecie dzisieńskim, w guberni wileńskiej Imperium Rosyjskiego..
W latach 1921–1945 wieś leżała w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 46 osób, 17 było wyznania rzymskokatolickiego a 29 prawosławnego. Jednocześnie wszyscy mieszkańcy zadeklarowali polską przynależność narodową. Było tu 7 budynków mieszkalnych. W 1931 w 8 domach zamieszkiwało 56 osób.
Wierni należeli do parafii rzymskokatolickiej w Idołcie i prawosławnej w Druji. Miejscowość podlegała pod Sąd Grodzki w Druji i Okręgowy w Wilnie; właściwy urząd pocztowy mieścił się w Druji.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do obwodu mińskiego Białoruskiej SRR.
Od 1991 w składzie niepodległej Białorusi.

</doc>
<doc id="5053978" url="https://pl.wikipedia.org/wiki?curid=5053978" title="Richard Verschoor">
Richard Verschoor

Richard Verschoor (ur. 16 grudnia 2000 w Benschop) – holenderski kierowca wyścigowy. Mistrz Formuły 4 SMP oraz Hiszpańskiej Formuły 4 w 2016 roku, wicemistrz Toyota Racing Series w 2018 roku. Zwycięzca Grand Prix Makau w 2019 roku. Obecnie kierowca Formuły 2 w zespole Van Amersfoort Racing.
Wyniki.
Podsumowanie.
† – Kierowca nie był zaliczany do klasyfikacji.
Formuła 3.
‡ - Przyznano połowę punktów, gdyż zostało przejechane mniej niż 75% wyścigu.

</doc>
<doc id="5053979" url="https://pl.wikipedia.org/wiki?curid=5053979" title="Państwowa Dyspozycja Mocy">
Państwowa Dyspozycja Mocy

Państwowa Dyspozycja Mocy (PDM)– instytucja utworzona w 1950 roku w celu kierowania powstającym w Polsce połączonym systemem energetycznym.
Historia.
Po reorganizacji polskiej energetyki w 1951 r. dyspozytorzy PDM kierowali pracą całego polskiego systemu energetycznego przez podległych im dyspozytorów 6 Okręgowych Dyspozycji Mocy w okręgach: centralnym (w Warszawie), wschodnim (w Radomiu), południowym (w Katowicach), dolnośląskim (we Wrocławiu), zachodnim (w Poznaniu) i północnym (w Bydgoszczy).
Oprócz pracujących non-stop dyspozytorów, Państwowa Dyspozycja Mocy zajmowała się bieżącym prognozowaniem zużycia energii elektrycznej w poszczególnych godzinach doby, planowaniem uruchomień i odstawień bloków energetycznych oraz planowaniem ich remontów, planowaniem remontów sieci przesyłowej oraz aktywnie uczestniczyła w planach rozwoju polskiej energetyki.
PDM w momencie założenia podlegała bezpośrednio Ministerstwu Przemysłu Ciężkiego, a od 15 lutego 1952 roku nowo utworzonemu Ministerstwu Energetyki.
W 1953 r. powstał jednolity, krajowy system elektroenergetyczny połączony do pracy synchronicznej liniami 110 kV z częstotliwością nominalną 50 Hz.
W pierwszych latach jedynym narzędziem dyspozytorów PDM były bezpośrednie telefony do Okręgowych Dyspozycji Mocy, a najbardziej istotnym wskaźnikiem był miernik częstotliwości sieci, o dokładności 0,5 Hz. W sytuacji ówczesnego braku energii, przy spadku częstotliwości dyspozytorzy PDM wprowadzali tzw. „stopnie zasilania” nakazując zmniejszenie poboru mocy przez określonych odbiorców lub nawet czasowo ich wyłączając.
Stopnie zasilania ogłaszane są od 10 – pobór bez ograniczeń, aż do 20 – maksymalne możliwe ograniczenia poboru.
W 1953 roku oddano do eksploatacji pierwszą linię 220 kV Janów – Łagisza. W 1964 r. uruchomiono pierwszą linia 400 kV Mikułowa – Joachimów.
W latach 60. zainstalowano w nowej dyspozytorni PDM dwustanowiskowy pulpit dyspozytorski i tablicę dyspozytorską ze schematem polskiej sieci przesyłowej linii 220 kV i 400 kV
Stopniowo wprowadzano telemetrię pozwalającą odczytywać na bieżąco na punkcie dyspozytorskim PDM moc większych elektrowni i przepływy na liniach najwyższych napięć. Dyspozytorzy pracowali w systemie trójzmianowym, po dwóch, potem po trzech na zmianie.
W 1962 roku PDM rozpoczęła współpracę z Centralnym Zarządem Dyspozytorskim w Pradze w sprawie międzynarodowej wymiany energii elektrycznej i planowanie remontów sieciowych.
Po 1982 r. gdy uruchomiono elektrownię wodną, szczytowo-pompowa Żarnowiec, dyspozytorzy PDM otrzymali możliwość zdalnego sterowania generatorami dużych elektrowni wodnych w Polsce.
W latach 90. system energetyczny Polski i pozostałych krajów bloku wschodniego odłączył się od sieci ZSRR i połączył z siecią Europy Zachodniej UCTE.
Państwową Dyspozycję Mocy przekształcono w Krajową Dyspozycję Mocy, którą w 2009 r. przeniesiono z ulicy Mysiej w Warszawie do nowej siedziby zbudowanej w Konstancinie pod Warszawą. Krajowa Dyspozycja Mocy rozporządza symulatorem polskiego systemu energetycznego, na którym szkoli się dyspozytorów w reagowaniu na awarie różnego typu.

</doc>
<doc id="5053981" url="https://pl.wikipedia.org/wiki?curid=5053981" title="Rabie El Afoui">
Rabie El Afoui

Rabie El Afoui, arab. ربيع العفوي (ur. 30 czerwca 1976 w Agadirze) – marokański piłkarz nożny grający na pozycji napastnika, reprezentant kraju. Po zakończeniu kariery komentator sportowy.
Kariera sportowa.
Kariera klubowa.
Pierwszym klubem zawodnika był zespół z jego miejsca urodzenia – Hassania Agadir. Występował tam przez 2 sezony 1995/1996 i 1996/1997. Następnie został zawodnikiem Wydadu Casablanca. Do czasu przejścia do następnego klubu (sezon 2001/2002) rozegrał tam 84 spotkania i strzelił 14 goli. Ponadto dwukrotnie zdobywał krajowy puchar (w sezonach 1997/1998 oraz 2000/2001) i raz Puchar CAF (2003). Kolejnym klubem Rabiego El Afoui był Al-Ahli Dubai, ale spędził tam tylko jeden sezon, kiedy powrócił do Wydadu. W sezonie 2004/2005 został piłkarzem FAR Rabat. W stołecznym klubie zdobył mistrzostwo kraju. Sezon później przeniósł się do Moghrebu Tétouan. W sezonie 2005/2006 ponownie wyjechał za granicę, tym razem jako piłkarz saudyjskiego Ettifaq FC. W sezonie 2006/2007 wyjechał do Kataru, gdzie grał dla Busaiteen Club, a w sezonie 2009/2010 dla Al-Najma (w tymże sezonie zakończył karierę).
Kariera reprezentacyjna.
Rabie El Afoui rozegrał 8 meczy (w tym 2 w Pucharze Narodów Afryki 2002) w ojczystej reprezentacji, nie strzelając przy tym żadnego gola.
Po zakończeniu kariery.
Rabie El Afoui pracuje jako komentator sportowy.

</doc>
<doc id="5053982" url="https://pl.wikipedia.org/wiki?curid=5053982" title="Rabie Laafoui">
Rabie Laafoui



</doc>
<doc id="5053988" url="https://pl.wikipedia.org/wiki?curid=5053988" title="Bukowszczyzna">
Bukowszczyzna

Bukowszczyzna (; ) – chutor na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do dóbr Drujka, „siedzieli tu” Lipscy i Jabłońscy.
W latach 1921–1945 wieś leżała w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwały tu 23 osoby, wszystkie były wyznania rzymskokatolickiego i zadeklarowały polską przynależność narodową. Było tu 5 budynków mieszkalnych. W 1931 w 4 domach zamieszkiwało 28 osób.
Wierni należeli do parafii rzymskokatolickiej i prawosławnej w Druji. Miejscowość podlegała pod Sąd Grodzki w Druji i Okręgowy w Wilnie; właściwy urząd pocztowy mieścił się w Druji.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do obwodu mińskiego Białoruskiej SRR.
Od 1991 w składzie niepodległej Białorusi.

</doc>
<doc id="5053990" url="https://pl.wikipedia.org/wiki?curid=5053990" title="R.SMG. Delfino">
R.SMG. Delfino



</doc>
<doc id="5054001" url="https://pl.wikipedia.org/wiki?curid=5054001" title="Felicja Łączkowska">
Felicja Łączkowska

Maria Felicja Łączkowska herbu Zadora (ur. 6 września 1859 w Kaliszu, zm. 16 września 1932 tamże) – nauczycielka, działaczka społeczna i oświatowa, inicjatorka i współzałożycielka Muzeum Ziemi Kaliskiej.
Życiorys.
Młodość i edukacja.
Była córką Żelisława Zadora-Łączkowskiego, właściciela majątku w Korzeniowie koło Wielunia, oraz Józefy Białobrzeskich. Wychowywała się w Kaliszu u dziadków, rodziców matki. Początkowo uczyła się na kompletach Bronisławy Dębnickiej (pierwsze tajne komplety z wykładowym językiem polskim zorganizowane ok. 1870). Szkołę średnią ukończyła w Warszawie, a uczyła się na pensji Emilii Krajewskiej (1878). Po ukończeniu wyższych kursów pedagogicznych i buchalteryjnych w Warszawie wróciła do Kalisza.
W męskim gimnazjum (obecnie im. A. Asnyka) zdała egzamin państwowy, co pozwoliło jej uzyskać kwalifikacje nauczycielki języka polskiego.
Praca nauczycielki.
W 1885 zaczęła pracować w tajnych kaliskich pensjach żeńskich. Prowadziła zajęcia na kompletach Bronisławy Dębnickiej, swojej dawnej nauczycielki, i na pensji Ludwiki Wojciechowskiej, gdzie uczyła dziewczęta głównie z ziemiaństwa i inteligencji. W 1890 szkołę zlikwidowano, a Łączkowska otworzyła w Kaliszu prywatną nielegalną pensję żeńską. Działała do 1914 przy ul. Mariańskiej na rogu Starego Rynku (obecnie Główny Rynek). Początkowo na zajęcia przychodziło kilkanaście dziewcząt z niższych klas. W szkole uczyły Łączkowska, jej siostra i dwie nauczycielki. Wraz z rosnącym zainteresowaniem szkołą zyskała ona cechy szkoły średniej na wzór tajnych pensji w Warszawie. W 1905 w wyniku strajku szkolnego pensją zainteresowało się więcej uczennic, stąd klasy niższe zostały zlikwidowane, a do pracy przyjęto więcej nauczycielek. Prefektem szkoły został ks. Włodzimierz Jasiński. Dzięki dostosowaniu programu do wymagań szkół polskich w Galicji absolwentki mogły się ubiegać o wstąpienie na Wyższe Kursy im. Baranieckiego w Krakowie i Wyższe Kursy im. Miłkowskiego w Warszawie.
W międzywojniu Łączkowska jako posiadaczka świadectwa nauczyciela gimnazjalnego uczyła języka polskiego i historii w gimnazjum żeńskim Zgromadzenia Najświętszej Rodziny z Nazaretu w Kaliszu. Organizowała kursy literatury dla nauczycielek szkół powszechnych. Jednocześnie uczyła w Gimnazjum im. Adama Asnyka, w gimnazjum Haliny Radolińskiej i prywatnie.
Kaliskie „piątki”.
W listopadzie 1891 Łączkowska zainicjowała piątkowe spotkania kaliskich entuzjastek, podczas których w mieszkaniu Wandy Białobrzeskiej (róg Nowego Rynku i Ciasnej) prowadzono samokształcenie, odczyty zakazanych przez cenzurę tekstów (książki, krytyki literackie, poezja), przedstawiano referaty na temat literatury pięknej, kwestii religijnych i społecznych, głównie dotyczących kobiet i pedagogiki. Na spotkaniach gościnnie pojawiali się m.in. duchowni (ks. Włodzimierz Jasiński, później biskup ordynariusz diecezji sandomierskiej i łódzkiej). Od 1902 zebrania, gromadzące już 30 uczestniczek, odbywały się w mieszkaniu Łączkowskich (ul. Mariańska). Spotkań zaprzestano w marcu 1912 z powodu wyjazdu Łączkowskiej za granicę.
W 1912 Łączkowska wyjechała do Mentony do brata Stefana, który krótko później zmarł. W kolejnym roku odeszła jej matka. Nigdy nie założyła rodziny, ale wychowywała siostrzenicę, bo jej matka Zofia zmarła w 1916 w Terijokach w Finlandii.
W 1914, kiedy zaczęła się I wojna światowa, Łączkowska przebywała na kuracji nad Bałtykiem. Potem mieszkała w Petersburgu i w Moskwie, gdzie w polskich szkołach zorganizowanych przez Komitet Pomocy Ofiarom Wojny uczyła języka polskiego dzieci bieżeńców.
Spotkania kaliskich entuzjastek pod kierownictwem Łączkowskiej wznowiono w 1920 na 2 miesiące, koncentrując się na sprawach towarzyskich i aktualnych. W styczniu 1924 znów zaczęto organizować „piątek”, a panie w porozumieniu z prowadzącymi mogły zapraszać gości, nie tylko same opracowywać referaty. Zaczęto też organizować wieczory muzyczne i dyskusyjne, a raz w roku spotkanie karnawałowe.
Biblioteka.
Już w 1900 na jednym z zebrań entuzjastek Łączkowska podzieliła się myślą stworzenia biblioteki z przeznaczeniem dla wszystkich mieszkańców i mieszkanek Kalisza. Rząd guberni kaliskiej dwa razy odmówił pozwolenia na otwarcie placówki. Łączkowska zaczęła działać w kierunku stworzenia prywatnej wypożyczalni książek. Wiktoria Lewandowiczówna, córka byłego urzędnika, odstąpiła część pracowni introligatorskiej przy ul. Łaziennej i zgłosiła się jako bibliotekarka. „Wypożyczalnię W. Lewandowicz” otwarto 30 czerwca 1900. Księgozbiór opierał się na prywatnych zbiorach Felicji Łączkowskiej. By go rozbudować, organizowała loterie fantowe, współpracowała z warszawską księgarnią Gebethnera i Wolffa, pobierała składki od uczestniczek „piątków”, które były pierwszymi czytelniczkami. W 1907 uzyskano zgodę na stworzenie publicznej czytelni i biblioteki przy Polskiej Macierzy Szkolnej. By nie dopuścić do jej zamknięcia z powodu delegalizacji Polskiej Macierzy Szkolnej, Łączkowska działała na rzecz zarejestrowania Towarzystwa Biblioteki Publicznej i Czytelni im. Adama Mickiewicza w Kaliszu, co udało się w styczniu 1908. Łączkowska, wraz z M. Suchorską była opiekunką księgozbioru. Bibliotekarką nadal była W. Lewandowiczówna.
W kwietniu 1918, kiedy Łączkowska wróciła do kraju, została członkinią nowego zarządu towarzystwa. Była jednocześnie dozgonną opiekunką księgozbioru. Biblioteka cały czas się rozrastała i zmieniała siedzibę, by pomieścić księgozbiór. Łączkowska szczególnie zdała o powiększenie zbiorów działu popularnego. Zbierała czasopisma pozyskane od kaliszan i okolicznych ziemian. Placówka działała do wybuchu II wojny światowej.
Felicja Łączkowska była członkinią i wiceprezeską Towarzystwa Przyjaciół Książki, które istniało w Kaliszu w latach 1927–1936.
Muzeum w Kaliszu.
Felicja Łączkowska była inicjatorką, współtwórczynią i współfundatorką Muzeum Pomocy i Pokazów Szkolnych w Kaliszu. Pomysł przedstawiła w 1909 na zebraniu „piątku”. Wraz z Haliną Kożuchowską zajęła się wprowadzaniem go w życie. Łączkowska zbierała okazy przyrodnicze, przygotowywała eksponaty, susząc rośliny i robiąc gablotki.
Weszła w skład komitetu Wystawy Pracy Kobiet, ogłoszonej w maju 1909 przez Stowarzyszenie Narodowe Kobiet Polskich w Kaliszu, a zaplanowanej na wrzesień i październik. Łączkowska przygotowała dział szkolnictwa elementarnego Kalisza. Zażądała, by 25% dochodu z wystawy przekazano na planowane muzeum szkolne. Pozyskano 1000 rubli na potrzeby muzeum. Łączkowska i Kożuchowska zaczęły organizować zebrania, podczas których wybrano zarząd przyszłego muzeum. Łączkowska została jego przewodniczącą. Z fabryk i zakładów pracy zbierała m.in. okazy minerałów, zbiory owadów i motyli. Eksponaty zgromadzono w salach przy Bibliotece im. Adama Mickiewicza. Muzeum Pomocy i Pokazów Szkolnych (znane też jako „Sekcja pokazów i pomocy szkolnych”) z początkiem lipca 1911 przeniesiono do wynajętego lokalu w gmachu Towarzystwa Muzycznego. Do placówki trafiały nowe zbiory m.in. z kaliskiego oddziału Polskiego Towarzystwa Krajoznawczego. Wiosną 1914 do zbiorów dołączono Muzeum Archeologiczne – zwane Muzeum Ziemi Kaliskiej – czyli dotychczasową Sekcję starożytności, która została utworzona w 1906 przy oddziale Towarzystwa Popierania Przemysłu i Handlu. Połączonym zbiorom nadano nazwę Muzeum Ziemi Kaliskiej. Do 1921 opiekowała się nim szczególnie H. Kożuchowska, a po jej śmierci Felicja Łączkowska. W 1928 muzeum przejęło miasto Kalisz. Nadal jednak Łączkowska przekazywała placówce swoje zbiory.
Działalność społeczna.
W lipcu 1919 w Kaliszu powstał Oddział Narodowej Organizacji Kobiet, w ramach którego działało kilka sekcji. W 1923 rozpoczął działalność Uniwersytet Powszechny im. Henryka Sienkiewicza, który przejął akcję odczytową NOK. Wykłady z zakresu literatury polskiej prowadziła także Felicja Łączkowska. W latach 1927–1930 wygłosiła 11 prelekcji, ale wiadomo, że już wcześniej była na tym polu aktywna; używała też przeźroczy i innych interaktywnych materiałów, by uatrakcyjnić prelekcje.
W latach 1907–1910 Łączkowska była członkinią zarządów instytucji kierowanych przez Towarzystwa Dobroczynności (schronisko dzienne św. Antoniego dla małych dzieci, sekcja rozdawnictwa odzieży biednym); była też opiekunką okręgu 2. obejmującego Nowy Świat i Wydory (dziś Czaszki). Była członkinią zarządu Polskiej Macierzy Szkolnej w Kaliszu. Opiekowała się szkółkami. Po zamknięciu koła w Kaliszu w styczniu 1908 działała w Kole Wpisów Szkolnych w Kaliszu. Była współzałożycielką Towarzystwa Oświatowego w Kaliszu i członkinią zarządu. Wróciła do PMS po wznowieniu jej działalności w 1916. Należałą do Towarzystwa Oświatowego, Polskiego Czerwonego Krzyża oraz Polskiego Towarzystwa Krajoznawczego w Kaliszu.
Publikacje.
Na łamach kaliskiej prasy publikowała wspomnienia, artykuły dotyczące wychowania, miejscowej biblioteki oraz tłumaczenia z angielskiego i niemieckiego. Pisała do „Gazety Kaliskiej”, gdzie wyróżniają się jej teksty na temat dziecka i jego wychowania. W wydawanym przez Towarzystwo Przyjaciół Książki miesięczniku regionalnym „Ziemia Kaliska” (1930–1932) opublikowała wspomnienia w numerze poświęconym „piątkom” organizowanym od 1891. Dzieliła się wspomnieniami o szkolnictwie w Kaliszu. Pisała teksty pośmiertne poświęcone działaczkom społecznym i oświatowym z Kalisza. W „Kalendarzu na Szkołę Rzemiosł w Kaliszu na rok 1907” opisała handlową spółkę rolniczą ze wsi Gadów oraz otwarcie sklepu udziałowego.
Śmierć.
Łączkowska została pochowana na Cmentarzu Miejskim w Kaliszu; inskrypcja ją upamiętniająca została zniszczona.
Upamiętnienie.
W 1933 Rada Miejska Kalisza przemianowała ulicę Parkową na ulicę Felicji Łączkowskiej.
W 1936 w Kaliszu założono Towarzystwo bezpłatnej biblioteki dla dzieci miasta Kalisza im. Felicji Łączkowskiej.
W 2020 w Muzeum Okręgowym Ziemi Kaliskiej otwarto wirtualną wystawę "Kaliszanki", której jedną z bohaterek była Felicja Łączkowska.

</doc>
<doc id="5054006" url="https://pl.wikipedia.org/wiki?curid=5054006" title="Siege Bell Memorial">
Siege Bell Memorial



</doc>
<doc id="5054013" url="https://pl.wikipedia.org/wiki?curid=5054013" title="Dwars door Vlaanderen 2021">
Dwars door Vlaanderen 2021

Dwars door Vlaanderen 2021 – 75. edycja wyścigu kolarskiego Dwars door Vlaanderen, która odbyła się 31 marca 2021 na liczącej ponad 184 kilometry trasie z Roeselare do Waregem. Impreza kategorii 1.UWT była częścią UCI World Tour 2021.
Uczestnicy.
Lista startowa.
Legenda: DNF – nie ukończył, OTL – przekroczył limit czasu, DNS – nie wystartował, DSQ – zdyskwalifikowany.

</doc>
<doc id="5054015" url="https://pl.wikipedia.org/wiki?curid=5054015" title="Perchuhi Partizpanjan-Barseghjan">
Perchuhi Partizpanjan-Barseghjan

Perchuhi Partizpanjan-Barseghjan (ur. 1889 roku w Płowdiwie, zm. 18 maja 1940 w Paryżu) – ormiańska pisarka. W latach 1919–1920 była jedną z trzech kobiet wybranych do parlamentu Republiki Armenii.
Życiorys.
Perchuhi Partizpanjan urodziła się w 1889 roku w Płowdiwie w rodzinie ormiańskiej. Wraz z siostrą Satenig chodziła do szkoły w swoim rodzinnym mieście. Od młodości była związana z ruchem niepodległościowym dzięki kontaktom z założycielem Armeńskiej Federacji Rewolucyjnej (FRA) Stepanem Zorianem i jego żoną Lisą, którzy wówczas prowadzili szkołę w Bułgarii. Jako 16 latka wyjechała do Edirne, gdzie poznała Sarkisa Barseghiana, Ormianina, który również był członkiem FRA. Zachęcił ją do założenia Związku Kobiet Ormiańskich. Perchuhi wyjechała do Genewy, gdzie studiowała literaturę i pedagogikę. Pod pseudonimem "Etna" zaczęła pisać, zwłaszcza opowiadania, które później zebrano w Փոթորիկէն վերջ.
Kariera.
Po ukończeniu studiów Perchuhi Partizpanjan wyjechała do Turcji, gdzie uczyła w Van, a następnie w Giresun. W 1909 roku wyszła za mąż za Sarkisa Barseghjana, który został przywódcą FRA w Konstantynopolu. Urodził im się syn Armen (1914–2003). W marcu 1915 roku Sarkis został aresztowany, a 30 kwietnia stracony przez władze osmańskie, na samym początku ludobójstwa Ormian. Perchuhi uciekła z synem do Sofii, a potem zamieszkała w Tbilisi. Wróciła do pracy w szkole, najpierw w szkole dla dziewcząt Sainte-Gayané, a potem Mariamian-Hovnanian.
Kiedy Armenia odzyskała niepodległość 28 maja 1918 roku Perchuhi zamieszkała w Erywaniu. Współpracowała z innymi członkami FRA w pracach zmierzających do zagwarantowania w nowej konstytucji powszechnego prawa wyborczego, a tym samym prawo wyborczego dla kobiet. Zajmowała się też razem z innymi kobietami sierotami i uchodźcami.
Podczas wyborów parlamentarnych, które odbyły się 21 i 23 czerwca 1919 roku, Perchuhi Barseghjan została jedną z trzech kobiet wybranych do parlamentu obok Warwary Sahakjan i Katarine Zaljan-Manukjan. W obradach parlamentu uczestniczyła do grudnia 1920 roku, czyli do dnia inwazji Armii Czerwonej na Armenię.
Perchuhi wraz z synem uciekła z Armenii i zamieszkała w Sofii. Potem przeniosła się do Paryża, gdzie pracowała dla Międzynarodowego Nansenowskiego Biura ds. Uchodźców, kontynuując jednocześnie swoją twórczość literacką. Jedno z jej opowiadań zostało nagrodzone przez amerykańskiego pisarza Edwarda Josepha Harringtona O'Briena, natomiast inne, takie jak Արփիկը i Օղակ մը շղթայէս zostały przetłumaczone na język angielski i francuski. Swoje wspomnienia, zatytułowane Խանձուած օրեր publikowała w odcinkach w latach 1938–1939 w ormiańsko-amerykańskiej gazecie „Haïrenik”.
Perchuhi Barseghjan zmarła 18 maja 1940 w Paryżu i tam została pochowana. W 2004 roku ukazało się w Marsylii tłumaczenie jej wspomnień na język francuski ("Jours de cendres à Istanbul"). Autorem tłumaczenia był jej syn Armen. W 2016 roku pisarz i dziennikarz Hakob Palian z okazji stulecia ludobójstwa opublikował ich nowe wydanie.
W czerwcu 2020 roku jej prawnuczka Jeanne Barseghian została wybrana burmistrzem francuskiego Strasburga.

</doc>
<doc id="5054016" url="https://pl.wikipedia.org/wiki?curid=5054016" title="Anna Koźmińska">
Anna Koźmińska

Anna Helena Koźmińska (ur. 22 maja 1919 w Radomsku, zm. 24 marca 2021 w Warszawie) – polska Sprawiedliwa wśród Narodów Świata.
Życiorys.
Anna Koźmińska (zwana Hanką) mieszkała w Częstochowie. Jej ojciec walczył w Legionach, był wyróżniony Virtuti Militari. Ojciec, matka, brat i babcia Koźmińskiej zmarli na gruźlicę. Wychowywała ją macocha, Maria z Hoffmanów.
Podczas okupacji niemieckiej pracowała jako sekretarka w drukarni. Dorabiała, handlując żywnością. Jesienią 1942 wraz z macochą wzięły pod opiekę ośmioletniego Abrahama Jabłońskiego (znany wtedy jako Bogdan Bloch), który wydostał się z częstochowskiego getta. Mimo „złego wyglądu” chłopiec normalnie funkcjonował poza gettem, pełnił nawet funkcję ministranta na Jasnej Górze. Mieszkał z kobietami przy ulicy Wieluńskiej. Koźminskie przez pewien czas ukrywały także dalekiego krewnego Jabłońskich: Rubinsteina wraz ze znajomą Rita oraz jej matką Stefą. W styczniu 1945 po Abrama zgłosiła się Fela, żona stryja Abrahama. Wzięła dziecko, nie dając mu się pożegnać z Anną Koźmińską, która była wówczas w pracy. Abraham wyjechał do Izraela. Spotkał się ponownie z Koźmińską po 47 latach.
11 lutego 1991 Instytut Jad Waszem uhonorował Koźmińskie tytułem Sprawiedliwych wśród Narodów Świata. 7 października 2016 otrzymała Krzyż Komandorski Orderu Odrodzenia Polski.
Zmarła w wieku 101 lat. W chwili śmierci była najstarszym z Polski Sprawiedliwym wśród Narodów Świata. Spoczęła na cmentarzu Powązkowskim w Warszawie.

</doc>
<doc id="5054023" url="https://pl.wikipedia.org/wiki?curid=5054023" title="Kryterium Asów Polskich Lig Żużlowych im. Mieczysława Połukarda 1985">
Kryterium Asów Polskich Lig Żużlowych im. Mieczysława Połukarda 1985



</doc>
<doc id="5054024" url="https://pl.wikipedia.org/wiki?curid=5054024" title="Kryterium Asów Polskich Lig Żużlowych im. Mieczysława Połukarda 1984">
Kryterium Asów Polskich Lig Żużlowych im. Mieczysława Połukarda 1984



</doc>
<doc id="5054027" url="https://pl.wikipedia.org/wiki?curid=5054027" title="Kryterium Asów Polskich Lig Żużlowych im. Mieczysława Połukarda 1983">
Kryterium Asów Polskich Lig Żużlowych im. Mieczysława Połukarda 1983



</doc>
<doc id="5054029" url="https://pl.wikipedia.org/wiki?curid=5054029" title="Kryterium Asów Polskich Lig Żużlowych im. Mieczysława Połukarda 1982">
Kryterium Asów Polskich Lig Żużlowych im. Mieczysława Połukarda 1982



</doc>
<doc id="5054031" url="https://pl.wikipedia.org/wiki?curid=5054031" title="Chmielniki (rejon miorski)">
Chmielniki (rejon miorski)

Chmielniki (; ) – chutor na Białorusi, w obwodzie witebskim, w rejonie miorskim, w sielsowiecie Przebrodzie.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do dóbr Zabłoć.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja, a następnie w gminie Przebrodzie.
Według Powszechnego Spisu Ludności z 1921 roku zamieszkiwały tu 22 osoby, wszystkie były wyznania staroobrzędowego i zadeklarowały polską przynależność narodową. Były tu 4 budynki mieszkalne. W 1931 w 4 domach zamieszkiwało 29 osób.
Wierni należeli do parafii rzymskokatolickiej i prawosławnej w Druji. Miejscowość podlegała pod Sąd Grodzki w Druji i Okręgowy w Wilnie; właściwy urząd pocztowy mieścił się w Druji.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do obwodu mińskiego Białoruskiej SRR.
Od 1991 w składzie niepodległej Białorusi.

</doc>
<doc id="5054032" url="https://pl.wikipedia.org/wiki?curid=5054032" title="Maria Stiepanowa (pisarka)">
Maria Stiepanowa (pisarka)

Maria Stiepanowa (, ur. 1972 w Moskwie) – rosyjska poetka, dziennikarka i eseistka.
Życiorys.
Urodziła się w 1972 roku w Moskwie, w rodzinie rosyjskich Żydów. Pierwszy wiersz napisała we wczesnym dzieciństwie. Zadebiutowała w latach 90. na łamach magazynów literackich. W 1995 roku została absolwentką Instytutu Literackiego imienia A.M. Gorkiego. W 2007 roku założyła portal OpenSpace.ru, w którym przez lata piastowała stanowisko redaktor naczelnej, po czym przekształciła go w niezależny portal Colta.ru, który utrzymywano z darowizn. Obie strony stanowiły ważne źródło wiedzy na temat literatury i kultury w Rosji. Stiepanowa była także jednym ze współautorów idei muzycznego projektu o nazwie "Pasja według św. Mateusza" (2000), w którym brali udział współcześni kompozytorzy i poeci, oraz wykorzystano motywy z twórczości Johanna Sebastiana Bacha. Przez rok wykładała w Uniwersytecie Humboldtów w Berlinie, gościnnie wykładała także w Selwyn College w University of Cambridge.
Autorka dziesięciu tomików poetyckich i trzech zbiorów esejów. Jej język poetycki charakteryzuje deformacja form słów, z których Stiepanowa wyciąga nowe znaczenia. Rozgłos przyniosła jej książka "Pamięci pamięci", która łączy elementy eseju, fikcji literackiej, przewodnika turystycznego i dokumentu historycznego oraz wchodzi w dialog z twórczością Rolanda Barthesa, W.G. Sebalda, czy Susan Sontag. Choć punktem wyjścia jest historia rodziny Stiepanowej, równie ważne są wyrwy w rodzinnej pamięci i niemożność poznania przeszłości.
Stiepanowa otrzymała liczne wyróżnienia, w tym nagrody Borisa Pasternaka (2005), Andrieja Biełego (2005), Lerici Pea Mosca (2011), czy stypendium Iosifa Brodskiego. W 2018 roku powieść "Pamięci pamięci" została wyróżniona nagrodą Bolszaja Kniga, a w 2021 roku jej angielski przekład autorstwa Sashy Dugdale znalazł się na krótkiej liście nominowanych do The Man Booker International Prize. Z kolei polskie tłumaczenie znalazło się na długiej liście nominowanych do Literackiej Nagrody Europy Środkowej „Angelus”.
Poza językiem angielskim, dzieła Stiepanowej zostały przetłumaczone na m.in. język hebrajski, francuski, włoski, fiński i niemiecki.

</doc>
<doc id="5054038" url="https://pl.wikipedia.org/wiki?curid=5054038" title="Józef Adamski">
Józef Adamski

Józef Wiesław Adamski (ur. 25 kwietnia 1932 we wsi Kuśnie) – polski pedagog, wiceminister spraw zagranicznych (1972–1978).
Życiorys.
Od 1948 członek Związku Młodzieży Polskiej, a od 1953 Polskiej Zjednoczonej Partii Robotniczej. W latach 1948–1949 był przewodniczącym w Zarządzie Powiatowym ZMP w Sieradzu. Kształcił się w Wyższej Szkole Pedagogicznej w Łodzi (1949–1953). W latach 1953–1954 kierował Wydziałem Propagandy w Zarządzie Łódzkim ZMP w Łodzi. Od 1954 do 1958 był wiceprzewodniczącym Rady Naczelnej Zrzeszenia Studentów Polskich w Warszawie. W latach 1958–1965 sekretarz w Komitecie Centralnym Związku Młodzieży Socjalistycznej w Warszawie. Od 1965 do 1967 przewodniczący Krajowej Ogólnozwiązkowej Federacji Sportu, Wychowania Fizycznego i Turystyki w Warszawie. Od 1967 do 1972 sekretarz w Centralnej Radzie Związków Zawodowych w Warszawie. Od 28 listopada 1972 do 15 czerwca 1978 podsekretarz stanu w Ministerstwie Spraw Zagranicznych. Sekretarz generalny Towarzystwa Łączności z Polonią Zagraniczną.

</doc>
<doc id="5054040" url="https://pl.wikipedia.org/wiki?curid=5054040" title="Kevin Varga">
Kevin Varga

Kevin Varga (ur. 30 marca 1996 w Karcagu) – węgierski piłkarz grający na pozycji pomocnika, reprezentant kraju. Od 2020 roku zawodnik Kasımpaşa SK.
Życiorys.
Jego ojciec był piłkarzem, który grał w NB II. W 2001 roku rozpoczął grę w piłkę nożną w ramach programu Bozsik, po czym został juniorem Karcagi SE. Następnie grał w juniorskich zespołach MTK Budapeszt, a w styczniu 2011 roku został piłkarzem Debreceni VSC. W latach 2013–2015 występował w rezerwach klubu, a następnie został wypożyczony do Balmaz Kamilla Gyógyfürdő, gdzie występował przez półtora roku. Od lutego do czerwca 2017 roku grał na wypożyczeniu w Cigánd SE, po czym wrócił do Debreceni VSC. W barwach tego klubu zadebiutował w NB I 18 sierpnia 2017 roku w wygranym 4:1 meczu z Vasasem, w którym ponadto Varga zdobył gola. W sezonie 2018/2019 zajął wraz z klubem trzecie miejsce w lidze. Po spadku DVSC do NB II we wrześniu 2020 roku przeszedł do tureckiego Kasımpaşa SK. Kwota transferu wyniosła 850 tysięcy euro.
Występował w reprezentacji U-21. 9 czerwca 2018 roku zadebiutował w reprezentacji A w przegranym 1:2 towarzyskim meczu z Australią. 18 listopada 2020 roku zdobył pierwszego gola w reprezentacji, co miało miejsce w wygranym 2:0 spotkaniu z Turcją w ramach Ligi Narodów UEFA.

</doc>
<doc id="5054043" url="https://pl.wikipedia.org/wiki?curid=5054043" title="Bieriezugi (obwód smoleński)">
Bieriezugi (obwód smoleński)

Bieriezugi () – wieś (ros. деревня, trb. dieriewnia) w zachodniej Rosji, w osiedlu wiejskim Słobodskoje rejonu diemidowskiego w obwodzie smoleńskim.
Geografia.
Miejscowość położona jest w dorzeczu Jelszy, przy drodze regionalnej 66N-0506 (Prżewalskoje – Jewsiejewka), 6,5 km od centrum administracyjnego osiedla wiejskiego (Staryj Dwor), 38,5 km od centrum administracyjnego rejonu (Diemidow), 88 km od stolicy obwodu (Smoleńsk), 55 km od granicy z Białorusią.
W granicach miejscowości znajdują się ulice: Gruszewyj pierieułok, Zielonaja.
Demografia.
W 2010 r. miejscowość zamieszkiwało 16 osób.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5054044" url="https://pl.wikipedia.org/wiki?curid=5054044" title="Seminarium Oláha">
Seminarium Oláha

Seminarium Oláha (słow. "Oláhov seminár") – zabytkowy, XVI-wieczny budynek dawnego seminarium teologicznego, usytuowany przy Placu św. Mikołaja (słow. "Námestie svätého Mikuláša") nr 10, we wschodniej części starego miasta w Trnawie, w zachodniej Słowacji. Mieści się koło bazyliki św. Mikołaja, pod adresem Námestie sv Mikulaša 10.
Historia.
W pierwszej połowie XVI w. w Trnawie działała szkoła parafialna, którą w znacznym stopniu utrzymywało, a następnie i przejęło miasto. Gdy w 1534 r., w związku z zagrożeniem Ostrzyhomia przez Turków, do Trnawy przeniosła się siedziba prymasów Węgier wraz z tamtejszą kapitułą katedralną, przybyła jeszcze szkoła kapitulna. Równolegle w mieście działała szkoła węgierska, szkoła ewangelicka i szkoła kalwińska. Aby uniknąć rywalizacji kapituły ze szkołą miejską, w 1554 r. arcybiskup Mikuláš Oláh połączył obie instytucje. Miasto zobowiązało się do pokrycia kosztów materialnych na pensje i utrzymanie budynku, podczas gdy kapituła podjęła się nauczania. Jednak arcybiskup stopniowo zapewnił szkole niezależność finansową od miasta i opracował nowe zasady organizacyjne, przechodząc na naukę w systemie internatowym. Wzrósł też poziom nauczania, które zostało wzbogacone m.in. o literaturę łacińską i grecką, dialektykę, retorykę. W 1561 r. M. Oláh, zaangażowany w dalszy rozwój szkolnictwa, zaprosił do miasta jezuitów, którzy założyli tu swoje pierwsze (węgierskie) kolegium ze szkołą poziomu gimnazjalnego. W tym samym roku z jego inicjatywy rozpoczęto budowę budynku, przeznaczonego dla kolegium i konwiktu.
Pięć lat później niedokończony budynek strawił pożar, zaś jezuici, których działalność nie spotkała się wówczas z pozytywną oceną w środowisku miasta, w niesprzyjających okolicznościach opuścili Trnawę. Budynek seminarium odbudowano i w 1566 r. arcybiskup Oláh utworzył w nim seminarium duchowne archidiecezji ostrzyhomskiej – pierwsze seminarium duchowne na Węgrzech (obowiązek tworzenia seminariów ustanowił zakończony parę lat wcześniej Sobór trydencki). W 1590 r., dzięki kanonikowi J. Cherodiemu, obiekt rozbudowano do obecnych rozmiarów. Z czasem jednak i one nie wystarczały już potrzebom rozrastającej się instytucji. W 1619 r. przeniesiono ją do wybudowanego z inicjatywy jednego z kolejnych prymasów Węgier, Petera Pázmánya, seminarium św. Stefana.
Stary budynek, nazywany już wtedy „seminarium Oláha”, do 1919 r. pełnił rolę domu dla emerytowanych księży. Potem znajdowała się w nim biblioteka kapituły. Po gruntownym remoncie w latach 1974-1979 w budynku urządzono Muzeum Kultury Książki (słow. Múzeum knižnej kultúry) - dział Muzeum Zachodniosłowackiego w Trnawie ze zbiorami poświęconymi historii słowackiego drukarstwa i drukarzy oraz pozycji książki w kulturze. Znajduje się w nim również stała ekspozycja poświęcona życiu i twórczości rzeźbiarza i medaliera Wiliama Schiffera.
Architektura.
Budynek trójskrzydłowy, wzniesiony na nieregularnym planie. Murowany, dwukondygnacyjny, niepodpiwniczony, dyspozycja 3-traktowa. Nakryty spadzistymi dachami, krytymi dachówką. Na narożnikach dekoracje sgraffitowe, otwory okienne prostokątne, w oryginalnych, skromnych, kamiennych opaskach. Na nadprożu drzwi wejściowych łaciński napis, upamiętniający przebudowę z 1590 r. i jej inicjatora. Jest jedną z nielicznych zachowanych renesansowych budowli w Trnawie. Uznany za zabytek kultury (słow. kulturná pamiatka) 17.09.1963 r. Wpisany do rejestru zabytków pod nr ÚZPF 1043/15.

</doc>
<doc id="5054047" url="https://pl.wikipedia.org/wiki?curid=5054047" title="Abdel Hamed El-Hadi">
Abdel Hamed El-Hadi

Abdel Hamed El-Hadi – libijski kolarz szosowy, olimpijczyk.
Zawodnik wystąpił na Letnich Igrzyskach Olimpijskich 1988 w jednej konkurencji kolarstwa szosowego, w wyścigu indywidualnym ze startu wspólnego, którego nie ukończył.

</doc>
<doc id="5054054" url="https://pl.wikipedia.org/wiki?curid=5054054" title="Diatłowszczina (obwód smoleński)">
Diatłowszczina (obwód smoleński)

Diatłowszczina () – wieś (ros. деревня, trb. dieriewnia) w zachodniej Rosji, w osiedlu wiejskim Borkowskoje rejonu diemidowskiego w obwodzie smoleńskim.
Geografia.
Miejscowość położona jest w dorzeczu Ilżycy, 2,5 km od drogi regionalnej 66N-0506 (Prżewalskoje – Jewsiejewka), 11 km od centrum administracyjnego osiedla wiejskiego (Żeruny), 43 km od centrum administracyjnego rejonu (Diemidow), 92,5 km od stolicy obwodu (Smoleńsk), 56 km od granicy z Białorusią.
W granicach miejscowości znajduje się ulica Lesnaja (3 posesje).
Demografia.
W 2010 r. miejscowości nikt nie zamieszkiwał.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5054059" url="https://pl.wikipedia.org/wiki?curid=5054059" title="Abdullah Badri">
Abdullah Badri

Abdullah Badri – libijski kolarz szosowy, olimpijczyk.
Zawodnik wystąpił na Letnich Igrzyskach Olimpijskich 1988 w jednej konkurencji kolarstwa szosowego, w wyścigu indywidualnym ze startu wspólnego, którego nie ukończył.

</doc>
<doc id="5054063" url="https://pl.wikipedia.org/wiki?curid=5054063" title="Mom + Pop Music">
Mom + Pop Music

Mom + Pop Music – amerykańska niezależna wytwórnia płytowa, założona w 2008 roku przez Michaela Goldstone’a, Cliffa Burnsteina i Petera Menscha. Wspólnie wymyślili nazwę Mom + Pop.
Historia.
Wytwórnia Mom + Pop została założona latem 2008 roku w Nowym Jorku przez Michaela Goldstone’a, przy początkowym wsparciu Petera Menscha i Cliffa Burnsteina, założycieli Q Prime. Był to czas kryzysu finansowego i załamania sprzedaży albumów. W 2009 roku do Goldstone’a dołączył Thaddeus Rudd. Po 2010 roku Mom + Pop po raz pierwszy odniosła sukces, podpisując kontrakty z takimi artystami jak Sleigh Bells, Metric, Andrew Bird i Poliça. W 2012 roku firmę przejęli Goldstone i Rudd. (Mensch i Burnstein odeszli). Wytwórnia zatrudnia 15 pełnoetatowych pracowników (wśród których jest własny zespół promocyjny); ma również sieć niezależnych przedstawicieli prasowych na całym świecie. Dystrybucją jej wydawnictw zajmuje się firma RED.
Latem 2020 roku Mom + Pop Music założyła spółkę joint venture z firmą Further, zajmującą się promocją radiową i rozwojem artystów. Celem spółki jest pomoc większej liczbie niezależnych utworów, odnoszących sukces w serwisach streamingowych, w przebiciu się również na antenie radiowej.
Artyści.
Wytwórnia wydała albumy takich artystów jak:

</doc>
<doc id="5054064" url="https://pl.wikipedia.org/wiki?curid=5054064" title="Baojun 530">
Baojun 530

Baojun 530 – samochód osobowy typu SUV klasy średniej produkowany pod chińską marką Baojun od 2018 roku.
Historia i opis modelu.
Model 530 został przedstawiony po raz pierwszy w listopadzie 2017 roku podczas wystawy samochodowej Auto Guangzhou 2017 jako trzeci SUV chińskiej marki Baojun, uzupełniając ofertę jako kolejno większa i nowocześniejsza alternatywa wobec modeli 510 oraz 560. 
Samochód został skonstruowany z myślą o młodszych nabywcach, odznaczając się awangardową stylizacją z dużym, sześciokątnym wlotem powietrza oraz dwupoziomowymi reflektorami tworzonymi przez paski diod LED przy krawędzi maski oraz niżej osadzonymi kloszami reflektorów. Linię boczną zaakcentowało wyraźne przetłoczenie, z kolei słupek D został optycznie połączony z klapą bagażnika. W kabinie pasażerskiej producent wygospodarował miejsce na trzy rzędy siedzeń dla 7 pasażerów.
Pod kątem wyposażenia Baojun 530 został wyposażony w m.in. opcjonalne okno dachowe, trzystrefową klimatyzację, elektroniczny system stabilizacji jazdy czy elektryczne sterowanie ustawienia foteli. Duży SUV został wyposażony w unowocześnione zawieszenie tworzone przez kolumny McPhersona z przodu oraz niezależne wielowahaczowe z tyłu, co producent podyktował maksymalizacją komfortu jazdy oraz stabilnością podczas jazdy.
Z myślą o wewnętrznym rynku, Baojun 530 wyposażony został w gamę dwóch czterocylindrowych silników benzynowych - turbodoładowany o pojemności 1,5-litra o mocy 150 KM oraz 1,8-litrowy o mocy 137 KM.
Lifting.
W listopadzie 2019 roku Baojun 530 przeszedł gruntowną restylizację, zyskując zmodyfikowany pas przedni upodobniony do nowej gamy modeli z linii "New Baojun". Pojawiła się większa atrapa chłodnicy, a także węższe diody LED połączone chromowaną listwą pomiędzy nimi. W kabinie pasażerskiej wszystkie warianty wyposażeniowe zyskały z kolei duży, 10,4-calowy ekran dotykowy systemu multimedialnego, dotychczas dostępny tylko w wersjach topowych.
Sprzedaż.
Pierwotnie Baojun 530 został zbudowany z myślą o młodych, chińskich nabywcach na dynamicznie rozwijającym się rynku, z pierwszymi egzemplarzami dostarczonymi do nabywców w lutym 2018 roku. Samochód zdobył duża popularność, sprzedając się w ponad 118 tysiącach sztuk podczas pierwszego roku sprzedaży.
W lutym 2019 roku SAIC-GM-Wuling zdecydował się zwiększyć zasięg rynkowy Baojuna 530, rozpoczynając jego lokalną produkcję i sprzedaż w Indonezji, zasilając nim lokalną gamę marki Wuling jako Wuling Almaz. W tym samym roku, w kwietniu, odbył się debiut eksportowej odmiany z myślą o m.in. Meksyku, Ameryce Południowej, a także Tajlandii. Pod marką Chevrolet samochód przyjął postać drugiej generacji modelu Chevrolet Captiva.
W czerwcu 2019 roku samochód trafił do sprzedaży także w Indiach, gdzie lokalnie rozpoczęła się jego produkcja jako element lokalnej oferty debiutującej równolegle tam marki MG. Samochód przyjął nazwę MG Hector, z kolei w styczniu 2021 roku ofertę uzupełniła oferowana równolegle, zmodernizowana odmiana pod nazwą MG Hector Plus. W przeciwieństwie do chińskiego pierwowzoru, zyskała ona inny wygląd pasa przedniego ze zmodyfikowanymi reflektorami oraz większą atrapą chłodnicy.

</doc>
<doc id="5054065" url="https://pl.wikipedia.org/wiki?curid=5054065" title="MG Hector">
MG Hector



</doc>
<doc id="5054066" url="https://pl.wikipedia.org/wiki?curid=5054066" title="MG Hector Plus">
MG Hector Plus



</doc>
<doc id="5054068" url="https://pl.wikipedia.org/wiki?curid=5054068" title="Wuling Almaz">
Wuling Almaz



</doc>
<doc id="5054071" url="https://pl.wikipedia.org/wiki?curid=5054071" title="Jelcz Bartek">
Jelcz Bartek



</doc>
<doc id="5054076" url="https://pl.wikipedia.org/wiki?curid=5054076" title="Łowcy staroci">
Łowcy staroci

Łowcy staroci (ang. "Salvage Hunters") – angielski program dokumentalny, w którym brytyjski handlarz używanymi przedmiotami dekoracyjnymi Drew Pritchard podróżuje po całym kraju w poszukiwaniu antyków ze sklepów, targów i starych rezydencji do odsprzedaży w internecie lub w swoim własnym sklepie. Emitowany obecnie na kanałach Quest i Discovery Historia.
Format.
Każdy odcinek pokazuje Drew Pritcharda odwiedzającego różne miejsca w poszukiwaniu ciekawych przedmiotów do odsprzedaży. Zwykle podróżuje ze swym długoletnim przyjacielem Tee (John Tee), który jest kierowcą furgonetki, a oprócz tego ładuje do niej zakupione przedmioty. Format obejmuje podróże do określonych miejsc, negocjacje cenowe, opis przedmiotów, podróż powrotną do bazy w Conwy, pokaz zakupionych przedmiotów załodze, proces ich renowacji oraz fotografowanie przedmiotów. Na końcu następuje podsumowanie transakcji, często z podaniem ceny osiągniętej podczas sprzedaży. Wśród sprzedawców znajdują się prywatne rezydencje, sklepy z antykami, targi staroci, zakłady przemysłowe i rzemieślnicze oraz osoby prywatne. Zespół Pritcharda składa się z konserwatorów, w tym m.in. elektryka i francuskiego stolarza i tapicera, fotografki oraz pracowników sklepu i biura, w tym jego już byłej żony Rebeki. 

</doc>
<doc id="5054079" url="https://pl.wikipedia.org/wiki?curid=5054079" title="Esther Ouwehand">
Esther Ouwehand

Esther Ouwehand (ur. 10 czerwca 1976 w Katwijku) – holenderska polityk, posłanka do Tweede Kamer, od 2019 liderka polityczna Partii na rzecz Zwierząt (PvdD).
Życiorys.
Podjęła nieukończone studia z zakresu nauk politycznych, komunikacji i organizacji na Wolnym Uniwersytecie w Amsterdamie. Pracowała w przedsiębiorstwie wydawniczym. Należała do Zielonej Lewicy, po czym dołączyła do Partii na rzecz Zwierząt. W 2004 została jej etatową działaczką jako koordynatorka biura PvdD.
W 2006 po raz pierwszy zasiadła w Tweede Kamer. Mandat posłanki do niższej izby Stanów Generalnych utrzymywała w wyniku wyborów w 2010, 2012, 2017 i 2021. Z powodów zdrowotnych nie wykonywała go w latach 2015–2016.
Od października 2018 do stycznia 2019 czasowo stała na czele frakcji PvdD. We wrześniu 2019 długoletnia przywódczyni partii Marianne Thieme ogłosiła odejście z parlamentu. Esther Ouwehand została w kolejnym miesiącu nową przewodniczącą frakcji i tym samym polityczną przywódczynią swojego ugrupowania.

</doc>
<doc id="5054081" url="https://pl.wikipedia.org/wiki?curid=5054081" title="Małgorzata Gotowska">
Małgorzata Gotowska

Małgorzata Karolina Gotowska (ur. 21 września 1977) – polska agronomka, prorektor Uniwersytetu Technologiczno-Przyrodniczego im. Jana i Jędrzeja Śniadeckich w Bydgoszczy.
Życiorys.
W latach 1996–2001 studiowała agrobiznes na Wydziale Rolniczym Akademii Techniczno-Rolnicza im. Jana i Jędrzeja Śniadeckich w Bydgoszczy. Ukończyła także dwuletnie Studium Komunikacji Społecznej i Zarządzania Rynkiem, Ośrodek Szkoleniowo-Wdrożeniowy w Bydgoszczy (2003). W 2008 obroniła w Szkole Głównej Gospodarstwa Wiejskiego w Warszawie doktorat nauk ekonomicznych w dyscyplinie agronomia "Ekonomiczne i społeczne uwarunkowania poziomu życia ludności w Polsce" (promotorka – Zofia Wyszkowska). W 2013 uzyskała licencję zarządcy nieruchomości. W 2020 habilitowała się w dziedzinie nauk społecznych, dyscyplina: nauki o zarządzaniu i jakości, przedstawiając dzieło "Zrównoważone społeczeństwo wyzwaniem dla polskich przedsiębiorstw".
Jej zainteresowania naukowe obejmują zagadnienia zrównoważonej konsumpcji, poziomu i jakości życia ludzi, równowagę bytu, społeczną i ekologiczną odpowiedzialność biznesu i konsumenta. Jako ekspertka CSR PARP zrealizowała kilkanaście projektów wdrożenia strategii CSR oraz innowacji o charakterze produktowym, procesowym, ekologicznym oraz społecznym. Kierowała projektem badawczym NCN „Poziom i jakość życia mieszkańców Polski”, realizowała projekt „Uwarunkowania zrównoważonego rozwoju przedsiębiorczości” oraz opracowała model oceny poziomu życia ludzi na podstawie badania odpadów komunalnych. Jako managerka Regionalnej Instalacji Przetwarzania Odpadów Komunalnych wprowadziła na rynek środek poprawiający właściwości gleby REVITA, który wyprodukowano z odpadów biodegradowalnych.
W 2001 zaczęła prowadzić na macierzystej uczelni zajęcia jako doktorantka. Od 2004 zatrudniona tamże na Wydziale Rolniczym, od 2007 na Wydziale Zarządzania. Prorektor ds. kształcenia i spraw studenckich w kadencji 2020–2024.

</doc>
<doc id="5054086" url="https://pl.wikipedia.org/wiki?curid=5054086" title="Baktijar Kożatajew">
Baktijar Kożatajew



</doc>
<doc id="5054088" url="https://pl.wikipedia.org/wiki?curid=5054088" title="FiF">
FiF



</doc>
<doc id="5054090" url="https://pl.wikipedia.org/wiki?curid=5054090" title="Ludwik Spruch">
Ludwik Spruch

Ludwik Spruch (ur. 1893 w Łaznowie, zm. 15 sierpnia 1985) – polski robotnik. Budowniczy Polski Ludowej.
Życiorys.
Urodził się w rodzinie chłopskiej. Pracował w fabryce kafli, a następnie został pracownikiem kolejowym. W 1908 wstąpił do Socjaldemokracji Królestwa Polskiego i Litwy. W czasie I wojny światowej został wcielony do Cesarskiej Armii Rosyjskiej. Wstąpił do Socjaldemokratycznej Partii Robotnicza Rosji, w 1917 wziął udział w rewolucji październikowej. W 1918 wrócił do Łodzi i pracy na kolei. Wstąpił do Klasowych Związków Zawodowych i Komunistycznej Partii Polski, organizował strajki w 1919, 1921 i 1923. W czasie okupacji niemieckiej przystąpił do Polskiej Partii Robotniczej i Gwardii Ludowej. Po wojnie pracował na stacji Łódź Kaliska jako magazynier, w 1952 przeszedł na emeryturę. Wchodził w skład Komitetu Łódzkiego Polskiej Zjednoczonej Partii Robotniczej.
W 1971 odznaczony Orderem Budowniczych Polski Ludowej.
Pochowany na Cmentarzu Zarzew w Łodzi.

</doc>
<doc id="5054096" url="https://pl.wikipedia.org/wiki?curid=5054096" title="Vanesa Agović">
Vanesa Agović

Vanesa Agović (ur. 30 marca 1996 w Beranach) – czarnogórska piłkarka ręczna, reprezentantka kraju, grająca na pozycji rozgrywającej w klubie Start Elbląg. W poprzednich sezonach grała w wielu innych klubach, w tym Slagelse FH, Frederiksberg Idræts-Forening, Viborg HK (Dania), Danilovgrad, Budućnost Podgorica (Czarnogóra), Vasas SC (Węgry), Morvedre (Hiszpania) i Targu Mures (Rumunia).

</doc>
<doc id="5054097" url="https://pl.wikipedia.org/wiki?curid=5054097" title="Paulina Łopatniuk">
Paulina Łopatniuk

Paulina Łopatniuk – polska lekarka, patomorfolożka, blogerka, autorka książek, popularyzatorka nauki. Szerzej znana jako autorka bloga i profilu fejsbukowego "Patolodzy na klatce".
Życiorys.
Absolwentka wydziału lekarskiego Gdańskiego Uniwersytetu Medycznego ze specjalizacją z patomorfologii. Obecnie pracuje w Katedrze i Zakładzie Fizjopatologii tego uniwersytetu medycznego jako młodsza specjalistka.
Od 2015 prowadzi bloga popularnonaukowego "Patolodzy na klatce" wraz z jego stroną na portalu społecznościowym.
W 2019 została laureatką nagrody Popularyzator Nauki w kategorii Media w XIV edycji konkursu organizowanego przez Ministerstwo Nauki i Szkolnictwa Wyższego oraz Polską Agencję Prasową. Autorka książek popularnonaukowych "Patolodzy. Panie doktorze, czy to rak?" "oraz Na własnej skórze. Mała książka o wielkim narządzie".
Jest członkinią Rady Upowszechniania Nauki Polskiej Akademii Nauk w kadencji 2019-2022.
Profil "Patolodzy na klatce" na Facebooku lubi ponad 132 tysięcy osób (stan na marzec 2021).

</doc>
<doc id="5054099" url="https://pl.wikipedia.org/wiki?curid=5054099" title="Biopłyny">
Biopłyny

Biopłyny – ciekłe paliwa wytworzone z biomasy dla celów energetycznych innych niż w transporcie (biopaliwa), w tym do wytwarzania energii elektrycznej lub ciepła .
Pojęcie biopłyny i jego klasyfikacja pochodzi z ustawy o odnawialnych źródłach energii z 20 lutego 2015 r.

</doc>
<doc id="5054104" url="https://pl.wikipedia.org/wiki?curid=5054104" title="Ossi i Wessi">
Ossi i Wessi

Ossi [ˈɔsiː] i Wessi [ˈvɛsiː] – nieformalne określenie mieszkańców byłej Niemieckiej Republiki Demokratycznej (NRD), czyli wschodnich Niemiec i mieszkańców Niemiec Zachodnich w okresie podziału Niemiec, pochodzi od niemieckiego określenia wschodu i zachodu - "ost" i "west".
Określenie "Wessi" pojawiło się razem z mianem "Ossi", by podkreślić różnice pomiędzy mieszkańcami wschodnich i zachodnich Niemiec, które wynikały z powstałych dużych różnic kulturowych i światopoglądowych w podzielonym granicą kraju.
Po zjednoczeniu wśród Niemców z Zachodu określenie "Ossi" miało znaczenie pejoratywne.
W Polsce określenie "Ossi" używane jest rzadko, znacznie częstsze jest, odpowiadające mu, określenie, pochodzące od polskiego akronimu nazwy tego państwa – "enerdowcy".

</doc>
<doc id="5054105" url="https://pl.wikipedia.org/wiki?curid=5054105" title="Dragan Antić">
Dragan Antić

Dragan Antić (ur. 10 lutego 1963 we Vranju) – serbski uczony, elektronik i automatyk, profesor, rektor Uniwersytetu w Niszu.
Życiorys.
We Vranju ukończył szkołę podstawową i średnią, a następnie kierunek Automatyka procesów na Wydziale Energetyka i automatyka Uniwersytetu w Niszu. Jego praca dyplomowa (1987 rok) nosiła tytuł "Automatizacija izbora optimalnih parametara podešenja industrijskih P, PI i PID regulatora". 
Bezpośrednio po ukończeniu studiów w 1987 roku, zatrudnił się na Wydziale Elektroniki swojej alma mater. W tym samym roku został wybrany asystentem w Zakładzie Automatyki. W 1987 roku rozpoczął też studia podyplomowe na kierunku Automatyka. W 1991 roku obronił pracę magisterską zatytułowaną „"Regulacija objekata čiji model sadrži transportno kašnjenje u klasi sistema promenljive strukture"”. W tym samym roku został wybrany asystentem w Zakładzie Automatyki. W 1994 roku obronił pracę doktorską pt. "Sistemi promenljive strukture sa proporcionalno integralnim delovanjem". W 1995 został docentem, w 2000 profesorem nadzwyczajnym, a w 2005 profesorem zwyczajnym.
W 2018 roku jednogłośnie wybrano go rektorem Uniwersytetu w Niszu. Od 2012 roku jest także prezesem zarządu Fundacji Rozwiązywania Problemów Mieszkaniowych Młodych Naukowców Uniwersytetu w Niszu, a od 1 stycznia 2015 roku wiceprzewodniczącym Rady Rektorów Konferencji Uniwersytetów Serbskich.
Osiągnięcia.
Jest autorem lub współautorem monografii międzynarodowych oraz około 280 prac naukowych, które zostały opublikowane w czasopismach międzynarodowych i serbskich. Ponadto jest autorem lub współautorem dziesięciu podręczników uniwersyteckich, przeznaczonych dla inżynierów i studentów kierunków technicznych. Brał również udział w realizacji kilku serbskich projektów rozwojowych i naukowo-badawczych oraz projektów finansowanych przez Komisję Europejską, które dotyczyły reformy szkolnictwa wyższego na terenie Serbii.

</doc>
<doc id="5054106" url="https://pl.wikipedia.org/wiki?curid=5054106" title="Niezauka">
Niezauka

Niezauka (; ; pol. hist. Niezówka) – wieś na Białorusi, w obwodzie mohylewskim, w rejonie mohylewskim, w sielsowiecie Zawadskaja Słabada.
Do 1917 położona była w Rosji, w guberni mohylewskiej, w powiecie bychowskim. Następnie w granicach Związku Sowieckiego. Od 1991 w niepodległej Białorusi.

</doc>
<doc id="5054109" url="https://pl.wikipedia.org/wiki?curid=5054109" title="Niezówka">
Niezówka



</doc>
<doc id="5054112" url="https://pl.wikipedia.org/wiki?curid=5054112" title="Nowaja Kultura">
Nowaja Kultura

Nowaja Kultura (; ) – wieś na Białorusi, w obwodzie mohylewskim, w rejonie mohylewskim, w sielsowiecie Zawadskaja Słabada.

</doc>
<doc id="5054128" url="https://pl.wikipedia.org/wiki?curid=5054128" title="Dom-Pomnik Komunistycznej Partii Bułgarii">
Dom-Pomnik Komunistycznej Partii Bułgarii

Dom-Pomnik Komunistycznej Partii Bułgarii (bułg. "Дом паметник на БКП") – wybudowany w 1981 pomnik na szczycie góry Buzłudża, zaprojektowany przez Georgija Stoiłowa, z inicjatywy I sekretarza Bułgarskiej Partii Komunistycznej Todora Żiwkowa.
Historia.
Na Buzłudży w 1891 r. odbył się Kongres Buzłudżański, w trakcie którego doszło do powołania Bułgarskiej Partii Socjaldemokratycznej, którą w 1894 r. przekształcono w Bułgarską Robotniczą Partię Socjaldemokratyczną. Na cześć kongresu zbudowano Dom-Pomnik Komunistycznej Partii Bułgarii. Budowę rozpoczęto w 1974 r., prace zaczynając od eksplozji, która obniżyła wierzchołek góry o 9 m. Budowa kosztowała ponad 25 mln BGN i trwała 7 lat. 23 sierpnia 1981 r. w dniu uroczystego odsłonięcia odbywał się pokaz sztucznych ogni oraz wystrzały z armat. Po obaleniu rządów Todora Żiwkowa w 1989 r., pomnik uległ zapomnieniu. Został opuszczony i popadł w ruinę, ściany budynku są pokryte grafitti, a jego dach jest dziurawy.
Architektura.
Budynek jest utrzymany w nurcie brutalizmu, niemniej można w nim odnaleźć odniesienia do futuryzmu. Obiekt posiada kształt spodka, który ma 14,5 m wysokości i 42 m średnicy. Nad kopułą domu dominuje 70-metrowa wieża. Do realizacji obiektu zużyto 70 000 t betonu, 3 000 t stali i 40 t szkła. W pomniku umieszczono salę z amfiteatralnie umieszczonymi siedzeniami, a także z mozaikami o powierzchni 550 m² przedstawiającymi Engelsa, Marksa, Lenina oraz działalność Bułgarskiej Partii Socjalistycznej. Na szczycie wieży umieszczono dwie 12-metrowe gwiazdy z rubinowego szkła, podświetlane w nocy, które nie zachowały się do współczesnych czasów. Kształt pomnika symbolizuje wieniec na szczycie góry z powiewającą flagą i świecącą gwiazdą.

</doc>
<doc id="5054132" url="https://pl.wikipedia.org/wiki?curid=5054132" title="Maxus D60">
Maxus D60

Maxus D60 – samochód osobowy typu SUV klasy średniej produkowany pod chińską marką Maxus od 2019 roku.
Historia i opis modelu.
Model D60 powstał w ramach rozbudowy oferty SUV-ów chińskiej marki Maxus, która po raz pierwszy wkroczyła do klasy tego typu samochodów w 2017 roku przy okazji sztandarowego modelu D90. Samochód rozwinął do formy produkcyjnej koncepcję, którą po raz pierwszy przedstawiono w formie samochodu studyjnego w 2018 roku.
Mniejszy Maxus D60 przyjął formę średniej wielkości SUV-a odpowiadającego na takie konkurencyjne pojazdy, jak BYD Tang czy Chery Tiggo 8, debiutując podczas wystawy samochodowej Shanghai Auto Show 2019.
Pod kątem wizualnym pojazd zyskał obłą sylwetkę, z agresywnie stylizowanymi reflektorami z ciemnymi wkładami oraz masywną, przyozdobioną ciemnym tworzywem atrapą chłodnicy z dużym napisem "Maxus". Kabina pasażerska umożliwia transport od 5, przez 6 do maksymalnie 7 pasażerów w trzech rzędach siedzeń.
D60e.
Maxus D60 dostępny jest także w wariancie hybrydowym typu plug-in, który łączy 177-konny spalinowy silnik z elektrycznym o mocy 82 KM.
Sprzedaż.
W przeciwieństwie do większego D90, Maxus D60 jest oferowany wyłącznie na rodzimym rynku chińskim poczynając od lipca 2019 roku. W ciągu pierwszego pół roku rynkowej obecności pojazd zyskał ponad 4,6 tysiąca nabywców.
Euniq 6.
Maxus Euniq 6 został zaprezentowany po raz pierwszy w 2019 roku.
Miesiąc po debiucie Maxusa D60, producent zdecydował się poszerzyć jego ofertę wariantów napędowych także o odmianę z napędem elektrycznym. Samochód zasilił linię modelową "Euniq".
Maxus Euniq 6 otrzymał obszerne zmiany wizualne - pas przedni zyskał większy, lakierowany panel kosztem usuniętej atrapy chłodnicy, a ponadto zmodyfikowano także reflektory oraz kształt tylnego zderzaka. Kształt alufelg został dostosowany do zapewnienia jak najlepszych parametrów aerodynamicznych.
Sprzedaż.
Sprzedaż modelu Euniq 6 rozpoczęła się w pierwszej kolejności na rodzimym rynku chińskim dwa lata po debiucie w maju 2021 roku. W 2022 roku rozpoczęła się ofensywa rynkowa firmy Maxus w Europie, uruchamiając oficjalnie sprzedaż elektrycznego SUV-a m.in. w Czechach, Norwegii i Polsce.
Dane techniczne.
Układ napędowy Euniqa 6 tworzy silnik elektryczny, który rozwija moc maksymalną 170 KM, 170 km/h prędkości maksymalnej oraz 310 Nm maksymalnego momentu obrotowego. Maksymalny zasięg pojazdu na jednym ładowaniu wynosi ok. 600 kilometrów według chińskiej procedury pomiarowej NEDC.

</doc>
<doc id="5054133" url="https://pl.wikipedia.org/wiki?curid=5054133" title="Maxus Euniq 6">
Maxus Euniq 6



</doc>
<doc id="5054136" url="https://pl.wikipedia.org/wiki?curid=5054136" title="Assan Ceesay">
Assan Ceesay

Assan Ceesay (ur. 17 marca 1994 w Bandżulu) – gambijski piłkarz grający na pozycji napastnika w US Lecce oraz reprezentacji Gambii.
Kariera.
Ceesay rozpoczynał karierę w gambijskim klubie GAMTEL Bandżul. Następnie grał w Senegalu, w Casa Sports i ASC Niarry Tally. W 2016 roku wyjechał do Szwajcarii. Przez dwa lata występował w FC Lugano. Z klubu był wypożyczony do FC Chiasso. Od 2018 do 2022 był piłkarzem FC Zürich. W 2020 trafił na półroczne wypożyczenie do VfL Osnabrück. W 2022 przeszedł do US Lecce.
Zanim zadebiutował w dorosłej kadrze grał w sekcjach U-17, U-20 i U-23. W seniorskiej reprezentacji Gambii zadebiutował 7 września 2013 w starciu z Tanzanią. Pierwszą bramkę zdobył 23 marca 2018 w meczu z Republiką Środkowoafrykańską.

</doc>
<doc id="5054139" url="https://pl.wikipedia.org/wiki?curid=5054139" title="Port lotniczy Wołogda">
Port lotniczy Wołogda

Port Lotniczy Wołogda (IATA: VGD, ICAO: ULWW) – rosyjski port lotniczy o znaczeniu federalnym w Wołogdzie, stolicy obwodu (dokładny adres: 160530, Rosja, Obwód wołogoski, rejon wołogoski, osiedle Dorożny).
Port położony jest 8 km od centrum miasta, jest to jedyne jego lotnisko. Obsługuje wyłącznie rejsy krajowe. Posiada jeden terminal dla pasażerów przylatujących i odlatujących, czynny od 8.00 do 19.00. Bazowa kompania lotnicza to Wołogodskie Przedsiębiorstwo Lotnicze , które realizuje regularne rejsy do Moskwy i Petersburga oraz sezonowe do miast Wielki Ustiug i Czerepowiec. 
Port przyjmuje samoloty Jak-40 i An-28 oraz śmigłowce Mi-8 i Mi-2. Samoloty o wadze ponad 50 ton nie są przyjmowane.
Historia.
Jest to jedno z najstarszych przedsięwzięć lotniczych w Rosji, przewozy pasażerskie są realizowane od 1931. Wołogda wchodziła w skład regularnych linii sieci Moskwa - Jarosław - Wołogda - Archangielsk. Pierwsze lotnisko było zbudowane niedaleko od osady Kowyrino. W 1978 stary port lotniczy został przekształcony w wojskowy, obecnie znajdują się tam składy przemysłowe. Nowy port, nazywany Zariecze, otwarto w 1978, jednakże sam dworzec lotniczy rozpoczął pracę 3 lata później. Regularne połączenia funkcjonowały do 2012, w 2013 port był nieczynny. 
Bezpośrednie połączenia lotnicze (2021).
Rejsy regularne:
realizowane samolotami Jak-40. Port obsługuje też rejsy czarterowe i loty śmigłowców Mi-8, wykorzystywanych do ratownictwa, patrolowania lasów i w lotnictwie sanitarnym.

</doc>
<doc id="5054145" url="https://pl.wikipedia.org/wiki?curid=5054145" title="Volkswagen Teramont">
Volkswagen Teramont



</doc>
<doc id="5054154" url="https://pl.wikipedia.org/wiki?curid=5054154" title="Crni bombarder">
Crni bombarder



</doc>
<doc id="5054155" url="https://pl.wikipedia.org/wiki?curid=5054155" title="Bathory (film)">
Bathory (film)

Bathory – film historyczny z 2008 roku w reżyserii Juraja Jakubiska. Film jest międzynarodową anglojęzyczną koprodukcją, zrealizowaną na podstawie biografii Elżbiety Batory, uważanej za jedną z największych morderczyń w historii. 
Jest to jedna z najdroższych superprodukcji zrealizowanych w Europie Wschodniej.
Nagrody i wyróżnienia.
W 2009 roku film otrzymał Czeskie Lwy w kategorii: „Najlepsza scenografia” (Jaroslava Pecharová, Juraj Jakubisko). Był też nominowany w kategorii: „Najlepsza aktorka” (Anna Friel) i „Najlepsze zdjęcia” (F.A. Brabec, Ján Ďuriš).

</doc>
<doc id="5054157" url="https://pl.wikipedia.org/wiki?curid=5054157" title="Anica Dobra">
Anica Dobra

Anica Dobra (; ur. 3 czerwca 1963 w Belgradzie) – serbska aktorka filmowa.
Życiorys.
Jest absolwentką Wydziału Sztuk Dramatycznych Akademii Sztuk w Belgradzie.

</doc>
<doc id="5054158" url="https://pl.wikipedia.org/wiki?curid=5054158" title="Maxus D90">
Maxus D90

Maxus D90 – samochód osobowy typu SUV klasy wyższej produkowany pod chińską marką Maxus od 2017 roku.
Historia i opis modelu.
Studyjną zapowiedzią pierwszego SUV-a chińskiej marki Maxus, dotychczas skoncentrowanej na samochodach dostawczych, był prototyp D90 Concept przedstawiony w kwietniu 2016 roku.
Produkcyjny model jako Maxus D90 zadebiutował rok później jako duży SUV oferujący możliwość przewiezienia do 7 pasażerów na trzech rzędach siedzeń. Pojazd został zbudowany w oparciu o ramę, dzieląc rozwiązania techniczne z pickupem T60. Kabinę pasażerską utrzymano w luksusowym stylu, z rozległym ekranem systemu multimedialnego, dominującym na desce rozdzielczej.
Pod kątem wizualnym samochód zyskał masywną, foremną sylwetkę z wysoko poprowadzoną linią dachu, a także agresywnie ukształtowanymi reflektorami i dużą, chromowaną atrapą chłodnicy z centralnie umieszczonym logo marki Maxus. Gamę jednostek silnikowych utworzyły dwulitrowe jednostki benzynowe konstrukcji macierzystego koncernu SAIC.
Territory.
W sierpniu 2022 podczas targów samochodowych Chengdu Auto Show zadebiutowała specjalna, luksusowa odmiana pod nazwą Maxus Territory. Wyróżniła się ona inną stylizacją, z dwurzędowymi reflektorami w stylu pickupa T90, a także dużym sześciokątnym wlotem powietrza. Tylne lampy wykonane w technologii LED połączyła świetlna listwa, z kolei kabina pasażerska zyskała inną deskę rozdzielczą z centralnym ekranem dotykowym, a także fotele pokryte skórą.
Lifting.
W kwietniu 2020 roku Maxus D90 przeszedł na wewnętrznym chińskim rynku nieznaczną modernizację, która ograniczyła się głównie do nowego obramowania oraz wypełnienia atrapy chłodnicy, a także zastąpienia loga producenta dużym napisem "MAXUS". Ponadto, dokonana została korekta nazwy na Maxus D90 Pro. Zmiany nie objęły wariantów eksportowych.
Sprzedaż.
Pierwotnie Maxus D90 powstał z myślą o rodzimym rynku chińskim, trafiając tam do sprzedaży poczynając od sierpnia 2017 roku. W połowie 2018 roku rozpoczęto także eksport samochodu do Australii i Nowej Zelandii pod alternatywną, lepiej rozpoznawalną w krajach anglosaskich marką LDV, jako LDV D90. We wrześniu 2020 roku zadebiutował także wariant dużego SUV-a dla rynku indyjskiego. Pod nazwą MG Gloster samochód zasilił lokalną ofertę bratniej marki MG Motor koncernu SAIC, powstając w lokalnych zakładach w Halol.

</doc>
<doc id="5054159" url="https://pl.wikipedia.org/wiki?curid=5054159" title="LDV D90">
LDV D90



</doc>
<doc id="5054160" url="https://pl.wikipedia.org/wiki?curid=5054160" title="MG Gloster">
MG Gloster



</doc>
<doc id="5054187" url="https://pl.wikipedia.org/wiki?curid=5054187" title="Narodowy Spis Powszechny Ludności i Mieszkań 2021">
Narodowy Spis Powszechny Ludności i Mieszkań 2021

Narodowy Spis Powszechny Ludności i Mieszkań 2021 (NSP 2021) – spis statystyczny w Polsce, który odbywa się w dniach od 1 kwietnia do 30 września 2021 według stanu na koniec 31 marca 2021. Pierwotnie odbyć miał się on w dniach od 1 kwietnia do 30 czerwca 2021, ale termin ten wydłużono z powodu pandemii COVID-19. Spis statystyczny przeprowadza Prezes Głównego Urzędu Statystycznego w oparciu o ustawę z 2019, która reguluje zakres, formę i tryb jego przeprowadzenia.
Poprzedni Narodowy Spis Powszechny Ludności i Mieszkań odbył się w 2011 według stanu na koniec 31 marca 2011.
Tematyka.
W spisie powszechnym zostaną zebrane dane z następujących tematów badawczych:
Metody zbierania danych.
W 2021 roku wprowadzono 3 formy spisu ludności:

</doc>
<doc id="5054189" url="https://pl.wikipedia.org/wiki?curid=5054189" title="Vladica Babić">
Vladica Babić

Vladica Babić (ur. 27 października 1995 w Podgoricy) – czarnogórska tenisistka, medalistka igrzysk małych państw Europy, reprezentantka kraju w Pucharze Federacji.
Kariera tenisowa.
W karierze wygrała dwa turnieje singlowe i dziewięć deblowych rangi ITF. 9 grudnia 2019 zajmowała najwyższe miejsce w rankingu singlowym WTA Tour – 485. pozycję, natomiast 4 listopada 2019 osiągnęła najwyższą lokatę w deblu – 164. miejsce.
W latach 2015–2018 studiowała na Uniwersytecie Stanu Oklahoma i występowała w zawodach organizowanych przez National Collegiate Athletic Association.
Reprezentowała klub TK Eminent.
W 2019 roku wywalczyła dwa medale na igrzyskach małych państw Europy. Babić triumfowała w rozgrywkach singlowych kobiet, natomiast w zawodach mikstowych zdobyła srebrny medal.
W 2011 roku po raz pierwszy reprezentowała kraj w zmaganiach o Puchar Federacji.

</doc>
<doc id="5054192" url="https://pl.wikipedia.org/wiki?curid=5054192" title="Ziemia pełczycka">
Ziemia pełczycka

Ziemia pełczycka – kraina historyczna w zachodniej Polsce leżąca w granicach województwa zachodniopomorskiego. Jej stolicą są Pełczyce. Historycznie część wschodniej Brandenburgii (Nowej Marchii), posiada również silne związki z Pomorzem Zachodnim, do którego pierwotnie należała.
Pierwsze wzmianki o osadnictwie na ziemi pełczyckiej ("Terra Bernstein") pochodzą z lat 1230-1240. Od 1279 aż do 1478 region ten zmieniał przynależność państwową by ostatecznie stać się częścią Nowej Marchii.
Herb.
Herbem ziemi pełczyckiej był na tarczy dwudzielnej w pas, w polu górnym srebrny poługryf na czerwonym tle, w polu dolnym błękitno-złota szachownica. Po utracie Pełczyc na rzecz Brandenburgii herb ten został przypisany innemu pomorskiemu terytorium, księstwu wołogoskiemu.

</doc>
<doc id="5054193" url="https://pl.wikipedia.org/wiki?curid=5054193" title="Herb ziemi pełczyckiej">
Herb ziemi pełczyckiej



</doc>
<doc id="5054194" url="https://pl.wikipedia.org/wiki?curid=5054194" title="Christi Matri">
Christi Matri

Christi Matri – czwarta encyklika Pawła VI ogłoszona 15 września 1966 r. poświęcona kultowi maryjnemu. Papież zachęca w tej encyklice do odmawiania różańca szczególnie w październiku. 

</doc>
<doc id="5054210" url="https://pl.wikipedia.org/wiki?curid=5054210" title="Blind Channel">
Blind Channel

Blind Channel – fiński zespół rockowy założony w 2013 roku w Oulu, reprezentant Finlandii w Konkursie Piosenki Eurowizji 2021.
Historia.
Zespół powstał z inicjatywy wokalisty Joela Hokki, który zaczął interesować się muzyką w wieku 14 lat. Początkowo został gitarzystą grupy Scarm, jednakże ciągle pragnął założyć swój własny zespół. W 2013 roku dołączył do niego Joonas Porko, który następnie zaprosił do współpracy Olliego Matelę i Tommiego Lalliego. Jako ostatni do grupy dołączył poznany na imprezie Niko Moilanen. Wszyscy członkowie zespołu uczyli się w jednej szkole – Madetojan musiikkilukio (liceum muzyczne im. Leeviego Madetoi). Hokka i Porko zostali jej absolwentami w 2013 roku, Moilanen rok później, a Matela i Lalli w 2015 roku.
Pierwszy występ zespołu na żywo miał miejsce w październiku 2013 roku, gdy miał on być supportem dla estońskiego zespołu Defrage, który jednak nie mógł wystąpić na scenie, dlatego Blind Channel zostało głównym wykonawcą podczas koncertu, a supportował ich inny lokalny zespół. W czerwcu 2014 roku grupa wygrała fińską edycję Wacken Metal Battle, dzięki czemu zakwalifikowała się na festiwal Wacken Open Air, a dwa miesiące później podpisała kontrakt płytowy z wytwórnią NEM, natomiast we wrześniu 2015 roku – z wytwórnią Ranka Kustannus. W maju 2015 roku zespół wygrał konkurs "Stage haltuun", dzięki czemu w sierpniu tegoż roku wystąpił na festiwalach Sziget oraz Provinssirock.
29 września 2016 zespół wydał swój pierwszy album, "Revolutions". 1 sierpnia 2017 grupa opublikowała cover utworu „Numb” zespołu Linkin Park, wykonany w hołdzie zmarłemu wokaliście, Chesterowi Benningtonowi. 20 kwietnia 2018 grupa wydała drugą płytę, "Blood Brothers", która została nominowana do nagrody Emma dla najlepszego albumu rockowego, jednak ostatecznie jej nie otrzymała. 6 marca 2020 ukazała się ich trzecia płyta, "Violent Pop". Kilka miesięcy później zespół opublikował cover utworu „Left Outside Alone” Anastacii. W październiku tegoż roku członkiem zespołu został Aleksi Kaunisvesi.
W styczniu 2021 roku ogłoszono, że Blind Channel zostało jednym z finalistów Uuden Musiikin Kilpailu, fińskich preselekcji do Konkursu Piosenki Eurowizji z utworem „Dark Side”. 20 lutego 2021 roku zespół wygrał finał selekcji, uzyskując 551 punktów, dzięki czemu został reprezentantem Finlandii w Konkursie Piosenki Eurowizji. W Rotterdamie grupa wystąpiła 20 maja w drugim półfinale konkursu jako czternasta w kolejności i zajęła piąte miejsce z 234 punktami, dzięki czemu awansowała do finału, w którym wystąpiła jako szesnasta w kolejności i zajęła szóste miejsce z 301 punktami (218 od widzów + 83 od jury). Eurowizyjny utwór dotarł także na pierwsze miejsce listy przebojów Suomen virallinen lista. W maju 2021 zespół podpisał też kontrakt płytowy z Century Media Records. W maju 2022 zespół otrzymał sześć nagród podczas Emma-gaala za 2021 rok (w kategoriach zespół roku, piosenka roku, piosenka rockowa roku, najlepszy fiński zespół roku w głosowaniu publiczności, najpopularniejszy fiński utwór w serwisach streamingowych oraz eksport roku), a dwa miesiące później wydał kolejny album, "Lifestyles of the Sick &amp; Dangerous"
Zespół był supportem m.in. Hollywood Undead i Simple Plan, Amaranthe, All That Remains, Sevendust i Machinae Supremacy. Za swoje inspiracje muzycy uważają Linkin Park, Enter Shikari i 30 Seconds to Mars.

</doc>
<doc id="5054238" url="https://pl.wikipedia.org/wiki?curid=5054238" title="Ana Veselinović">
Ana Veselinović

Ana Veselinović (ur. 22 lutego 1988 w Hercegu Novim) – czarnogórska tenisistka do 2013 roku grająca dla Serbii, reprezentantka Czarnogóry w Pucharze Federacji.
Kariera tenisowa.
W karierze wygrała sześć turniejów singlowych i trzydzieści jeden deblowych rangi ITF. 10 września 2007 zajmowała najwyższe miejsce w rankingu singlowym WTA Tour – 329. pozycję, natomiast 6 sierpnia 2018 osiągnęła najwyższą lokatę w deblu – 172. miejsce.
Jej trenerem był m.in. Igor Tomasevic w latach 2013–2019.
Veselinović zdobywała tytuły mistrzyni Serbii i Czarnogóry w kategorii kobiet oraz do lat 18. Do 2013 roku brała udział w zawodach jako reprezentantka Serbii. Od tego samego roku grała pod flagą Czarnogóry.
W 2013 roku po raz pierwszy reprezentowała Czarnogórę w zmaganiach o Puchar Federacji. Rozegrała łącznie dziewięć meczów, wygrywając w sześciu z nich.
W 2019 roku zakończyła karierę zawodową.

</doc>
<doc id="5054240" url="https://pl.wikipedia.org/wiki?curid=5054240" title="Ana Veselinovic">
Ana Veselinovic



</doc>
<doc id="5054241" url="https://pl.wikipedia.org/wiki?curid=5054241" title="Ani Amiragjan">
Ani Amiragjan



</doc>
<doc id="5054245" url="https://pl.wikipedia.org/wiki?curid=5054245" title="Powstanie Buławina">
Powstanie Buławina

Powstanie Buławina – powstanie chłopów i Kozaków w Rosji w latach 1707-1708, dowodzone przez Kondratija Buławina. 
Z powodu wzmożonego ucisku feudalnego chłopów, nad Donem i Wołgą ustawicznie wrzało. W 1707 roku doszło do rewolty na czele której stanął Kondratij Buławin. Główną przyczyną powstania było wysłanie przez cara Piotra I ekspedycji, która miała odszukać wśród Kozaków dońskich zbiegłych chłopów, co naruszało tradycyjny wśród Kozaków azyl udzielany wszelkim przybyszom. Walki rozpoczęły się 9 października 1707 roku od ataku na oddział kniazia Jurija Dołgorukiego. Oddział liczący około 1000 żołnierzy (ekspedycja karną skierowana przeciw zbiegłym chłopom) został rozbity, a Dołgoruki poległ. 
Do ważnej bitwy doszło 9 kwietnia 1708 roku nad rzeką Liskowatką, zakończonej zwycięstwem powstańców, którzy zdobyli nawet działa i amunicję. To spowodowało wybuch powstania na całym obszarze dońskim.
Przeciwko powstańcom wysłano jednak kolejne oddziały wojska dowodzone między innymi przez Wasilija Dołgorukowa, brata zabitego kniazia Jurija. 
Ostatecznie powstanie kozacko-chłopskie zostało stłumione przez wojska carskie latem 1708 roku, a ataman Buławin po przegranej bitwie pod Azowem popełnił samobójstwo.

</doc>
<doc id="5054246" url="https://pl.wikipedia.org/wiki?curid=5054246" title="Vladica Babic">
Vladica Babic



</doc>
<doc id="5054265" url="https://pl.wikipedia.org/wiki?curid=5054265" title="Benedykt Olszewski">
Benedykt Olszewski

Benedykt Olszewski herbu Ślepowron (zm. przed 8 kwietnia 1691 roku) – podczaszy bielski od 1681 roku, pisarz grodzki brański w latach 1658-1680.
Jako poseł ziemi bielskiej na sejm elekcyjny 1669 roku podpisał "pacta conventa" Michała Korybuta Wiśniowieckiego w 1669 roku.

</doc>
<doc id="5054276" url="https://pl.wikipedia.org/wiki?curid=5054276" title="Perchuhi Partizpanyan-Barseghyan">
Perchuhi Partizpanyan-Barseghyan



</doc>
<doc id="5054277" url="https://pl.wikipedia.org/wiki?curid=5054277" title="Yousef Shadi">
Yousef Shadi

Yousef Ali Shadi (ur. 16 grudnia 1969 roku) – libijski kolarz szosowy, olimpijczyk.
Zawodnik wystąpił na Letnich Igrzyskach Olimpijskich 1996 w jednej konkurencji kolarstwa szosowego, w wyścigu indywidualnym ze startu wspólnego, którego nie ukończył.

</doc>
<doc id="5054278" url="https://pl.wikipedia.org/wiki?curid=5054278" title="Grzybówka popielatotrzonowa">
Grzybówka popielatotrzonowa

Grzybówka popielatotrzonowa ("Mycena niveipes" (Murrill) Murrill) – gatunek grzybów z rodziny grzybówkowatych ("Mycenaceae").
Systematyka i nazewnictwo.
Pozycja w klasyfikacji według Index Fungorum: "Mycena, Mycenaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Takson ten opisał w 1916 r. William Alphonso Murrill nadając mu nazwę "Prunulus niveipes". W tym samym roku ten sam autor przeniósł go do rodzaju "Mycena".
Synonimy:
Polską nazwę nadała Maria Lisiewska w 1987 r.
Morfologia.
Średnica 15–60 mm, kształt początkowo od parabolicznego do wypukłego, z niewielkim garbkiem lub bez garbka, potem spłaszczony, promieniście bruzdowany i półprzeźroczyście prążkowany. Jest higrofaniczny, początkowo bardzo ciemnobrązowy lub czarno-brązowy, wkrótce przechodzący w szarobrązowy lub szary, czasami prawie białawy. Brzeg jaśniejszy, prawie biały.
W liczbie 25–30 dochodzących do trzonu, brzuchate, wąsko przyrośnięte, gładkie lub żyłkowane, o barwie od bladoszarej do ciemnoszarej, czasami nieco różowawe lub cieliste.
Wysokość 25–80 mm, grubość 3–8 mm, nitkowaty, walcowaty, prosty lub zgięty. Powierzchnia włóknista z satynowym połyskiem, w górnej części oprószona, poniżej gładka, u młodych owocników białoszara, stopniowo w miarę ich dojrzewania coraz bledsza. Podstawa zwykle ciemniejsza, mniej lub bardziej gęsto pokryta białymi włókienkami.
Bez zapachu, lub o lekkim zapachu amoniaku.
Podstawki 30–36 × 7–19 µm, maczugowate, 2-zarodnikowe lub 4-zarodnikowe bez sprzążek lub ze sprzążkami. Zarodniki powstające na podstawkach 4-zarodnikowych 8–11,2 × 5,2–7 µm, zarodniki na podstawkach 2-zarodnikowych 11,6–14,8 × 6,7–8,1 µm, pipetowate, gładkie, amyloidalne. Cheilocystydy 40–110 × 9–22 × 0–4,5 µm, wrzecionowate, baryłkowate, stożkowe, prawie cylindryczne, maczugowate, gładkie, o wierzchołkach szeroko zaokrąglonych, stopniowo lub nagle zwężających się w krótszą lub dłuższą szyjkę, bez sprzążek lub ze sprzążkami. Pleurocystydy podobne. Trama blaszek dekstrynoidalna, w odczynniku Melzera brązowawa. Strzępki włosków kapelusza o szerokości 2–4,5 µm, gładkie i nie zatopione w galaretowatej substancji. Strzępki warstwy korowej trzonu gładkie, o szerokości 3–4,5 µm, gładkie, niezżelatynizowane, z kaulocystydami o szerokości 6–9 μm, gładkie lub nieco rozgałęzione.
Występowanie i siedlisko.
Władysław Wojewoda w zestawieniu grzybów wielkoowocnikowych Polski w 2003 r. przytacza liczne stanowiska z uwagą, że rozprzestrzenienie tego gatunku i stopień zagrożenia nie są znane. 
Grzyb saprotroficzny. Występuje w lasach liściastych i mieszanych, parkach, zwłaszcza pod olszami, bukami i dębami. Rozwija się na butwiejącym drewnie opadłych gałęzi i pni drzew. Owocniki od lata do jesieni.
Gatunki podobne.
Grzybówka popielatotrzonowa występuje zwykle na początku sezonu (od maja do lipca), ale można ją spotkać również jesienią. Zwykle można ją zidentyfikować po satynowym połysku na trzonie, popielatym odcieniu i cechach mikroskopowych: duże, gładkie cystydy i gładkie strzępki włosków w warstwie korowej trzonu. Należy do sekcji "Fragilipedes" (Fr.) Quél. Młode jej owocniki młode osobniki można pomylić z grzybówką "Mycena algeriensis", której starsze owocniki zazwyczaj jednak są ciemniejsze, trzon jest sprężysto-chrzęstny, a strzępki włosków są osadzone w galaretowatej materii. Grzybówka popielatotrzonowa może czasami przypominać grzybówkę hełmiasta ("M. galericulata"), ale gatunek ten można łatwo rozróżnić mikroskopowo; ma zupełnie inne cheilocystydy i strzępki skórki kapelusza.

</doc>
<doc id="5054279" url="https://pl.wikipedia.org/wiki?curid=5054279" title="Mycena niveipes">
Mycena niveipes



</doc>
<doc id="5054287" url="https://pl.wikipedia.org/wiki?curid=5054287" title="Torres Blancas">
Torres Blancas

Torres Blancas – 71-metrowy brutalistyczny budynek mieszkalny znajdujący się w Madrycie przy Avenida de América 37, wzniesiony w latach 1964–1968 lub 1969, zaprojektowany przez Francisco Javiera Sáenza de Oizę.
Historia.
Budowę 2 wież Torres Blancas zlecił Juan Huarte, który poprosił Francisco Javiera Saénza de Oiza, by budowla była awangardowa. Budowa wież wiązała się z problemami finansowymi inwestora, w związku z czym nie została zrealizowana druga wieża, a budynku zgodnie z nazwą "(" hiszp. "Blancas" - białe) nie przemalowano na biało, a architekt przyjął mieszkanie w budynku jako część płatności za projekt.
Architektura.
Szary żelbetowy budynek wyróżnia się cylindrycznymi, obłymi kształtami, obłości podkreślają również zaokrąglone balkony z drewnianymi kratownicami. Projektant zaprojektował również taras na dachu, który wyposażył w basen dla mieszkańców, a także przeznaczył go na restauracje. Realizacja nawiązuje do realizacji Le Courbusiera poprzez przestrzenie wspólne na dachu, a także do architektury organicznej Franka Lloyda Wrighta.

</doc>
<doc id="5054291" url="https://pl.wikipedia.org/wiki?curid=5054291" title="URBAN (inicjatywa)">
URBAN (inicjatywa)



</doc>
<doc id="5054293" url="https://pl.wikipedia.org/wiki?curid=5054293" title="URBAN">
URBAN



</doc>
<doc id="5054298" url="https://pl.wikipedia.org/wiki?curid=5054298" title="Łukasz Łazarewicz">
Łukasz Łazarewicz

Łukasz Łazarewicz (ur. 23 lipca 1981) – polski przedsiębiorca i menadżer, znawca rynku mediów i rozrywki, wykładowca SGH, Akademii Leona Koźmińskiego, Szkoły Wyższej im. Pawła Włodkowica. Aktualnie pełniący funkcję przewodniczącego Rady Nadzorczej operatora bukmacherskiego Betfan. Absolwent Uniwersytetu Warszawskiego na Wydziale Zarządzania.
Życiorys.
Łukasz Łazarewicz przez ponad 20 lat zawodowo związany był z polskim sportem. Pomiędzy listopadem 2007 roku, a lipcem 2015 roku, odpowiadał za zarządzanie Widzewem Łódź S.A (listopad 2007 – kwiecień 2011), Polski Związek Koszykówki (maj 2011 – kwiecień 2013) oraz Ekstraklasa S.A (luty 2013 – lipiec 2015). Od lipca 2015 do kwietnia 2016 pełnił funkcję Dyrektora Zarządzającego segmentu sportowego w Grupie Ringier Axel Springer Polska, gdzie odpowiadał między innymi za organizację Balu Mistrzów Sportu i wprowadzenie aplikacji mobilnej ekstraklasa.tv. Od 14 kwietnia 2016 roku, przez 10 miesięcy pełnił funkcję Prezesa Zarządu w Totalizatorze Sportowym. Przez okres jego pracy na stanowisku, firma uzyskała przychody przekraczające 5,6 miliarda złotych, przekraczając tym samym o 12% plan sprzedaży oraz wypracowała zysk operacyjny wyższy o 28% niż pierwotne przewidywania. Dodatkowo wprowadził na teren Polski grę multijurysdykcyjną Eurojackpot.
Po odejściu z Totalizatora Sportowego, Łazarewicz został doradcą strategicznym, odpowiedzialnym za rozwój i nadzór właścicielski nad uruchomieniem nowego operatora bukmacherskiego Betfan. Aktualnie Łukasz Łazarewicz obejmuje posadę przewodniczącego Rady Nadzorczej operatora.  

</doc>
<doc id="5054314" url="https://pl.wikipedia.org/wiki?curid=5054314" title="Traktor Schwerin">
Traktor Schwerin



</doc>
<doc id="5054317" url="https://pl.wikipedia.org/wiki?curid=5054317" title="Marian Nałęcz">
Marian Nałęcz

Marian Nałęcz (ur. 6 października 1901 w Makowie Mazowieckim, zm. 10 lutego 1972 w Warszawie) – polski nauczyciel, dyrektor gimnazjów w Pułtusku, Płocku i Falenicy, uczestnik tajnego nauczania.
Życiorys.
Urodzony w Makowie Mazowieckim, był synem właściciela restauracji Stanisława i Marianny z Biedrzyckich. Po ukończeniu szkoły w Pułtusku pracował jako nauczyciel w Makowie i Różanie (1921–1924). Uzyskał też dyplom studiów wyższych z historii. Od 1924 uczył historii w szkole, którą ukończył: w Gimnazjum im. Piotra Skargi w Pułtusku, w latach 1930–1933 pełnił funkcję jego dyrektora. Od 1933 do 1939 pozostawał dyrektorem Państwowego Gimnazjum im. Władysława Jagiełły w Płocku. Wśród jego zasług w kierowaniu tą placówką było zorganizowanie na wysokim poziomie pracowni fizycznej i geograficznej oraz podniesienie poziomu pracowni przyrodniczej, wyposażenie szkoły w projektor dźwiękowy, znaczne rozbudowanie księgozbioru biblioteki szkolnej, nie zdołał natomiast sfinalizować projektu budowy sali gimnastycznej w związku z wybuchem wojny.
Był członkiem Towarzystwa Naukowego Płockiego. W 1933 zainicjował powstanie oddziału płockiego Wszechsłowiańskiego Związku w Polsce i został jego przewodniczącym.
W czasie niemieckiej okupacji kierował przez jakiś czas szkołą podstawową w Miedzeszynie, a jednocześnie wraz z żoną Lidią z Wittmajerów organizował i od września 1941 prowadził tajne nauczanie na terenie Falenicy pod Warszawą. W sierpniu 1944 zaczęto organizować normalną szkołę w Falenicy, od 1 września 1945 funkcjonującą jako Samorządowe Gimnazjum i Liceum pod kierownictwem Nałęcza. Był on dyrektorem szkoły w Falenicy (po przyłączeniu Falenicy do Warszawy w 1950 upaństwowionej i przekształconej w XXV Liceum Ogólnokształcące) do 1961, kiedy zły stan zdrowia zmusił go do przejścia na emeryturę po 40 latach pracy. W holu budynku szkoły został uhonorowany tablicą pamiątkową. W 1964 owdowiał, ostatnie lata życia spędził w Warszawie jako mieszkaniec domu seniora im. Matysiaków na warszawskiej Saskiej Kępie. Został pochowany na cmentarzu ewangelicko-augsburskim przy ulicy Młynarskiej w Warszawie.

</doc>
<doc id="5054322" url="https://pl.wikipedia.org/wiki?curid=5054322" title="Ministerstwo Obrony Kazachstanu">
Ministerstwo Obrony Kazachstanu

Ministerstwo Obrony (kazachski: "Қазақстан Республикасының қорғаныс министрлігі"; rosyjski: "Министерство обороны Республики Казахстан") – ministerstwo wchodzące w skład rządu Kazachstanu od 1992 roku. Ministerstwo zajmuje się kwestiami obronności kraju i polityki wojskowej. 

</doc>
<doc id="5054338" url="https://pl.wikipedia.org/wiki?curid=5054338" title="Transport w Austrii">
Transport w Austrii

Transport w Austrii – system transportu działający na terenie Austrii.
Transport drogowy.
Gęsta sieć autostrad o długości 1,7 tys. km jest jedną z najdłuższych w Europie. Trakty biegną głównie ze środkowej i wschodniej Europy do Włoch oraz na Półwysep Bałkański.
Transport kolejowy.
Przez terytorium Austrii przechodzą tranzytowe linie kolejowe o długości ok. 7 tys. km.
Transport lotniczy.
Austria dysponuje portami lotniczymi w następujących miastach: Wien-Schwechat, Linz, Salzburg, Innsbruck, Graz, Klagenfurt, obsługiwanych między innymi przez spółki: Austrian Airlines (AUA), Eurowings Europe.
Transport wodny.
Dużą rolę w transporcie odgrywa w Austrii żegluga śródlądowa, w tym wiedeński port rzeczny na Dunaju, osiągając rokrocznie rekordy obrotów w przewozach, głównie kontenerowych ładunków.

</doc>
<doc id="5054340" url="https://pl.wikipedia.org/wiki?curid=5054340" title="Linia kolejowa nr 917">
Linia kolejowa nr 917

Linia kolejowa nr 917 – zlikwidowana, w większości jednotorowa linia kolejowa łącząca stację Łódź Widzew z przystankiem osobowym Łódź Widzew Janów. Linia pierwotnie prowadziła do parowozowni pomocnicznej, później do hali napraw taboru, a potem do wagonowni Łódź Janów.

</doc>
<doc id="5054345" url="https://pl.wikipedia.org/wiki?curid=5054345" title="Avtomobilist Leningrad">
Avtomobilist Leningrad



</doc>
<doc id="5054354" url="https://pl.wikipedia.org/wiki?curid=5054354" title="El Mehdi El Bassil">
El Mehdi El Bassil

El Mehdi El Bassil, arab. المهدي الباسل (ur. 14 grudnia 1987 w Rabacie) – marokański piłkarz grający na pozycji obrońcy. Kiedyś młodzieżowy reprezentant kraju.
Kariera sportowa.
Kariera klubowa.
Pierwszym klubem zawodnika był zespół z miasta jego urodzenia – Union Touarga. Występował tam przez 2 sezony – 2005/2006 i 2006/2007. Następnie przeniósł się do innego klubu ze stolicy Maroka – FAR Rabat. Już w jego pierwszym sezonie w klubie zdobył tzw. „podwójną koronę”, czyli mistrzostwo i puchar kraju. W sezonie 2008/2009 po raz drugi w karierze zdobył krajowy puchar. W tym klubie (dane na tylko jeden sezon, 2010/2011) rozegrał 23 mecze i strzelił 1 gola. 1 sierpnia 2011 roku wyjechał ze stolicy kraju i został zawodnikiem Maghrebu Fez. Rozegrał tam 14 meczów i raz asystował. 24 grudnia 2012 roku zmienił klub na Moghreb Tétouan. W sezonie 2013/2014 po raz drugi w karierze został krajowym mistrzem. Rozegrał tam 18 meczów, strzelił 1 bramkę raz asystował. 8 stycznia 2014 roku El Mehdi El Bassil nie podpisał kontraktu na następny sezon i pozostawał bez angażu. 5 lipca podpisał kontrakt z FUS Rabat, dla którego do 31 marca 2021 roku rozegrał 134 mecze, strzelił 6 goli i 11 razy asystował. Z tym zespołem wywalczył puchar i mistrzostwo kraju (odpowiednio: sezon 2014/2015, 2015/2016).
Kariera reprezentacyjna.
El Mehdi El Bassil czterokrotnie występował jako reprezentant ojczystej reprezentacji do lat 23, strzelając przy tym jednego gola.

</doc>
<doc id="5054358" url="https://pl.wikipedia.org/wiki?curid=5054358" title="Unionizm serbsko-czarnogórski">
Unionizm serbsko-czarnogórski

Unionizm serbsko-czarnogórski (serbski, cyrylica: "Српско-црногорски унионизам", serbski, alfabet łaciński: "Srpsko-crnogorski unionizam") – idea polityczna, wedle której Serbia i Czarnogóra powinny być w unii lub przynajmniej zachować dobre relacje międzypaństwowe. Zwolennicy tej idei są najczęściej przeciwnikami czarnogórskiego nacjonalizmu, istnieniu niepodległej Czarnogóry i separacji Czarnogóry z Serbią. 
Historia.
W latach 2003-2006 oba państwa wchodziły w skład Związku Państwowego Serbii i Czarnogóry. Związek ten rozpadł się w 2006 roku po referendum niepodległościowym w Czarnogórze w 2006 roku. Po referendum nastąpiło lekkie zdystansowanie Czarnogóry od Serbii. Aktualnie ideę unionizmu serbsko-czarnogórskiego wspierają niektóre serbskie i czarnogórskie partie, między innymi: Demokratyczna Partia Ludowa, Nowa Serbska Demokracja, Serbska Partia Radykałów, Demokratyczna Partia Jedności, Prawdziwa Czarnogóra; dawniej tą ideę popierały między innymi: Socjalistyczna Partia Ludowa Czarnogóry, Ludowa Partia Socjalistyczna Czarnogóry, Jugosłowiańska Lewica i Serbska Partia Ludowa.

</doc>
<doc id="5054363" url="https://pl.wikipedia.org/wiki?curid=5054363" title="Nałęcze herbu Nałęcz z ziemi ciechanowskiej">
Nałęcze herbu Nałęcz z ziemi ciechanowskiej

Nałęcze z ziemi ciechanowskiej – polski ród szlachecki herbu Nałęcz będący częścią rodu Nałęczów.
Ród ten pierwotnie zamieszkiwał w ziemi ciechanowskiej z gniazdem rodowym we wsi Nałęcze należącej do parafii w Przasnyszu. Nałęczów z Mazowsza należy odróżnić od Nałęczów z ziemi dobrzyńskiej także noszących nazwisko Nałęcz.
Przybycie Nałęczów na północne tereny Mazowsza.
Nałęcze przybyli na północ ziemi ciechanowskiej z Gawarca, gdzie później ci z Nałęczów, którzy tam zamieszkiwali przyjęli nazwisko Gawarecki. Niektórzy z Nałęczów przybyli tam też z Kujaw Brzeskich już co najmniej pod koniec pod koniec XIV wieku.
Niemierza z Gawarca żył na przełomie XIV i XV wieku. Nałęcze z Gawarca byli blisko spokrewnieni z Nałęczami z Kujaw mających główne gniazdo rodowe w Przywieczerzynie.
Piegłowo w powiecie mławskim było jednym z dóbr Niemierzy. Nie jest wiadome, kiedy dokładnie uzyskał te dobra, choć nastąpiło to przed 1419 r. W 1423 r. książę mazowiecki Siemowit IV nadał Niemierzy prawa nieodpowiedne i zwolnienie od kar oraz prawo chełmińskie na wieś Piegłowo.
Z dwóch zapisów dowiemy się, że Niemierza miał trzech synów występujących na Mazowszu: Stanisława, Więcława i Nałęcza. Jeden z synów używał nazwy rodu zamiast chrzestnego imienia. Synowie Niemierzy nabyli dobra w Tańsku w powiecie przasnyskim w 1419 r. i w 1420 r.
Nałęcze byli już w Tańsku wcześniej. Tańsk złożony był z różnych przysiółków tworzących później tzw. okolicę szlachecką. Niektóre z nich istniały już wcześniej, tak jak Tańsk-Dobrogosty, Tańsk-Przedbory, a dostępne dokumenty sugerują, że należały one do rodowców spokrewnionych z Niemierzą i jego synami. Na przykład Tomasz i Jakub z Gawarca w 1425 r. przekazali swoje części w Tańsku Szymonowi z Gawarca. Ponadto sami synowie Niemierzy odkupili części w Tańsku od rodowców z Kujaw Brzeskich.
Nałęcze zamieszkali w Piegłowie i Tańsku dali początek dwóm nowym gałęziom Nałęczów – Piegłowskim i Tańskim herbu Nałęcz.
Powstanie wsi Nałęcze, gniazda rodowego.
Obszar, na którym została założona wieś nazwana Nałęcze, leżał na ziemiach rodu Załogów. Książę mazowiecki Janusz I nadał w 1426 r. 20 włók lasu Gdzew. Obdarowanymi byli bracia z Trzcianki. Jednak już w 1437 r. właścicielem tego działu został Załoga (prawdopodobnie w drodze kupna), który tu się przeniósł, sprzedawszy swą część ojcowizny w Jaćwiężynie.
Synowie Załogi – Mączymir, Ścibor i Andrzej otrzymali jeszcze od księcia Bolesława dodatkowe 28 włók lasu gdzewskiego w 1451 r. Następnie około tegoż roku Nałęcz z Tańska zamienił z Mączymirem dobra w Tańsku na 9 i pół włóki lasu Gdzew.
Nałęcz to zgodnie z imieniem chrzestnym Mateusz. Nazwa wsi Nałęcze pochodzi od używanego przezwiska rodowego pierwszego właściciela. Podobnie jak położone obok wsie Załogi od imienia Załoga, Łaguny od imienia Łaguna.
W okresie Królestwa Polskiego.
Z rejestru podatku łanowego z 1567 r. wynika, że we wsi Nałęcze było 5 gospodarstw szlacheckich, 4 zagrodników i 1 kowal.
Gdy Turcja atakowała pod Chocimiem w 1621 r. wsparciem miało być pospolite ruszenie. Ostatecznie zwołana szlachta nie wzięła udziału w walkach, ale została zwolniona do domu. Całość zebrała się w okolicach Lwowa i tam m.in. został sporządzony 21 października 1621 r. rejestr pospolitego ruszenia z ziemi ciechanowskiej. W rejestrze jest 14 Nałęczów (przy czym 1 został zwolniony do domu w drodze): Jakub syn Stanisława, Jakub syn Wojciecha, Kacper syn Stanisława, Marcin syn Jakuba, Mateusz syn Erazma, Paweł syn Jana, Paweł syn Jana, Paweł syn Józefa, Sebastian syn Jakuba, Sebastian syn Piotra, Wojciech syn Marcina, Wojciech syn Sebastiana, Wojciech syn Stanisława oraz nieznany z imienia Nałęcz, syn Baltazara.
Na podstawie rejestru podatku pogłównego z 1662 r. wiadome jest, że było ówcześnie 10 Nałęczów, jako dziedziców części wsi w Nałęczach: Bartłomiej, Jan, Józef, 3 Mateuszów, Szymon, 2 Walentych, Wojciech.
Szlachta Mazowsza ze względu na bliskość do Warszawy, gdzie na błoniach Woli dokonywano elekcji, zawsze była licznie reprezentowana. Szczególnie licznie była obecna podczas elekcji z 1697 r. Z samej ziemi ciechanowskiej przybyło jej 1.100. Przybyło też 11 Nałęczów: Jakub, Jan, 2 Kacprów, 2 Mikołajów, Szymon, 2 Wojciechów, Walenty i Zygmunt, spośród łącznie 13.641 głosów oddanych na Augusta Mocnego.
Zgodnie z rejestrem podatku podymnego z 1775 r. wieś Nałęcze liczyła 12 domów (dymów), z czego 8 zamieszkałych było przez rodziny Nałęczów: Andrzeja, Antoniego, Jakuba, Jana, Józefa, Kazimierza, Wawrzyńca i Wojciecha.
W okresie tym Nałęcze rozprzestrzeniają się nie tylko na ziemi ciechanowskiej, ale też na sąsiadujących ziemiach płockiej i różańskiej. Nałęcze odnotowani są w parafiach w Czernicach Borowych, Koziczynie, Karniewie (koło Makowa Mazowieckiego), Płońsku, Przasnyszu, Gzach.
W XIX wieku.
W XIX wieku Nałęcze rozprzestrzeniają się w ziemi ciechanowskiej. Odnotowani są w parafiach w Bogatym, Ciechanowie, Czernicach Borowych, Dzierzgowie, Gołyminie, Karniewie, Koziczynku, Krzynowłodze Małej, Krzynowłodze Dużej, Łysakowie, Opinogórze, Pałukach, Przasnyszu, Węgrze, Zeńboku, Zielonej, Żmijewie Kościelnym.
W prowadzonym przez heroldię w zaborze rosyjskim "Spisie szlachty Królestwa Polskiego" są wymienieni Nałęcze. Część z nich to Nałęcze z ziemi dobrzyńskiej. Jest też Mateusz i Baltazar, jako synowie Piotra, z ziemi ciechanowskiej.
Okres II Rzeczypospolitej.
W okresie niepodległości Polski na ziemi ciechanowskiej status ziemiański utrzymał Jan Teofil Nałęcz (1876-1956). Jego dwóch synów Zygmunt i Stanisław miało zostać na ziemi ciechanowskiej jako gospodarze majątków Nowe Żmijewo i Wróblewko. W ramach tzw. reformy rolnej z 1944 r. majątki te zostały ostatecznie odebrane.
Przezwiska i przydomki Nałęczów ze wsi Nałęcze.
Przezwisko miało charakter osobisty, odnosiło się do osoby, gdy było dziedziczone stawało się przydomkiem.
Najstarszy odkryty przydomek dla Nałęczów ze wsi Nałęcze to "Żołna" jak był nazywany Mateusz, założyciel tej wsi. Żołna to nazwa gatunku ptaka. W języku staropolskim tak zwano dzięcioła. W XVI wieku odnaleźć można przydomek "Bonak" zapewne od bonować, czyli ucztować, biesiadować. W okresie tym występują też przydomki "Turek" najpewniej od tura, a nie od Turka i "Gryczka" od gryki, rośliny uprawnej.
Część przydomków z początków XVII wieku pochodzi od imienia jednego z przodków z XVI lub nawet XV wieku: "Jentosik"/ "Jentoszik" od Jentosza, czyli staropolskiego Antoniego, "Balcarczyk"/ "Balczarczek"/ "Balczarczik"/ "Balczarowić" od Balcera, czyli Baltazara. "Niemierczyk" od Niemierzy.
Inne pochodzą ze świata przyrody: "Krowik", "Wilk", "Choyna", "Kłos", "Kobyłczyk", "Lis". Jeszcze inne to: "Kowal"/ "Kowalik", "Taran"/ "Taranowski", "Turek".
Przydomkami były (pojawiają się w różnych pokoleniach, niekiedy odległych lub u różnych osób w danym pokoleniu): "Balcarczyk, Bonak, Choyna, Jentoszik, Kłos, Kobyłczyk, Taran, Turek."
Nałęcze w prozie fabularnej.
Aleksander Świętochowski (1849-1938), wybitny myśliciel pozytywizmu pochodził z lubelskiego, ale związał się na trwałe z ziemią ciechanowską. Mieszkał i tworzył w podciechanowskiej Gołotczyźnie od 1912 r. aż do śmierci.
We wstępie powieści napisanej w niepodległej Polsce p. t. "Nałęcze" wyjaśnione jest:
"Tematem książki jest zagadnienie szlacheckości – problem elity w społeczeństwie. Jako przedstawiciel nurtu pozytywistycznego, nie odżegnywał się od składowej części swego programu: od demokratyzmu. Szlacheckość dla Świętochowskiego jest socjologiczną rzeczywistością, ale treść jej polega nie na przywilejach, lecz na obowiązkach. Ten ma prawa należenia do elity, kto więcej ze siebie daje rozumu i dobra, niż inni. Jest tu też obrona tej wartości historycznej i etycznej, która się skupia w pojęciu: ród, tak dziś świadomie i podświadomie zwalczany – ale zaszczytem rodu nie może być herb, lecz duch. Wierzy Świętochowski, że jest rasa ludzi godnych i rasa hołoty. Takiem samem dzieckiem prawdziwie szlacheckim jest dlań córka robotnicza, jak i Andrzej Nałęcz, bo w niej, jak i w nim dyszy pragnienie wielkości, ofiarności, czynienia dobra. Trzeba elitę nowożytną, elitę przeciwbolszewicką rozpocząć od tego samego, od czego rozpoczęła się organizowanie szlacheckości w zamierzchłych wiekach: trzeba od plewy, od hołoty duchowej oddzielać ludzi najlepszych, jak wówczas oddzielano najwaleczniejszych."

</doc>
<doc id="5054364" url="https://pl.wikipedia.org/wiki?curid=5054364" title="Linia kolejowa nr 932">
Linia kolejowa nr 932

Linia kolejowa nr 932 – linia kolejowa łącząca stację towarową Olendry ze stacją towarową Jeziórko.
Historia.
Linię otwarto w 1973 r., a w 1999 roku ruch na niej został zamknięty. Została całkowicie zlikwidowana w 2005 r.

</doc>
<doc id="5054367" url="https://pl.wikipedia.org/wiki?curid=5054367" title="Las Lesznowolski (przystanek kolejowy)">
Las Lesznowolski (przystanek kolejowy)

Las Lesznowolski – dawny przystanek osobowy kolejki wąskotorowej w Lesie Lesznowolskim, w gminie Grójec, w województwie mazowieckim, w Polsce.
Odcinek linii kolejowej pomiędzy Gołkowem a Grójcem przebiegający przez przystanek oddano do użytku 10 kwietnia 1914, jednak sam przystanek powstał w maju 1955 roku. Po raz pierwszy występował w rozkładzie jazdy na lato 1955 roku. Peron ziemny wraz z wiatą dla podróżnych znajdował się po zachodniej stronie toru kolejowego. Do 1 lipca 1991 przystanek obsługiwał rozkładowy ruch pasażerski.

</doc>
<doc id="5054368" url="https://pl.wikipedia.org/wiki?curid=5054368" title="SAIC Group">
SAIC Group



</doc>
<doc id="5054381" url="https://pl.wikipedia.org/wiki?curid=5054381" title="Linia kolejowa nr 946">
Linia kolejowa nr 946

Linia kolejowa nr 946 – linia kolejowa w Krakowie. Stacją początkową jest Kraków Nadwiśle, a stacją końcową jest Kraków Polmos. Linia ma długość 0,75 km.

</doc>
<doc id="5054387" url="https://pl.wikipedia.org/wiki?curid=5054387" title="Linia kolejowa nr 956">
Linia kolejowa nr 956

Linia kolejowa nr 956 – linia kolejowa w Kędzierzynie Koźlu. Długość linii wynosi 2.27 km.

</doc>
<doc id="5054397" url="https://pl.wikipedia.org/wiki?curid=5054397" title="Linia kolejowa nr 909">
Linia kolejowa nr 909

Linia kolejowa nr 909 – linia kolejowa łącząca Bogdanów z Kowalewem. Linia została otwarta w 1952 r., a jej długość wynosi 2,42 km.

</doc>
<doc id="5054407" url="https://pl.wikipedia.org/wiki?curid=5054407" title="Linia kolejowa nr 908">
Linia kolejowa nr 908

Linia kolejowa nr 908 – linia kolejowa łącząca Chotyłów i Podsędków. Została otwarta w 1952 r., a jej długość wynosi 3,44 km.

</doc>
<doc id="5054414" url="https://pl.wikipedia.org/wiki?curid=5054414" title="Linia kolejowa nr 907">
Linia kolejowa nr 907

Linia kolejowa nr 907 – linia kolejowa łącząca Mętraki i Raniewo. Została otwarta w 1952 r., a jej długość wynosi 3,10 km.

</doc>
<doc id="5054424" url="https://pl.wikipedia.org/wiki?curid=5054424" title="Herb gminy Gniewino">
Herb gminy Gniewino

Herb gminy Gniewino symbol gminy Gniewino, ustanowiony 16 listopada 1991.
Wygląd.
Herb przedstawia na tarczy typu gotyckiego koloru granatowego w centralnej części umieszczono gryfa z czarnym ogonem i złotą koroną na głowie. Jest on otoczony i wpisany w białą podkowę. W jej centralnym punkcie na jej górze i na dole po jej obu stronach znajdują się trzy krzyże różnej wielkości.

</doc>
<doc id="5054426" url="https://pl.wikipedia.org/wiki?curid=5054426" title="I'm a Rainbow">
I'm a Rainbow



</doc>
<doc id="5054429" url="https://pl.wikipedia.org/wiki?curid=5054429" title="Aziz El Kinani">
Aziz El Kinani

Aziz El Kinani (także Aziz Elqinani) arab. عزيز الكينانى (ur. 28 lub 30 sierpnia 1978) – marokański piłkarz grający na pozycji bramkarza.
Kariera.
Kariera klubowa.
Pierwszym klubem Aziza El Kinaniego był Ittihad Tanger. Grał tam przez 3 sezony (2007/2008–2009/2010), kiedy przeszedł do CODM Meknès. Grał tam do 1 lipca 2011 roku, wtedy został zawodnikiem Moghrebu Tétouan. Z tym klubem rozegrał 41 meczy, dwukrotnie zdobył mistrzostwo kraju (sezony 2011/2012 i 2013/2014). 10 stycznia 2014 roku przeniósł się do MAS Fez. W tym klubie rozegrał również 41 meczy. 1 lipca 2016 roku podpisał kontrakt z Difaâ El Jadida. W tym zespole zagrał w 40 meczach. 1 lipca 2019 roku zakończył sportową karierę.
Kariera reprezentacyjna.
Aziz El Kinani rozegrał w reprezentacji swojego kraju 7 meczów (5 pod egidą FIFA).

</doc>
<doc id="5054432" url="https://pl.wikipedia.org/wiki?curid=5054432" title="Aziz Elqinani">
Aziz Elqinani



</doc>
<doc id="5054433" url="https://pl.wikipedia.org/wiki?curid=5054433" title="Park Triathlonowy w Astanie">
Park Triathlonowy w Astanie

Park Triathlonowy (kaz. Астана триатлон паркі) – jeden z parków miejskich znajdujących się w Astanie.
Charakterystyka.
Park został otwarty w lipcu 2016 roku. Został zbudowany i zaprojektowany przez firmę Bi Group;, został oddany mieszkańcom Astany jako prezent na Święto Stolicy. Park zajmuje powierzchnię 45 hektarów. Znajduje się na prawym brzegu rzeki Iszym, w pobliżu Parku Prezydenckiego. Park jest popularnym miejscem rekreacji i uprawiania sportu; na jego terenie znajduje się wiele tras do narciarstwa, joggingu i kolarstwa. W 2018 roku ogłoszono, że na terenie parku powstanie kompleks sportowy.

</doc>
<doc id="5054439" url="https://pl.wikipedia.org/wiki?curid=5054439" title="Mohamed Khamis Taher">
Mohamed Khamis Taher

Mohamed Khamis Taher (ur. 30 grudnia 1959) – libijski lekkoatleta, długodystansowiec, olimpijczyk.
Zawodnik wystąpił w biegu maratońskim na Letnich Igrzyskach Olimpijskich 1992. Z czasem 2:35:46 zajął w nim 75. miejsce.
Rekord życiowy zawodnika w biegu maratońskim wynosi 2:35:25 (rezultat osiągnięty w 1991 roku).

</doc>
<doc id="5054440" url="https://pl.wikipedia.org/wiki?curid=5054440" title="JS Massira Laâyoune">
JS Massira Laâyoune



</doc>
<doc id="5054442" url="https://pl.wikipedia.org/wiki?curid=5054442" title="Rachad Bernoussi Casablanca">
Rachad Bernoussi Casablanca



</doc>
<doc id="5054443" url="https://pl.wikipedia.org/wiki?curid=5054443" title="II liga marokańska w piłce nożnej">
II liga marokańska w piłce nożnej



</doc>
<doc id="5054447" url="https://pl.wikipedia.org/wiki?curid=5054447" title="Fermín Emilio Sosa Rodríguez">
Fermín Emilio Sosa Rodríguez

Fermín Emilio Sosa Rodríguez (ur. 12 kwietnia 1968 w Izamal) – meksykański duchowny katolicki, arcybiskup, nuncjusz apostolski w Papui-Nowej Gwinei i na Wyspach Salomona.
Życiorys.
Święcenia kapłańskie otrzymał 12 lipca 1998 i został inkardynowany do archidiecezji Yucatán. W 1998 rozpoczął przygotowanie do służby dyplomatycznej na Papieskiej Akademii Kościelnej. 1 stycznia 2003 rozpoczął służbę w dyplomacji watykańskiej pracując jako sekretarz nuncjatury w Papui-Nowej Gwinei (2003–2007). Następnie w latach 2007–2012 był pracownikiem nuncjatury w Burkina Faso. W roku 2012 został radcą nuncjatury apostolskiej w Stanach Zjednoczonych, a w 2016 w Kanadzie. W latach 2019-2021 był radcą nuncjatury w Serbii.
31 marca 2021 papież Franciszek mianował go arcybiskupem tytularnym Virunum oraz nuncjuszem apostolskim w Papui-Nowej Gwinei. Sakrę biskupią otrzymał 19 czerwca 2021 z rąk sekretarza stanu Stolicy Apostolskiej, kardynała Pietro Parolina. 16 grudnia 2021 został jednocześnie akredytowany na Wyspach Salomona.

</doc>
<doc id="5054450" url="https://pl.wikipedia.org/wiki?curid=5054450" title="Podsędków">
Podsędków

Podsędków – stacja towarowa położona na linii kolejowej nr 450 oraz linii kolejowej nr 908.
Położenie.
Stacja została zbudowana w 1952 roku we wsi Lachówka Duża, w województwie lubelskim, w Polsce. Znajduje się 1,2 km od terminala Wólka, 2,4 km od terminala Kowalewo oraz 4,4 km od terminala Raniewo.
Infrastruktura.
Linie przechodzące przez stację:

</doc>
<doc id="5054451" url="https://pl.wikipedia.org/wiki?curid=5054451" title="Maxus D90 Pro">
Maxus D90 Pro



</doc>
<doc id="5054456" url="https://pl.wikipedia.org/wiki?curid=5054456" title="Lillian Vallee">
Lillian Vallee

Lillian Vallee (ur. 1949 w Hamburgu) – amerykańsko-polska poetka, tłumaczka.
Życiorys.
Urodziła się w polskiej rodzinie. Dorastała w Detroit, Michigan, większość dorosłego życia spędziła w Kalifornii, gdzie działa na rzecz ochrony przyrody Doliny Kalifornijskiej.
Ukończyła studia licencjackie na kierunku literatura angielska, a następnie uzyskała tytuł magistra oraz doktora języków i literatury słowiańskiej (specjalizacja: literatura polska) na Uniwersytecie w Berkeley. 
Nauka i dydaktyka.
Pracowała jako wykładowczyni na Uniwersytecie w Berkeley, w Claremont McKenna College i w Modesto Junior College.
Interesuje się literaturą i historią okresu międzywojennego w Polsce.
Opublikowała prace poświęcone twórczości Czesława Miłosza, m.in. "Bear with a Cross: Primordial Tradition in the Work of Czesław Milosz".
Tłumaczenia.
Była uczennicą Czesława Miłosza i razem z nim tłumaczyła jego poezję. Otrzymała liczne stypendia (m.in. Fulbrighta, Stanford-Warsaw Exchange scholarship) i nagrody z zakresu tłumaczeń literackich, m.in. nagrodę im. Konstantego Jeleńskiego i nagrodę im. Alfreda Jurzykowskiego.
Oprócz twórczości Miłosza przełożyła na język angielski także inne dzieła literatury polskiej, m.in. teksty Witolda Gombrowicza, Aleksandra Wata, Adama Zagajewskiego i Jana Kotta [1]. W swoim dorobku ma ponad 170 tłumaczeń.
Twórczość literacka.
Lillian Vallee oprócz tłumaczeń zajmuje się też pisaniem artykułów, recenzji i jest aktywna jako poetka. Prowadzi także kolumnę w Stanislaus Connections, zatytułowaną „Rivers of Birds, Forests of Tule: Central Valley Nature and Culture in Season”, w ramach której co miesiąc ukazują się krótkie eseje, świadczące o jej zainteresowaniu naturą.
Publikacje.
Wybrane tłumaczenia:
Wybrane publikacje:

</doc>
<doc id="5054463" url="https://pl.wikipedia.org/wiki?curid=5054463" title="Samuel Sandler">
Samuel Sandler

Samuel Sandler (ur. 25 października 1925 w Łodzi, zm. 2 sierpnia 2020 w Waszyngtonie) – wykładowca akademicki, badacz literatury polskiej, historyk.
Życiorys.
Syn Markusa Goldmana i Chany Sandler. Mąż Belli Blaucwirn i ojciec Hanny M. Sandler. W czasie II wojny światowej był więźniem łódzkiego getta. Ocalony z Zagłady.
W 1950 roku uzyskał tytuł magistra z socjologii na Uniwersytecie Łódzkim, a w 1951 obronił rozprawę doktorską na Uniwersytecie Wrocławskim. Od 1951 do 1969 roku pracował na różnych stanowiskach, m.in. jako badacz w Instytucie Badań Literackich Polskiej Akademii Nauk w Warszawie, gdzie pełnił funkcję kierownika działu literatury drugiej połowy XIX wieku. Jego zainteresowania naukowe koncentrowały się wokół XIX wieku oraz nazwisk takich jak Henryk Sienkiewicz, Bolesław Prus, Andrzej Strug, Aleksander Świętochowski. Zajmował się także pracą redaktorską i edytorską – w latach 1951–1969 pełnił funkcję redaktora serii Biblioteki Narodowej. Nie uzyskał tytułu profesora w Polsce. Procedura została wstrzymana przez Władysława Gomułkę.
Po wydarzeniach Marca 1968 wyemigrował do Izraela. Tam objął stanowisko profesora literatury polskiej na Uniwersytecie w Tel Avivie (Tel Aviv University), a po roku przeniósł się na University of Illinois w Stanach Zjednoczonych. W 1972 dołączył do kadry wydziału języków słowiańskich Uniwersytetu w Chicago (Slavic Languages &amp; Literatures) i pracował tam aż do emerytury w 1995.
Odznaczony Złotym Krzyżem Zasługi (1954) oraz Medalem 10-lecia Polski Ludowej (1955).
Dydaktyka.
Tematyka jego uniwersyteckich wykładów i seminariów krążyła wokół zagadnień literatury polskiej – od romantyzmu do współczesności. Prowadził zajęcia m.in. o twórczości Witolda Gombrowicza, Stanisława I. Witkiewicza czy Sławomira Mrożka.
Inne.
Świadectwo Sandlera i jego żony Belli Blaucwirn zostały opublikowane i są dostępne w Shoah Foundation Institute.
Córka Samuela Sandlera, Hanna Miriam Sandler była profesorem matematyki na American University W Waszyngtonie (do śmierci w 1999).
Samuel Sandler pozostawił po sobie bibliotekę liczącą 6000 woluminów, która jest jedną z największych zbiorów polskiej literatury w Stanach Zjednoczonych. Po śmierci Sandlera została przekazana Uniwersytetowi Chicagowskiemu (University of Chicago).
Publikacje.
Wybrane publikacje:

</doc>
<doc id="5054464" url="https://pl.wikipedia.org/wiki?curid=5054464" title="Kościół śś. Cypriana i Korneliusza w Ganderkesee">
Kościół śś. Cypriana i Korneliusza w Ganderkesee

Kościół śś. Cypriana i Korneliusza – protestancka świątynia parafialna w niemieckiej gminie Ganderkesee, w kraju związkowym Dolna Saksonia.
Historia.
Budowę kościoła rozpoczęto w 1052 roku na zlecenie biskupa Adalberta. Wieża kościoła pochodzi z XII wieku, obecny korpus nawowy z wieku XV. W 1699 zainstalowano organy, w 1760 zostały one rozbudowane. 
Architektura.
Świątynia gotycka z romańską wieżą, trójnawowa, posiadająca układ halowy. Wnętrze kościoła jest jasne, ściany są okryte białym tynkiem, w północnej nawie kościoła znajduje się empora.

</doc>
<doc id="5054468" url="https://pl.wikipedia.org/wiki?curid=5054468" title="Ministerstwo Gospodarki Narodowej Kazachstanu">
Ministerstwo Gospodarki Narodowej Kazachstanu

Ministerstwo Gospodarki Narodowej (kazachski: "Ұлттық экономика министрлігі") – ministerstwo wchodzące w skład rządu Kazachstanu od 1993 roku. Ministerstwo zajmuje się głównie kwestiami polityki podatkowej i budżetowej a także polityki celnej, działalnością handlową, ochroną praw konsumenta, handlem zagranicznym i statystykami. W latach 1993-2002 Ministerstwo Gospodarki, w latach 2002-2013 Ministerstwo Rozwoju Gospodarczego i Handlu, później Ministerstwo Gospodarki i Planowania Budżetowego, od sierpnia 2014 roku Ministerstwo Gospodarki Narodowej.

</doc>
<doc id="5054469" url="https://pl.wikipedia.org/wiki?curid=5054469" title="Đorđe Petrović">
Đorđe Petrović

Đorđe Petrović (; ur. 8 października 1999 w Požarevacu) – serbski piłkarz występujący na pozycji bramkarza w serbskim klubie FK Čukarički oraz w reprezentacji Serbii.
Kariera klubowa.
FK Čukarički.
W 2014 dołączył do akademii FK Čukarički. W 2018 został przesunięty do pierwszego zespołu. Zadebiutował 21 września 2019 w meczu Super liga Srbije przeciwko Mladost Lučani (1:0).
Kariera reprezentacyjna.
Serbia U-21.
W 2020 roku otrzymał powołanie do reprezentacji Serbii U-21. Zadebiutował 9 października 2020 w meczu eliminacji do Mistrzostw Europy U-21 2021 przeciwko reprezentacji Polski U-21 (1:0).
Serbia.
W 2021 roku otrzymał powołanie do reprezentacji Serbii. Zadebiutował 25 stycznia 2021 w meczu towarzyskim przeciwko reprezentacji Dominikany (0:0).

</doc>
<doc id="5054472" url="https://pl.wikipedia.org/wiki?curid=5054472" title="Richard Lourie">
Richard Lourie

Richard Lourie (ur. 16 lipca 1940 w Cambridge, Massachusetts) – amerykański tłumacz, pisarz i krytyk literacki.
Życiorys.
Urodził się w rodzinie litewskich imigrantów żydowskiego pochodzenia. Rozpoczął studia na wydziale anglistyki na Uniwersytecie Bostońskim ("Boston University"), gdzie jednym z jego wykładowców był Robert Lowell. Niedługo po rozpoczęciu studiów przeniósł się na Uniwersytet Kalifornijski w Berkeley ("University of California"). W 1960 roku poznał Czesława Miłosza od którego uczył się teorii przekładu. Za jego radą zdecydował się zarabiać w ten sposób na życie.
W 1969 roku uzyskał tytuł doktora nauk humanistycznych za pracę poświęconą Andriejowi Siniawskiemu.
W maju 2013 przyleciał samolotem na III Międzynarodowy Festiwal Literacki im. Czesława Miłosza w Krakowie.
Dydaktyka.
W latach 1969–1972 pracował na Uniwersytecie Kalifornijskim w Santa Cruz. W latach 1973–1974 był stypendystą na Cornell University, a następnie otrzymał stypendium naukowe na Harvardzie (w latach 1975–1977 i 1983–1985).
Tłumaczenia.
Lourie przetłumaczył na język angielski literaturę polską i rosyjską. Wśród ponad 40 tytułów są m.in. "Mój Wiek" Aleksandra Wata, czy "Widzenia nad zatoką San Francisco" Czesława Miłosza.
Na język angielski przetłumaczył m.in. teksty Aleksandra Wata, Czesława Miłosza, Tadeusza Konwickiego, Kazimierza Brandysa, Janusza Korczaka, Henryka Grynberga, Jarosława Iwaszkiewicza, Stanisława Barańczaka.
Twórczość literacka.
W 1973 roku wydana została jego pierwsza książka "Sagittarius in Warsaw," która otrzymała nagrodę im. Josepha Hanry’ego Jacksona. Kolejną powieścią był thriller szpiegowski – "First Loyalty", wydany w 1983 roku, który został przetłumaczony na 11 języków i otrzymał nominację do Nagrody Pulitzera.
Kolejną książką była "Grawitacja zero", wydana w 1985 roku.
Światową sławę zapewniła mu powieść "Drapieżca. Polowanie na diabła", wydana w 1993 roku, która opisywała proces Andrieja Czikatiły. Wydana w 1999 roku "Autobiografia Stalina" także odniosła ogromny sukces.
Ostatnia książka to "Wstręt do tulipanów", wydana w 2007 roku.
Lourie prowadzi rubrykę w „The Moscow Times”, a jego artykuły ukazywały się w takich gazetach, jak „The New York Times”, czy „The Washington Post”.
Twórczość oryginalna:
Literatura faktu:

</doc>
<doc id="5054475" url="https://pl.wikipedia.org/wiki?curid=5054475" title="Roman Koropeckyj">
Roman Koropeckyj

Roman Koropeckyj – amerykański historyk literatury, nauczyciel akademicki.
Życiorys.
W 1976 ukończył studia na Uniwersytecie Columbia w Nowym Jorku z komparatystyki literackiej. W 1990 obronił pracę doktorską na Uniwersytecie Harvarda. Od 1992 wkłada na Uniwersytecie Kalifornijskim w Los Angeles. Jest autorem artykułów i książek o literaturze polskiej, ukraińskiej i rosyjskiej, a także redaktorem polskiej, ukraińskiej i białoruskiej sekcji Encyklopedii Literatury on-line (Literary Encyclopedia).
Laureat wielu nagród i wyróżnień literackich, m.in.: Orbis Books Prize for Polish Studies, Polish Institute of Art and Sciences in America 2003 Waclaw Lednicki Humanities Award. Nagrodzony przez American Library Association za biografię Adama Mickiewicza. Za tę samą książkę został wyróżniony w 2008 nagrodą Prose Award.
Prowadzi kursy o różnorodnej tematyce – od wprowadzenia do kultury słowiańskiej, przez literaturę polską, aż do zajęć na temat zimnej wojny w Europie czy kursu poświęconego twórczości Gogola.

</doc>
<doc id="5054478" url="https://pl.wikipedia.org/wiki?curid=5054478" title="Linia kolejowa nr 926">
Linia kolejowa nr 926

Linia kolejowa nr 926 – linia kolejowa pomiędzy Zubkami Białostockimi, a Straszewem. Linia została otwarta w 1950 r., a jej długość wynosi 3,36 km.

</doc>
<doc id="5054479" url="https://pl.wikipedia.org/wiki?curid=5054479" title="Mariano Kawka">
Mariano Kawka

Mariano Kawka (ur. 2 lutego 1941 w Arapongas) – działacz polonijny, leksykolog, tłumacz książek, publicysta.
Życiorys.
Syn emigrantów polskich przybyłych do Brazylii w 1937 z Bełżyc (województwo lubelskie).
W 1967 ukończył prawo na . W 1968 na Wydziale Humanistycznym Papieskiego Uniwersytetu Katolickiego w Kurytybie ukończył kurs lingwistyki. Praca badawcza pod tytułem “Brazylianizmy gwary polsko-brazylijskiej” zapewniła mu tytuł magistra (1982).
Mariano Kawka pisze w języku portugalskim, polskim i angielskim. Jego testy publikowane były w polsko-brazylijskiej gazecie „Nowy Lud” (Curitiba), w dzienniku „Gazeta do Povo” (Curitiba) oraz w prasie amerykańskiej.
Jest zaangażowany w działalność translatorską, a także leksykologiczną. Jest autorem podręcznika do nauki języka polskiego pt. „Brazylijski słownik portugalsko-polski” oraz „Brazylijskiego słownika polsko-portugalskiego”.
Dydaktyka.
Jest pedagogiem. Od 1994 r. uczy języka portugalskiego i literatury brazylijskiej na Faculdade Versalhes de Pedagogia e Letras oraz Faculdade AETI de Processamento de Dados w Kurytybie.
Inne.
Jest członkiem Polskiego Instytutu Naukowego w Ameryce oraz zespołu redakcyjnego czasopisma „Polonicus”.

</doc>
<doc id="5054482" url="https://pl.wikipedia.org/wiki?curid=5054482" title="Lesznowola (przystanek kolejowy)">
Lesznowola (przystanek kolejowy)

Lesznowola – dawny przystanek osobowy kolejki wąskotorowej w Zakrzewskiej Woli, w gminie Grójec, w województwie mazowieckim, w Polsce. Nazwa przystanku pochodzi od sąsiedniej wsi Lesznowoli.
Przystanek kolejowy oddano do użytku 10 kwietnia 1914 wraz z odcinkiem linii wąskotorowej pomiędzy Gołkowem a Grójcem. W obrębie przystanku znajdowały się niezachowane budynek dworcowy, mijanka oraz ładownia czynna do 1978 roku. Do 1 lipca 1991 przystanek obsługiwał rozkładowy ruch pasażerski.

</doc>
<doc id="5054485" url="https://pl.wikipedia.org/wiki?curid=5054485" title="Zdzisław Marian Malczewski">
Zdzisław Marian Malczewski

Zdzisław Marian Malczewski (ur. 21 stycznia 1950 w Nowym Brzesku) – duchowny katolicki, duszpasterz polonijny, korespondent radia watykańskiego, historyk. Rektor Polskiej Misji Katolickiej w Brazylii. Od września 2015 duszpasterz Kapelanii Polskiej w Porto Alegre, stolicy stanu Rio Grande do Sul.
Wykształcenie.
Ukończył Seminarium Zagraniczne Towarzystwa Chrystusowego dla Polonii Zagranicznej w Poznaniu, gdzie uczęszczał w latach 1970–1976. W 1976 obronił magisterium w murach Katolickiego Uniwersytetu Lubelskiego na Wydziale Teologii.
Stopień doktora nauk humanistycznych z historii uzyskał w Instytucie Historii Uniwersytetu im. Adama Mickiewicza w Poznaniu w 1995 na podstawie napisanej pod kierunkiem Lecha Trzeciakowskiego pracy „Obecność Polaków i Polonii w Rio de Janerio”.
Działalność.
11 maja 1976 otrzymał święcenia kapłańskie. Od 1979 działa jako duszpasterz polonijny w Brazylii, a od 1991 również jako stały korespondent Radia Watykańskiego. Od 2009 rektor Polskiej Misji Katolickiej w Brazylii. Jest niezależnym badaczem dziejów społeczności polskiej w Brazylii.
Posługę kapłańską zaczynał jako proboszcz w parafii pod wezwaniem św. Anny w Carlos Gomes (1980–1984), następnie w parafii pod wezwaniem Narodzenia Najświętszej Maryi Panny w Ijuí (1984–1988), później w parafii Matki Bożej Jasnogórskiej w Rio de Janeiro (1989–1994), w latach 1995-2004 pełnił posługę prowincjała w Prowincji Towarzystwa Chrystusowego w Ameryce Południowej, od 2004 do 2015 w parafii pod wezwaniem św. Jana Chrzciciela w Kurytybie. Od września 2015 r. jest duszpasterzem Polonii w Porto Alegre, w stanie Rio Grande do Sul.
Członek Rady Wydawniczej czasopisma naukowego „Latinidade. Revista do Núcleo de Estudos das Américas” wydawanego przez Uniwersytet Stanowy Rio de Janeiro (UERJ).
Udział w Radzie Polonii:
– 23 września 2013 r. Marek Makowski Konsul Generalny RP w Kurytybie powołał do istnienia Radę Polonijną. W Radzie zasiada 10 osób reprezentujących środowisko polonijne trzech południowych stanów: Rio Grande do Sul, Santa Catarina i Parana. Ks. Zdzisław Malczewski SChr - jako rektor PMK w Brazylii - to jeden z członków tego polonijnego ciała doradczego Konsula Generalnego w Kurytybie. Do końca kadencji Marka Makowskiego konsula generalnego odbywały się regularne posiedzenia tego ciała doradczego w sprawach Polonii. Do dzisiaj (09.02.2022) Konsulat nie zlikwidował tej Rady. Zakładam, że teoretycznie ona pewnie jeszcze istnieje...
– 5 września 2016 r. ks. Zdzisław Malczewski SChr został powołany do Polonijnej Rady Konsultacyjnej przy Marszałku Senatu Stanisławie Karczewskim. Do Rady należy 15 przestawicieli Polonii z różnych regionów świata. Wspomniana Rada działała do końca IX Kadencji Senatu RP czyli do końca listopada 2019 r. Marszałek X Kadencji Senatu RP Tomasz Grodzki nie powołał do istnienia ciała doradczego, jakim jest Polonijnej Rady Konsultacyjnej. Tak więc od listopada 2019 r. Marszałek Senatu RP nie posiada doradczego ciała polonijnego. 
Działalność redakcyjna i wydawnicza:
- W latach 1999 – 2009: pełnił funkcję redaktora naczelnego czasopisma studiów polsko-brazylijskich „Projeções – Revista de estudos polono-brasileiros” wydawanego w języku portugalskim w Kurytybie. W okresie jedenastu lat ukazało się dwadzieścia numerów „Projeções”. Czasopismo było wydawane we współpracy: Prowincji Towarzystwa Chrystusowego w Ameryce Południowej, Centrum Studiów Latynoamerykańskich Uniwersytetu Warszawskiego (CESLA UW) oraz organizacji polonijnej "Braspol".
- W 2010 r. zainicjował jako redaktor i wydawca publikację nowego pisma naukowego „Polonicus – Revista de reflexão Brasil-Polônia” . Periodyk ten jest – w pewien sposób - kontynuacją „Projeções”. Ukazuje się tak jak poprzednie pismo w języku portugalskim, jak również częściowo w języku polskim. Format: A 5, każdy numer posiada 180-200 stron. Wydawcą wspomnianego periodyku jest Polska Misja Katolicka w Brazylii. Do 2021 ukazało się 23 numery czasopisma. ISSN 2177-4730 
- Jako rektor PMK rozpoczął w lipcu 2009 r. wydawanie biuletynu „Echo Polskiej Misji Katolickiej w Brazylii”. Od stycznia 2012 r. biuletyn zaczął ukazywać się pod nową nazwą „Echo Polonii Brazylijskiej”. Periodyk był wydawany co dwa miesiące i był publikowany w całości w języku polskim (Format A4, 12 stron). Było to jedyne czasopismo ukazujące się po polsku w Brazylii. Pod koniec 2016 r. redaktor podjął decyzję o zaprzestaniu redagowania i wydawania pisma ze względu na brak jakiegokolwiek zaplecza finansowego, a także nie mając odzewu od czytelników, których zachęcał do przesyłania informacji z życia wspólnot polonijnych w Brazylii.
- Ponadto prowadzi dwa portale internetowe w języku polskim i portugalskim: 
W obecnym 2022 r. zajmuje się kilkoma projektami, są to m.in.:
Publikacje.
Publikacje książkowe:
1. "Obecność Polaków i Polonii w Rio de Janeiro", Lublin: Stowarzyszenie „Wspólnota Polska” 1995, ss. 362 + aneks zdjęciowy. . ISSN 1233-0272. (Tłumaczenie na język portugalski: "A presença dos poloneses e da Comunidade polônica no Rio de Janeiro", Warszawa: CESLA UW 1998, ss. 300; tłumaczenie Benedykt Grzymkowski SChr). 
2. "W służbie Kościoła i Polonii. Towarzystwo Chrystusowe: Funkcje społeczne i duszpasterskie w środowisku polonijnym w Ameryce Łacińskiej", Warszawa: CESLA UW 1998, ss. 292. 
3. "Słownik biograficzny Polonii brazylijskiej", Warszawa: CESLA UW 2000, ss. 207. 
4. "Perfis polônicos no Brasil" (współautor z Ruy Christovam Wachowicz), Curitiba: Vicentina 2000, ss. 476. 
5. "W trosce nie tylko o rodaków. Misjonarze polscy w Brazylii", Curitiba: Vicentina 2001, ss. 290 + aneks zdjęciowy. (Tłumaczenie na język portugalski: "Solicitude não apenas com os patrícios. Missionários poloneses no Brasil", Curitiba: Vicentina 2001, ss. 290 + aneks zdjęciowy; tłumaczenie Mariano Kawka).
6. Srebrny jubileusz Prowincji Towarzystwa Chrystusowego w Ameryce Południowej (red.), Kurytyba - Kraków: DjaF 2004, ss. 277 (+ aneks zdjęciowy).
7. Polônia e Polono-Brasileiros. História e Identidades (red.), Curitiba: Projeções 2007, ss. 189.
8. "Ślady polskie w Brazylii / Marcas da presença polonesa no Brasil", Warszawa: Instytut Studiów Iberyjskich i Iberoamerykańskich Uniwersytetu Warszawskiego i Muzeum Historii Polskiego Ruchu Ludowego w Warszawie 2008, ss. 320. 
9. "Polonii brazylijskiej obraz własny. Zapiski emigranta (2007-2010)", Warszawa: Instytut Studiów Iberyjskich i Iberoamerykańskich Uniwersytetu Warszawskiego i Muzeum Historii Polskiego Ruchu Ludowego w Warszawie 2010, ss. 162 + aneks ilustracji.
10. "Hołd Polaków dla Orła z Hagi w 90. rocznicę" ś"mierci Ruia Barbosy / Tributo dos poloneses à Águia de Haia no 90 aniversário da morte de Rui Barbosa" (współautor z Renatą Siuda Ambroziak), Curitiba: Corgraf Indústria Gráfica Ltda 2013, ss. 64. ISSN 2177-4730.
11. "Mensageiro de ideais. Silhueta do Pe. Benedito Grzymkowski SChr" (red.), Curitiba: Corgraf Indústria Gráfica Ltda 2013, ss. 208 (+ aneks zdjęciowy).
Artykuły publikowane w wydaniach książkowych:

</doc>
<doc id="5054491" url="https://pl.wikipedia.org/wiki?curid=5054491" title="Renata Siuda-Ambroziak">
Renata Siuda-Ambroziak

Renata Agnieszka Siuda-Ambroziak (ur. 11 maja 1973 w Warszawie) – polska brazylianista, doktor filozofii społecznej oraz religioznawca, badaczka Polonii brazylijskiej, adiunkt w Instytucie Ameryk i Europy Uniwersytetu Warszawskiego, Ośrodek Studiów Amerykańskich, dyplomatka.
Życiorys.
Absolwentka Uniwersytetu Warszawskiego, gdzie ukończyła studia magisterskie (iberystyka), 2,5-letnie latynoamerykańskie studia specjalizacyjne (CESLA), Nauczycielskie Kolegium Języka Angielskiego, studia prawnicze z zakresu Ochrony Własności Intelektualnej (Wydział Prawa i Administracji) oraz podyplomowe studia menedżerskie dla kadry zarządzającej szkołami wyższymi (Wydział Zarządzania UW). Doktoryzowała się w 2012 na Uniwersytecie Warmińsko-Mazurskim. Początkowo była zaangażowana zawodowo w działalność Centrum Studiów Latynoamerykańskich (CESLA) przy UW, przez kilka lat odpowiadała za politykę rankingową UW w prorektoracie ds. współpracy zagranicznej, pełniła funkcje kierownika studiów, a później zastępcy dyrektora Instytutu Ameryk i Europy ds. studenckich (2016–2020). Pracowniczka Ośrodka Studiów Amerykańskich (OSA) UW. Od 2020 członkini Rady Naukowej Dyscypliny NoKiR w UW, członkini Rady Dydaktycznej Instytutu Ameryk i Europy. W 2021 w stopniu I radcy została zastępczynią szefa polskiej misji dyplomatycznej w Brazylii (Ambasada RP w Brasilii).
Stypendystka wielu uczelni brazylijskich, w tym na poziomie federalnym: w 1997 uzyskała pierwsze brazylijskie semestralne stypendium badawcze – Uniwersytetu Federalnego Bahia (UFBa) w Salvador da Bahia, gdzie zainteresowała się tematem religii i religijności Brazylijczyków. Prowadziła dwukrotnie badania naukowe na Federalnym Uniwersytecie Santa Catarina (UFSC) we Florianópolis (Brazylia), w tym w 2015 ze stypendium unijnym Fellow Mundus. Na tej samej uczelni zrealizowała w 2018 projekt postdokowy ze stypendium rządu federalnego Brazylii (CAPES). Była stypendystką programu CAPES-PRINT w Uniwersytecie São Paulo – USP (2019), gdzie obecnie realizuje także grant naukowy udzielony przez FAPESP. W 2019 przebywała także w Stanach Zjednoczonych na stypendium Institute of International Education, prowadząc badania w State University of New York oraz dydaktykę w Daemen College, Buffalo, NY. Obecnie jest stypendystką stanu Rio de Janeiro na Uniwersytecie Stanowym w Rio de Janeiro (UERJ).
Badania oraz dydaktyka.
Kieruje zespołami badawczymi w Brazylii: „Religions, Faiths and Spirituality in the Context of Health and Healing Processes” (UFSC) oraz „Poles and Polish Descendants in Brazil” (Universidade de São Paulo).
Jest członkinią wielu międzynarodowych zespołów badawczych:
LEHR (Laboratório dos Estudos da História das Religiões) Uniwersytet Pernambuco, Brazylia; Założyciel i koordynator Brazylianistycznej Pracowni Badawczej pod auspicjami Ambasady Brazylii w Warszawie w Ośrodku Studiów Amerykańskich UW; Członek Larm – Laboratorium Badań nad Religią i Ruchami Migracyjnymi UERJ, pod kierunkiem prof.dr. Joana Bahia; założyciel i koordynator pierwszej polsko-brazylijskiej grupy badawczej: "Os poloneses e seus descendentes no Brasil: um processo contínuo de integração", LEER, Uniwersytet São Paulo; Członek brazylijskiej grupy badawczej “Histórias Migrantes”, Universidade de São Paulo z projektem: As determinantes dos processos de (de-/re-)etnificação na construção da identidade étnica dos poloneses e os seus descendentes no Brasil – finansowanie FAPES; członek LEMM – Laboratório de Estudos do Movimento Migratório, Universidade Federal do Espírito Santo, Brazylii; członek ANPUH – Associação Nacional da História do Brasil, GT HRR – Grupo de Trabalho Nacional da História das Religiões e Religiosidades; członek MIGRANTÓLOGOS – meksykańska sieć badawcza badań nad migracjami prowadzona przez Instituto Mora; członek LABIMI – Laboratório de Estudos de Imigração, Universidade do Estado do Rio de Janeiro, Brazylia; członek Międzynarodowej Sieci Badawczej: Religião, tradição e modernidade da Pontifícia Universidade Católica de Minas Gerais, kierownik projektu badawczego: Prof. Dr. Rodrigo Coppe Caldeira, DGP – Diretório dos Grupos de Pesquisa no Brasil, CNPq – Conselho Nacional de Desenvolvimento Científico e Tecnológico; członek Międzynarodowej Sieci Badawczej: História e Catolicismo no Mundo Contemporâneo prowadzonej przez: Universidade Federal de Mato Grosso (UFMG), Universidade de Passo Fundo (UFPF), Universidade Federal do Rio Grande do Norte (UFRN), Pontificia Universidade de Minas Gerais (PUC-MG); członek ESSH Religion Network – European Social Science History Religion Network/Social Science History Association
Członkini Polskiego Towarzystwa Religioznawczego, Polskiego Towarzystwa Socjologicznego, Polskiego Towarzystwa Studiów Latynoamerykanistycznych.
Stypendystka: Fellow Mundus (2015); CAPES – Brazylia (2018); CAPES – Brazylia (2019); Stypendium naukowego UERJ (2020–2021). Prowadziła badania w SUNY Buffalo (2019). Jest redaktorką naczelną Revista del CESLA. "International Latin American Studies Review" i autorką monografii “"Religia w Brazylii. Uwarunkowania społeczno-kulturowe”". Prowadzi zajęcia poświęcone Ameryce Łacińskiej, w szczególności Brazylii, religii i religijności w Amerykach, dotyczące prawa ochrony własności intelektualnej, komunikacji międzykulturowej w Amerykach oraz latynoamerykańskiej kultury polityki i biznesu etc. Dotychczas wypromowała jako współpromotorka trzy doktoraty w Brazylii (UFSC/UFES/UFES), w Polsce – 16 licencjatów oraz 17 magistrantów z zakresu interdyscyplinarnych studiów latynoamerykanistycznych.
Publikacje.
Artykuły w czasopismach naukowych
Rozdziały w monografiach zbiorowych
Monografie autorskie i monografie zbiorowe pod redakcją

</doc>
<doc id="5054494" url="https://pl.wikipedia.org/wiki?curid=5054494" title="Linia kolejowa nr 927">
Linia kolejowa nr 927

Linia kolejowa nr 927 – linia kolejowa łącząca Zubki Białostockie z Grzybowcami. Została otwarta w 1950 r., a jej długość wynosi 2.9 km.

</doc>
<doc id="5054495" url="https://pl.wikipedia.org/wiki?curid=5054495" title="Royal Concertgebouw Orchestra">
Royal Concertgebouw Orchestra



</doc>
<doc id="5054498" url="https://pl.wikipedia.org/wiki?curid=5054498" title="Hutnik Dobry Wynik Kraków">
Hutnik Dobry Wynik Kraków



</doc>
<doc id="5054500" url="https://pl.wikipedia.org/wiki?curid=5054500" title="Måneskin">
Måneskin

Måneskin (z duń. „światło księżyca”) – włoski zespół muzyczny założony w 2016 w Rzymie. W jego skład wchodzą: wokalista Damiano David, basistka Victoria De Angelis, gitarzysta Thomas Raggi oraz perkusista Ethan Torchio. Zyskali ogólnokrajowy rozgłos w 2017 po zajęciu drugiego miejsca w 11. sezonie programu "X Factor". Międzynarodową rozpoznawalność przyniosła im wygrana z utworem „Zitti e buoni” w finale Konkursu Piosenki Eurowizji 2021.
Kariera.
Zespół założono w 2016, a jego nazwa w języku duńskim oznacza „światło księżyca”. Pomysłodawczynią tej nazwy jest członkini zespołu – Victoria De Angelis, która jest włosko-duńskiego pochodzenia.
W 2017 wzięli udział w 11. edycji włoskiej wersji programu "X Factor"; zajęli drugie miejsce. W tym samym roku wydali swoją pierwszą EP-kę "Chosen", którą promował singel o tej samej nazwie. W 2018 ukazał się ich pierwszy album studyjny pt. "Il ballo della vita", który odniósł sukces w kraju, docierając do pierwszego miejsca włoskiej listy sprzedaży oraz osiągając status trzykrotnej platynowej płyty.
W 2021 zwyciężyli w 71. Festiwalu Piosenki Włoskiej w San Remo z utworem „Zitti e buoni”. Zostali tym samym reprezentantami Włoch w finale 65. Konkursie Piosenki Eurowizji, w którym wygrali zdobywszy 524 punkty, w tym 318 pkt od telewidzów (1. miejsce) i 206 pkt od jurorów (4. miejsce).

</doc>
<doc id="5054502" url="https://pl.wikipedia.org/wiki?curid=5054502" title="Mustafa Ahshad">
Mustafa Ahshad

Mustafa M. Ahshad (ur. 20 grudnia 1970 roku) – libijski sztangista, olimpijczyk.
Zawodnik wystąpił w zawodach w podnoszeniu ciężarów (w kategorii superciężkiej – powyżej 110 kg) na Letnich Igrzyskach Olimpijskich 1992. Uzyskał wynik 305 kg w dwuboju (140 kg w rwaniu i 165 kg w podrzucie), co dało mu 18. miejsce (ostatnie spośród sklasyfikowanych zawodników).

</doc>
<doc id="5054503" url="https://pl.wikipedia.org/wiki?curid=5054503" title="Linia kolejowa nr 904">
Linia kolejowa nr 904

Linia kolejowa nr 904 – linia kolejowa, która łączy Zaborze z miejscowością Popiel. Linię otwarto w 1952 r., a jej długość wynosi 3,73 km.

</doc>
<doc id="5054505" url="https://pl.wikipedia.org/wiki?curid=5054505" title="Marian Frankowski">
Marian Frankowski

 
Marian Frankowski (ur. 1928 w Poznaniu, zm. 15 marca 2004 tamże) – polski dyrygent, aranżer, kompozytor i działacz muzyczny.
Życiorys.
Po zakończeniu II wojny światowej rozpoczął grę w orkiestrze harcerskiej X Hufca Wilków Morskich w Poznaniu (1945-1948). Ukończył średnią szkołę muzyczną oraz poznańską Akademię Muzyczną (klasa tuby i puzonu, a następnie Wydział Pedagogiczny - dyplom w 1964). Od 1952 prowadził następujące zespoły: 
Od 1956 do 1964 był puzonistą w Państwowej Operetce w Poznaniu pod dyrekcją Stanisława Renza. W latach 1961-1993 wykładał w Zespole Szkół Muzycznych Nr 2 w Poznaniu (gra na puzonie, barytonie i tubie, przedmioty teoretyczne, prowadzenie zespołów muzycznych, kierownictwo big-bandu szkolnego).
Założył orkiestrę młodzieżową "Parada" przy Pałacu Kultury w Poznaniu. Był następnie kierownikiem artystycznym tego zespołu. Od 1 lutego 1968 prowadził orkiestrę zakładową MPK Poznań. Był zarówno jej dyrygentem, jak i kierownikiem artystycznym. Zdobył z nią różne nagrody i odznaczenia, m.in. I miejsce na Ogólnopolskich Przeglądach Orkiestr w Opolu i Poznaniu, Złoty Róg (pięciokrotnie) i Biały Buńczuk (dwukrotnie). Koncertował w Niemczech, Czechosłowacji, na Węgrzech, we Włoszech oraz w innych krajach. Kierował orkiestrą również po jej przekształceniu w Orkiestrę Miasta Poznania (do 30 września 2002, zrezygnował z powodu choroby). Nagrał z nią dwie płyty.
Był autorem ponad czterystu własnych opracowań muzycznych i aranżacji.
Odznaczono go m.in. Krzyżem Kawalerskim Orderu Odrodzenia Polski i wyróżnieniem "Za zasługi dla MPK w Poznaniu".
Został pochowany 18 marca 2004 na cmentarzu górczyńskim.

</doc>
<doc id="5054507" url="https://pl.wikipedia.org/wiki?curid=5054507" title="Karin Ertl">
Karin Ertl

Karin Ertl z domu Specht (ur. 23 czerwca 1974 w Immenstadt im Allgäu) – niemiecka lekkoatletka, wieloboistka, medalistka halowych mistrzostw świata i halowych mistrzostw Europy, dwukrotna olimpijka.
Kariera sportowa.
Zdobyła srebrny medal w siedmioboju na mistrzostwach Europy juniorów w 1993 w San Sebastián.
Startując w konkurencji seniorek zajęła 10. miejsce w pięcioboju na halowych mistrzostwach świata w 1995 w Barcelonie oraz 6. miejsce w tej konkurencji na halowych mistrzostwach Europy w 1996 w Sztokholmie.
Zdobyła brązowy medal w pięcioboju na halowych mistrzostwach Europy w 1998 w Walencji, przegrywając jedynie z Urszulą Włodarczyk z Polski i z Iriną Biełową z Rosji. Zajęła 7. miejsce w siedmioboju na mistrzostwach Europy w 1998 w Budapeszcie i 6. miejsce w tej konkurencji na mistrzostwach świata w 1999 w Sewilli.
Zwyciężyła w pięcioboju na halowych mistrzostwach Europy w 2000 w Gandawie, wyprzedzając Irinę Wostrikową z Rosji i Urszulę Włodarczyk. Zajęła 7. miejsce w siedmioboju na igrzyskach olimpijskich w 2000 w Sydney. Zdobyła brązowy medal w pięcioboju, za Natallą Sazanowicz z Białorusi i Jeleną Prochorową z Rosji na halowych mistrzostwach świata w 2001 w Lizbonie. Zajęła 5. miejsce w siedmioboju na mistrzostwach świata w 2001 w Edmonton.
Zwyciężyła indywidualnie i drużynowo w siedmioboju w pucharze Europy w wielobojach w 2002 w Bydgoszczy. Zajęła 17. miejsce w tej konkurencji na igrzyskach olimpijskich w 2004 w Atenach. Nie ukończyła siedmioboju na mistrzostwach świata w 2005 w Helsinkach. Zajęła 3. miejsce w sztafecie 4 × 100 metrów na światowych wojskowych igrzyskach sportowych w 2007 w Hajdarabadzie.
Ertl była mistrzynią Niemiec w siedmioboju w 1999 i 2001, wicemistrzynią w 1998 i brązową medalistką w 1997.
Rekordy życiowe.
Rekordy życiowe Ertl:

</doc>
<doc id="5054510" url="https://pl.wikipedia.org/wiki?curid=5054510" title="Olivia Rodrigo">
Olivia Rodrigo

Olivia Isabel Rodrigo (ur. 20 lutego 2003 w Temeculi) – amerykańska aktorka, piosenkarka i autorka tekstów. Jest znana z roli Paige Olvera w serialu "Bizaardvark" nadawanym w stacji Disney Channel oraz Nini Salazar-Roberts w serialu "High School Musical: The Musical: The Series" usługi streamingowej Disney+. W 2020 roku podpisała kontrakt z Interscope i Geffen Records, po czym wydała swój debiutancki singel „Drivers License” rok później, a ten szybko znalazł się na szczycie wszelakich list przebojów na całym świecie. Następnie ukazały się równie udane single „Deja Vu” i „Good 4 U”, które doprowadziły do wydania jej debiutanckiego albumu studyjnego „Sour” 21 maja 2021.
Życiorys.
Wczesne lata.
Urodziła się 20 lutego 2003 roku w Temeculi w stanie Kalifornia w Stanach Zjednoczonych. Jest pochodzenia filipińskiego ze strony ojca, a także niemieckiego ze strony matki. Od szóstego roku życia uczyła się gry aktorskiej i śpiewu. Uczęszczała do Lisa J. Mails Elementary School oraz Dorothy McElhinney Middle School w Murriecie, gdzie występowała w szkolnych przedstawieniach teatralnych.
Kariera.
Jako aktorka zadebiutowała w filmie ' z 2015 roku, którego zdjęcia powstawały m.in. w Paryżu i Budapeszcie. Rozpoznawalność przyniosła jej rola głównej bohaterki Paige w serialu telewizyjnym "Bizaardvark", którego trzy sezony emitowane były w latach 2016–2019 na antenie Disney Channel. W 2019 roku wcieliła się w rolę Nini w serialu ' dostępnym na platformie Disney+, a także skomponowała utwory „All I Want” oraz „Just for a Moment”, które znalazły się na jego oryginalnej ścieżce dźwiękowej. W lutym 2020 roku zdjęcia do drugiego sezonu serialu zostały przerwane z powodu pandemii COVID-19.
Tego samego roku związała się z wytwórniami muzycznymi Interscope i Geffen. Podczas lockdownu spędzonego w swoim domu rodzinnym zajmowała się m.in. pisaniem piosenek, którymi dzieliła się ze swoimi fanami za pośrednictwem mediów społecznościowych. Jeden z tych utworów, zatytułowany „Drivers License”, został wydany jako singiel 8 stycznia 2021 roku i odniósł znaczący sukces komercyjny. W pierwszym tygodniu po premierze trafił on na szczyt listy Billboard Hot 100, gdzie utrzymał się przez osiem kolejnych notowań, a na platformie Spotify dwukrotnie pobił rekord dziennej liczby odtworzeń.

</doc>
<doc id="5054512" url="https://pl.wikipedia.org/wiki?curid=5054512" title="Tomasz Pękaty">
Tomasz Pękaty

Tomasz Pękaty (Penkaty) (ur. 7 grudnia 1891 w Miasteczku Śląskim, zm. 13 stycznia 1940 w Poznaniu) – powstaniec śląski, członek POW, działacz plebiscytowy i społeczny.
Życiorys.
Po ukończeniu 7-klasowej szkoły podstawowej pracował w kopalni jako palacz-maszynista. Odbył służbę w wojsku pruskim w 1911 roku. Brał udział w I wojnie światowej, za co został odznaczony krzyżem żelaznym. Po zwolnieniu z wojska niemieckiego w grudniu 1918 roku powrócił do pracy na kopalni jako elektryk. 10 lutego 1919 roku wstąpił w szeregi Polskiej Organizacji Wojskowej. Wykonywał prace przygotowawcze do pierwszego powstania śląskiego, między innymi werbował nowych członków do POW, transportował broń oraz prowadził działania wywiadowcze. Podczas powstania brał udział w ataku na koszary kawalerii Grenzschutzu w Tarnowskich Górach oraz w nieudanym ataku na Miasteczko Śląskie. Po powstaniu, za udział w nim został zwolniony z kopalni Hrabina Laura. Kontynuował działalność dla POW, ochraniał ludność cywilną przed bojówkami niemieckimi, zabezpieczał wiece oraz był tajnym wywiadowcą. Podczas drugiego powstania śląskiego brał udział w zajęciu Miasteczka Śląskiego oraz w walkach na terenie powiatu tarnogórskiego. Wraz z rozpoczęciem trzeciego powstania śląskiego został zastępcą dowódcy oraz plutonowym przy pierwszej kompanii drugiego batalionu tarnogórskiego i brał udział w ataku na Tarnowskie Góry. Walczył na terenach powiatów tarnogórskiego, gliwickiego i oleskiego. W nocy z 2/3 maja 1921 otrzymał rozkaz podzielenia kompanii w celu zajęcia Tarnowskich Gór. Jako dowódca pierwszego plutonu udał się na ulicę Przemysłową, gdzie to pluton otrzymał ogień z dworu Karłuszowiec. Po przejściu na ulicę Bytomską i otwarciu ognia w stronę dworu udało się pokonać Niemców. Następnie wraz z plutonem pod swoim dowództwem przemaszerował na rynek, gdzie to został rozbrojony przez wojska francuskie. Dnia 24 maja 1921 roku w okolicy Dobrodzienia będąc na czele 22 ludzi z dwoma karabinami maszynowymi został zaatakowany przez Niemców. Udało mu się utrzymać pozycję przed znacznie większymi siłami niemieckimi od godziny 9:00 do godziny 16:00, kiedy to nadszedł batalion lubliniecki i z pomocą którego udało się Niemców odeprzeć. 
Po zakończeniu powstania poświęcił się pracy narodowo-społecznej. Był prezesem Związku Powstańców Śląskich grupy "Miasteczko", założycielem i pierwszym prezesem klubu sportowego Odra Miasteczko Śląskie, współzałożycielem Towarzystwa Gimnastycznego "Sokół" w Miasteczku Śląskim oraz Towarzystwa Śpiewu "Sienkiewicz". Po wybuchu II wojny światowej, w październiku 1939 roku został aresztowany przez Niemców. Wraz z innymi powstańcami został wywieziony w okolice Poznania, gdzie w więzieniu po licznych torturach został rozstrzelany 13 stycznia 1940 roku.
Upamiętnienie.
Został patronem jednej z ulic w Miasteczku Śląskim.

</doc>
<doc id="5054514" url="https://pl.wikipedia.org/wiki?curid=5054514" title="Linia kolejowa nr 905">
Linia kolejowa nr 905

Linia kolejowa nr 905 – linia kolejowa łącząca Osypisko z Bogdanowem. Linia została otwarta w 1952 r., a jej długość wynosi 3.12 km.

</doc>
<doc id="5054516" url="https://pl.wikipedia.org/wiki?curid=5054516" title="Karina Kuregian">
Karina Kuregian

Karina Kuregian (ur. 5 marca 1974) – ormiańska tenisistka, medalistka letniej uniwersjady.
Kariera tenisowa.
W karierze wygrała siedem turniejów deblowych rangi ITF. 9 listopada 1992 zajmowała najwyższe miejsce w rankingu singlowym WTA Tour – 420. pozycję, natomiast 5 października 1992 osiągnęła najwyższą lokatę w deblu – 198. miejsce.
W 1993 roku w Buffalo zdobyła srebrny medal w konkurencji gry mieszanej podczas letniej uniwersjady. Jej partnerem był Sarkis Sarksjan.
W latach 1993–1996 występowała w rozgrywkach akademickich jako reprezentantka Kansas State University. Brała udział i wygrywała w turniejach organizowanych przez Intercollegiate Tennis Association, w 1994 otrzymała tytuł debiutantki roku dla regionu centralnego. Występowała również w zawodach National Collegiate Athletic Association.

</doc>
<doc id="5054522" url="https://pl.wikipedia.org/wiki?curid=5054522" title="Alfred Balcke">
Alfred Balcke

Alfred Julian Balcke (ur. 1 maja 1857 w Berlinie, zm. 20 lipca 1909 tamże) – architekt, absolwent Bauakademie w Berlinie. Specjalizował się w projektowaniu w stylu niemieckiego neorenesansu. Pełnił funkcję Honorowego Asystenta na Politechnice w Berlinie-Charlottenburgu. Pracował w berlińskiej firmie projektowej Ende i Böckmann i berlińskiej firmie architektonicznej Schulz &amp; Schlichting.

</doc>
<doc id="5054524" url="https://pl.wikipedia.org/wiki?curid=5054524" title="Słomczyn (przystanek kolejowy)">
Słomczyn (przystanek kolejowy)

Słomczyn – dawny przystanek osobowy kolejki wąskotorowej w Janówku, w gminie Grójec, w województwie mazowieckim, w Polsce.
Odcinek linii kolejowej pomiędzy Gołkowem a Grójcem przebiegający przez przystanek oddano do użytku 10 kwietnia 1914, jednak sam przystanek powstał w 1991 roku. Przystanek miał obsługiwać powstającą wtedy giełdę w Słomczynie. Peron znajdował się po wschodniej stronie toru kolejowego, na północ od obecnej drogi krajowej nr 50. Przystanek był wykorzystywany jedynie przez kilka miesięcy, gdyż 1 lipca 1991 zamknięto rozkładowy ruch pasażerski na linii Kolei Grójeckiej.

</doc>
<doc id="5054525" url="https://pl.wikipedia.org/wiki?curid=5054525" title="Fisher Ridge">
Fisher Ridge

Fisher Ridge – jaskinia w Stanach Zjednoczonych, w stanie Kentucky.
Rozciągłość jaskini to ponad 9 km.

</doc>
<doc id="5054527" url="https://pl.wikipedia.org/wiki?curid=5054527" title="Charidotella sexpunctata">
Charidotella sexpunctata

Charidotella sexpunctata – gatunek owadów z rodziny stonkowatych zamieszkujący Amerykę Północną i Południową. 
Wyróżnia się podgatunki "Charidotella sexpunctata bicolor" i "Charidotella sexpunctata sexpunctata".

</doc>
<doc id="5054528" url="https://pl.wikipedia.org/wiki?curid=5054528" title="Hamza Abughalia">
Hamza Abughalia

Hamza Abughalia (ur. 10 grudnia 1980 roku) – libijski sztangista, olimpijczyk.
Zawodnik wystąpił w zawodach w podnoszeniu ciężarów (w kategorii lekkociężkiej – do 85 kg) na Letnich Igrzyskach Olimpijskich 2004. W rwaniu uzyskał wynik 147,5 kg, w podrzucie natomiast zaliczył trzy nieudane podejścia i nie został sklasyfikowany.

</doc>
<doc id="5054529" url="https://pl.wikipedia.org/wiki?curid=5054529" title="Linia kolejowa nr 924">
Linia kolejowa nr 924

Linia kolejowa nr 924 – linia kolejowa łącząca Waliły Las ze Straszewem. Linia została otwarta w 1950 r., a jej długość wynosi 3,32 km.

</doc>
<doc id="5054531" url="https://pl.wikipedia.org/wiki?curid=5054531" title="Linia kolejowa nr 925">
Linia kolejowa nr 925

Linia kolejowa nr 925 – linia kolejowa łącząca Waliły Las z Grzybowcami. Linia została otwarta w 1950 r., a jej długość wynosi 2.22 km.

</doc>
<doc id="5054541" url="https://pl.wikipedia.org/wiki?curid=5054541" title="Milan Mijatović">
Milan Mijatović

Milan Mijatović (; ur. 26 lipca 1987 w Pljevlji) – czarnogórski piłkarz występujący na pozycji bramkarza w węgierskim klubie MTK Budapest FC oraz w reprezentacji Czarnogóry.
Kariera klubowa.
Rudar Pljevlja.
W 2006 roku podpisał kontrakt z klubem Rudar Pljevlja. 19 lipca 2007 zadebiutował w meczu kwalifikacji do Pucharu UEFA przeciwko Omonii Nikozja (2:0). W sezonie 2009/10 jego zespół zajął pierwsze miejsce w tabeli zdobywając mistrzostwo Czarnogóry.
Mes Kerman.
1 lipca 2012 przeszedł do drużyny Mes Kerman. Zadebiutował 20 października 2012 w meczu Iran Pro League przeciwko Pajkan Teheran (0:0).
Zob Ahan Isfahan.
1 lipca 2013 podpisał kontrakt z zespołem Zob Ahan Isfahan. Zadebiutował 5 września 2013 w meczu Iran Pro League przeciwko Fulad Ahwaz (1:0).
FK Bokelj.
23 lipca 2014 przeszedł do klubu FK Bokelj. Zadebiutował 9 sierpnia 2014 w meczu 1. CFL przeciwko FK Zeta (1:1). 30 czerwca 2016 zadebiutował w kwalifikacjach do Ligi Europy w meczu przeciwko FK Vojvodina (1:1).
FK Dečić Tuzi.
17 lipca 2016 podpisał kontrakt z drużyną FK Dečić Tuzi. Zadebiutował 6 sierpnia 2016 w meczu 1. CFL przeciwko OFK Petrovac (1:4).
FK Budućnost Podgorica.
1 lipca 2017 przeszedł do zespołu FK Budućnost Podgorica. Zadebiutował 11 lipca 2017 w meczu kwalifikacji do Ligi Mistrzów przeciwko FK Partizan (2:0). W 1. CFL zadebiutował 5 sierpnia 2017 w meczu przeciwko FK Iskra Danilovgrad (3:0).
Lewski Sofia.
18 czerwca 2019 podpisał kontrakt z klubem Lewski Sofia. Zadebiutował 11 lipca 2019 w meczu kwalifikacji do Ligi Europy przeciwko MFK Ružomberok (0:2). W efbet Liga zadebiutował 15 lipca 2019 w meczu przeciwko Dunaw Ruse (1:4).
MTK Budapest.
22 lipca 2020 przeszedł do drużyny MTK Budapest. Zadebiutował 14 sierpnia 2020 w meczu Nemzeti Bajnokság I przeciwko Ferencvárosi TC (1:1).
Kariera reprezentacyjna.
Czarnogóra.
W 2015 roku otrzymał powołanie do reprezentacji Czarnogóry. Zadebiutował 12 października 2015 w meczu eliminacji do Mistrzostw Europy 2016 przeciwko reprezentacji Rosji (2:0).

</doc>
<doc id="5054542" url="https://pl.wikipedia.org/wiki?curid=5054542" title="Herb gminy Szemud">
Herb gminy Szemud

Herb gminy Szemud – symbol gminy Szemud, ustanowiony przez radnych 19 grudnia 1990.
Historia.
Herb został zaprojektowany przez zespół z Oddziału Gminnego Zrzeszenia Kaszubsko-Pomorskiego w Bojanie w skład którego wchodzili: lokalny historyk i prezes oddziału ZK-P Bolesław Bork, autorka projektu Elżbieta Bork-Kumiszcza i Lidia Wacławska jako konsultant. Projekt wziął udział w konkursie ogłoszonym 18 września 1990 przez Radę Gminy Szemud. Społeczna Radę Kultury, która zajmowała się oceną projektów pozytywnie zaopiniowała tylko jeden. 19 grudnia 1990 został on oficjalnie zaakceptowany przez radnych gminnych.
Opis herbu.
Kolorystyka, elementy.
Herb gminy Szemud składa się z tarczy herbowej w kolorach: zielonym (po prawej stronie i u góry) i niebieskim (po lewej stronie i na dole) ze złotą obwódką. Barwy te są elementem haftu szkoły wejherowskiej, używane są przez Kaszubów zarówno w strojach ludowych, jak i na sztandarach. Na stronie zielonej umieszczono złoty element haftu kaszubskiego oraz, z zachowanymi oryginalnymi barwami, gryfa kaszubskiego ze złotym dziobem i koroną na głowie. Natomiast na niebieskiej stronie znajduje się trąbka pocztowa koloru złotego, z której kielicha wystają trzy kłosy zboża i liść dębu wraz z dwoma żołędziami. Pod tarczą herbową znajduje się złota szarfa wraz ze stylizowanym napisem „Gmina Szemud".
Symbolika.
Elementy herbu gminy mają swoją bogatą symbolikę, wyjaśnioną przez autora herbu, Bolesława Borka: 
Linki zewnętrzne.
Bolesław Bork "Szemud. Sztandar i herb gminy na tle dziejów wsi, parafii i samorządu lokalnego", str. 47-52

</doc>
<doc id="5054551" url="https://pl.wikipedia.org/wiki?curid=5054551" title="Bitwa o Pork Chop Hill">
Bitwa o Pork Chop Hill

Bitwa o Pork Chop Hill – dwie batalie toczone od 16 kwietnia do 10 lipca 1953 roku między siłami ONZ a Chińskimi Ochotnikami Ludowymi i Koreańską Armią Ludową o wzgórze Pork Chop w powiecie Yeoncheon-gun. Bitwa toczyła się w momencie trwania negocjacji o zawieszeniu broni między zwaśnionymi stronami konfliktu koreańskiego.
W Stanach Zjednoczonych bitwa wzbudziła duże kontrowersje z powodu dużych strat oraz znikomego znaczenia strategicznego bitwy.
Historia.
Podłoże.
Latem 1951 roku doszło do impasu w walkach w Korei – obie strony okopały się na froncie, a całokształt walk zaczął przypominać wojnę pozycyjną.
W marcu 1953 roku Chińczycy zajęli wzgórze Old Baldy. Dowództwo ONZ podjęło decyzję, że nie będzie narażać żołnierzy w walce o pozycję bez strategicznego znaczenia, chociaż w przypadku Chin takowy sukces dawał im przewagę polityczną. Sąsiednie wzgórze Pork Chop, również o znikomym znaczeniu strategicznym, jednakże obsadzone przez 96 żołnierzy 7 Dywizji Piechoty, było narażone na atak.
Pierwsza bitwa o wzgórze (16–18 kwietnia).
Chińczycy zaatakowali w nocy 16 kwietnia 1953 roku. Przerwane zostały połączenia telefoniczne oraz radiowe, toteż amerykański dowódca musiał wzywać wsparcie artyleryjskie za pomocą flar sygnałowych. Większość wzgórza została szybko opanowana siłami batalionu 201 pułku Chińskich Ochotników Ludowych, jednakże niedobitki Amerykanów stawiały opór w odizolowanych bunkrach. Po kilku godzinach posiłki Amerykanów podjęły próbę odzyskania wzgórza – konieczne było przywrócenie wiarygodności ONZ w rokowaniach pokojowych. Do świtu dwie kompanie amerykańskiej 40 Dywizji Piechoty odbiły część umocnień, ale kosztem dużych strat, więc pilnie potrzebowały uzupełnień. Do 18 kwietnia obie strony toczyły "de facto" wojnę pozycyjną, rzucając co jakiś czas na wrogą pozycję nowe oddziały. Na wzgórze wystrzelono masę pocisków artyleryjskich. 18 kwietnia 1953 roku Chińczycy wycofali się z Pork Chop.
Druga bitwa o wzgórze (6 lipca–10 lipca).
7 Dywizja Piechoty odbudowała swoje pozycje na wzgórzu w maju i czerwcu 1953 roku.
6 lipca, używając identycznego schematu jak w kwietniowej batalii, Chińczycy ponownie najechali wzgórze. Do obrony Pork Chop pozostała jedynie kompania A 17 Dywizji Piechoty pod komendą oficera Altona Jr. McElfresha. Kompania B, stacjonująca na sąsiednim wzgórzu 200"," otrzymała rozkaz natychmiastowej pomocy zaatakowanym kolegom. Do pomocy sztab dywizji rzucił jeszcze kompanię C. Walka toczyła się w skrajnie niekorzystnych warunkach dla obu stron – przez pierwsze trzy dni walczącym towarzyszył silny deszcz monsunowy. Walka charakteryzowała się szerokim użyciem transporterów opancerzonych.
Chociaż wzgórze nie miało większego znaczenia dla obu stron, zwycięstwo okazało się sprawą prestiżu i dlatego walki trwały aż do 10 lipca. Wtedy Amerykanie uznali, że koszt utrzymania pozycji przewyższa polityczną cenę utrzymania go, i wycofali się.

</doc>
<doc id="5054553" url="https://pl.wikipedia.org/wiki?curid=5054553" title="Waliły Las">
Waliły Las

Waliły Las – posterunek odgałęźny na liniach kolejowych nr 924 i 925, w województwie podlaskim, w Polsce. Posterunek jest częściowo rozebrany.

</doc>
<doc id="5054555" url="https://pl.wikipedia.org/wiki?curid=5054555" title="Sanad Al Warfali">
Sanad Al Warfali

Sanad Masoud Mohammed Masoud Al-Werfaly (ar. سند مسعود الورفلي, ur. 17 maja 1992 w Trypolisie) – libijski piłkarz grający na pozycji środkowego obrońcy. W sezonie 2020/2021 występuje w klubie Raja Casablanca.
Kariera klubowa.
Al-Ahly Trypolis.
Al Warfali zadebiutował w Afrykańskiej Lidze Mistrzów jako zawodnik Al-Ahly Trypolis 12 marca 2016 roku w starciu z Al-Hilal Omdurman (wyg. 1:0), rozgrywając pełne 90 minut. Łącznie w tych rozgrywkach dla Al-Ahly Trypolis Libijczyk wystąpił w 5 spotkaniach, nie zdobywając żadnej bramki.
Raja Casablanca.
Al Warfali grał jako zawodnik Rajy Casablanki na wypożyczeniu (25 lipca 2018 do 30 czerwca 2019), a od 13 września 2019 jako stały zawodnik. Debiut dla tego zespołu zaliczył on 19 sierpnia 2018 roku w meczu z AS Vita Club (przeg. 2:0). Pierwszą bramkę piłkarz ten zdobył w wygranym 1:4 spotkaniu przeciwko AS Otôho. Do 31 marca 2021 roku dla Rajy Casablanki Libijczyk rozegrał 66 meczy, w których strzelił jednego gola.
Kariera reprezentacyjna.
Al Warfali zadebiutował w reprezentacji Libii 19 września 2015 roku w przegranym 1:0 spotkaniu przeciwko Tunezji. Do 31 marca 2021 w swojej kadrze narodowej Libijczyk wystąpił 21 razy, zdobywając 4 bramki.
Sukcesy.
"Sukcesy klubowe:"

</doc>
<doc id="5054558" url="https://pl.wikipedia.org/wiki?curid=5054558" title="Muzeum Morskie Czarnogóry">
Muzeum Morskie Czarnogóry

Muzeum Morskie w Kotorze (serb. "Pomorski muzej u Kotoru" lub "Pomorski muzej Crne Gore u Kotoru", lat. "Museum Maritimum") – muzeum morskie zlokalizowane w centrum starego miasta w Kotorze (Czarnogóra), w barokowym pałacu Grgurina (serb. "Palata Grgurin") z początku XVIII wieku.
Historia.
Placówka powstała w wyniku stopniowego rozwoju prywatnej kolekcji Bractwa „"Bokeljska mornarica"”, założonego około 1880. Zbiór otwarto dla zwiedzających w 1900, a w 1938 odnowiono. W obecnym budynku muzeum znalazło miejsce po zakończeniu II wojny światowej, w latach 1949-1952. Pałac szlacheckiej rodziny Grgurina, został całkowicie odrestaurowany i przystosowany na potrzeby muzealne.
Silne trzęsienie ziemi z 15 kwietnia 1979 przerwało działalność placówki, ponieważ budynek doznał poważnych uszkodzeń. W latach 1982-1984 prowadzono prace renowacyjne, konserwatorskie i restauratorskie, po których ponownie otwarto kolekcję.
Ekspozycja.
Muzeum gromadzi eksponaty z różnych dziedzin, ze szczególnym uwzględnieniem pamiątek marynistycznych. Główna część ekspozycji to sala poświęcona czasom największej potęgi floty bokokotorskiej (XVI-XVIII wiek). W sali umieszczono stare mapy, przyrządy nawigacyjne i optyczne (m.in. lunety), ryciny i obrazy prezentujące widoki Zatoki Kotorskiej, Kotoru, Primorja i miast czarnogórskich. Są tu też modele statków, portrety Primorjan i obrazy marynistyczne. Specjalna kolekcja poświęcona jest marynarce i flocie bokokotorskiej, czyli "Bokelijskiej mornaricy", powstałej prawdopodobnie już w IX wieku. W ramach tej części zrekonstruowano XIX-wieczne mieszkania zamożnych rodów kotorskich związanych z morzem. Osobami z takich rodów byli m.in. Marko Ivelić, dyplomata w rosyjskiej służbie carskiej, czy też Marko Eugen Florio, habsburski admirał, po których pamiątki umieszczono w gablotach. Dział etnograficzny pokazuje tradycyjne stroje ludowe z obszaru Zatoki Kotorskiej, jak również różnego rodzaju narzędzia, czy ozdoby. Część ekspozycji poświęcona jest broni białej i palnej, także orientalnej (XVII-XIX wiek).

</doc>
<doc id="5054563" url="https://pl.wikipedia.org/wiki?curid=5054563" title="Jonathan Rosenbaum">
Jonathan Rosenbaum

Jonathan Rosenbaum (ur. 27 lutego 1943 we Florence) – amerykański autor i krytyk filmowy, w latach 1967–2008 prowadzący dział filmowy czasopisma „Chicago Reader”, wpływowa osobistość światowej krytyki filmowej. Autor licznych publikacji książkowych poświęconych filmom: "Moving Places: A Life at the Movies" (1980), "Film: The Front Line 1983" (1983), "Placing Movies: The Practice of Film Criticism" (1995), "Movies as Politics" (1997), "Movie Wars: How Hollywood and the Media Limit What Movies We Can See" (2002), "Essential Cinema" (2004). Przeprowadzał wywiady z takimi filmowcami, jak Samuel Fuller, Jean-Luc Godard, Jim Jarmusch, Raúl Ruiz, Jacques Tati, Béla Tarr i Peter Thompson.

</doc>
<doc id="5054566" url="https://pl.wikipedia.org/wiki?curid=5054566" title="Kamiła Kierimbajewa">
Kamiła Kierimbajewa

Kamiła Sapargalijewna Kierimbajewa (ur. 18 czerwca 1995) – kazachska tenisistka, medalistka igrzysk azjatyckich, reprezentantka kraju w Pucharze Federacji.
Kariera tenisowa.
W karierze wygrała dziesięć turniejów singlowych i osiem deblowych rangi ITF. 31 marca 2014 zajmowała najwyższe miejsce w rankingu singlowym WTA Tour – 291. pozycję, natomiast 27 lutego 2017 osiągnęła najwyższą lokatę w deblu – 303. miejsce.
W 2014 roku w Inczonie zdobyła brązowy medal w konkurencji gry drużynowej podczas igrzysk azjatyckich.
25 września 2017 została zawieszona na dwa lata z powodu stosowania dopingu.
W 2015 roku po raz pierwszy reprezentowała kraj w zmaganiach o Puchar Federacji.

</doc>
<doc id="5054568" url="https://pl.wikipedia.org/wiki?curid=5054568" title="Claus Toksvig">
Claus Toksvig

Claus Bertel Toksvig (ur. 21 października 1929 w Kopenhadze, zm. 5 listopada 1988) – duński polityk, prezenter telewizyjny i dziennikarz, od 1984 do 1988 poseł do Parlamentu Europejskiego.
Życiorys.
Syn edytora i ilustratora Haralda Toksviga oraz Karen Frederikke Clauson Kaas. W 1948 rozpoczął studia, po trzech latach wyjechał do Wielkiej Brytanii. Od 1951 do 1956 pracował jako asystent produkcji przy duńskojęzycznych programach BBC, następnie do 1958 jako reporter Federal Broadcasting Corporation z Federacji Rodezji i Niasy. W latach 1958–1981 związany z publicznym nadawcą Danmarks Radio. Był reportem i prezenterem programów informacyjnych, w tym wieczornego „TV Avisen”, zyskując sporą rozpoznawalność. Został także korespodentem z Nowego Jorku oraz Londynu – w pierwszym z miast jako pierwszy stały korespondent tej stacji. Przez trzy lata komentował konkurs Eurowizji oraz wystąpił jako narrator w filmie „Reptilicus” z 1961. Opublikował trzy książki.
W 1984 wybrano go posłem do Parlamentu Europejskiego z ramienia Konserwatywnej Partii Ludowej. Przystąpił do Europejskich Demokratów, od 1985 na stanowisku wicelidera frakcji, w 1987 ubiegał się też o jej prezesurę. Zajmował też stanowisko wiceprzewodniczącego PE (1986–1987) i szefa Delegacji ds. stosunków z Norwegią (1987–1988). Zmarł w trakcie kadencji.
Życie prywatne.
Od 1954 żonaty z Brytyjką Julie Anne Brett. Mieli troje dzieci: Nicka, Jenifer oraz Sandi, aktorkę i komik. Pochowano go na cmentarzu Nørup w gminie Velje.

</doc>
<doc id="5054569" url="https://pl.wikipedia.org/wiki?curid=5054569" title="Kamila Kierimbajewa">
Kamila Kierimbajewa



</doc>
<doc id="5054570" url="https://pl.wikipedia.org/wiki?curid=5054570" title="Kamila Kerimbayeva">
Kamila Kerimbayeva



</doc>
<doc id="5054576" url="https://pl.wikipedia.org/wiki?curid=5054576" title="Valeriya Solovyeva">
Valeriya Solovyeva



</doc>
<doc id="5054581" url="https://pl.wikipedia.org/wiki?curid=5054581" title="Padbroddzie">
Padbroddzie

Padbroddzie (; ) – wieś na Białorusi, w obwodzie mohylewskim, w rejonie mohylewskim, w sielsowiecie Zawadskaja Słabada.

</doc>
<doc id="5054582" url="https://pl.wikipedia.org/wiki?curid=5054582" title="Linia kolejowa nr 683">
Linia kolejowa nr 683

Linia kolejowa nr 683 – linia kolejowa łącząca Czarków – Borowiany. Linię otwarto w 1953 r., a 22 grudnia 1980 r. przeprowadzono jej elektryfikację. Jej długość wynosi 1,93 km.

</doc>
<doc id="5054587" url="https://pl.wikipedia.org/wiki?curid=5054587" title="Padbiarezzie (obwód mohylewski)">
Padbiarezzie (obwód mohylewski)

Padbiarezzie (; ) – wieś na Białorusi, w obwodzie mohylewskim, w rejonie mohylewskim, w sielsowiecie Zawadskaja Słabada.

</doc>
<doc id="5054588" url="https://pl.wikipedia.org/wiki?curid=5054588" title="Linia kolejowa nr 664">
Linia kolejowa nr 664

Linia kolejowa nr 664 – linia kolejowa łącząca stację Sławków Południowy ze stacją Sławków. Linię otwarto w 1971 r., jej długość wynosi 3,51 km.

</doc>
<doc id="5054592" url="https://pl.wikipedia.org/wiki?curid=5054592" title="Andrzej Seweryn (naukowiec)">
Andrzej Seweryn (naukowiec)

Andrzej Seweryn (ur. 9 listopada 1962 w Hajnówce) – polski mechanik, profesor nauk technicznych, specjalizujący się w wytrzymałości materiałów. Dziekan Wydziału Inżynierii Mechanicznej i Okrętownictwa Politechniki Gdańskiej.
Życiorys.
Urodził się 9 listopada 1962 w Hajnówce. Absolwent Wydziału Mechanicznego Energetyki i Lotnictwa Politechniki Warszawskiej. W 1992 stopień doktora nadała mu Rada Naukowa IPPT PAN, habilitację uzyskał w 1997 na Politechnice Warszawskiej. Tytuł profesora nauk technicznych przyjął z rąk prezydenta RP Aleksandra Kwaśniewskiego w 2004.
Po ukończeniu w 1986 studiów pracował w Toruńskich Zakładach Urządzeń Okrętowych jako konstruktor, następnie w latach 1988–2021 był zatrudniony na Wydziale Mechanicznym Politechniki Białostockiej, gdzie przeszedł ścieżkę kariery naukowej od stanowiska asystenta i adiunkta do profesora nadzwyczajnego i profesora zwyczajnego. 
W latach 2008–2012 prorektor ds. nauki Politechniki Białostockiej, w latach 2002–2008 oraz 2012–2019 dziekan Wydziału Mechanicznego PB. W latach 1999–2020 kierownik Katedry Mechaniki i Informatyki Stosowanej na Wydziale Mechanicznym. Od 1 stycznia 2021 związany z nowo utworzonym Wydziałem Inżynierii Mechanicznej i Okrętownictwa Politechniki Gdańskiej. Od 1 marca dziekan tego wydziału.
Działalność naukowa i dydaktyczna.
Aktywność naukowa prof. Andrzeja Seweryna jest związana inżynierią mechaniczną, m.in. w specjalnościach: mechanika materiałów i konstrukcji, mechanika uszkodzeń i pękania, metody eksperymentalne i obliczeniowe mechaniki.
Opublikował ok. 350 publikacji naukowych (z czego 50 w czasopismach indeksowanych w bazie danych Journal Citation Reports). Jest autorem siedmiu monografii, jego prace były cytowane według bazy Web of Science Core Collection 1096 razy, a indeks Hirscha wg tej bazy wynosił 15. 
Promotor ośmiu przewodów doktorskich. Założyciel i redaktor naczelny czasopisma „Acta Mechanica et Automatica”.
Od 2003 członek Komitetu Mechaniki Polskiej Akademii Nauk, w latach 2016–2020 członek Komitetu Metrologii i Aparatury Naukowej PAN. Regularnie pracował i jednocześnie przewodził zespołom ministerialnym, m.in. był członkiem Zespołu doradczego Ministra Nauki i Szkolnictwa Wyższego ds. Polskiej Mapy Infrastruktury Badawczej. W latach 2012–2020 Przewodniczący Kolegium Dziekanów Wydziałów Mechanicznych Polskich Uczelni Technicznych, w 2020 otrzymał tytuł Honorowego Przewodniczącego tego grona.

</doc>
<doc id="5054593" url="https://pl.wikipedia.org/wiki?curid=5054593" title="Olimpia Beskid">
Olimpia Beskid



</doc>
<doc id="5054604" url="https://pl.wikipedia.org/wiki?curid=5054604" title="Stanisław Silnicki">
Stanisław Silnicki

Stanisław Silnicki herbu Jelita – podstoli lubelski w latach 1636-1666.
W 1649 roku był uczestnikiem popisu pospolitego ruszenia szlachty województwa lubelskiego w chorągwi generalnej województwa lubelskiego.

</doc>
<doc id="5054605" url="https://pl.wikipedia.org/wiki?curid=5054605" title="Dziwnów Dolny">
Dziwnów Dolny

Dziwnów Dolny (niem. "Berg Dievenow") – część miasta Dziwnowa (SIMC 0774799) i sołectwo, w województwie zachodniopomorskim, w powiecie kamieńskim.
Leży we wschodniej części miasta, na północ od cieśniny Dziwna, między Morzem Bałtyckim a Zatoką Wrzosowską. Rozpościera się wzdłuż Wybrzeża Kościuszkowskiego i ul. Kościelnej. Od zachodu graniczy z Dziwnowem Górnym; granica między Dziwnowem Dolnym a Górnym znajduje się w miejscu, gdzie Wybrzeże Kościuszkowskie zmienia nazwę na ul. Juliusza Słowackiego, a ul. Kościelna na ul. Adama Mickiewicza. W Dziwnowie Dolnym mieści się siedziba gminy Dziwnów.
Niemiecka nazwa "Berg Dievenow" kontrintuitywnie oznacza Dziwnów Dolny, nie Dziwnów Górny, mimo że niemiecki wyraz "Berg" znaczy "góra".
Do 1935 samodzielna miejscowość. W 1935 roku Dziwnów Dolny ("Berg Dievenow") i Dziwnów Górny ("Ost Dievenow"), przez które rozciąga się długa nadmorska promenada, zostały połączone w jedną miejscowość Dziwnów ("Dievenow"). W latach 1945–1948 Dziwnów (składająy się z Dziwnowa Dolnego i Górnego) był uważany za miasto. Do 2004 wraz z Dziwnowem Górnym stanowił wpólny obręb ewidencyjny (Dziwnów) o powierzchni 186,51 ha. Stał się częścią miasta Dziwnowa 1 stycznia 2004 w związku z nadaniem mu praw miejskich, powiększonego również o obszar cieśniny Dziwna i wsi Dziwna.
Jest to najmniej zaludniona z trzech części Dziwnowa. 23 kwietnia 2001 liczył 358 mieszkańców. Posiada jednak najbardziej rozbudowany miejski układ urbanistyczny.

</doc>
<doc id="5054609" url="https://pl.wikipedia.org/wiki?curid=5054609" title="Dominika Sadowska">
Dominika Sadowska

Dominika Sadowska – (ur. 1977 w Opolu) polska fotografka, graficzka. Członkini stowarzyszenia Grafikens Hus. Stypendystka Ministra Kultury i Dziedzictwa Narodowego, zdobywczyni nagród krajowych i międzynarodowych.
Wykształcenie.
W latach 1996–2001 uczyła się na Akademii Sztuk Pięknych im. Władysława Strzemińskiego w Łodzi. W roku 2001 uzyskała dyplom magistra na Wydziale Grafiki i Malarstwa ASP w Łodzi.
W 2012 roku uzyskała doktorat na Wydziale Operatorskim i Realizacji Telewizyjnej Państwowej Wyższej Szkoły Filmowej, Telewizyjnej i Teatralnej im. Leona Schillera w Łodzi. Praca praktyczna miała tytuł "Percepcja nienasycona". Habilitowała się w 2020 roku.
Twórczość.
W twórczości wykorzystuje uzyskane wykształcenie artystyczne, ponieważ dzięki doświadczeniu różnymi technikami nie czuje ograniczeń, jeśli chodzi o środki wypowiedzi.
W swoich pracach dowolnie używa różnych mediów, między którymi granice zacierają się i są dynamiczne.
Od 2007 roku skupia się na fotografii, którą posługuje się by realizować określone koncepcje.
Niedoskonałości i granice związana z widzeniem, zakłócenia w odbiorze dzieła malarskiego są przedmiotami jej zainteresowań. Również czerń, która reprezentuje ciemność znajduje odzwierciedlenie w jej twórczości.
Często wykorzystuje odcienie szarości i czerni. Minimalizm oraz precyzja charakteryzują jej twórczość.
Wybrane wystawy.
W 2017 roku opublikowała publikację "Czerń nie jest", która poświęcona jest wystawom: "Znamię, 1/1, Holes".

</doc>
<doc id="5054612" url="https://pl.wikipedia.org/wiki?curid=5054612" title="Dziwnów Górny">
Dziwnów Górny

Dziwnów Górny (niem. "Ost Dievenow") – część miasta Dziwnowa (SIMC 0774782) i sołectwo, w województwie zachodniopomorskim, w powiecie kamieńskim. 
Leży w północno-zachodniej części miasta, na cyplu półwyspu dziwnowskiego, między Morzem Bałtyckim a cieśnina Dziwna. Rozpościera się wzdłuż ulicy Osiedle Rybackie. Od wschodu graniczy z Dziwnowem Dolnym; granica między Dziwnowem Dolnym a Górnym znajduje się w miejscu, gdzie Wybrzeże Kościuszkowskie zmienia nazwę na ul. Juliusza Słowackiego, a ul. Kościelna na ul. Adama Mickiewicza.
Mimo że leży w zachodniej części miasta, jego niemiecka nazwa to "Ost Dievenow" (Dziwnów Wschodni), ponieważ odpowiednik "West Dievenow" (Dziwnów Zachodni) określa dawną wieś Dziwna, położoną de facto na południe od Dziwnowa Górnego. Natomiast określenie "Berg Dievenow" kontrintuitywnie oznacza Dziwnów Dolny, nie Dziwnów Górny, mimo że niemiecki wyraz "Berg" znaczy "góra".
Dawne osiedle rybackie. Do 1935 samodzielna miejscowość. W 1935 roku Dziwnów Dolny ("Berg Dievenow") i Dziwnów Górny ("Ost Dievenow"), przez które rozciąga się długa nadmorska promenada, zostały połączone w jedną miejscowość Dziwnów ("Dievenow"). W latach 1945–1948 Dziwnów (składająy się z Dziwnowa Dolnego i Górnego) był miastem. Do 2004 wraz z Dziwnowem Dolnym stanowił wpólny obręb ewidencyjny (Dziwnów) o powierzchni 186,51 ha. Stał się częścią miasta Dziwnowa 1 stycznia 2004 w związku z nadaniem mu praw miejskich, powiększonego również o obszar cieśniny Dziwna i wsi Dziwna.
Jest to najludniejsza z trzech części Dziwnowa. 23 kwietnia 2001 liczył 1301 mieszkańców.

</doc>
<doc id="5054622" url="https://pl.wikipedia.org/wiki?curid=5054622" title="Kazimierz Panke">
Kazimierz Panke

Kazimierz Panke (ur. 1 marca 1929, zm. 3 października 2009 w Międzychodzie) – polski bokser, reprezentant Polski.
Boks uprawiał w klubie Olimpia Poznań, w której to osiągnął największe sukcesy sportowe, zostając też członkiem kadry narodowej. Startując w mistrzostwach Polski, wywalczył brązowy medal w 1949 w wadze piórkowej, oraz wicemistrzostwo kraju w 1950 roku, w kategorii lekkiej. W roku 1949 wystąpił w reprezentacji Polski odnosząc w debiucie zwycięstwo w wadze piórkowej.

</doc>
<doc id="5054624" url="https://pl.wikipedia.org/wiki?curid=5054624" title="David Ajang">
David Ajang

David Ajang (ur. 31 marca 1970 w Zarii) – nigeryjski duchowny katolicki, biskup Lafii od 2021.
Życiorys.
Prezbiterat.
Święcenia kapłańskie przyjął 3 grudnia 1994 i został inkardynowany do archidiecezji Jos. Pracował głównie jako duszpasterz parafialny, był także m.in. dyrektorem kurialnego wydziału ds. duszpasterstwa powołań, diecezjalnym duszpasterzem młodzieży, a także wychowawcą w archidiecezjalnym seminarium.
Episkopat.
31 marca 2021 papież Franciszek mianował go biskupem diecezji Lafia. Sakry udzielił mu 24 czerwca 2021 nuncjusz apostolski w Nigerii – arcybiskup Antonio Filipazzi. 

</doc>
<doc id="5054625" url="https://pl.wikipedia.org/wiki?curid=5054625" title="Abdessamad El Moubarki">
Abdessamad El Moubarki

Abdessamad El Moubarki, arab. عبد الصمد المباركي (ur. 1 stycznia lub 1 lipca 1981 w Tètouanie) – marokański piłkarz grający na pozycji ofensywnego pomocnika. Reprezentant kraju.
Kariera.
Kariera klubowa.
Pierwszym klubem Abdessamada El Moubarkiego był Moghreb Tètouan. Grał tam przez 2 sezony, od 2009/2010, do następnego. W tym zespole rozegrał 22 mecze i strzelił jednego gola. 1 września 2011 roku zmienił klub na Chabab Rif Al Hoceima. Grał tam przez ponad 7 lat. W tym czasie zagrał w 108 spotkaniach, strzelił 29 goli i asystował 18 razy. 14 lipca 2017 roku podpisał kontrakt z Renaissance de Berkane. W sezonie 2017/2018 zdobył z tym klubem puchar kraju. Rozegrał tam 57 meczy, strzelił 2 gole i zaliczył 5 asyst. 19 sierpnia 2019 roku został zawodnikiem Renaissance Zemamra. Do 31 marca 2021 roku rozegrał w tym klubie 30 spotkań, strzelił 11 goli i dziesięciokrotnie asystował.
Kariera reprezentacyjna.
Abdessamad El Moubarki rozegrał 10 meczy w ojczystej reprezentacji (9 pod egidą FIFA).

</doc>
<doc id="5054628" url="https://pl.wikipedia.org/wiki?curid=5054628" title="Kolej wąskotorowa w Atbasarze">
Kolej wąskotorowa w Atbasarze

Kolej wąskotorowa w Atbasarze – rozebrana wąskotorowa sieć kolejowa w Kazachstanie (dawniej ZSRR) łącząca miasto Atbasar z wsią Tachtabrod () – na północnym zachodzie i Krasnoznamienskoje (), od roku 1999 Jegyndyköl () – na południowym wschodzie, z odgałęzieniem w kierunku kopalni uranu w Szangtöbe. Łączna długość sieci wynosiła około 240 km.
Geneza budowy.
Większość kolei wąskotorowych północnego Kazachstanu swoje narodziny zawdzięcza decyzjom KPZR o zagospodarowaniu ziem dziewiczych. Jednocześnie linie te miały pełnić funkcje „wind” dostarczających plony z mocno odległych i peryferyjnie położonych sowchozów i kołchozów. Poza tym przewozić miały pasażerów, paliwo i sprzęt, zwłaszcza w trudnych, zimowych warunkach, co było kosztowne, utrudnione, bądź niemożliwe wieloma samochodami ciężarowymi.
Historia.
Pierwszy odcinek zbudowano od stacji wąskotorowej Atbasar II do Barakköl (wówczas sowchoz "Pobieda") we wrześniu 1955 (budowę rozpoczęto w 1954). Przedłużono go w 1957 i 1958 do Tachtabrodu. Rozkaz o rozpoczęciu eksploatacji linii do Barakköl i Krasnoznamienskoje wydano 31 października 1957. Odcinki Tachtabrod – Pieski i Utiak – Kurgan nie zostały nigdy ukończone, przy czym Pieski – Utiak został zmieniony w 1964 w drogę kołową. Linię do Krasnoznamienskoje (wówczas sowchoz "Krasnoznamiennyj") otwarto w sierpniu 1955. Istniała też łącznica ze stacji wąskotorowej Atbasar II do stacji Atbasar I (odcinek szerokotorowy Celinograd – Magnitogorsk). W 1982, według rozkładu jazdy, na obu liniach istniał jeszcze ruch pasażerski (po jednej parze pociągów w każdą stronę). W 2002 funkcjonował odcinek Atbasar – Bałapan (osiedle Szangtöbe, transport czołgów i pociągi pasażerskie oraz przewozy rudy uranu z kopalni w Szangtöbe do Atbasaru, a następnie szerokim torem do Stiepnogorska). Wszystkie inne odcinki zostały rozebrane (linia do Krasnoznamienskoje w 2003).
Po stacji Atbasar II pozostała tylko lokomotywownia. Na wschód od niej, w kierunku stacji Atbasar I, wszystkie tory zostały zdemontowane. Ruda uranu w 2004 była przeładowywana na stacji zlokalizowanej 1 km na zachód od dawnej lokomotywowni. W 2004 stan torowisk był nie najlepszy. Duże zniszczenia powodowały pożary stepów, podczas których zapalały się podkłady. Naprawy nawierzchni były przeprowadzane w bardzo ograniczonym zakresie. Torowisko ułożono z szyn szerokotorowych R-43 i nie były one wymieniane od czasu budowy sieci. Część szyn pochodziła z lat trzydziestych XX wieku. Ostatnią linię rozebrano w 2013.
Do 2001 kolej pozostawała w strukturach państwowego przedsiębiorstwa "Celinnaja żeleznaja doroga", a potem przeszła pod zarząd przedsiębiorstwa Kazsabton (ЗАО „Казсабтон”).
Tabor.
Na sieci eksploatowano lokomotywy TU2-055, 115, 121, 157, 209, 238 i jedną o nieznanym numerze. W 2004 nieużywane były numery: TU2-091, 203, 205. W Szangtöbe znajdowały się numery: TU2-042, 103, 105, 107, 109, 117, 138, 146, 151, 156, 194, 196, 199, 211, 264. W Szangtöbe pracowały też lokomotywy typu TU7.
Stacje.
Kolejne stacje i przystanki na linii od południa wraz z kilometrażem:

</doc>
<doc id="5054629" url="https://pl.wikipedia.org/wiki?curid=5054629" title="Dziwna (Dziwnów)">
Dziwna (Dziwnów)

Dziwna (niem. "West Dievenow", alt. "Groß Dievenow") – część miasta Dziwnowa (SIMC 0774842) i sołectwo, w województwie zachodniopomorskim, w powiecie kamieńskim.
Leży w południowej części miasta, na południe od cieśniny Dziwna. Dawna wieś Dziwna leżała w miejscu, gdzie obecnie znajduje się południowa nasada mostu zwodzonego. Natomiast sołectwo Dziwna obejmuje cały obszar na wschód i południe od niej (półwysep "Trendel"), otoczony od trzech stron przez cieśninę Dziwna (od północy), Zatokę Wrzosowską (od wchodu) i Zalew Kamieński (od południa). Połączona jest z północnymi częściami Dziwnowa (Dziwnowem Górnym) mostem zwodzonym. Posiada wiejski układ ulic.
Niemiecka nazwa "West Dievenow" kontrintuitywnie oznacza Dziwnę, nie Dziwnów Górny, położony w zachodniej części miasta (niem. "West" = zachód).
24 maja 2001 liczyła 669 mieszkańców. 186 mieszkańców Dziwny (83,78% głosujących) opowiedziało się za włączeniem do Dziwnowa, a 36 (16,22%) było przeciw. W konsultacjach wzięły udział 222 osoby (33,18%).
Do końca 2003 samodzielna miejscowość, do kiedy to wraz z Międzywodziem stanowiła wspólny obręb ewidencyjny (Międzywodzie). Stała się częścią miasta Dziwnowa 1 stycznia 2004 w związku z nadaniem mu praw miejskich, powiększonego również o obszar cieśniny Dziwna.

</doc>
<doc id="5054631" url="https://pl.wikipedia.org/wiki?curid=5054631" title="Raphael p’Mony Wokorach">
Raphael p’Mony Wokorach

Raphael p’Mony Wokorach M.C.C.J. (ur. 21 stycznia 1961 w Ojigo) – ugandyjski duchowny rzymskokatolicki, biskup diecezjalny Nebbi od 2021.
Życiorys.
Prezbiterat.
Święcenia kapłańskie przyjął 25 września 1993 w zgromadzeniu kombonianów. Pracował jako misjonarz w Demokratycznej Republice Konga, Togo, Stanach Zjednoczonych oraz w Kenii. W latach 2011–2013 był zastępcą przełożonego kenijskiej prowincji zakonnej. W 2015 został mianowany wizytatorem apostolskim dla zgromadzenia Apostołowie Jezusa, a trzy lata później objął funkcję papieskiego komisarza.
Episkopat.
31 marca 2021 roku został mianowany przez papieża Franciszka biskupem diecezji Nebbi. Sakry udzielił mu 14 sierpnia 2021 arcybiskup John Baptist Odama.

</doc>
<doc id="5054633" url="https://pl.wikipedia.org/wiki?curid=5054633" title="Józef Jakubiec">
Józef Jakubiec



</doc>
<doc id="5054635" url="https://pl.wikipedia.org/wiki?curid=5054635" title="Jan Băleanu">
Jan Băleanu

Jan Băleanu – oficer cesarskiej i królewskiej Armii.
Życiorys.
Pochodził z Siedmiogrodu. Był wyznania prawosławnego. Według relacji ks. Józefa Panasia był Chorwatem, aczkolwiek jego pochodzenie oraz zapis nazwiska wskazują, że mógł być pochodzenia rumuńskiego.
Został zawodowym wojskowym c. i k. Armii. W piechocie został mianowany podporucznikiem z dniem 1 września 1909. Służył w szeregach 43 Węgierskiego pułku piechoty w Fehértemplom, gdzie od około 1913/1914 pełnił funkcję adiutanta batalionu. Został awansowany na porucznika piechoty z dniem 1 maja 1914. Podczas I wojny światowej pozostawał oficerem pułku piechoty nr 43 od 1914 do 1918. Pod koniec września 1914 został ranny. W styczniu 1916 otrzymał najwyższe pochwalne uznanie. Otrzymał awans na stopień kapitana piechoty z dniem 1 sierpnia 1916. Około 1917/1918 z macierzystego pułku był przydzielony do c. i k. Sztabu Generalnego.
Na początku 1918 jako kapitan przydzielony do Sztabu Generalnego był oficerem służbowym przy Komendzie Grupy FML Ferdynanda Kosaka w Czerniowcach, której podlegał Polski Korpus Posiłkowy. Po przekroczeniu przez polskich legionistów frontu pod Rarańczą w połowie lutego 1918 został wysłany przez ww. zwierzchnika z patrolem (w tym m.in. z por. Szymonem Żarnowiczem) w rejon wsi Mamajowce celem weryfikacji położenia legionistów. 15 lutego 1918 na wschodnim krańcu wsi Mamajowce wraz z patrolem usiłował zatrzymać legionistów, maszerujących w celu połączenia z I Korpusem Polskim w Rosji (dowodzonym przez gen. Józefa Dowbor-Muśnickiego), po czym sam ze swymi żołnierzami został przez legionistów aresztowany i rozbrojony (w trakcie zdarzenia został uderzony szpicrutą w twarz przez księdza kapelana Józefa Panasia). Następnie był eskortowany przez chor. Emila Charzewskiego (w tym czasie miał obiecywać temuż zarekwirowany wcześniej pojazd w zamian za uwolnienie). Wkrótce potem polscy legioniści zostali zatrzymani przez wojska austriackie, a w Czerniowcach Băleanu planował powieszenie ks. Panasia za uczynioną mu przez niego wcześniej zniewagę. Następnie brał udział w śledztwie prowadzonym wobec polskich legionistów. Potem, latem 1918 uczestniczył w procesie polskich legionistów w Marmaros-Sziget. Oskarżony był m.in. ksiądz Panaś o wystąpienie wraz z innymi legionistami przeciw wkraczającym oficerom por. Janowi Schillingowi i kpt. Janowi Băleanu, przeciw którym użył broni, rozbroił dowodzone przez ostatniego patrole i pozbawił żołnierzy austriackich orderów. W dziewiątym dniu procesu około 18 sierpnia 1918 zeznający przed sądem kpt. Băleanu wskazał ks. Panasia jako sprawcę rozbrojenia z 15 lutego (duchowny zaprzeczył temu) oraz chor. Charzewskiego jako eskortującego (tenże przyznał się).

</doc>
<doc id="5054639" url="https://pl.wikipedia.org/wiki?curid=5054639" title="Wiesław Fuglewicz">
Wiesław Fuglewicz

Wiesław Fuglewicz (ur. 12 maja 1934 w Załoźcach, zm. 18 grudnia 1982 we Wrocławiu) – polski pisarz, dziennikarz i rysownik.
Życiorys.
Studia rozpoczął na warszawskiej ASP, ale po pół roku zmienił uczelnię na Wyższą Szkołę Ekonomiczną we Wrocławiu.
Debiutował jako karykaturzysta w 1955 r. we wrocławskim „Słowie Polskim”. Publikował m.in. w „Szpilkach”, „Karuzeli”, „Kaktusie”, „Kocyndrze”, „Skrzydlatej Polsce”, „Tygodniku Morskim”. Jego karykatury obyczajowe i żarty rysunkowe łączyły dowcip z ironią. Bohaterowie rysunków, z charakterystycznymi wydatnymi nosami, są wzorowani na jego własnej autokarykaturze. Był laureatem wielu nagród m.in. Grande Diploma d'Onore w Tolentino na wystawie rysunku satyrycznego w 1967 r. czy srebrnego medalu w konkursie rysunkowego żartu sportowego w Ankonie w 1977 r. Pośrednim efektem nagród było wydanie albumów jego grafik w Niemczech i w Danii. Jego prace prezentowane były na wystawach w Muzeum Karykatury: Rysownicy „Polityki” 1957–1997 (1989), Panorama Karykatury Polskiej 1945–1998 (1997), Sma[cz]ki i zapachy PRL – karykatura polska 1944–1989 (1998), Wielka Wojna | Gołąbek pokoju (2008). Ponad trzydzieści lat po śmierci, prace Fuglewicza były wciąż obecne na wystawach w Polsce i za granicą. Również Muzeum Lotnictwa w Krakowie upamiętniło go wystawą w 2013 roku. Lotnictwo było jego pasją, wykonywał również realistyczne modele statków powietrznych.
Był również ilustratorem, głównie książek o tematyce lotniczej i sportowej, jak na przykład wspomnień konstruktora motoszybowca Altostratus Józefa Borzęckiego "Na własnych skrzydłach". Pisał też artykuły i książki poświęcone tematyce lotniczej. Należał do Stowarzyszenia Dziennikarzy Polskich. Wydał w popularnej w latach 60.–80. XX w. „serii z tygrysem” dziesięć tomików na temat polskiego głównie lotnictwa podczas II wojny światowej.

</doc>
<doc id="5054641" url="https://pl.wikipedia.org/wiki?curid=5054641" title="Dancin' on the Edge">
Dancin' on the Edge



</doc>
<doc id="5054644" url="https://pl.wikipedia.org/wiki?curid=5054644" title="Waitin' for the Night">
Waitin' for the Night



</doc>
<doc id="5054645" url="https://pl.wikipedia.org/wiki?curid=5054645" title="Very 'eavy... Very 'umble">
Very 'eavy... Very 'umble



</doc>
<doc id="5054646" url="https://pl.wikipedia.org/wiki?curid=5054646" title="An Old Raincoat Won't Ever Let You Down">
An Old Raincoat Won't Ever Let You Down



</doc>
<doc id="5054649" url="https://pl.wikipedia.org/wiki?curid=5054649" title="The Magician's Birthday">
The Magician's Birthday



</doc>
<doc id="5054651" url="https://pl.wikipedia.org/wiki?curid=5054651" title="Live at Shepperton '74">
Live at Shepperton '74



</doc>
<doc id="5054654" url="https://pl.wikipedia.org/wiki?curid=5054654" title="Different World">
Different World



</doc>
<doc id="5054657" url="https://pl.wikipedia.org/wiki?curid=5054657" title="Iain Wilson">
Iain Wilson

Iain Wilson (ur. 15 grudnia 1998 w Irvine) – szkocki piłkarz grający w Dunfermline Athletic. Wilson wcześniej grał w Kilmarnock i miał dwa okresy wypożyczenia u Queen of the South. Reprezentował również Szkocję na szczeblu młodzieżowym.
Kariera klubowa.
6 grudnia 2016, Wilson wywalczył szkocką Premiership dla Kilmarnock w połowie meczu z Aberdeen, w którym Killie przegrał 5:1. 29 stycznia 2019 został wypożyczony do klubu Scottish Championship Queen of the South na pozostałą część sezonu, a w styczniu 2020 wrócił do klubu na kolejne 6-miesięczne wypożyczenie.
Wilson opuścił Kilmarnock, aby podpisać kontrakt z Dunfermline Athletic w lipcu 2020, dołączając do drużyny Scottish Championship na dwuletniej umowie.

</doc>
<doc id="5054666" url="https://pl.wikipedia.org/wiki?curid=5054666" title="Te’elhunu">
Te’elhunu

Te’elhunu, też Apkallatu (1 połowa VII w. p.n.e.) – królowa Arabów, o której wspominają w swoich inskrypcjach asyryjscy królowie Sennacheryb (705-681 p.n.e.), Asarhaddon (681-669 p.n.e.) i Aszurbanipal (669-627? p.n.e.). 
Te’elhunu oraz niejaki Hazael stali się celem wyprawy wojennej Sennacheryba poprowadzonej w 15 roku jego panowania (690 r. p.n.e.) w północne rejony Półwyspu Arabskiego. Zgodnie z uszkodzoną inskrypcją Sennacheryba w trakcie tej wyprawy armia asyryjska miała zdobyć i splądrować miasto Adummatu (biblijna Duma, wsp. Daumat al-Dżandal w Arabii Saudyjskiej) oraz inne miasto, którego nazwa nie zachowała się. Według późniejszych inskrypcji Asarhaddona i Aszurbanipala, które również wspominają o tej wyprawie, Te’elhunu próbowała uciec do miasta Kaparu (wsp. Kaf w Arabii Saudyjskiej), ale została pojmana i zabrana do Niniwy wraz z wielkimi łupami, na które składały się posągi miejscowych bóstw, wielbłądy, przyprawy korzenne i drogocenne kamienie. W trakcie wykopalisk w Niniwie odnaleziono koraliki wykonane z agatu noszące krótką inskrypcję klinową identyfikującą je jako „łup z Adummatu”. Asarhaddon, chcąc polepszyć stosunki z Arabami zamieszkującymi w Adummatu, postanowił zwrócić im posągi ich bóstw zagrabione przez Sennacheryba. Wraz z posągami wysłał on do Adummatu wychowaną na dworze asyryjskim arabską kobietę o imieniu Tabua, najprawdopodobniej krewną lub nawet córkę Te’elhunu, która stać się miała nową królową Arabów.
W inskrypcjach Asarhaddona Te’elhunu nie występuje pod swoim imieniem, ale pod imieniem Apkallatu, gdyż - jak się przypuszcza - skrybowie tego króla pomyłkowo wzięli jej tytuł (słowo "apkallatu" w języku akadyjskim znaczy „mądra kobieta”) za imię własne. 

</doc>
<doc id="5054667" url="https://pl.wikipedia.org/wiki?curid=5054667" title="Francinilson Santos Meirelles">
Francinilson Santos Meirelles



</doc>
<doc id="5054671" url="https://pl.wikipedia.org/wiki?curid=5054671" title="Githu Muigai">
Githu Muigai

Githu Muigai (ur. 31 stycznia 1960) – kenijski prawnik, profesor nauk prawnych, prokurator generalny Republiki Kenii, z którego to stanowiska zrezygnował 13 lutego 2018 roku. Członek Komisji do Spraw Reformy Konstytucyjnej, w latach 2008-2010 sędzia Afrykańskiego Trybunału Praw Człowieka i Ludów, jak również Specjalny Sprawozdawca ONZ ds. rasizmu, dyskryminacji rasowej, ksenofobii i związanej z nimi nietolerancji, zajmujący się m.in. dyskryminacją Romów, wzywając do przestrzegania praw należnych tej mniejszości oraz objęcia jej dodatkową ochroną, m.in. w zakresie wyrównywania szans edukacyjnych dzieci romskich i zwalczania zjawiska zwielokrotnionej dyskryminacji, której ofiarami pozostają romskie kobiety.

</doc>
<doc id="5054672" url="https://pl.wikipedia.org/wiki?curid=5054672" title="Anna Morgina">
Anna Morgina

Anna Aleksandrowna Morgina (; ur. 21 sierpnia 1991 w Moskwie) – rosyjska tenisistka.
Kariera tenisowa.
W karierze wygrała trzynaście turniejów singlowych i trzydzieści dziewięć deblowych rangi ITF. 2 października 2017 zajmowała najwyższe miejsce w rankingu singlowym WTA Tour – 316. pozycję, natomiast 14 listopada 2016 osiągnęła najwyższą lokatę w deblu – 165. miejsce.
Ukończyła University of South Carolina, uzyskawszy w 2013 roku bachelor’s degree, a następnie rozpoczęła karierę profesjonalną.

</doc>
<doc id="5054674" url="https://pl.wikipedia.org/wiki?curid=5054674" title="Linia kolejowa nr 662">
Linia kolejowa nr 662

Linia kolejowa nr 662 – linia kolejowa łącząca stację Dąbrowa Górnicza Huta Katowice DGHK1 ze stacją Dąbrowa Górnicza Piekło. Linia została otwarta w 1942 r., w 1990 r. ruch na niej został zawieszony, a w 2007 r. została zlikwidowana. Jej długość wynosiła 3,25 km.

</doc>
<doc id="5054679" url="https://pl.wikipedia.org/wiki?curid=5054679" title="Bułochi">
Bułochi

Bułochi () – wieś (ros. деревня, trb. dieriewnia) w zachodniej Rosji, w osiedlu wiejskim Słobodskoje rejonu diemidowskiego w obwodzie smoleńskim.
Geografia.
Miejscowość położona jest w dorzeczu Jelszy, przy drodze regionalnej 66N-0506 (Prżewalskoje – Jewsiejewka), 6,5 km od centrum administracyjnego osiedla wiejskiego (Staryj Dwor), 38 km od centrum administracyjnego rejonu (Diemidow), 88 km od stolicy obwodu (Smoleńsk), 54,5 km od granicy z Białorusią.
W granicach miejscowości znajduje się ulica Bieriozowaja (6 posesji).
Demografia.
W 2010 r. miejscowość zamieszkiwało 9 osób.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5054680" url="https://pl.wikipedia.org/wiki?curid=5054680" title="Pierdzenie pochwą">
Pierdzenie pochwą



</doc>
<doc id="5054682" url="https://pl.wikipedia.org/wiki?curid=5054682" title="Linia kolejowa nr 666">
Linia kolejowa nr 666

Linia kolejowa nr 666 – linia kolejowa położona między stacjami Sosnowiec Maczki – Jaworzno Szczakowa JSC. Linia została otwarta w 1942 r., a w 1959 r. została zelektryfikowana. Jej długość wynosi 1,95 km.

</doc>
<doc id="5054683" url="https://pl.wikipedia.org/wiki?curid=5054683" title="Marvin Vettori">
Marvin Vettori

Marvin Vettori (ur. 20 września 1993 w Trydencie) – włoski zawodnik MMA walczący w kategorii półśredniej i średniej. Mistrz federacji Venator FC z 2015 roku. Aktualnie zawodnik UFC.
Życiorys.
Najstarszy z trójki rodzeństwa, urodził się w Trydencie, we Włoszech. Sztukami walki interesował się od najmłodszych lat. Od około 13. roku życia rozpoczął treningi kick-boxingu. Trenowaniem mieszanych sztuk walki zainteresował się po obejrzeniu walk takich zawodników jak Fiodor Jemieljanienko, Mirko Filipović i Mauricio Rua.
Kiedy zaczynał trenować MMA w swoim kraju, początkowo trenował w sześciu różnych klubach, aby zdobyć wszystkie potrzebne umiejętności, ponieważ we Włoszech, w tamtym czasie, sport ten dopiero się rozwijał i trudno było znaleźć odpowiedni klub. W 2012 roku wyjechał na dwa lata do Londynu, gdzie trenował MMA, a następnie przeniósł się do Stanów Zjednoczonych, gdzie trenował w klubie Kings MMA.
Posiada linię odzieżową o nazwie „Italian Dream Apparel”.
Kariera MMA.
Wczesna kariera.
Przed dołączeniem do UFC walczył głównie w europejskich organizacjach, często w swoim kraju. Zgromadził wówczas rekord 10-2.
UFC.
W swoim debiucie dla UFC 20 sierpnia 2016, poddał duszeniem gilotynowym Alberta Emilliana Pereirę w pierwszej rundzie.
W drugiej walce dla amerykańskiej organizacji zmierzył się z Antônio Carlosem Júniorem na "UFC 207" 30 grudnia 2016 roku. Walka trwała trzy rundy i przegrał ją przez jednogłośną decyzję sędziów.
25 czerwca 2017 roku podczas "UFC Fight Night: Chiesa vs. Lee" zmierzył się z Vitorem Mirandą. Zwyciężył starcie przez jednogłośną decyzję sędziów.
Następnie skrzyżował rękawice z Omarim Akhmedovem 30 grudnia na gali "UFC 219". Walka zakończyła się jednogłośnym remisem. Jeden z sędziów punktował 29-28 dla Vettoriego, a inni uznali to za remis 28-28, przy czym Achmedow wygrał dwie pierwsze rundy.
Kolejna walka Marvina została zaplanowana na 14 kwietnia 2018 r. z przyszłym mistrzem Israelem Adesanyą na "UFC on Fox 29". Przegrał walkę w wyniku niejednogłośnej decyzji.
23 kwietnia 2019 r. poinformowano, że został zawieszony na 6 miesięcy, ponieważ uzyskał pozytywny wynik testu na ostarynę, selektywny modulator receptora androgenowego. W teście Agencja Antydopingowa w Stanach Zjednoczonych ustaliła, że pozytywny wynik testu był wynikiem skażonego suplementu diety i nie znalazła dowodów na celowe stosowanie zakazanej substancji. Do walk stał się ponownie uprawniony 24 lutego 2019 r.
13 lipca 2019 roku na "UFC Fight Night 155" zmierzył się z Cezarem Ferreirą i wygrał walkę jednogłośną decyzją.
Po walce z Ferreirą, podpisał nowy kontrakt z UFC i miał zmierzyć się z Andrew Sanchezem 14 września 2019 roku na "UFC on ESPN+ 16", zastępując kontuzjowanego Davida Brancha. Później doniesiono, że Sanchez został zmuszony do wycofania się z gali z powodu infekcji oka, co spowodowało anulowanie walki w tym terminie. Pojedynek ostatecznie miał miejsce miesiąc później na "UFC on ESPN+ 19", gdzie zwycięzcą po jednogłośnej decyzji okazał się Vettori.
21 marca 2020 roku podczas "UFC Fight Night: Woodley vs. Edwards" miał zmierzyć się z Darrenem Stewartem, jednak z powodu pandemii COVID-19 wydarzenie zostało odwołane. Jego nowym rywalem został Karl Roberson, z którym miał zmierzyć 25 kwietnia 2020 r., ale 9 kwietnia szef UFC ogłosił, że to wydarzenie zostało przełożone na 13 maja 2020, na galę "UFC Fight Night: Smith vs. Teixeira". Podczas ważenia Roberson ważył powyżej limitu wagi średniej, a z walki został usunięty z powodu rabdomiolizy. Zawodnicy ponownie spotkali się 13 czerwca 2020 r. na "UFC na ESPN: Eye vs. Calvillo". Podczas ważenia 12 czerwca Roberson po raz kolejny ważył powyżej limitu wagi średniej i został ukarany grzywną w wysokości 30% swojej gaży. Vettori wygrał walkę przez poddanie w pierwszej rundzie i dostał bonus za "występ wieczoru".
5 grudnia 2020 r. na "UFC on ESPN 19" zmierzył się z Jackiem Hermanssonem. Pierwotny przeciwnik Hermannsona, Kevin Holland, uzyskał pozytywny wynik testu na COVID-19. Wygrał walkę jednogłośną decyzją sędziów.
Na "UFC on ABC 2" miał zmierzyć się z Darrenem Tillem, ale 30 marca Till wydał oświadczenie o wycofaniu się z walki z powodu złamanego obojczyka. Till został zastąpiony przez Kevina Hollanda, który przegrał z Vettorim jednogłośną decyzją.
Rewanż pomiędzy Vettorim i Israelem Adesanyą o tytuł mistrza wagi średniej UFC odbył się 12 czerwca 202, w Main Evencie "UFC 263". Przegrał walkę jednogłośną decyzją.
W wadze półciężkiej zadebiutował 23 października 2021 roku na "UFC Fight Night 196" mierząc się z Brazylijczykiem Paulo Costą. Pierwotnie pojedynek zaplanowano w wadze średniej, a później w limicie umownym, jednak przeciwnik ważył dwadzieścia pięć funtów powyżej limitu wagi średniej. Wygrał walkę jednogłośną decyzją i zdobył bonus za "występ wieczoru".
11 czerwca 2022 roku na "UFC 275" miał zmierzyć się z byłym mistrzem wagi średniej, Robertem Whittakerem, jednak Whittaker wycofał się z nieznanych powodów. Walka została przełożona na 3 września 2022 roku. Przegrał walkę jednogłośną decyzją.
Na gali "UFC 286", która odbyła się 18 marca 2023 w Londynie stoczył walkę z Gruzinem, Romanem Dolidze. W pojedynku otwierającym kartę główną gali zwyciężył jednogłośną decyzją sędziów.

</doc>
<doc id="5054687" url="https://pl.wikipedia.org/wiki?curid=5054687" title="Pawluczenki (obwód smoleński)">
Pawluczenki (obwód smoleński)

Pawluczenki () – wieś (ros. деревня, trb. dieriewnia) w zachodniej Rosji, w osiedlu wiejskim Słobodskoje rejonu diemidowskiego w obwodzie smoleńskim.
Geografia.
Miejscowość położona jest w dorzeczu Jelszy, 1,5 km od drogi regionalnej 66N-0506 (Prżewalskoje – Jewsiejewka), 6,5 km od centrum administracyjnego osiedla wiejskiego (Staryj Dwor), 39 km od centrum administracyjnego rejonu (Diemidow), 87,5 km od stolicy obwodu (Smoleńsk), 56,5 km od granicy z Białorusią.
Demografia.
W 2010 r. miejscowości nikt nie zamieszkiwał.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5054689" url="https://pl.wikipedia.org/wiki?curid=5054689" title="Paulina Górska z Krasińskich">
Paulina Górska z Krasińskich

Paulina Ludwika Emilianna Marianna Górska z Krasińskich herbu Ślepowron (ur. 28 czerwca 1816 w Radziejowicach, zm. 9 grudnia 1893 w Warszawie) – polska księżna, działaczka społeczna i charytatywna, prezeska Stowarzyszenia Miłosierdzia św. Wincentego a Paulo.
Życiorys.
Była córką Józefa Wawrzyńca Macieja hrabiego Krasińskiego z Krasnego herbu Ślepowron oraz Emiliany Anny Marianny Ossolińskiej z Balic h. Topór.
W 1844 wyszła za mąż za Ludwika Górskiego z Falęcina h. Bożawola. Ślub wzięli w kościele mariackim w Krakowie. W 1849 przenieśli się z Woli Pękoszewskiej (lub Uleńca) do otrzymanej przez Paulinę w posagu dwa lata wcześniej (po śmierci jej ojca) Sterdyni. W 1958 zakupili pobliski Ceranów. Szybko miejscowy dwór przekazali na siedzibę sióstr Zgromadzenia św. Feliksa, sprowadzonych dzięki znajomości dziedzica z o. Honoratem Koźmińskim. Felicjanki prowadziły tu szkołę i ochronkę dla sierot. W 1864 w wyniku kasaty zakonów po powstaniu styczniowym felicjanki opuściły Ceranów. Ochronki założone przez nie w Ceranowie, Sterdyni i Kurowicach, na terenie majątku Górskich, nadal działały.
W 1857 Górscy założyli szpital, który funkcjonował do 1906. Leczono tu rannych pod Węgrowem i Siemiatyczami (6–7 lutego 1863). Mąż Ludwiki zaopatrywał powstańców w broń, wspomagał materialnie i chronił w swoich dobrach.
Górscy udostępnili dwór w Sterdyni miejscową bibliotekę oraz pozwolili najbiedniejszym się tu uczyć, wspierali materialnie seminaria duchowne, fundując stypendia dla alumnów.
Dziedzice ufundowali w Ceranowie kościół parafialny, zbudowany w latach 1872–1875. Fundatorów upamiętniono na płaskorzeźbie w tympanonie kościoła, klęczących przed Maryją. W 1849 sfinansowali remont cerkwi w Seroczynie. W Sterdyni Paulina wraz z mężem ufundowała kapliczkę z figurą Maryi (przy skrzyżowaniu dróg do Sokołowa Podlaskiego i Jabłonny Lackiej) na pamiątkę ogłoszenia dogmatu o Niepokalanym Poczęciu NMP. Figurę postawiono w 1856. W 1861 w Seroczynie Paulina Górska ufundowała kapliczkę, upamiętniając pożar, który zniszczył połowę miejscowości w 1858. W 1878 w Studzieńcu z inicjatywy dziedziców powstała kaplica pw. św. Stanisława Kostki. W latach osiemdziesiątych XIX w. w lewej nawie kościoła pw. św.św. Piotra i Pawła w Warszawie małżeństwo ufundowało kaplicę pw. św. Franciszka z inkrustowanym ołtarzem dębowym. W kościele pw. Wszystkich Świętych przy placu Grzybowskim wznieśli ołtarz z obrazem „Błogosławieństwo dzieci”. Górscy ufundowali też świątynię w Zembrowie. Mąż Pauliny był nieoficjalnym łącznikiem Kościoła katolickiego w Królestwie Polskim z papieżami Piusem IX, Leonem XIII i Piusem X, stąd ich warszawski pałac przy ul. Foksal 8 nazywano „polskim Watykanem”.
W 1876 Górscy zbudowali w Ceranowie pałac otoczony parkiem, ogrodem i stawami rybnymi. W swoich majątkach Górscy, zamiast pańszczyzny, wprowadzili odpłatność za robociznę. Ludwik Górski przeprowadził jedną z pierwszych w kraju meliorację gruntów.
Od imienia Pauliny Górskiej pochodzi nazwa folwarku Paulinów w dobrach sterdyńskich. Istniała tu cegielnia oraz gorzelnia z łaźnią dla służby folwarcznej.
Od 1851 Paulina Górska opiekowała się Warszawskim Towarzystwem Dobroczynności. Przekazywała znaczne sumy na jego działalność. W 1854 wraz z mężem i dwoma kapłanami założyła w Warszawie, przy parafii pw. św. Krzyża, Towarzystwo Pań Miłosierdzia św. Wincentego à Paulo. Była to organizacja charytatywna. Na parceli Górskich, przy ul. Ordynackiej 4, powstała siedziba stowarzyszenia, apteka dla biednych oraz przytułek dla osieroconych dziewcząt. Paulina Górska była prezeską towarzystwa aż do swojej śmierci. Odwiedzała ubogich, przekazywała żywność, odzież, leki i pomoc finansową, wspomagała rannych powstańców i ich rodziny, organizowała zbiórki funduszy na działania towarzystwa.
Została pochowana w Ceranowie, w podziemiach kościoła.
Upamiętnienie.
Dziedziczka Sterdyni jest do dziś pamiętana. Organizowane są spotkania i sesje popularnonaukowe jej poświęcone.

</doc>
<doc id="5054690" url="https://pl.wikipedia.org/wiki?curid=5054690" title="Ponik (dopływ Nysy)">
Ponik (dopływ Nysy)

Ponik () – potok w południowo-zachodniej Polsce, na terenie województw dolnośląskiego, lewobrzeżny dopływ Nysy Kłodzkiej.
Ponik wypływa na obszarze Sowiny, dawnej kolonii Ponikwy na wschodnim zboczu Jagodnej w Górach Bystrzyckich oraz z drugiego potoku źródlanego poniżej Autostrady Sudeckiej. Cieki łączą się we wsi Ponikwa koło kościoła pw. św. Józefa. Potok uchodzi do Nysy Kłodzkiej w Długopolu-Zdroju.

</doc>
<doc id="5054701" url="https://pl.wikipedia.org/wiki?curid=5054701" title="Agiejewszczina">
Agiejewszczina

Agiejewszczina () – wieś (ros. деревня, trb. dieriewnia) w zachodniej Rosji, w osiedlu wiejskim Słobodskoje rejonu diemidowskiego w obwodzie smoleńskim.
Geografia.
Miejscowość położona jest nad rzeką Jelsza, 1 km od drogi regionalnej 66N-0506 (Prżewalskoje – Jewsiejewka), przy drodze regionalnej 66N-0529 (66N-0506 – Agiejewszczina), 8 km od centrum administracyjnego osiedla wiejskiego (Staryj Dwor), 41 km od centrum administracyjnego rejonu (Diemidow), 89 km od stolicy obwodu (Smoleńsk), 57 km od granicy z Białorusią.
W granicach miejscowości znajdują się ulice: Bieriegowaja, Sowietskaja.
Demografia.
W 2010 r. miejscowość zamieszkiwało 30 osób.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5054705" url="https://pl.wikipedia.org/wiki?curid=5054705" title="Stella Jongmans">
Stella Jongmans

Stella Helena Jongmans (ur. 17 maja 1971 w Voorburgu) – holenderska lekkoatletka, biegaczka średniodystansowa, srebrna medalistka halowych mistrzostw Europy, dwukrotna olimpijka.
Kariera sportowa.
Specjalizowała się w biegu na 800 metrów. Zdobyła w nim brązowy medal na mistrzostwach Europy juniorów w 1989 w Varaždinie. Odpadła w półfinale tej konkurencji na mistrzostwach świata juniorów w 1990 w Płowdiwie.
Jako seniorka zajęła 5. miejsce w biegu na 800 metrów na halowych mistrzostwach Europy w 1992 w Genui. Odpadła w eliminacjach na igrzyskach olimpijskich w 1992 w Barcelonie. Została zdyskwalifikowana w biegu eliminacyjnym na halowych mistrzostwach świata w 1993 w Toronto. Zajęła 4. miejsce na halowych mistrzostwach Europy w 1994 w Paryżu, a na mistrzostwach Europy w 1994 w Helsinkach odpadła w półfinale. Zajęła 5. miejsce na halowych mistrzostwach świata w 1995 w Barcelonie. Odpadła w półfinale na mistrzostwach świata w 1995 w Göteborgu.
Zwyciężyła w biegu na 800 metrów na uniwersjadzie w 1995 w Fukuoce. Zdobyła srebrny medal na halowych mistrzostwach Europy w 1996 w Sztokholmie, przegrywając jedynie z Patricią Djaté z Francji, a wyprzedzając Swietłanę Mastierkową z Rosji. Odpadła w półfinale tej konkurencji na igrzyskach olimpijskich w 1996 w Atlancie. Zajęła 8. miejsce na mistrzostwach świata w 1997 w Atenach, 4. miejsce na halowych mistrzostwach Europy w 1998 w Walencji i 6. miejsce na halowych mistrzostwach Europy w 2000 w Gandawie.
Stella Jongmans była mistrzynią Holandii w biegu na 400 metrów w 1996, w biegu na 800 metrów w latach 1993–1995, 1997–1999, 2001 i 2002 oraz w biegu na 1500 metrów w latach 1992–1994. W hali była mistrzynią Holandii w biegu na 800 metrów w latach 1993–1997, 2000 i 2002 oraz w biegu na 1500 metrów w 1994 i 1997.
28 czerwca 1998 w Eindhoven ustanowiła rekord Holandii w sztafecie 4 × 400 metrów czasem 3:32,31.
Rekordy życiowe.
Rekordy życiowe Stelli Jongmans:

</doc>
<doc id="5054708" url="https://pl.wikipedia.org/wiki?curid=5054708" title="Czerniawszczyzna (rejon brasławski)">
Czerniawszczyzna (rejon brasławski)

Czerniawszczyzna (; ) – wieś na Białorusi, w obwodzie witebskim, w rejonie brasławskim, w sielsowiecie Druja.
Dawniej – Ciecinówka.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek Ciecinówka leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 16 osób, 8 było wyznania rzymskokatolickiego a 8 prawosławnego. Jednocześnie wszyscy mieszkańcy zadeklarowali polską przynależność narodową. Były tu 2 budynki mieszkalne. W 1931 w 3 domach zamieszkiwało 14 osób.
Wierni należeli do parafii rzymskokatolickiej i prawosławnej w Druji. Miejscowość podlegała pod Sąd Grodzki w Druji i Okręgowy w Wilnie; właściwy urząd pocztowy mieścił się w Druji.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do obwodu mińskiego Białoruskiej SRR.
Od 1991 w składzie niepodległej Białorusi.

</doc>
<doc id="5054709" url="https://pl.wikipedia.org/wiki?curid=5054709" title="Kuriły">
Kuriły

Kuriły () – wieś (ros. деревня, trb. dieriewnia) w zachodniej Rosji, w osiedlu wiejskim Słobodskoje rejonu diemidowskiego w obwodzie smoleńskim.
Geografia.
Miejscowość położona jest w dorzeczu Jelszy, 1,5 km od drogi regionalnej 66N-0506 (Prżewalskoje – Jewsiejewka), 8,5 km od centrum administracyjnego osiedla wiejskiego (Staryj Dwor), 40 km od centrum administracyjnego rejonu (Diemidow), 90 km od stolicy obwodu (Smoleńsk), 55 km od granicy z Białorusią.
Demografia.
W 2010 r. miejscowości nikt nie zamieszkiwał.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5054710" url="https://pl.wikipedia.org/wiki?curid=5054710" title="Ciecinówka">
Ciecinówka



</doc>
<doc id="5054711" url="https://pl.wikipedia.org/wiki?curid=5054711" title="Aniela Zamoyska">
Aniela Zamoyska

Aniela Zamoyska z Potockich herbu Pilawa (ur. 1850, zm. 20 lutego 1917 w Kozłówce) – polska księżna, właścicielka Kozłówki.
Życiorys.
Była córką ziemianina i działacza społecznego Tomasza Aleksandra Adama Potockiego z Chrząstowa herbu Pilawa oraz śpiewaczki Wandy z Ossolińskich z Balic herbu Topór.
W 1870 Aniela Potocka poślubiła Konstantego Zamoyskiego, syna Jana i Anny z Mycielskich. Zamieszkali w Kozłówce, którą ojciec przekazał Konstantemu. Aniela wniosła w posagu plac przy ul. Foksal w Warszawie, gdzie w latach siedemdziesiątych XIX w. małżeństwo wybudowało istniejący do dziś pałac (ul. Foksal 2) według projektu Leandro Marconiego.
Zamoyscy dysponowali majątkiem, który w 1903 zyskał status ordynacji. Do Anieli należał też majątek Turośń koło Białegostoku.
Aniela w młodości słynęła z urody. W 1872 została sportretowana przez Jana Matejkę, ale portret zaginął.
Małżeństwo było bezdzietne. Aniela opiekowała się siostrzenicami Konstantego, Izabelą i Zofią Wodzickimi.
Aniela Zamoyska została pochowana wraz z mężem w kaplicy cmentarnej Zamoyskich w Kamionce.

</doc>
<doc id="5054721" url="https://pl.wikipedia.org/wiki?curid=5054721" title="Halzi-adbari">
Halzi-adbari

Halzi-adbari, Halzi-atbari („Dystrykt bazaltu”) – asyryjska prowincja leżąca na wschodnim brzegu rzeki Chabur, najprawdopodobniej nieco na południe od trójkąta chaburskiego, w regionie Jabal Jebisah we współczesnej Syrii. Asyriolog Nicholas Postgate lokalizuje ją w regionie na południowy zachód od gór Dżebel-Sindżar, znanym z występowania bazaltu.
Prowincja Halzi-adbari utworzona została w VIII w. p.n.e., po wydzieleniu z innej, większej prowincji (najprawdopodobniej prowincji Rasappa). Po raz pierwszy wzmiankowana jest w listach i tekstach administracyjnych z czasów Sargona II (722-705 p.n.e.). W roku 698 p.n.e., za rządów Sennacheryba (704-681 p.n.e.), gubernator Halzi-adbari o imieniu Szulmu-szarri sprawował urząd eponima ("limmu"). Prowincja wzmiankowana jest jeszcze w liście i tekście administracyjnym z czasów panowania Aszurbanipala (669-627? p.n.e.).

</doc>
<doc id="5054731" url="https://pl.wikipedia.org/wiki?curid=5054731" title="Älija Nazarbajewa">
Älija Nazarbajewa

Älija Nursułtanowna Nazarbajewa (; ur. 2 marca 1980 w Ałmaty) – kazachska przedsiębiorca i najmłodsza córka Nursułtana Nazarbajewa. Wychowała się w Kazachstanie i ukończyła edukację w Wielkiej Brytanii i w Stanach Zjednoczonych. Oprócz ojczystego kazachskiego, posługuje się językiem angielskim, niemieckim i rosyjskim.

</doc>
<doc id="5054732" url="https://pl.wikipedia.org/wiki?curid=5054732" title="Siemieszki">
Siemieszki

Siemieszki () – wieś (ros. деревня, trb. dieriewnia) w zachodniej Rosji, w osiedlu wiejskim Słobodskoje rejonu diemidowskiego w obwodzie smoleńskim.
Geografia.
Miejscowość położona jest nad rzeką Jelsza, 2 km od drogi regionalnej 66N-0506 (Prżewalskoje – Jewsiejewka), 8 km od centrum administracyjnego osiedla wiejskiego (Staryj Dwor), 41 km od centrum administracyjnego rejonu (Diemidow), 88,5 km od stolicy obwodu (Smoleńsk), 58,5 km od granicy z Białorusią.
Demografia.
W 2010 r. miejscowości nikt nie zamieszkiwał.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5054736" url="https://pl.wikipedia.org/wiki?curid=5054736" title="Charlotte Kempenaers-Pocz">
Charlotte Kempenaers-Pocz

Charlotte Kempenaers-Pocz (ur. 11 września 2004 w Glengowrie) – australijska tenisistka.
Kariera tenisowa.
1 sierpnia 2022 zajmowała najwyższe miejsce w rankingu singlowym WTA Tour – 826. pozycję, oraz 1 sierpnia 2021 osiągnęła najwyższą lokatę w deblu – 468. miejsce.
W 2017 roku zwyciężyła w grze pojedynczej podczas mistrzostw Australii do lat 14, a w 2018 została finalistką tych rozgrywek. W 2017 roku triumfowała też w mistrzostwach Australii do lat 14 na kortach ceglanych.
W 2021 roku zadebiutowała w turnieju głównym zawodów wielkoszlemowych, przegrywając w pierwszej rundzie gry podwójnej podczas Australian Open. Jej partnerką była mistrzyni wielkoszlemowa i była liderka rankingu singlowego, Simona Halep.

</doc>
<doc id="5054742" url="https://pl.wikipedia.org/wiki?curid=5054742" title="Cziżaki">
Cziżaki

Cziżaki () – wieś (ros. деревня, trb. dieriewnia) w zachodniej Rosji, w osiedlu wiejskim Słobodskoje rejonu diemidowskiego w obwodzie smoleńskim.
Geografia.
Miejscowość położona jest nad rzeką Jelsza, 1 km od drogi regionalnej 66N-0506 (Prżewalskoje – Jewsiejewka), 8,5 km od centrum administracyjnego osiedla wiejskiego (Staryj Dwor), 41,5 km od centrum administracyjnego rejonu (Diemidow), 89,5 km od stolicy obwodu (Smoleńsk), 58 km od granicy z Białorusią.
Demografia.
W 2010 r. miejscowości nikt nie zamieszkiwał.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5054744" url="https://pl.wikipedia.org/wiki?curid=5054744" title="Cielesze (sielsowiet Druja)">
Cielesze (sielsowiet Druja)

Cielesze – dawna kolonia. Tereny na których leżała znajdują się obecnie na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark a następnie kolonia leżała w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 40 osób, wszystkie były wyznania rzymskokatolickiego i zadeklarowały polską przynależność narodową. Było tu 6 budynków mieszkalnych. W 1931 w 6 domach zamieszkiwało 35 osób.
Wierni należeli do parafii rzymskokatolickiej w Druji. Miejscowość podlegała pod Sąd Grodzki w Druji i Okręgowy w Wilnie; właściwy urząd pocztowy mieścił się w Druji.

</doc>
<doc id="5054749" url="https://pl.wikipedia.org/wiki?curid=5054749" title="Paweł Borzęcki">
Paweł Borzęcki

Paweł Borzęcki herbu Półkozic – podstarości lubelski, wojski kijowski w latach 1646-1670.
W 1649 roku był uczestnikiem popisu pospolitego ruszenia szlachty województwa lubelskiego w chorągwi generalnej województwa lubelskiego.

</doc>
<doc id="5054751" url="https://pl.wikipedia.org/wiki?curid=5054751" title="Koplotovce">
Koplotovce

Koplotovce – wieś (obec) na Słowacji, w kraju trnawskim w powiecie Hlohovec. Znajduje się w północnej części Niziny Naddunajskiej.

</doc>
<doc id="5054753" url="https://pl.wikipedia.org/wiki?curid=5054753" title="Cielewszczyzna">
Cielewszczyzna

Cielewszczyzna (; ) – wieś na Białorusi, w obwodzie witebskim, w rejonie miorskim, w sielsowiecie Powiacie.
Dawniej używana nazwa – Cylewszczyzna.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś a następnie kolonia leżała w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 187 osób, wszystkie były wyznania rzymskokatolickiego. Jednocześnie 134 mieszkańców zadeklarowało polską przynależność narodową a 53 białoruską. Były tu 33 budynki mieszkalne. W 1931 w 42 domach zamieszkiwało 198 osób.
Wierni należeli do parafii rzymskokatolickiej i prawosławnej w Druji. Miejscowość podlegała pod Sąd Grodzki w Druji i Okręgowy w Wilnie; właściwy urząd pocztowy mieścił się w Druji.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do obwodu mińskiego Białoruskiej SRR.
Od 1991 w składzie niepodległej Białorusi.

</doc>
<doc id="5054754" url="https://pl.wikipedia.org/wiki?curid=5054754" title="Madunice">
Madunice

Madunice – wieś (obec) na Słowacji, w kraju trnawskim w powiecie Hlohovec. Znajduje się w północnej części Niziny Naddunajskiej.

</doc>
<doc id="5054755" url="https://pl.wikipedia.org/wiki?curid=5054755" title="Eugeniusz Kułaga">
Eugeniusz Kułaga

Eugeniusz Roman Kułaga (ur. 1 listopada 1925 w Auby, zm. 20 stycznia 1990) – polski dyplomata, wiceminister spraw zagranicznych (1975–1980).
Życiorys.
Syn Michała i Karoliny. Wychował się Auby we Francji, gdzie chodził do szkoły powszechnej i średniej. Ukończył studia na Wydziale Dyplomatyczno-Konsularnym Szkoły Głównej Służby Zagranicznej (1958).
Członek Polskiej Partii Robotniczej (od 1945), Związku Walki Młodych (1946–1947), Związku Młodzieży Polskiej (1947) oraz Polskiej Zjednoczonej Partii Robotniczej. Od 1944 do 1946 członek Młodzieży Komunistycznej Francji oraz Związku Młodzieży Polskiej „Grunwald” (do 1946). W 1946 rozpoczął pracę w Konsulacie Generalnym RP w Paryżu. W tym samym roku przeszedł do Wydziału Łączności Ministerstwa Spraw Zagranicznych (1946–1947). W latach 1947–1949 w Ambasadzie w Waszyngtonie, w protokole dyplomatycznym MSZ (1949–1950), od 1950 w ambasadzie w Londynie. W latach 1955–1956 w Międzynarodowej Komisji Nadzoru i Kontroli w Wietnamie i Laosie. W latach 60. przebywał w Ghanie. Stały przedstawiciel PRL przy Organizacji Narodów Zjednoczonych w Nowym Jorku (1969–1975). Od 12 stycznia 1975 do 22 października 1980 podsekretarz stanu w MSZ. Od 20 listopada 1980 do 7 grudnia 1984 ambasador we Francji.
Pochowany na cmentarzu wojskowym na Powązkach.

</doc>
<doc id="5054756" url="https://pl.wikipedia.org/wiki?curid=5054756" title="Merašice">
Merašice

Merašice – wieś (obec) na Słowacji, w kraju trnawskim w powiecie Hlohovec. Znajduje się w północnej części Niziny Naddunajskiej.

</doc>
<doc id="5054760" url="https://pl.wikipedia.org/wiki?curid=5054760" title="Pastuchov">
Pastuchov

Pastuchov – wieś (obec) na Słowacji, w kraju trnawskim w powiecie Hlohovec. Znajduje się w północnej części Niziny Naddunajskiej.

</doc>
<doc id="5054761" url="https://pl.wikipedia.org/wiki?curid=5054761" title="Ratkovce">
Ratkovce

Ratkovce – wieś (obec) na Słowacji, w kraju trnawskim w powiecie Hlohovec. Znajduje się w północnej części Niziny Naddunajskiej.

</doc>
<doc id="5054763" url="https://pl.wikipedia.org/wiki?curid=5054763" title="Abbie Myers">
Abbie Myers

Abbie Myers (ur. 18 lipca 1994) – australijska tenisistka.
Kariera tenisowa.
W karierze wygrała jeden turniej singlowy i siedemnaście deblowych rangi ITF. 29 kwietnia 2019 zajmowała najwyższe miejsce w rankingu singlowym WTA Tour – 257. pozycję, natomiast 20 lipca 2015 osiągnęła najwyższą lokatę w deblu – 182. miejsce.
W 2010 roku wchodziła w skład juniorskiej drużyny rywalizującej w rozgrywkach Pucharu Federacji, która osiągnęła finał zawodów.
W 2015 roku zadebiutowała w turnieju głównym zawodów wielkoszlemowych, przegrywając w pierwszej rundzie gry podwójnej podczas Australian Open.
W 2017 roku na krótko zawiesiła karierę zawodową, by w 2018 roku do niej powrócić.

</doc>
<doc id="5054767" url="https://pl.wikipedia.org/wiki?curid=5054767" title="Zenon Marian Remi">
Zenon Marian Remi

Zenon Marian Remi (ur. 9 września 1905 w Nowym Sączu, zm. 23 listopada 1967 tamże) – polski urbanista, Architekt Miejski Nowego Sącza, żołnierz kampanii wrześniowej, jeniec oflagu Woldenberg, instruktor harcerski.
Życiorys.
Urodził się w rodzinie architekta Zenona Adama Remiego i jego żony Marii z d. Saczek 9 września 1905 w Nowym Sączu. Ukończył I Gimnazjum im. Jana Długosza w Nowym Sączu a następnie w 1930 wydział architektury politechniki lwowskiej.
W czasie kampanii wrześniowej w stopniu podporucznika rezerwy był dowódcą plutonu w 1 kompanii w batalionie "Nowy Sącz" a następnie był więźniem oflagu Woldenberg.
Po wojnie powrócił do rodzinnego miasta i był w latach 1945-61 architektem powiatowym Nowego Sącza a w latach 1961-67 Głównym inżynierem Okręgowej Dyrekcji Inwestycji Miejskich. Brał udział w eksperymencie sądeckim.
Był członkiem harcerstwa od marca 1918, kiedy wstąpił do I Męskiej Drużyny Skautowej im. Stefana Czarnieckiego i w listopadzie następnego roku złożył przyrzeczenie harcerskie. Brał udział w Zlocie Harcerstwa Lwowskiego w lipcu 1921 zorganizowanym na dziesięciolecie harcerstwa we Lwowie oraz w I Zlocie Narodowym Harcerzy w 1924 w Warszawie. Czynnie uczestniczył w budowie Stanicy Harcerskiej w Kosarzyskach, która została zaprojektowana przez jego ojca Zenona Adama. W 1930 został przybocznym Hufca Harcerzy w Nowym Sączu i w następnym roku brał udział w Zlocie Skautów Słowiańskich w Pradze. W marcu 1932 otrzymał stopień podharcmistrza i brał udział w Jubileuszowym Zlocie Harcerstwa Polskiego w 1935 w Spale. Po wojnie w 1949 został usunięty z ZHP wraz z grupą "niepokornych" instruktorów wraz z pozbawieniem stopnia instruktorskiego.
Należał do SARP i odznaczony został srebrną odznaką SARP. Żonaty z Ludmiłą z d. Kosturkiewicz pochodzącą z Buczacza, z którą miał syna Zenona Andrzeja również architekta, córkę Annę po mężu Krawczyk, której mąż jest również architektem i syna Jacka Walentego doktora leśnika.
Zenon Marian zmarł w Nowym Sączu dnia 23 listopada 1967 i pochowany został na miejscowym cmentarzu.

</doc>
<doc id="5054769" url="https://pl.wikipedia.org/wiki?curid=5054769" title="Ośrodek Sportu i Rekreacji">
Ośrodek Sportu i Rekreacji



</doc>
<doc id="5054770" url="https://pl.wikipedia.org/wiki?curid=5054770" title="Czarny Ruczaj (rejon miorski)">
Czarny Ruczaj (rejon miorski)

Czarny Ruczaj – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie miorskim, w sielsowiecie Przebrodzie.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należał do dóbr Krycewicze.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 9 osób, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne. W 1931 w 3 domach zamieszkiwało 18 osób.
Wierni należeli do parafii rzymskokatolickiej w Druji. Miejscowość podlegała pod Sąd Grodzki w Druji i Okręgowy w Wilnie; właściwy urząd pocztowy mieścił się w Druji.

</doc>
<doc id="5054771" url="https://pl.wikipedia.org/wiki?curid=5054771" title="Kirowka (obwód smoleński)">
Kirowka (obwód smoleński)

Kirowka () – wieś (ros. деревня, trb. dieriewnia) w zachodniej Rosji, w osiedlu wiejskim Słobodskoje rejonu diemidowskiego w obwodzie smoleńskim.
Geografia.
Miejscowość położona jest nad jeziorem Mutnoje, 0,5 km od drogi regionalnej 66N-0506 (Prżewalskoje – Jewsiejewka), 2,5 km od centrum administracyjnego osiedla wiejskiego (Staryj Dwor), 33,5 km od centrum administracyjnego rejonu (Diemidow), 83,5 km od stolicy obwodu (Smoleńsk), 53,5 km od granicy z Białorusią.
W granicach miejscowości znajdują się ulice: Dacznaja, Lesnaja.
Demografia.
W 2010 r. miejscowość zamieszkiwało 5 osób.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5054772" url="https://pl.wikipedia.org/wiki?curid=5054772" title="Czarny Ruczaj">
Czarny Ruczaj



</doc>
<doc id="5054774" url="https://pl.wikipedia.org/wiki?curid=5054774" title="Festiwal Piosenki i Ballady Filmowej w Toruniu">
Festiwal Piosenki i Ballady Filmowej w Toruniu

Festiwal Piosenki i Ballady Filmowej w Toruniu – festiwal muzyczny w Toruniu, w trakcie którego odbywały się koncerty muzyki filmowej. 
Charakterystyka.
Festiwal odbywał się w latach 2009–2018 i miał charakter konkursu, podczas którego uczestnicy walczyli o Nagrodę im. Komedy Trzcińskiego. Repertuar festiwalu obejmował zarówno piosenki z filmów polskich, jak i zagranicznych. Jego pomysłodawcą i dyrektorem był Andrzej Szmak.

</doc>
<doc id="5054775" url="https://pl.wikipedia.org/wiki?curid=5054775" title="Jelina Đurković">
Jelina Đurković

Jelina Đurković (ur. 3 stycznia 1953 w Čanići) – serbska poetka i nauczycielka akademicka, posłanka Zgromadzenia Parlamentarnego Bośni i Hercegowiny w latach 2002–2006.
Życiorys.
Urodziła się 3 stycznia 1953 roku w Čanići, w gminie Šekovići. W 1995 roku ukończyła studia magisterskie w dziedzinie filologii na Uniwersytecie w Belgradzie, po czym siedem lat później doktoryzowała się na macierzystej uczelni. Specjalizowała się w literaturze ludowej i wydała książkę o tym temacie.
W 1995 roku zaczęła wykładać literaturę na Wydziale Pedagogicznym w Bijeljinie. Publikuje artykuły naukowe, zajmuje się także krytyką literacką, należy do redakcji czasopisma „Filolog” oraz zajmuje stanowisko redaktor naczelnej pisma „Srpska Vila”. Pisze także wiersze. Jest autorką dwóch tomików poetyckich, z czego jeden –"Kobiety serbskie" – ukazał się w 2002 roku w Polsce w przekładzie Olgi Lalić-Krowickiej. Jej poezja została także przetłumaczona na macedoński i bułgarski. Đurković należy do Stowarzyszenia Pisarzy Republiki Serbskiej oraz Stowarzyszenia Pisarzy Belgradzkich.
W latach 2002–2006 piastowała stanowisko członkini Izby Reprezentantów Zgromadzenia Parlamentarnego Bośni i Hercegowiny z ramienia Partii na rzecz Postępu Demokratycznego. Należała do Komisji Spraw Zagranicznych i Komisji ds. Równości.

</doc>
<doc id="5054777" url="https://pl.wikipedia.org/wiki?curid=5054777" title="Unia Chodzież">
Unia Chodzież

Unia Chodzież – polski klub żużlowy z Chodzieży. W latach 1949–1950 brał udział w rozgrywkach ligowych na szczeblu centralnym. W późniejszym czasie przestał funkcjonować.
Historia.
W 1948 roku, kiedy to po raz pierwszy przeprowadzono w Polsce rozgrywki ligowe, Unia występowała w Poznańskiej Lidze Okręgowej (PLO), docierając do finału tych rozgrywek. W sezonie 1949 do rozgrywek II ligi nie przystąpiły zespoły Pogoni Katowice, SSM-u Gdynia i Legii Warszawa. Ich miejsce zajęły: RTKM-Gwardia Rzeszów oraz dwa zespoły z Poznańskiej Ligi Okręgowej – MK-Kolejarz Rawicz II (1. miejsce w finale PLO) i Unia Chodzież (2. miejsce w finale PLO). Klub występował w II lidze dwa sezony (1949–1950).
Przed sezonem 1951 GKKF i Komisja Sportowa PZMot ustaliły, że powstanie liga złożona z 6 drużyn – przedstawicieli Zrzeszeń Sportowych Związków Zawodowych: Unia Leszno, Budowlani Warszawa, Ogniwo Bytom, Górnik Rybnik, Stal Ostrów Wielkopolski i Kolejarz Rawicz. Oprócz nich w lidze występować mieli jeszcze przedstawiciele wojska – CWKS Warszawa, i milicji – Gwardia Bydgoszcz, ponadto tuż przed rozpoczęciem rozgrywek do ligi dołączyły Włókniarz Częstochowa i Spójnia Wrocław.

</doc>
<doc id="5054778" url="https://pl.wikipedia.org/wiki?curid=5054778" title="Papłauszczyna">
Papłauszczyna

Papłauszczyna (; ; pol. hist. Popławszczyzna) – wieś na Białorusi, w obwodzie mohylewskim, w rejonie mohylewskim, w sielsowiecie Zawadskaja Słabada.
Historia.
Dawniej okolica szlachecka. Odpadła od Rzeczypospolitej w wyniku I rozbioru.
Około 1765 urodził się tu ks. Jan Onoszko – polski duchowny rzymskokatolicki, profesor Uniwersytetu Warszawskiego oraz rektor Seminarium Głównego w Warszawie. W końcu lat 30. XIX w. powrócił on w rodzinne strony powiększając odziedziczony majątek ziemski, który leżał w Popławszczyźnie oraz w sąsiednim Gródku. Na oświatę szlachty popławskiej pozostawił 12 tysięcy rubli.
Do 1917 wieś położona była w Rosji, w guberni mohylewskiej, w powiecie bychowskim. W latach 10. XX w. wybudowano tu kościół rzymskokatolicki pw. Matki Bożej Szkaplerznej i św. Mikołaja.
Następnie w granicach Związku Sowieckiego. Według sowieckiego spisu w 1925 na 50 rodzin mieszkających w Popławszczyźnie 42 stanowiły rodziny polskie, z których większość nosiła nazwisko "Onoszko". W latach 20. i 30. XX w. mieszkańcy zostali poddani brutalnym represjom, z wywózkami do łagrów i rozstrzeliwaniami włącznie. Kościół został znacjonalizowany i przeznaczony na magazyn, a w późniejszych latach rozebrany. W sprawozdaniu dla Mohylewskiego Rejonowego Komitetu Komunistycznej Partii (bolszewików) Białorusi z 1935 podano, że po rewolucji październikowej "część polskiej młodzieży uszła dobrowolnie do polskiej armii". Według tego samego źródła sielsowiet Dasowiczy miał być okupowany przez "białopolaków z rozlokowaniem sztabu we wsi Popławszczyźnie".
Od 1991 wieś leży w niepodległej Białorusi.
Z Popławszczyźny pochodził także ojciec polskiego pilota Aleksandra Onoszki.

</doc>
<doc id="5054779" url="https://pl.wikipedia.org/wiki?curid=5054779" title="Popławszczyzna">
Popławszczyzna



</doc>
<doc id="5054781" url="https://pl.wikipedia.org/wiki?curid=5054781" title="Olivia Gadecki">
Olivia Gadecki

Olivia Gadecki (ur. 24 kwietnia 2002 w Gold Coast) – australijska tenisistka polskiego pochodzenia.
Kariera tenisowa.
W karierze wygrała jeden singlowy i sześć deblowych turniejów rangi ITF. 20 lutego 2023 zajmowała najwyższe miejsce w rankingu singlowym WTA Tour – 144. pozycję, natomiast 8 listopada 2021 osiągnęła najwyższą lokatę w deblu – 178. miejsce.
W 2016 roku zwyciężyła w turnieju gry pojedynczej na mistrzostwach Australii do lat 14. W 2017 roku wchodziła w skład juniorskiej drużyny rywalizującej w rozgrywkach Pucharu Federacji. Była również finalistką mistrzostw Australii do lat 16 w 2018 roku.
W 2021 roku zadebiutowała w turnieju głównym zawodów wielkoszlemowych, osiągając drugą rundę gry podwójnej podczas Australian Open. Następnie po raz pierwszy zwyciężyła w meczu singlowym w zawodach cyklu WTA Tour – w Melbourne doszła ostatecznie do trzeciej rundy, wygrywając m.in. w drugim spotkaniu z najwyżej rozstawioną Sofią Kenin, mistrzynią Australian Open 2020.

</doc>
<doc id="5054786" url="https://pl.wikipedia.org/wiki?curid=5054786" title="Olgierd Chybiński">
Olgierd Chybiński

Olgierd Chybiński (ur. 23 marca 1913 w Berlinie, zm. 1993 we Wrocławiu) – polski prawnik specjalizujący się w prawie karnym materialnym, doktor habilitowany, pracownik naukowy Wydziału Prawa Uniwersytetu Wrocławskiego.
Życiorys.
Syn Aleksandra Chybińskiego i Klary z d. German. W 1936 roku ukończył studia prawnicze na Uniwersytecie Poznańskim, następnie pracował na stanowiskach urzędniczych. Od 1938 roku doktorant na Wydziale Prawa Uniwersytetu Poznańskiego. Wojna uniemożliwiła mu kontynuowanie kariery naukowej, którą podjął na nowo dopiero po jej zakończeniu. W 1945 roku osiedlił się we Wrocławiu i rozpoczął pracę jako asystent na reaktywowanym tam Uniwersytecie.
W 1950 roku obronił pracę doktorską dotyczącą przestępstwa oszustwa, której promotorem był Witold Świda. W pracy naukowej zajmował się przede wszystkim przestępstwami przeciwko mieniu oraz działalności instytucji państwowych. W badaniach wykorzystywał metody empiryczne. Był współautorem (wraz z Witoldem Świdą i Włodzimierzem Gutekunstem) popularnego podręcznika do zagadnień z zakresu części szczególnej Kodeksu karnego, który doczekał się kilku wznowień.
Habilitował się w 1964 roku na podstawie rozprawy pt. "Paserstwo w polskim prawie karnym". Po utworzeniu Instytutu Prawa Karnego i Kryminologii został kierownikiem wchodzącego w jego skład Zakładu Prawa Karnego. Pozostał nim do przejścia na emeryturę w 1983 roku. Był laureatem wielu nagród naukowych i odznaczeń (m.in. srebrnego Medalu Uniwersytetu Wrocławskiego). Wypromował dwóch doktorów (Mariana Bieńka i Jerzego Czułowskiego).
Zmarł w 1993 roku. Został pochowany w grobie rodzinnym na Cmentarzu św. Wawrzyńca we Wrocławiu.

</doc>
<doc id="5054787" url="https://pl.wikipedia.org/wiki?curid=5054787" title="Muzeum Etnograficzne w Belgradzie">
Muzeum Etnograficzne w Belgradzie

Muzeum Etnograficzne w Belgradzie () – muzeum w Belgradzie gromadzące zbiory związane z tradycyjną kulturą materialną i niematerialną Serbii. Muzeum prowadzi badania naukowe grup etnicznych w regionie oraz działalność wydawniczą i popularyzatorską. Organizuje wystawy, warsztaty, wykłady i koncerty.
Historia.
Muzeum Etnograficzne powstało w 1901 poprzez wyodrębnienie Działu Etnografii z Muzeum Narodowego w Belgradzie. Koncepcję muzeum opracował historyk Stojan Novaković, sekretarz Serbskiego Towarzystwa Naukowego. Pierwszą stałą wystawę otwarto 20 września 1904, z okazji 100-lecia powstania serbskiego. W czasie I wojny światowej zniszczonych zostało wiele eksponatów muzealnych, ucierpiała również biblioteka. Po wojnie wznowiono prace terenowe, w celu pozyskania zabytków i uzupełnienia zbiorów. W 1920 otwarto ponownie bibliotekę. Do wybuchu II wojny światowej sporządzono na nowo inwentarz muzealny, a także utworzono nowe działy: folkloru muzycznego i ilustracji. W czasie II wojny światowej eksponaty zabezpieczono i wywieziono. Po II wojnie światowej siedzibą muzeum został budynek Giełdy Papierów Wartościowych w Belgradzie.
Od 1992 muzeum jest organizatorem Międzynarodowego Festiwalu Filmu Etnograficznego.
20 czerwca 2012 przy muzeum zainaugurowano działalność Centrum Niematerialnego Dziedzictwa Kulturowego Serbii. Centrum realizuje postanowienia Konwencji UNESCO o ochronie niematerialnego dziedzictwa kulturowego.
Zbiory.
Muzeum liczy około 120 tys. eksponatów, z czego 50 tys. to zabytki etnograficzne. W 2001, w 100-lecie powstania muzeum, otwarto wystawę stałą "Kultura ludowa Serbów XIX i XX wieku". Jest to ósma z kolei wystawa stała zorganizowana przez muzeum. Oprócz stałych ekspozycji muzeum zorganizowało kilkaset wystaw czasowych w kraju i za granicą.
Kolekcje muzealne obejmują między innymi: biżuterię, hafty i koronki, tkaniny, instrumenty muzyczne, przedmioty obrzędowe, wyroby ze szkła, przedmioty osobiste, stroje ludowe, ubiory miejskie, zabawki, dzieła sztuki, negatywy i fotografie. Muzeum gromadzi również przedmioty, urządzenia i narzędzia związane z prowadzeniem gospodarstwa domowego (na wsi i w mieście), hodowlą zwierząt, rzemiosłem, polowaniem, rybołówstwem i transportem. Osobną kolekcję stanowią makiety wiejskich budynków.
Oddziałem muzeum jest Dom Manaka, gdzie znajduje się ekspozycja tradycyjnych strojów ludowych i biżuterii regionu środkowych Bałkanów z XIX i pierwszej dekady XX wieku. 

</doc>
<doc id="5054788" url="https://pl.wikipedia.org/wiki?curid=5054788" title="Ivana Popovic">
Ivana Popovic

Ivana Popovic (ur. 19 września 2000 w Sydney) – australijska tenisistka.
Kariera tenisowa.
W karierze wygrała jeden turniej deblowy rangi ITF. 10 sierpnia 2020 zajmowała najwyższe miejsce w rankingu singlowym WTA Tour – 354. pozycję, natomiast 25 października 2021 osiągnęła najwyższą lokatę w deblu – 257. miejsce.
W 2021 roku zadebiutowała w turnieju głównym zawodów wielkoszlemowych, przegrywając w pierwszych rundach gry podwójnej i gry mieszanej podczas Australian Open.

</doc>
<doc id="5054789" url="https://pl.wikipedia.org/wiki?curid=5054789" title="Emma Puffke">
Emma Puffke

Emma Puffke z domu Kurowska (ur. 26 listopada 1818 w Poznaniu, zm. 17 października 1890 w Luboniu) – polska pedagog, pisarka i tłumaczka.
Wychowywała się w Poznaniu i Chaławach.
W 1838 roku poślubiła Maurycego Adama Puffkego. Początkowo mieszkali w majątku Puffkech w Rudnej; po jego sprzedaży zakupili dwa inne: Pólko i Lipnicę. Zmuszeni do ich zbycia, kupili kolejny, mniejszy – Miąskowo. Po spieniężeniu tego ostatniego przeprowadzili się do Poznania.
Wobec trudnej sytuacji materialnej Emma Puffke, po ukończeniu kursu, rozpoczęła pracę jako nauczycielka; w latach 1862–1875 prowadziła własną pensję w Kościanie.
W roku 1861 lub 1862 rozpoczęła wydawanie czasopisma "Światełko. Pisemko poświęcone matkom i dzieciom"; później publikowała swoje artykuły w innych pismach. Tłumaczyła literaturę obcojęzyczną (z angielskiego, czeskiego, francuskiego, niemieckiego) oraz pisała własne utwory o różnorodnej tematyce.
W 1873 roku wydała ceniony podręcznik do fizyki pt. "Fizyka zastosowana do potrzeb ogółu i szkół niższych".
Jej mąż Maurycy (1808–1880) był Niemcem o przychylnym nastawieniu do Polaków; Emma miała z nim dziewięcioro dzieci, w tym działaczkę oświatową, Walerię Puffke.
Imię Emmy Puffke nosi od 2018 roku ulica na poznańskim osiedlu Strzeszyn.

</doc>
<doc id="5054794" url="https://pl.wikipedia.org/wiki?curid=5054794" title="Ryszard Szadaj">
Ryszard Szadaj

Ryszard Szadaj (ur. 5 sierpnia 1931 w Podhajcach, zm. 3 grudnia 2019 w Warszawie) – polski aktor.
Życiorys.
Studiował na Wydziale Aktorskim Państwowej Wyższej Szkoły Teatralnej im. Leona Schillera w Łodzi, ale nauki nie ukończył. W 1956 rozpoczął występy w Teatrze Ludowym w Nowej Hucie, w następnym roku grał w krakowskim Teatrze Powszechnym. W 1959 zdał egzamin eksternistyczny z aktorstwa, a następnie w sezonie 1959/1960 występował w Teatrze im. Stefana Jaracza w Olsztynie, a w sezonie 1961/1962 w Teatrze Dramatycznym im. Aleksandra Węgierki w Białymstoku. W kolejnym sezonie grał w Bałtyckim Teatrze Dramatycznym im. Juliusza Słowackiego w Koszalinie. Następnie przeprowadził się do Warszawy, gdzie współpracował z Teatrem Rozmaitości oraz zespołami estradowymi.
Pochowany na Cmentarzu Komunalnym Południowym.

</doc>
<doc id="5054798" url="https://pl.wikipedia.org/wiki?curid=5054798" title="Belinda Woolcock">
Belinda Woolcock

Belinda Woolcock (ur. 24 stycznia 1995 w Melbourne) – australijska tenisistka.
Kariera tenisowa.
W karierze wygrała jeden turniej singlowy i sześć deblowych rangi ITF. 18 listopada 2019 zajmowała najwyższe miejsce w rankingu singlowym WTA Tour – 290. pozycję, natomiast 22 lutego 2021 osiągnęła najwyższą lokatę w deblu – 207. miejsce.
W 2011 roku wchodziła w skład zwycięskiej juniorskiej drużyny rywalizującej w rozgrywkach Pucharu Federacji.
W 2016 roku zadebiutowała w turnieju głównym zawodów wielkoszlemowych, przegrywając w pierwszej rundzie gry podwójnej podczas Australian Open.
W 2017 roku ukończyła studia na Uniwersytecie Florydy, uzyskując bachelor’s degree. Z sukcesami uczestniczyła w rozgrywkach organizowanych przez National Collegiate Athletic Association. Otrzymała Honda Sport Award.

</doc>
<doc id="5054800" url="https://pl.wikipedia.org/wiki?curid=5054800" title="Czepulino">
Czepulino

Czepulino – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie miorskim, w sielsowiecie Przebrodzie.
Dawniej używane nazwy – Czepuki, Czepuczyna.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należał do dóbr Dziedzinka.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja, a następnie w gminie Przebrodzie.
Według Powszechnego Spisu Ludności z 1921 roku zamieszkiwało tu 8 osób, wszystkie były wyznania rzymskokatolickiego i zadeklarowały białoruską przynależność narodową. Był tu 1 budynek mieszkalny. W 1931 w 1 domu zamieszkiwały 4 osoby.
Wierni należeli do parafii rzymskokatolickiej w Druji. Miejscowość podlegała pod Sąd Grodzki w Druji i Okręgowy w Wilnie; właściwy urząd pocztowy mieścił się w Druji.

</doc>
<doc id="5054803" url="https://pl.wikipedia.org/wiki?curid=5054803" title="AMK Katowice (żużel)">
AMK Katowice (żużel)

AMK Katowice − polski klub żużlowy z Katowic. W roku 1956 brał udział w rozgrywkach ligowych. W późniejszym czasie przestał funkcjonować, łącząc się z Gwardią Katowice.
Historia.
Obok AMK w Katowicach działała Gwardia Katowice. W 1956 roku do rozgrywek II ligi zgłosiły się nowo powstałe sekcje żużlowe "AMK Katowice" (zakwalifikowana do "Grupy Północ") i "Gwardii Katowice" (zakwalifikowana do "Grupy Południe"). Różnica poziomów między poszczególnymi zespołami w obu grupach II ligi była na tyle duża, że przed sezonem 1957 dokonano reorganizacji rozgrywek, zmniejszając II ligę do 8 zespołów (zakwalifikowały się drużyny z miejsc 2-4 w obu grupach oraz spadkowicze z I ligi), a z reszty stworzono III ligę. Do II ligi zakwalifikował się AMK (drużyna w sezonie 1957 miała występować w Bytomiu), natomiast Gwardię czekał III-ligowy los. W tej sytuacji postanowiono połączyć obie sekcje i nowy klub przystąpił do rozgrywek II ligi pod nazwą "Gwardii Katowice" - w jej barwach startowali Paweł i Wiktor Waloszkowie, Robert Nawrocki i Alfred Spyra (wszyscy poprzednio w starej Gwardii). Zespół zajął dobre 4 miejsce, jednak do następnego sezonu, już pod nazwą "KKS Katowice", przystępował osłabiony brakami kadrowymi (do Śląska Świętochłowice odeszli bracia Waloszkowie) i sprzętowymi. Po dwóch wysokich porażkach wyjazdowych na inaugurację sezonu, ze Stalą Gorzów (12:59) i Kolejarzem Rawicz (14:63), sekcja rozpadła się i wycofała z rozgrywek.

</doc>
<doc id="5054804" url="https://pl.wikipedia.org/wiki?curid=5054804" title="Oziroe">
Oziroe

Oziroe – rodzaj roślin z rodziny szparagowatych. Obejmuje 5 gatunków występujących w zachodniej Ameryce Południowej, na obszarze od około 10 °S w Peru do około 36°S w Chile, przez Boliwię, Paragwaj i północno-zachodnią Argentynę. 
Nazwa rodzaju pochodzi od greckiego słowa ὠκύς ("okis" – szybki). 

</doc>
<doc id="5054806" url="https://pl.wikipedia.org/wiki?curid=5054806" title="Dean Martin Sings Songs from &quot;The Silencers&quot;">
Dean Martin Sings Songs from &quot;The Silencers&quot;



</doc>
<doc id="5054814" url="https://pl.wikipedia.org/wiki?curid=5054814" title="Kamień pamiątkowy Christopha Daniela Janitzena">
Kamień pamiątkowy Christopha Daniela Janitzena

Kamień pamiątkowy Christopha Daniela Janitzena – pomnik znajdujący się na osiedlu Bielany w Toruniu, na przedłużeniu ulicy Źródlanej. Kamień upamiętnia Christopha Daniela Janitzena, rajcy miejskiego, który w testamencie zapisał miastu Toruniowi cały swój majątek, w tym folwark Bielany. Dawniej znajdował się w alei parkowej folwarku bielańskiego. Granitowy kamień ufundowała Rada Miasta Torunia. Pomnik uroczyście odsłonięto 17 czerwca 1899 roku. Nieznany jest autor kamienia, prawdopodobnie był to miejscowy kamieniarz lub rzeźbiarz. Na kamieniu wykuto herb Torunia (bez anioła) oraz napis w języku niemieckim: "dem Andenken des Ratsherrn Daniel Christoph Janitzen kgl. Postmeister und Besitzer v. Weisshof. geb. 15 Sept. 1630 zu Danzig, gest. 5 mai 1711 zu Thorn" (tłum.: "Na pamiątkę rajcy miejskiego Daniela Christopha Janitzena, poczmistrza królewskiego i właściciela Bielan, ur. 15 września 1630 w Gdańsku, zm. 5 maja 1711 w Toruniu").

</doc>
<doc id="5054815" url="https://pl.wikipedia.org/wiki?curid=5054815" title="Alexandra Bozovic">
Alexandra Bozovic

Alexandra Bozovic (ur. 15 lutego 1999) – australijska tenisistka.
Kariera tenisowa.
6 lutego 2023 zajmowała najwyższe miejsce w rankingu singlowym WTA Tour – 302. pozycję, oraz 6 lutego 2023 osiągnęła najwyższą lokatę w deblu – 215. miejsce. Na swoim koncie ma wygrane dwa turnieje singlowe i pięć deblowych rangi ITF
W 2020 roku zadebiutowała w turnieju głównym zawodów wielkoszlemowych, przegrywając w pierwszej rundzie gry podwójnej podczas Australian Open, gdzie występowała w parze z Amber Marshall.

</doc>
<doc id="5054822" url="https://pl.wikipedia.org/wiki?curid=5054822" title="Pogoń Katowice (żużel)">
Pogoń Katowice (żużel)

Pogoń Katowice – polski klub żużlowy z Katowic. W roku 1948 brał udział w rozgrywkach ligowych. W późniejszym czasie przestał funkcjonować.
Historia.
Klub założono jako sekcję żużlową Pogoni Katowice. W 1948 roku katowiczanie zajęli ostatnie, 16. miejsce w eliminacjach do powstającej ligi żużlowej. Rozgrywki II ligi klub ukończył na 4. miejscu. Przed sezonem 1949 Pogoń miała wystąpić w barażu o prawo startu w I lidze, jednakże wycofała się z rozgrywek.
W barwach Pogoni startowali m.in. Ludwik Draga oraz Herbert Hennek i jego synowie Ginter Hennek i Jan Hennek.

</doc>
<doc id="5054826" url="https://pl.wikipedia.org/wiki?curid=5054826" title="Amber Marshall">
Amber Marshall

Amber Marshall (ur. 19 lipca 2001) – australijska tenisistka.
Kariera tenisowa.
W karierze wygrała jeden turniej deblowy rangi ITF. 17 lutego 2020 zajmowała najwyższe miejsce w rankingu singlowym WTA Tour – 610. pozycję, a także osiągnęła najwyższą lokatę w deblu – 455. miejsce.
W 2015 roku zwyciężyła w grze pojedynczej podczas mistrzostw Australii do lat 14.
W 2020 roku zadebiutowała w turnieju głównym zawodów wielkoszlemowych, przegrywając w pierwszej rundzie gry podwójnej podczas Australian Open, gdzie występowała w parze z Alexandrą Bozovic.

</doc>
<doc id="5054828" url="https://pl.wikipedia.org/wiki?curid=5054828" title="Krzysztof Chmielecki">
Krzysztof Chmielecki

Krzysztof Chmielecki herbu Jastrzębiec (zm. w 1652 roku) – chorąży łukowski w latach 1641-1652.
W 1649 roku był uczestnikiem popisu pospolitego ruszenia szlachty województwa lubelskiego w chorągwi starosty łukowskiego Jana Bartosza Kazanowskiego z wyprawy ziemi łukowskiej.

</doc>
<doc id="5054830" url="https://pl.wikipedia.org/wiki?curid=5054830" title="Maxus G10">
Maxus G10

Maxus G10 – samochód osobowy typu van klasy średniej produkowany pod chińską marką Maxus w latach 2014–2022.
Historia i opis modelu.
Duży van G10 został przedstawiony po raz pierwszy w kwietniu 2014 roku jako drugi samochód utworzonej w 2011 roku marki Maxus, będąc jednocześnie pierwszym samochodem opracowanym od początku przez chińskiego właściciela po przejęciu masy upadłościowej brytyjskiego LDV.
Samochód zyskał foremną sylwetkę, z położoną pod dużym kątem przednią szybą i maską, a także przesuwanymi tylnymi drzwiami oraz trzema rzędami siedzeń. Drugi rząd utworzyły dwa fotele z szerokim zakresem regulacji nachylenia oparcia, z kolei trzeci rząd w przedziale bagażowym zbudowały trzy niezależne siedziska.
Sztandarową jednostką napędową, która utworzyła silnik Maxusa D90, był nowo opracowany turbodoładowany silnik benzynowy o pojemności 2 litrów i mocy 221 KM, współpracując z sześciobiegową przekładnią manualną lub automatyczną.
EG10.
W czerwcu 2015 roku Maxus przedstawił nowy wariant napędowy swojego dużego vana w postaci elektrycznego modelu Maxus EG10. Pod kątem wizualnym, zarówno z zewnątrz, jak i wewnątrz, pojazd nie odróżniał się od odmiany spalinowej - z wyjątkiem cyfrowego wyświetlacza wskazującego parametry jazdy i układu elektrycznego. Układ napędowy utworzył silnik elektryczny o mocy 204 KM, z kolei bateria umożliwiła przejechanie ok. 150 kilometrów na jednym ładowaniu.
Lifting.
W 2016 roku Maxus G10 przeszedł restylizację, zyskując przestylizowany wygląd przedniego oraz tylnego zderzaka, nowe wkłady reflektorów oraz odświeżoną gamę jednostek napędowych. Producent wprowadził także zmiany w kolorach nadwozia oraz wariantach wyposażenia.
Sprzedaż.
Maxus G10 został zbudowany początkowo wyłącznie z myślą o wewnętrznym rynku chińskim, trafiając tam do sprzedaży w 2014 roku i systematycznie zdobywając rosnącą popularność przez kolejne 3 lata rynkowej obecności. W czerwcu 2015 roku koncern SAIC podjął decyzję o rozpoczęciu eksportu samochodu także do Australii i Nowej Zelandii pod lepiej rozpoznawalną lokalnie marką LDV jako LDV G10. Dodatkowo, specjalnie z myślą o tym rynku opracowano odmianę dostawczą z zabudowanym przedziałem transportowym za pierwszym rzędem siedzeń i dzieloną klapą, nosząc nazwę LDV G10 Van. W 2020 roku lokalny oddział siostrzanego MG Motor przedstawił indyjską odmianę Maxusa G10 pod nazwą MG G10. Początek sprzedaży pojazdu w Indiach zaplanowano na kwiecień 2022 roku.

</doc>
<doc id="5054832" url="https://pl.wikipedia.org/wiki?curid=5054832" title="Maxus EG10">
Maxus EG10



</doc>
<doc id="5054833" url="https://pl.wikipedia.org/wiki?curid=5054833" title="LDV G10">
LDV G10



</doc>
<doc id="5054835" url="https://pl.wikipedia.org/wiki?curid=5054835" title="LDV G10 Van">
LDV G10 Van



</doc>
<doc id="5054836" url="https://pl.wikipedia.org/wiki?curid=5054836" title="MG G10">
MG G10



</doc>
<doc id="5054838" url="https://pl.wikipedia.org/wiki?curid=5054838" title="Anastasia Kulikova">
Anastasia Kulikova

Anastasia Kulikova, Anastasija Andriejewna Kulikowa (; ur. 15 lutego 2000) – fińska tenisistka, do 2018 roku grająca dla Rosji, reprezentantka Finlandii w Pucharze Billie Jean King.
Kariera tenisowa.
W karierze wygrała osiem turniejów singlowych i dwa deblowe rangi ITF. 13 czerwca 2022 zajmowała najwyższe miejsce w rankingu singlowym WTA Tour – 179. pozycję, natomiast 9 sierpnia 2021 osiągnęła najwyższą lokatę w deblu – 581. miejsce.
W 2019 roku po raz pierwszy reprezentowała Finlandię w zmaganiach o Puchar Federacji.

</doc>
<doc id="5054842" url="https://pl.wikipedia.org/wiki?curid=5054842" title="Speedway Wanda Kraków">
Speedway Wanda Kraków

Speedway Wanda Kraków – polski klub żużlowy z Krakowa. W latach 2010–2019 brał udział w rozgrywkach ligowych (od 2014 roku drużynę do rozgrywek zgłaszała spółka Krakowski Klub Żużlowy Sp. z o.o.). W późniejszym czasie przestał funkcjonować.
W latach 2010–2013 drużynę do rozgrywek zgłaszało stowarzyszenie Speeedway Wanda Kraków, natomiast od 2014 roku była to spółka Krakowski Klub Żużlowy Sp. z o.o., jednak zespół w dalszym ciągu startował pod nazwą Speedway Wanda Kraków.
Historia klubu.
W 2007 roku grupa „zapaleńców” postanowiła reaktywować speedway w Nowej Hucie. Pozyskano sponsora który zorganizował kilka zawodów żużlowych. Sekcja planowała zgłosić Wandę Kraków do rozgrywek II ligi w 2008 roku, ale szybkie wycofanie się ze sponsoringu firmy Speedway Rider z Częstochowy oraz ostre wymogi licencyjne spowodowały, że po raz kolejny nie udało się reaktywować żużla w Krakowie.
Powstałe w październiku 2009 roku stowarzyszenie Speeedway Wanda Kraków, będące oddzielną, samodzielną organizacją, zgłosiło drużynę do rozgrywek II ligi żużlowej sezonu 2010. Drużyna rozgrywała zawody na torze wynajętym od KS Wanda. W pierwszym sezonie Speedway Wanda zajęła ostatnie, ósme miejsce w tabeli, wygrywając 3 i remisując jedno spotkanie.
Od 2014 roku zespół do rozgrywek był zgłaszany przez Krakowski Klub Żużlowy Sp. z o.o.
Od 2020 roku drużyna nie bierze udziału w rozgrywkach żużlowych. Spowodowane jest to problemami finansowymi klubu, a zaległości wobec zawodników sięgają 2016 roku.
Osiągnięcia.
Mistrzostwa Europy par

</doc>
<doc id="5054847" url="https://pl.wikipedia.org/wiki?curid=5054847" title="Kolejka gondolowa Vrátna - Chleb">
Kolejka gondolowa Vrátna - Chleb



</doc>
<doc id="5054849" url="https://pl.wikipedia.org/wiki?curid=5054849" title="A.J.K.S.">
A.J.K.S.



</doc>
<doc id="5054852" url="https://pl.wikipedia.org/wiki?curid=5054852" title="Edward Bernstein">
Edward Bernstein



</doc>
<doc id="5054855" url="https://pl.wikipedia.org/wiki?curid=5054855" title="Maxus G20">
Maxus G20

Maxus G20 – samochód osobowy typu van klasy średniej produkowany pod chińską marką Maxus od 2019 roku.
Historia i opis modelu.
Maxus G20 zadebiutował w kwietniu 2019 roku podczas Shanghai Auto Show jako nowocześniejsza i bardziej luksusowa alternatywa wobec modelu G10, będąc de facto jego głęboko zmodernizowanym wariantem, dzieląc bryłę nadwozia, płytę podłogową i podzespoły techniczne. 
Wzorem równolegle debiutującego SUV-a D60, samochód zyskał pas przedni z wysoko umieszczonymi, wąskimi reflektorami, a także dużą sześciokątną atrapą chłodnicy zdobioną chromem. W zderzakach wygospodarowano dodatkowo miejsce na diodowe paski LED do jazdy dziennej. 
W kabinie pasażerskiej umieszczono dwa fotele drugiego rzędu siedzeń z regulowanym kątem nachylenia, a także podłokietnikami oraz wsparciem nóg.
Euniq 7.
We wrześniu 2020 roku Maxus przedstawił w pełni elektryczny wariant G20, zasilający nową linię modelową pojazdów o takim napędzie nazwaną Maxus Euniq 7. W przeciwieństwie do pozostałych modeli z tej linii samochód napędzają ogniwa wodorowe ukryte pod podłogą. Dzięki nim pojazd wyposażony w 204-konny silnik elektryczny może przejechać na jednym ładowaniu ok. 600 kilometrów według chińskiego cyklu pomiarowego NEDC.
Lifting.
W lutym 2021 roku Maxus przedstawił model G20 po restylizacji, który przyniósł zmodyfikowany kształt zderzaka z pionowymi lampami LED do jazdy dziennej oraz nową nazwę – Maxus G20 Plus. Ponadto zmodyfikowano kształt tylnego zderzaka, a także wyposażono kabinę pasażerską w nowocześniejszy system multimedialny z wyświetlaczami zamontowanymi na desce rozdzielczej i podsufitce. 

</doc>
<doc id="5054856" url="https://pl.wikipedia.org/wiki?curid=5054856" title="Maxus G20 Plus">
Maxus G20 Plus



</doc>
<doc id="5054857" url="https://pl.wikipedia.org/wiki?curid=5054857" title="Giuseppe Bertolucci">
Giuseppe Bertolucci

Giuseppe Bertolucci (ur. 27 lutego 1947 w Parmie, zm. 16 czerwca 2012 w Tricase) – włoski reżyser i scenarzysta filmowy. Autor ponad 30 filmów fabularnych, dokumentalnych i krótkometrażowych.
Syn poety Attilia Bertolucciego, młodszy brat reżysera Bernarda Bertolucciego. Jego film "Słodki odgłos życia" (1999) zaprezentowany został w sekcji "Cinema del Presente" na 56. MFF w Wenecji. Rok później reżyser zasiadał w jury konkursu głównego na 57. MFF w Wenecji (2000), a podczas kolejnej edycji festiwalu jego obraz "Chyba miłość" (2001) był filmem otwarcia tej prestiżowej imprezy.

</doc>
<doc id="5054862" url="https://pl.wikipedia.org/wiki?curid=5054862" title="Wanda Ossoria-Dobiecka">
Wanda Ossoria-Dobiecka

Wanda z Dobieckich herbu Ossoria Lenczewska, ps. Lenczeschy (ur. prawd. 1864, zm. 31 lipca 1918 w Petersburgu) – polska śpiewaczka.
Życiorys.
Była córką Napoleona Dobieckiego herbu Ossoria z Dobiecina i Pauliny z Bełdowskich herbu Jastrzębiec.
Śpiewu uczyła się we Włoszech. Była aktywna zawodowo w latach 1884–1896. Debiutowała jako Ossoria-Dobiecka. Śpiewała m.in. partię Amelii w "Balu maskowym", Małgorzaty w "Fauście", tytułową w "Normie" i w "Halce". We wrześniu 1884 została zaangażowana do zespołu opery Warszawskiego Teatru Rządowego. Działała w nim do czerwca 1890. Śpiewała zazwyczaj partie sopranowe (Wenus w "Tannhäuserze", Elza w "Lohengrinie", Alicja w "Robercie Diable", Rachela w "Żydówce", Micaela w "Carmen").
W dniu 11 października 1888 w Warszawie wyszła za mąż za inżyniera Władysława Lenczewskiego. Nadal posługiwała się nazwiskiem Ossoria-Dobiecka, ewentualnie Dobiecka. Urodziła jedną córkę, Adę (Adriannę Lenczewską), która również była śpiewaczką.
W 1890 wyjechała do Włoch. Tam występowała m.in. we Florencji i używała nazwiska Lenczeschy. W 1892 gościnnie występowała we Lwowie, śpiewając m.in. partię Amelii w "Balu maskowym" i partię tytułową w "Normie". Po wyjeździe za granicę występowała m.in. w Mediolanie i Madrycie. W 1896 śpiewała w Łodzi, koncertując pod nazwiskiem Dobiecka-Lenczewska.

</doc>
<doc id="5054865" url="https://pl.wikipedia.org/wiki?curid=5054865" title="Deportacje Akadian">
Deportacje Akadian



</doc>
<doc id="5054867" url="https://pl.wikipedia.org/wiki?curid=5054867" title="Kwiecień 2021">
Kwiecień 2021



</doc>
<doc id="5054868" url="https://pl.wikipedia.org/wiki?curid=5054868" title="Reprezentacja Saremy w piłce nożnej mężczyzn">
Reprezentacja Saremy w piłce nożnej mężczyzn



</doc>
<doc id="5054869" url="https://pl.wikipedia.org/wiki?curid=5054869" title="Maikko Mölder">
Maikko Mölder

Maikko Mölder (ur. 31 marca 1980) – estoński piłkarz i trener piłkarski, reprezentant Saremy.
Życiorys.
Seniorską karierę rozpoczynał w 1999 roku w czwartoligowym Saaremaa LK. Wkrótce później przeszedł do FC Kuressaare, z którym awansował do Meistriliigi. W tym samym roku zadebiutował w reprezentacji Saremy podczas Island Games. W 2000 roku zadebiutował w Meistriliidze w wygranym 2:0 spotkaniu z Valga FC Warrior, w którym zdobył gola. W połowie sezonu przeszedł do w Muhumaa JK, a w latach 2002–2003 występował w Sõrve JK, w którym zdobył 47 goli. W 2003 roku wrócił do FC Kuressaare. Z tym klubem trzykrotnie (2003, 2005, 2007) spadał do Esiliigi. Ogółem w Meistriliidze wystąpił w 42 meczach W latach 2009–2013 był piłkarzem Sõrve JK. Następnie grał w Leisi JK i rezerwach FC Kuressaare. Karierę zawodniczą kończył w 2017 roku. W latach 2015–2016 był szkoleniowcem drużyny U-17 FC Kuressaare.

</doc>
<doc id="5054871" url="https://pl.wikipedia.org/wiki?curid=5054871" title="Maxus Euniq 7">
Maxus Euniq 7



</doc>
<doc id="5054872" url="https://pl.wikipedia.org/wiki?curid=5054872" title="Kolejarz Opole">
Kolejarz Opole



</doc>
<doc id="5054874" url="https://pl.wikipedia.org/wiki?curid=5054874" title="Khaled Othman">
Khaled Othman

Khaled Abdul Gasem Othman Feghi Saleh (ur. 1 grudnia 1968 roku) – libijski lekkoatleta, olimpijczyk.
Zawodnik wystąpił w biegu na 100 m na Letnich Igrzyskach Olimpijskich 1996. W swoim biegu pierwszej rundy kwalifikacyjnej uzyskał wynik 11,65 i odpadł z dalszej rywalizacji.
Rekord życiowy zawodnika w biegu na 100 m wynosi 11,15 (rezultat osiągnięty w 1997 roku).

</doc>
<doc id="5054876" url="https://pl.wikipedia.org/wiki?curid=5054876" title="Akadyjczycy">
Akadyjczycy



</doc>
<doc id="5054882" url="https://pl.wikipedia.org/wiki?curid=5054882" title="Claudio Giovannesi">
Claudio Giovannesi

Claudio Giovannesi (ur. 20 marca 1978 w Rzymie) – włoski reżyser i scenarzysta filmowy i telewizyjny. Autor kilkunastu filmów fabularnych, dokumentalnych i krótkometrażowych.
Jego film "Kwiatek" (2016) zaprezentowany został w sekcji "Quinzaine des Réalisateurs" na 69. MFF w Cannes. Opowiadające o neapolitańskich nastolatkach współpracujących z mafią "Piranie" (2019) przyniosły mu Srebrnego Niedźwiedzia za najlepszy scenariusz na 69. MFF w Berlinie. Obydwa filmy nominowane były za najlepszy film roku, reżyserię i scenariusz do nagrody włoskiego przemysłu filmowego David di Donatello.
Przewodniczył jury Nagrody im. Luigiego De Laurentiisa za najlepszy debiut reżyserski na 77. MFF w Wenecji (2020).

</doc>
<doc id="5054888" url="https://pl.wikipedia.org/wiki?curid=5054888" title="Ałła Ałeksandrowśka">
Ałła Ałeksandrowśka

Ałła Ołeksadriwna Ałeksandrowśka (ukr. А́лла Олекса́ндрівна Александро́вська; ur. 7 grudnia 1948 w Charkowie) – ukraińska polityk i parlamentarzystka. Wieloletnia pierwsza sekretarz charkowskiego komitetu obwodowego Komunistycznej Partii Ukrainy. Deputowana do Rady Najwyższej Ukrainy III, IV, V oraz VI kadencji. Honorowa obywatelka Charkowa (2008).
Życiorys.
W 1972 r. ukończyła studia na Wydziale Inżynierii Lotniczej Charkowskiego Instytutu Lotniczego. W latach 90. ukończyła Charkowski Interdyscyplinarny Instytut Ekonomiczny.
W latach 90. dwukrotnie zasiadała w Charkowskiej Radzie Obwodowej. W 1998 po raz pierwszy dostała się do Rady Najwyższej Ukrainy z ramienia Komunistycznej Partii Ukrainy. W ukraińskim parlamencie zasiadała aż do 2012. Przez wiele lat pełniła funkcję pierwszego sekretarza charkowskiego komitetu obwodowego KPU.
26 czerwca 2016 została zatrzymana w Charkowie przez służby ukraińskie pod zarzutem naruszenia integralności terytorialnej Ukrainy oraz przekupienia funkcjonariusza. 16 października 2016 kobieta została zwolniona z aresztu, ale postawione jej zarzuty nie zostały umorzone.
Działający w imieniu aresztowanej polityk prawnicy wystąpili w jej sprawie do Europejskiego Trybunału Praw Człowieka. 25 marca 2021 europejski organ wydał ostateczną decyzję w sprawie aresztowania kobiety, stwierdzając, że władze ukraińskie działały nielegalnie. Ponadto sąd orzekł, że Ukraina musi zapłacić Alle Ałeksandrowśkiej sumę 15 600 euro z tytułu szkody niematerialnej i 3563 euro z tytułu kosztów prawnych i innych w ciągu trzech miesięcy.

</doc>
<doc id="5054890" url="https://pl.wikipedia.org/wiki?curid=5054890" title="Filet (koronka)">
Filet (koronka)

Filet – koronka siatkowa, składająca się z pustych lub zapełnionych kwadracików, wiązana za pomocą jednego kołeczka, na której wzory wykonuje się igłą. Techniką tą wykonuje się najczęściej firanki i obrusy.

</doc>
<doc id="5054892" url="https://pl.wikipedia.org/wiki?curid=5054892" title="Maxus G50">
Maxus G50

Maxus G50 – samochód osobowy typu minivan klasy średniej produkowany pod chińską marką Maxus od 2019 roku.
Historia i opis modelu.
Maxus D50 został przedstawiony po raz pierwszy w 2018 roku jako przednionapędowy minivan, w przeciwieństwie do większych modeli w gamie odróżniający się dwiema parami klasycznie otwieranych drzwi. Samochód przedstawił nowy język stylistyczny marki Maxus, wyróżniając się dużą chromowaną atrapą chłodnicy i agresywnie ukształtowanymi reflektorami.
Gamę jednostek najmniejszego rodzinnego pojazdu w ofercie Maxusa utworzona została przez czterocylindrowe silniki benzynowe o pojemności 1.3 i 1.5, rozwijając odpowiednio moc 150 oraz 162 KM. Do wyboru producent pozostawił zarówno manualną, jak i automatyczną przekładnię biegów.
EG50/Euniq 5.
W kwietniu 2019 roku gamę wariantów napędowych Maxusa D50 poszerzył w pełni elektryczny model o nazwie Maxus EG50. Pod kątem wizualnym wyróżniła go zaślepka zamiast atrapy chłodnicy oraz niebieskie listwy w zderzakach. Układ napędowy utworzył silnik elektryczny o mocy 115 KM oraz bateria o pojemności 52,2 kWh. Pozwala ona przejechać na jednym ładowaniu do 350 kilometrów. W grudniu tego samego roku samochód zmienił nazwę na Maxus Euniq 5, zasilając nową linię w ramach chińskiej marki.
Lifting.
W marcu 2021 roku Maxus przedstawił zmodernizowany wariant pod nazwą Maxus G50 Plus, pozostający w równoległej sprzedaży z modelem sprzed restylizacji. Pod kątem wizualnym pojazd zyskał większą atrapę chłodnicy z rozleglejszymi krawędziami, a także zmodyfikowany tylny zderzak oraz większy wyświetlacz systemu multimedialnego.

</doc>
<doc id="5054893" url="https://pl.wikipedia.org/wiki?curid=5054893" title="Maxus G50 Plus">
Maxus G50 Plus



</doc>
<doc id="5054894" url="https://pl.wikipedia.org/wiki?curid=5054894" title="Maxus Euniq 5">
Maxus Euniq 5



</doc>
<doc id="5054895" url="https://pl.wikipedia.org/wiki?curid=5054895" title="Maxus EG50">
Maxus EG50



</doc>
<doc id="5054896" url="https://pl.wikipedia.org/wiki?curid=5054896" title="Aloiza Zacharska-Marcolla">
Aloiza Zacharska-Marcolla

Aloiza Zacharska-Marcolla (ur. 22 lipca 1926 w Brześciu nad Bugiem, zm. 14 czerwca 2020 w Opolu) – polska malarka i nauczycielka.
Życiorys.
W latach 1948–1954 studiowała na Akademii Sztuk Pięknych w Krakowie pod kierunkiem Czesława Rzepińskiego, Zbigniewa Pronaszki, Emila Krchy i Hanny Rudzkiej-Cybis. Po kierunkiem tej ostatniej obroniła pracę magisterską.
W 1956, korzystając z „akcji osiedleńczej twórców na Ziemiach Zachodnich”, trafiła do Zielonej Góry. W 1967 zamieszkała w Opolu.
Tworzyła obrazy sztalugowe, zajmowała się grafiką książkową. W latach 1969–1975 zajmowała się projektowaniem i wykonywaniem malarstwa ściennego. Jej prace można znaleźć w Opolu, Strzelcach Opolskich, Blachowni Śląskiej, Prudniku. Jednocześnie uczyła przedmiotów plastycznych w Studium Nauczycielskim w Zielonej Górze (1959–1965). W latach 1970–1984 prowadziła pracownię malarstwa w Państwowym Liceum Sztuk Plastycznych w Opolu.
Brała udział w kilkunastu wystawach zbiorowych w kraju i za granicą. Jej prace wystawiano na kilku wystawach indywidualnych. Często ją wyróżniano i nagradzano. Przekazała swoje prace wielu instytucjom (m.in. Muzeum Śląska Opolskiego i Galerii Sztuki Współczesnej w Opolu).
Była żoną malarza Antoniego Marcolli (1912–1996).

</doc>
<doc id="5054897" url="https://pl.wikipedia.org/wiki?curid=5054897" title="Hiroyuki Imaishi">
Hiroyuki Imaishi

 – japoński twórca animacji, reżyser filmów anime oraz współzałożyciel studia Trigger. Przed jego powstaniem pracował jako animator oraz reżyser w studiu Gainax. Jego animacje cechuje szybki i szalony styl połączony z wyszukaną narracją.
Kariera.
Imaishi rozpoczął karierę od tworzenia samopublikowanych prac, po czym zaczął pracę jako twórca animacji. Od 1995 roku pracował dla studia Gainax jako główny animator "Neon Genesis Evangelion". Brał udział przy animowaniu i reżyserowaniu między innymi "FLCL", "Diebuster", "Kare Kano", "Oval x Over" oraz tworzył końcową animację dla "Paradise Kiss". Wyreżyserował animowany film "Dead Leaves" dla Production I.G w 2004 roku oraz pierwszy odcinek serii "".
Jego reżyserskim debiutem w serialach było "Tengen Toppa Gurren Lagann". Anime otrzymało nagrodę doskonałości na Japan Media Arts Festival w 2007 roku, a on sam został za nie uhonorowany nagrodą na festiwalu Animation Kobe. W 2008 roku seria otrzymała na Tokyo International Anime Fair nagrody za najlepszą produkcję telewizyjną i najlepszy projekt postaci. Następnie reżyserował "Panty &amp; Stocking with Garterbelt".
W 2011 roku odszedł z Gainax i założył własne studio Trigger. Jego pierwszym anime nakręconym pod nowym szyldem było "Kill la Kill".

</doc>
<doc id="5054899" url="https://pl.wikipedia.org/wiki?curid=5054899" title="Henryk Hirszenberg">
Henryk Hirszenberg

Henryk Hirszenberg, właśc. Izrael Hersz Hirszenberg (ur. 7 czerwca 1885 w Łodzi, zm. 20 marca 1955 w Tel-Awiwie) – polski architekt, rysownik i ilustrator pochodzenia żydowskiego, współzałożyciel WiMa Łódź.
Życiorys.
Izrael Hersz Hirszenberg urodził się w Łodzi 7 czerwca 1885 roku jako syn Dawida Hirszenberga i Sary z Awnerów oraz młodszy brat malarzy – Samuela Hirszenberga i Leona Hirszenberga.
Na początku XX w. pracował w biurze Dawida Landego. Następnie przez 3 lata studiował architekturę w Monachium, co pozwala przypuszczać, że nie ukończył studiów, przypuszczalnie również pobierał nauki w Paryżu. W 1906 roku odbył służbę wojskową, natomiast przypuszcza się, że w latach 1906–1910 kontynuował lub uzupełniał studia. Po powrocie do Łodzi w 1911 roku zatrudnił się ponownie w biurze Dawida Landego. W latach 1911–1913 kierował pracami przy realizacji projektów swojego pracodawcy, takimi jak kamienica przy ul. Piotrkowskiej 56 w Łodzi i al. Kościuszki 69 w Łodzi, a także przebudowa Grand Hotelu (przy współpracy z Markiem Feinem). W 1913 roku Hirszenberg wyjechał ponownie do Monachium, a następnie do Sankt Petersburga, gdzie rozpoczął studia w Cesarskiej Akademii Sztuk Pięknych, dzięki którym miał uzyskać uprawnienia architektoniczno-budowlane. Hirszenberg jednak i tym razem przerwał studia, a następnie wyjechał do Moskwy, gdzie podjął współpracę z rosyjskimi architektami – Fiodorem Schechtelem i Aleksiejem Szczusiewem oraz realizował budynki willi i kin.
Do Łodzi wrócił w 1921 roku przekraczając nielegalnie granicę polsko-bolszewicką, przypuszczalnie wraz z Karolem Hillerem. W 1922 roku dołączył do grupy artystycznej Srebrny Wóz, stworzonej przez Witolda Wandurskiego i Karola Hillera. Henryk od 1923 roku zaczął realizować się jako rysownik, brał też udział w konkursach architektonicznych, zdobywając nagrody, jednak jego projekty nie kończyły się realizacją. Dopiero w czerwcu 1925 roku Hirszenbergowi udało się zwyciężyć w konkursie, który przyniósł mu realizację projektu. Władze Rudy Pabianickiej zdecydowały się na realizację projektu gmachu szkolnego (którego realizację ukończono w 1928 roku). W 1925 lub 1926 roku Hirszenberg zaprojektował nagrobek dla zmarłego w 1924 roku lekarza Maksymiliana Cohna, który spoczywa na nowym cmentarzu żydowskim w Łodzi przy ul. Brackiej. Natomiast w latach 1929–1931 doszło do realizacji projektu Szpitala Kasy Chorych przy ul. Łagiewnickiej w Łodzi w stylu art déco, prawdopodobnie jednej z jego najbardziej rozpoznawalnych realizacji. Kolejna realizacja przebudowy architekta to przebudowa domu braci Ignatowiczów przy ul. Piotrkowskiej 97 w Łodzi z początku lat 30. XX w., architekt przebudował kamienicę w nurcie modernistycznym. W 1936 lub w 1937 roku Henryk Hirszenberg zaprojektował również stadion Klubu Sportowego Widzewska Manufaktura (Wi-MA) (którego był współzałożycielem), który po połączeniu w 1949 roku z RTS Widzew przeszedł w ręce tego klubu. Hirszenberg w 1937 roku wyjechał z rodziną do Palestyny, gdzie projektował domy mieszkalne w duchu modernistycznym. W latach 1949–1955 pracował w Wydziale Budownictwa Izraelskiego Ministerstwa Pracy, projektował wówczas domy dla imigrantów, szkoły i budynki użyteczności publicznej.
Życie prywatne.
Izrael Hersz Hirszenberg przed 1910 rokiem ożenił się z Olgą Rothe, starszą od siebie o 13 lat artystką rodem z Saksonii, absolwentką drezdeńskiej Akademii Sztuk Pięknych, dla której przeszedł na luteranizm, przyjmując chrzest w kościele pod wezwaniem Świętej Trójcy w Łodzi i zmieniając imię na Henryk. W 1910 roku urodziła się im córka Beatrycze (Beatrysa). W 1928 roku para rozwiodła się. W 1930 roku Henryk przeszedł ponownie na judaizm, wracając do imion „Izrael Hersz”, a następnie ożenił się z Belą Olszer, z którą miał córkę Ofrę (ur. 1932). Wraz z żoną i córką w 1937 roku osiedlił się w Tel-Aviwie, gdzie zmarł 20 marca 1955 roku.

</doc>
<doc id="5054901" url="https://pl.wikipedia.org/wiki?curid=5054901" title="Zygmunt Konrad Nowakowski">
Zygmunt Konrad Nowakowski

Zygmunt Konrad Nowakowski (ur. 19 lutego 1912, zm. 26 sierpnia 1993) – polski prawnik cywilista, profesor nauk prawnych, członek Tajnej Armii Polskiej, Szczur Tobruku, odznaczony Orderem Virtuti Militari, dwoma Krzyżami Walecznych oraz innymi polskimi i brytyjskimi odznaczeniami. W latach 1957-61 poseł na Sejm. W swojej habilitacji z 1947 "Odpowiedzialność za cudze czyny według kodeksu zobowiązań", napisanej przed wojną, podczas pobytu uczonego we Francji, ocalonej z pożogi wojennej przez jego rodzinę, wprowadził do polskiej nauki prawa pojęcia "zobowiązania rezultatu" i "starannego działania".

</doc>
<doc id="5054903" url="https://pl.wikipedia.org/wiki?curid=5054903" title="Staw Głęboki">
Staw Głęboki

Stawy w Polsce:

</doc>
<doc id="5054905" url="https://pl.wikipedia.org/wiki?curid=5054905" title="Wu Fang-hsien">
Wu Fang-hsien

Wu Fang-hsien (; ur. 15 lipca 1999) – tajwańska tenisistka.
Kariera tenisowa.
W zawodach cyklu WTA 125K series wygrała jeden turniej w grze podwójnej. W karierze wygrała też dwadzieścia jeden turniejów deblowych rangi ITF. 13 stycznia 2020 zajmowała najwyższe miejsce w rankingu deblowym WTA Tour – 143. pozycję.
W sezonie 2019 osiągnęła finał zawodów rangi WTA 125K series w Tajpej. Razem z Lee Ya-hsuan pokonały w nim Dalilę Jakupović i Dankę Kovinić z wynikiem 4:6, 6:4, 10–7.
W 2020 roku zadebiutowała w turnieju głównym zawodów wielkoszlemowych, przegrywając w pierwszej rundzie gry podwójnej podczas Australian Open.

</doc>
<doc id="5054907" url="https://pl.wikipedia.org/wiki?curid=5054907" title="Emma Dante">
Emma Dante

Emma Dante (ur. 6 kwietnia 1967 w Palermo) – włoska reżyserka i scenarzystka filmowa, dramatopisarka, reżyserka i aktorka teatralna.
Jej fabularny debiut "Ulica w Palermo" (2013) startował w konkursie głównym na 70. MFF w Wenecji, gdzie zdobył m.in. Puchar Volpiego dla najlepszej aktorki dla Eleny Cotty. Kolejny film Dante, "Siostry Macaluso" (2020), był adaptacją jej własnej sztuki teatralnej. Obraz miał swoją premierę w konkursie głównym na 77. MFF w Wenecji.

</doc>
<doc id="5054908" url="https://pl.wikipedia.org/wiki?curid=5054908" title="Lieke Klaver">
Lieke Klaver

Lieke Klaver (ur. 20 sierpnia 1998 w Velsen) – holenderska lekkoatletka, sprinterka.
Reprezentowała Holandię na mistrzostwach świata w 2019, rywalizując w sztafecie 4 × 400 m kobiet. W 2021 roku w Toruniu zdobyła złoty medal na halowych mistrzostwach Europy w sztafecie 4 × 400 m kobiet. W tym samym roku zadebiutowała na igrzyskach olimpijskich, kończąc rywalizację w biegu na 400 metrów na etapie półfinału oraz zajmując 6. miejsce w sztafecie 4 × 400 i 4. miejsce w sztafecie mieszanej 4 × 400.
Rekordy życiowe.
20 sierpnia 2022 w Monachium Klaver biegła na drugiej zmianie holenderskiej sztafety 4 × 400 metrów, która wynikiem 3:20,87 ustanowiła aktualny rekord kraju w tej konkurencji.

</doc>
<doc id="5054911" url="https://pl.wikipedia.org/wiki?curid=5054911" title="Nevėžis Kiejdany">
Nevėžis Kiejdany

Nevėžis Kiejdany (lit. Futbolo klubas „Nevėžis“) – litewski klub piłkarski, mający siedzibę w mieście Kiejdany, w środkowej części kraju, grający od 2022 roku w LFF I lyga.
Historia.
Chronologia nazw: 
Klub sportowy FK Nevėžis został założony w miejscowości Kiejdany w 1962 roku i reprezentowała miejscową Fabrykę Sprzętu Elektrycznego (EAG), która powstała w 1958 roku i należała do zrzeszenia produkcyjnego Vilnius "Elfos". Wcześniej, od 1945 roku w mieście funkcjonował klub "FK Žalgiris", który w 1954 zmienił nazwę na "FK Spartakas", w 1955 na "FK Žalgiris", w 1956 na "FK Nemunas", a w 1958 na "FK MMS". Po powstaniu fabryki klub został przydzielony do zakładu w celu sponsorowania i w 1959 roku otrzymał nazwę "FK EAG" (Elektros Aparatūros Gamykla). Początkowo od 1946 zespół z Kiejdan występował w jednej z grup drugiej ligi mistrzostw Litewskiej ZSRR, zwanej II grupė, a potem "B klasė". W 1954 spadł nawet do II lyga (D3), ale po roku wrócił do drugiej ligi, zwanej "B grupė". Dopiero w sezonie 1960/61 klub debiutował w rozgrywkach najwyższej A klasė (D1), zajmując 11.miejsce w podgrupie 1. W 1962 roku klub przyjął obecną nazwę FK Nevėžis i ustalił oficjalną datę powstania klubu. W 1964 po reorganizacji systemu lig i podziale "A klasė" na "II grupė" i "II grupė", klub został zakwalifikowany do drugiej grupy. Natychmiast wygrał grupę i awansował do pierwszej grupy. W 1966 klub osiągnął pierwszy wielki sukces, zostając mistrzem Litewskiej ZSRR. W 1967 zdobył po raz pierwszy Puchar Litewskiej ZSRR. Następnie w latach 1972 i 1973 klub zdobywał mistrzostwo, a w 1968, 1970, 1972 i 1973 Puchar kraju. Do 1988 zespół występował w najwyższej lidze (z wyjątkiem sezonu 1982), a potem po zajęciu przedostatniej 15.pozycji w Aukščiausioji lyga został zdegradowany do I lyga (D2). W 1989 był trzecim w "Aukštaitijos zona I lyga".
W 1990 po odzyskaniu niepodległości przez Litwę klub startował w Aukščiausioji lyga (D1). W najwyższej lidze jednak nie uczestniczyło 9 zespołów, które brały udział w międzynarodowej Baltijos lyga. Po zajęciu 11.miejsca został zdegradowany do I lyga (D2). W 1992 roku klub zamienił się nazwami z Chemikas Kiejdany. Główny klub otrzymał nazwę FK Chemikas, a chemicy przyjęły nazwę "FK Sakalas" i występowały w trzeciej lidze. Druga liga w 1994 zmieniła nazwę na "II lyga". W sezonie 1996/97 klub z nową nazwą FK Nevėžis-Fostra zajął drugie miejsce w "II lyga" i otrzymał promocję do Lietuvos lyga. W 1997 klub zmienił nazwę na FK Nevėžis-Lifosa, a w 1999 przyjął pierwotną nazwę FK Nevėžis. Po zakończeniu sezonu 2002 został zdegradowany do I lyga, ale po dwóch latach wrócił do A lyga. Dwa lata później w 2007 ponownie spadł do "I lyga", w której grał przez kolejną dekadę. W sezonie 2020 najpierw zajął drugie miejsce w sezonie zasadniczym, a potem zwyciężył w turnieju finałowym "I lyga" i awansował do "A lyga".
Barwy klubowe, strój.
Klub ma barwy żółto-niebiesko-białe. Zawodnicy swoje domowe spotkania zazwyczaj grają w niebieskich koszulkach, niebieskich spodenkach i niebieskich getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2020).
Struktura klubu.
Stadion.
Klub piłkarski rozgrywa swoje mecze domowe na Stadionie Centralnym w mieście Kiejdany o pojemności 2 tys. widzów.

</doc>
<doc id="5054912" url="https://pl.wikipedia.org/wiki?curid=5054912" title="Đuro Kurepa">
Đuro Kurepa

Đuro Kurepa (ur. 16 sierpnia 1907 w m. Majske Poljane, zm. 2 listopada 1993 w Belgradzie) – jugosłowiański matematyk.
Życiorys.
W 1931 roku ukończył studia na Uniwersytecie w Zagrzebiu i w tym samym roku rozpoczął pracę jako asystent w nauczaniu matematyki. Następnie Kurepa udał się do Collège de France i Uniwersytetu Paryskiego, gdzie uzyskał tytuł doktora w 1935 roku.
Kurepa kontynuował studia podoktoranckie na Uniwersytecie Warszawskim i Uniwersytecie Paryskim. W 1937 został adiunktem na Uniwersytecie w Zagrzebiu, rok później profesorem nadzwyczajnym, a stanowisko profesora zwyczajnego objął w 1948. Po zakończeniu II wojny światowej i powstaniu Socjalistycznej Federalnej Republiki Jugosławii podróżował na pięć uniwersytetów w Stanach Zjednoczonych: Uniwersytet Harvarda, Uniwersytet Chicagowski, filia Uniwersytetu Kalifornijskiego w Berkeley i Los Angeles, Institute for Advanced Study oraz Uniwersytet Columbia.
W 1965 roku Kurepa przeniósł się na Uniwersytet w Belgradzie, gdzie zajmował się logiką i matematyką teorii mnogości. Kurepa był członkiem kilku organizacji, w tym Serbskiej Akademii Nauk i Sztuki oraz Jugosłowiańskiej Akademii Nauk i Sztuki.
Przez całe życie Kurepa opublikował ponad 700 artykułów, książek oraz ponad 1000 recenzji naukowych. Kurepa wpłynął na matematykę teorii mnogości na kilka sposobów, w tym nadając swoje imię drzewu Kurepa.
Zmarł po pobiciu przez bandytów w 1993 roku.

</doc>
<doc id="5054913" url="https://pl.wikipedia.org/wiki?curid=5054913" title="Eugenia Koss">
Eugenia Koss

Eugenia Koss z Pionów (ur. 27 października 1806 w Paryżu, zm. 22 czerwca 1849 w Warszawie) – polska tancerka i aktorka.
Życiorys.
Była córką Antoniego Klaudiusza Piona i Anne Pauli. Uczyła się pod kierunkiem brata Maurice’a w warszawskiej szkole baletowej.
Zadebiutowała 6 września 1828 w teatrze w Warszawie. Jej pierwszą rolą była otrzymana 18 września 1830 rola w balecie "Złota gałązka". Występowała jako aktorka w komediach francuskich. Pierwszą główną rolę dostała 21 czerwca 1834 w balecie "Igraszki Kupidyna". Jako pierwsza tancerka wystąpiła m.in. jako Leora w "Jeniuszu różowym", Viviana w "Rycerzu i wieszczce", Bryzeida w "Marsie i Florze" oraz w partiach tytułowych jako "Mleczarka szwajcarska" oraz "Amazylla". Zyskała sławę dzięki tytułowej roli w "Mimili, czyli Styryjczykach". Ostatni raz wystąpiła 22 września 1842 jako Wiktor w "Paziach księcia Vendóme".
W dniu 17 lipca 1833 zawarła związek małżeński z aktorem Ignacym Kossem.

</doc>
<doc id="5054915" url="https://pl.wikipedia.org/wiki?curid=5054915" title="Ilona Bluemke">
Ilona Bluemke

Ilona Bluemke (ur. 4 lipca 1954 w Bielsku Białej) – polska informatyk, doktor habilitowana nauk technicznych, specjalizująca się w inżynierii oprogramowania i oprogramowaniu komputerów.
Życiorys.
Absolwentka XL Liceum Ogólnokształcącego im. Stefana Żeromskiego w Warszawie w 1973.
Studia magisterskie z informatyki na Wydziale Elektroniki Politechniki Warszawskiej ukończyła w 1978 i rozpoczęła pracę programistki w Centralnym Ośrodku Informatyki Politechniki Warszawskiej. Dwa lata później zatrudniła się jako starsza asystentka na macierzystym wydziale w Instytucie Informatyki. Doktoryzowała się w 1989, pisząc pracę pt. "Lokalne strategie rekonfiguracji i ich wpływ na niezawodność i wydajność macierzy elementów przetwarzających" pod kierunkiem Krzysztofa Sapiechy i w kolejnym roku objęła stanowisko adiunkta. Habilitację z informatyki uzyskała w 2015 na podstawie cyklu publikacji pt. "Jakość oprogramowania w ujęciu wielokryterialnym". W 2017 objęła stanowisko kierownika Zakładu Oprogramowania i Architektury Komputerów PW.
Członkini Polskiego Towarzystwa Informatycznego od 1980.
Działalność naukowa.
W swojej działalności naukowej specjalizuje się w inżynierii oprogramowania, z naciskiem na problematykę poprawiania jakości oprogramowania. Na początku skupiała się na badaniu wydajności systemów produkcyjnych i ich modelowaniu z zastosowaniem sieci Petriego. Zajmowała się też zagadnieniami spójności modeli i przekształcania ich do UML. Prowadziła również badania związane z testowaniem oprogramowania opierającym się na przepływie danych, modyfikowaniem go przy użyciu programowania aspektowego, a także integracją systemów. Ponadto tematem badań Ilony Bluemke były aplikacje internetowe i ich interakcja w użytkownikami oraz wpływ metryk oprogramowania na jego charakterystykę.

</doc>
<doc id="5054919" url="https://pl.wikipedia.org/wiki?curid=5054919" title="Nevezis Kiejdany">
Nevezis Kiejdany



</doc>
<doc id="5054941" url="https://pl.wikipedia.org/wiki?curid=5054941" title="Maxus EV30">
Maxus EV30

Maxus EV30 – elektryczny samochód dostawczy typu furgon klasy kompaktowej produkowany pod chińską marką Maxus od 2019 roku.
Historia i opis modelu.
Kompaktowy samochód dostawczy EV30 został zbudowany przez chińskiego Maxusa od podstaw jako samochód elektryczny. Samochód przyjął postać 5-drzwiowego furgona z jedną parą obustronnych odsuwanych drzwi, dostępnego z dwoma wariantami rozstawu osi, dającemu nadwoziu pełną długość 4,5 lub 5,1 metra.
W zależności od długości nadwozia, Maxus EV30 umożliwia transport towaru o łącznej masie 865 kilogramów (SWB) lub 1020 kilogramów (LWB). Krótsza odmiana umożliwia transport do 4800 litrów ładunku, z kolei dłuższa - 6300 litrów przy odppwiednio 2,18 metrach i 2,77 metrach długości przedziału towarowego.
Sprzedaż.
Poza rodzimym rynkiem chińskim, Maxus EV30 trafił do sprzedaży także na rynkach anglosaskich w ramach globalnej ekspansji chińskiej firmy. W Wielkiej Brytanii i Irlandii samochód oferowany jest jako Maxus e Deliver 3, z kolei w Australii i Nowej Zelandii zdecydowano się włączyć pojazd do oferty marki LDV jako LDV EV30.
Dane techniczne.
Układ napędowy Maxusa EV30 tworzy silnik elektryczny o mocy 94 KM i maksymalnym momencie obrotowym 220 Nm, rozwijając maksymalnie 90 km/h i rozpędzając się do 50 km/h w 5 sekund. Dzięki baterii o pojemności 35 kWh elektrycznt furgon umożliwia przejechanie na jednym ładowaniu do 235 kilometrów według metody pomiarowej NEDC.

</doc>
<doc id="5054942" url="https://pl.wikipedia.org/wiki?curid=5054942" title="LDV EV30">
LDV EV30



</doc>
<doc id="5054944" url="https://pl.wikipedia.org/wiki?curid=5054944" title="Kościół w Polsce. Dzieje i Kultura">
Kościół w Polsce. Dzieje i Kultura

Kościół w Polsce. Dzieje i Kultura – czasopismo naukowe będące rocznikiem powstającym w Instytucie Historii Kościoła Katolickiego Uniwersytetu Lubelskiego. Pierwszy numer czasopisma opublikowano w 2002 r. Redaktorem naczelnym rocznika jest ks. prof. dr hab. Jan Walkusz. Czasopismo porusza zagadnienia przede wszystkim dotyczące historii Kościoła. 

</doc>
<doc id="5054946" url="https://pl.wikipedia.org/wiki?curid=5054946" title="Maxus e Deliver 3">
Maxus e Deliver 3



</doc>
<doc id="5054949" url="https://pl.wikipedia.org/wiki?curid=5054949" title="Femke Bol">
Femke Bol

Femke Bol (ur. 23 lutego 2000 w Amersfoort) – holenderska lekkoatletka, sprinterka i płotkarka, brązowa medalistka igrzysk olimpijskich. Specjalizuje się w biegach na 400 metrów przez płotki oraz w biegach na 400 metrów.
W 2019 roku zdobyła złoty medal mistrzostw Europy juniorów w biegu na 400 metrów przez płotki. W tym samym roku reprezentowała Holandię na mistrzostwach świata w biegu na 400 metrów przez płotki oraz sztafecie 4 × 400 metrów. Na halowych mistrzostwach Europy rozgrywanych w 2021 w Toruniu zdobyła dwa złote medale w biegu na 400 metrów oraz w sztafecie 4 × 400. Wystartowała na igrzyskach olimpijskich w Tokio (2021), na których zdobyła brązowy medal w biegu na 400 metrów przez płotki, ustanawiając z czasem 52,03 aktualny rekord Europy w tej konkurencji.
Rekordy życiowe.
20 sierpnia 2022 w Monachium Bol biegła na ostatniej zmianie holenderskiej sztafety 4 × 400 metrów, która wynikiem 3:20,87 ustanowiła aktualny rekord kraju w tej konkurencji.

</doc>
<doc id="5054951" url="https://pl.wikipedia.org/wiki?curid=5054951" title="KŻ Kolejarz Opole">
KŻ Kolejarz Opole

Klub Żużlowy Kolejarz Opole – polski klub żużlowy z Opola. W latach 2003–2014 brał udział w rozgrywkach ligowych. W późniejszym czasie przestał funkcjonować.
Historia.
Klub startował w rozgrywkach ligowych w latach 2003–2014, kontynuując tradycje żużlowe w Opolu. W 2015 roku sekcję żużlową powołało Stowarzyszenie Hawi Racing Team, które w sezonie 2016 wystartowało w lidze. Od roku 2017 prowadzeniem opolskiego żużla zajęło się Towarzystwo Sportowe Kolejarz Opole.

</doc>
<doc id="5054957" url="https://pl.wikipedia.org/wiki?curid=5054957" title="Emersja">
Emersja



</doc>
<doc id="5054958" url="https://pl.wikipedia.org/wiki?curid=5054958" title="Metro głębokie w Warszawie">
Metro głębokie w Warszawie

Metro głębokie w Warszawie – porzucona linia metra w Warszawie. Składa się z komory rozjazdowej w rejonie szybu usytuowanego przy ul. Radzymińskiej, w pobliżu wiaduktu kolejowego, oraz tunelu szlakowego o średnicy 6 m i długości 1270 m prowadzącego od szybu przy ul. Naczelnikowskiej do komory rozjazdowej. Obecnie tereny metra głębokiego – szyb oraz tunel znajdują się pod Centrum Handlowym „Wileńska”. Budowę rozpoczęto w 1951. Z powodu rosnących kosztów w 1953 budowę ograniczono do odcinka doświadczalnego na Pradze. W 1957 ostatecznie zatrzymano prace, a w 1960 r. wybudowany tunel zalano wodą. Metro głębokie miało też pełnić rolę schronu, podobnie jak metro londyńskie czy metro moskiewskie. Metro głębokie miało być wybudowane 20-50 metrów pod ziemią. Łączna długość miała wynosić 36 km.

</doc>
<doc id="5054961" url="https://pl.wikipedia.org/wiki?curid=5054961" title="Star 1166/1366">
Star 1166/1366



</doc>
<doc id="5054962" url="https://pl.wikipedia.org/wiki?curid=5054962" title="TŻ Opole">
TŻ Opole

TŻ Opole – polski klub żużlowy z Opola. W latach 1999–2002 brał udział w rozgrywkach ligowych. W późniejszym czasie przestał funkcjonować.
Historia.
Klub startował w rozgrywkach ligowych w latach 1999–2002, kontynuując tradycje żużlowe w Opolu. Od 2003 roku w lidze startował KŻ Kolejarz Opole.

</doc>
<doc id="5054970" url="https://pl.wikipedia.org/wiki?curid=5054970" title="Litania do Miłosierdzia Bożego">
Litania do Miłosierdzia Bożego

Litania do Miłosierdzia Bożego – litania ku czci Miłosierdzia Bożego. Powstała na podstawie objawień św. Faustyny Kowalskiej, która w swoim Dzienniczku spisywała wezwania, które następnie wykorzystał błogosławiony ks. Michał Sopoćko przy tworzeniu modlitwy.

</doc>
<doc id="5054975" url="https://pl.wikipedia.org/wiki?curid=5054975" title="OTŻ Opole">
OTŻ Opole

OTŻ Opole – polski klub żużlowy z Opola. W latach 1994–1998 brał udział w rozgrywkach ligowych. W późniejszym czasie przestał funkcjonować.
Historia.
Klub startował w rozgrywkach ligowych w latach 1994–1998, kontynuując tradycje żużlowe w Opolu. Od 1999 roku w lidze startowało TŻ Opole.

</doc>
<doc id="5054977" url="https://pl.wikipedia.org/wiki?curid=5054977" title="Sara Nazarbajewa">
Sara Nazarbajewa

Sara Ałpysowna Nazarbajewa (; ur. 12 lutego 1941 w ) z domu Konakajewa () – pierwsza dama Kazachstanu i żona Nursułtana Nazarbajewa.
Praca z dziećmi.
Nazarbajewa jest prezesem międzynarodowej fundacji dla dzieci , którą założyła w lutym 1992 roku, kilka miesięcy po ogłoszeniu niepodległości Kazachstanu. Organizacja ma na celu zapewnienie opieki matkom i ich dzieciom, nadzór nad domami dziecka i sierocińcami i zapewnienie wyposażenia szkół. Udziela także pomocy uzdolnionym dzieciom z rodzin o niskich dochodach i współpracuje z systemem opieki zdrowotnej nad dziećmi.

</doc>
<doc id="5054985" url="https://pl.wikipedia.org/wiki?curid=5054985" title="Tomasz Strząbała">
Tomasz Strząbała

Tomasz Strząbała (ur. 19 stycznia 1966 w Kielcach) – trener klubu Grupa Azoty Unia Tarnów, przez większość kariery związany z PGE Vive Kielce.

</doc>
<doc id="5055004" url="https://pl.wikipedia.org/wiki?curid=5055004" title="Studia Teologiczne Białystok Drohiczyn Łomża">
Studia Teologiczne Białystok Drohiczyn Łomża

Studia Teologiczne Białystok Drohiczyn Łomża – czasopismo naukowe będące rocznikiem, którego wydawcą jest Kuria Metropolitalna Białostocka. Pierwszy numer czasopisma opublikowano w 1983 r. W roczniku poruszane są zagadnienia z zakresu filozofii, teologii, literaturoznawstwa, a także pedagogiki i psychologii. 

</doc>
<doc id="5055049" url="https://pl.wikipedia.org/wiki?curid=5055049" title="Jerzy Horczak">
Jerzy Horczak

Jerzy Horczak, ps. Wróbel (ur. 1927 w Wilnie, zm. we wrześniu 1943 w Warszawie) – kapral Armii Krajowej, sekcyjny 3 drużyny hufca „Sad” Grup Szturmowych Szarych Szeregów, od 1 września 1943 roku w składzie batalionu „Zośka”. Odznaczony Krzyżem Srebrnym Orderu Virtuti Militari.
Życiorys.
W 1939 roku ukończył szkołę powszechną w Warszawie. W okresie okupacji niemieckiej uczył się na tajnych kompletach w Gimnazjum im. Tadeusza Reytana i należał do konspiracyjnej drużyny harcerskiej tej szkoły. Jako członek Grup Szturmowych Szarych Szeregów uczestniczył w akcjach Organizacji Małego Sabotażu „Wawer” oraz w nieudanej próbie odbicia naczelnika Szarych Szeregów Floriana Marciniaka (akcja „Meksyk IV”, 8 maja 1943).
Wiosną 1943 roku został magazynierem broni hufca „Sad” w wilii przy ul. Różanej 36 w Warszawie, gdzie mieszkał wraz z dwunastoletnim bratem ciotecznym Teodorem Wołoszczukiem. W sierpniu 1943 roku dom został otoczony przez niemieckich policjantów, po czym Jerzy Horczak ostrzelał ich z pistoletu maszynowego i obrzucił granatami ręcznymi, a następnie zdołał się bezpiecznie wycofać wraz z kuzynem. Akcja ta zyskała rozgłos w Warszawie. Kilka dni później został aresztowany na ul. Nowy Świat przez funkcjonariusza „Kripo” Władysława Urbańskiego i osadzony w więzieniu na Pawiaku. Zmarł we wrześniu 1943 roku, zakatowany w śledztwie, nikogo nie wydając.
Był synem Józefa Horczaka, inżyniera rolnego, i Marii Horczak. Rodzice prowadzili działalność konspiracyjną w Polskim Państwie Podziemnym i zginęli w obozie Auschwitz-Birkenau. Do 1935 roku mieszkał w Kaliszu. Teodor Wołoszczuk przeżył II wojnę światową.
Jerzy Horczak jest jednym z bohaterów książki Aleksandra Kamińskiego pt. "Kamienie na szaniec" (1943), filmu dokumentalnego „Oni szli Szarymi Szeregami” (2010), w którego części fabularnej zagrał go Franciszek Przybylski, a także książki Juliusza Bogdana Deczkowskiego "„Wróbel” z „Kamieni na szaniec”: wspomnienie o przyjacielu" (Warszawa 1992, ).

</doc>
<doc id="5055054" url="https://pl.wikipedia.org/wiki?curid=5055054" title="Bathory (ujednoznacznienie)">
Bathory (ujednoznacznienie)



</doc>
<doc id="5055059" url="https://pl.wikipedia.org/wiki?curid=5055059" title="Ruch dla Demokracji (Słowacja)">
Ruch dla Demokracji (Słowacja)



</doc>
<doc id="5055064" url="https://pl.wikipedia.org/wiki?curid=5055064" title="Upadek królestwa (serial telewizyjny)">
Upadek królestwa (serial telewizyjny)



</doc>
<doc id="5055071" url="https://pl.wikipedia.org/wiki?curid=5055071" title="John Sayre">
John Sayre

John Anthony Sayre (ur. 1 kwietnia 1936 w Tacoma) – amerykański wioślarz, medalista olimpijski.
Podczas letnich igrzysk olimpijskich w Rzymie (1960) zdobył, wspólnie z Danem Avraultem, Tedem Nashem oraz Rusty Wailesem, złoty medal w wioślarstwie – w konkurencji czwórek bez sternika.

</doc>
<doc id="5055077" url="https://pl.wikipedia.org/wiki?curid=5055077" title="Igor Achriemczik">
Igor Achriemczik

Igor Władimirowicz Achriemczik, ros. Игорь Владимирович Ахремчик (ur. 18 października 1933 w Leningradzie, zm. w 1990 tamże) – radziecki wioślarz (Rosjanin), medalista olimpijski.
Podczas letnich igrzysk olimpijskich w Rzymie (1960) zdobył brązowy medal w wioślarstwie – w konkurencji czwórek bez sternika. W 1961 zdobył w Pradze srebrny medal mistrzostw Europy w tej samej konkurencji wioślarskiej.

</doc>
<doc id="5055079" url="https://pl.wikipedia.org/wiki?curid=5055079" title="Jurij Baczurow">
Jurij Baczurow

Jurij Kuźmicz Baczurow, ros. Юрий Кузьмич Бачуров (ur. 18 października 1933 w Iwanowie) – radziecki wioślarz (Rosjanin), medalista olimpijski.
Podczas letnich igrzysk olimpijskich w Rzymie (1960) zdobył brązowy medal w wioślarstwie – w konkurencji czwórek bez sternika.

</doc>
<doc id="5055083" url="https://pl.wikipedia.org/wiki?curid=5055083" title="Kościół ewangelicko-augsburski św. Łukasza w Brzegu">
Kościół ewangelicko-augsburski św. Łukasza w Brzegu



</doc>
<doc id="5055086" url="https://pl.wikipedia.org/wiki?curid=5055086" title="Walentin Morkowkin">
Walentin Morkowkin

Walentin Morkowkin, ros. Валентин Иванович Морковкин (ur. 20 września 1933 w Gorkim, zm. w 1999) – radziecki wioślarz (Rosjanin), medalista olimpijski.
Podczas letnich igrzysk olimpijskich w Rzymie (1960) zdobył brązowy medal w wioślarstwie – w konkurencji czwórek bez sternika.

</doc>
<doc id="5055088" url="https://pl.wikipedia.org/wiki?curid=5055088" title="Geburtstagsschacht">
Geburtstagsschacht

Geburtstagsschacht – jaskinia krasowa w południowych Niemczech, w Alpach Salzburskich.
W jaskini jest prosty ciąg studni i korytarzy o pionowym rozwinięciu.

</doc>
<doc id="5055090" url="https://pl.wikipedia.org/wiki?curid=5055090" title="Anatolij Tarabrin">
Anatolij Tarabrin

Anatolij Tarabrin, ros. Анатолий Пётрович Тарабрин (ur. 28 czerwca 1935 w Smoleńsku, zm. 11 lutego 2008 w Petersburgu) – radziecki wioślarz (Rosjanin), medalista olimpijski.
Podczas letnich igrzysk olimpijskich w Rzymie (1960) zdobył brązowy medal w wioślarstwie – w konkurencji czwórek bez sternika. W 1961 zdobył w Pradze srebrny medal mistrzostw Europy w tej samej konkurencji wioślarskiej.

</doc>
<doc id="5055099" url="https://pl.wikipedia.org/wiki?curid=5055099" title="Wawrzeccy">
Wawrzeccy



</doc>
<doc id="5055105" url="https://pl.wikipedia.org/wiki?curid=5055105" title="Martin M’beri">
Martin M’beri

Martin M’beri (ur. 30 grudnia 1940 w Mouyondzi) – kongijski polityk i prokurator. Od 1992 do 1995 roku był ministrem stanu ds. integracji i kontaktu z parlamentem, od 1997 ministrem transportu i lotnictwa cywilnego, a od 1999 roku ministrem budownictwa, urbanistyki i mieszkalnictwa. Był przewodniczącym Komisji Spraw Zagranicznych w Zgromadzeniu Narodowym.
Jest jednym ze współzałożycieli Panafrykańskiego Związku na rzecz Demokracji Społecznej.
Życiorys.
Był nauczycielem w liceum. W 1963 roku został deputowanym do Zgromadzenia Narodowego. Od 1964 roku działał w Młodzieży Narodowego Ruchu Rewolucyjnego. W 1966 roku został najmłodszym prefektem w Republice Konga (jako prefekt departamentu Plateux). W 1970 roku został mianowanym prokuratorem "tribunal de grande instance" w Brazzaville. Następnie został mianowany dyrektorem Krajowej Szkoły Administracji oraz wykładowcą na Uniwersytecie Mariena Ngouabi. W 1972 roku został członkiem sekretariatu komitetu centralnego Kongijskiej Partii Pracy.
Od 1980 roku, przez siedem lat, mieszkał we Francji. Od 1987 roku pracował jako adwokat w Brazzaville. W 1991 roku założył Ligę Praw Człowieka, której następnie został prezesem.
W 1992 roku był współzałożycielem partii Pascala Lissouby – Panafrykańskiego Związku na rzecz Demokracji Społecznej (UPADS). W wyborach parlamentarnych w 1992 roku został wybrany deputowanym do Zgromadzenia Narodowego z list UPADS. 7 września tegoż roku Lissouba powołał go w skład rządu na stanowisko ministra stanu ds. wewnętrznych, integracji i kontaktu z parlamentem. 2 listopada 1997 roku Sassou-Nguesso powołał nowy rząd, a jego następcą został Pierre Oba (jako minister spraw wewnętrznych).
Pomimo skazania i wydalenia z kraju Lissouby i innych liderów UPADS, sam M'beri w 1997 dołączył do rządu Denisa Sassou-Nguesso jako minister transportu i lotnictwa cywilnego, a od 1999 jako minister budownictwa. Od tego też czasu reprezentował UPADS. W 8 maja 2001 roku odszedł z rządu. W grudniu 2001 roku Lissouba wykluczył go z UPADS. Następnie założył własną partię National Convention for the Republic and Solidarity (fr. "Convention nationale pour la réconciliation et la solidarité", CNRS).
9 sierpnia 2018 roku, dekretem nr 2018-306, prezydent Denis Sassou-Nguesso powołał M'beriego na stanowisko stałego sekretarza Rady Dialogu Narodowego.

</doc>
<doc id="5055106" url="https://pl.wikipedia.org/wiki?curid=5055106" title="Jakub Intercisus">
Jakub Intercisus

Św. Jakub Intercisus, znany także jako św. Jakub Perski lub Jakub Pocięty (zm. 420) – święty Kościoła katolickiego i prawosławnego.
Urodził się w Persji. Był żołnierzem i dworzaninem króla Jezdegerda I. Nie chcąc utracić stanowiska, jakie zajmował na dworze Sasanidów, którzy wyznawali zaratusztrianizm, wyrzekł się na jakiś czas wiary chrześcijańskiej. Jednak pod wpływem matki oraz żony wkrótce pożałował swojej apostazji i otwarcie przyznał się do bycia chrześcijaninem. Jego przydomek Intercisus wywodzi się z łacińskiego słowa oznaczającego „rozkrajany, pocięty na kawałki”, co odnosi się do jego męczeńskiej śmierci z rozkazu następcy Jezdegerda I, króla Bahrama V, gdyż został pocięty na dwadzieścia osiem kawałków.
Wspomnienie św. Jakuba Intercisusa w Kościele katolickim wypada 27 listopada.

</doc>
<doc id="5055107" url="https://pl.wikipedia.org/wiki?curid=5055107" title="Astana-Premier Tech w sezonie 2021">
Astana-Premier Tech w sezonie 2021

Astana-Premier Tech w sezonie 2021 – podsumowanie występów zawodowej grupy kolarskiej Astana-Premier Tech w sezonie 2021, w którym należała ona do dywizji UCI WorldTeams.
Od sezonu 2021 grupa zmieniła nazwę z Astana Pro Team na Astana-Premier Tech po tym jak kanadyjska firma Premier Tech objęła rolę sponsora tytularnego, zwiększając finansowanie po ograniczeniu wsparcia ze strony kazachskiej spółki Samruk-Kazyna. Menedżerem liczącej 31 kolarzy grupy w jej szesnastym sezonie funkcjonowania jest Aleksandr Winokurow.
Transfery.
Opracowano na podstawie:
Skład.
Opracowano na podstawie:
Zwycięstwa.
Opracowano na podstawie:

</doc>
<doc id="5055111" url="https://pl.wikipedia.org/wiki?curid=5055111" title="Bitwa pod Baranowiczami (IV 1919)">
Bitwa pod Baranowiczami (IV 1919)



</doc>
<doc id="5055124" url="https://pl.wikipedia.org/wiki?curid=5055124" title="Leucopleurus acutus">
Leucopleurus acutus



</doc>
<doc id="5055126" url="https://pl.wikipedia.org/wiki?curid=5055126" title="Gleb Brusienski">
Gleb Brusienski

Gleb Konstantinowicz Brusienski (, ur. 18 kwietnia 2000 w miejscowości Kokczetaw) – kazachski kolarz szosowy.
Brusienski, wspólnie z Jewgienijem Fiodorowem, zdobył złoty medal Letnich Igrzysk Olimpijskich Młodzieży 2018 w rywalizacji drużynowej kolarzy – w ramach konkurencji wchodzących w skład tych zmagań zwyciężył w wyścigu ze startu wspólnego i jeździe drużynowej na czas oraz zajął 2. lokatę w kryterium ulicznym.
Osiągnięcia.
Opracowano na podstawie:

</doc>
<doc id="5055127" url="https://pl.wikipedia.org/wiki?curid=5055127" title="Gleb Brussenskiy">
Gleb Brussenskiy



</doc>
<doc id="5055129" url="https://pl.wikipedia.org/wiki?curid=5055129" title="Leucopleurus">
Leucopleurus



</doc>
<doc id="5055130" url="https://pl.wikipedia.org/wiki?curid=5055130" title="Nevėžis Kėdainiai">
Nevėžis Kėdainiai



</doc>
<doc id="5055132" url="https://pl.wikipedia.org/wiki?curid=5055132" title="Jakub Pers">
Jakub Pers



</doc>
<doc id="5055136" url="https://pl.wikipedia.org/wiki?curid=5055136" title="Powiat Atsumi">
Powiat Atsumi

 – dawny powiat w Japonii, w prefekturze Aichi. W 2005 roku liczył mieszkańców.
Historia.
W pierwszym roku okresu Meiji na terenie powiatu znajdowały się 1 miejscowość i 134 wioski. Powiat został założony 20 grudnia 1878 roku. Wraz z utworzeniem nowego systemu administracyjnego 1 kwietnia 1889 roku powiat Atsumi został podzielony na 1 miejscowość oraz 32 wioski.

</doc>
<doc id="5055143" url="https://pl.wikipedia.org/wiki?curid=5055143" title="Jewgienij Fiodorow (kolarz)">
Jewgienij Fiodorow (kolarz)

Jewgienij Wasiljewicz Fiodorow (, ur. 16 lutego 2000 w Aktobe) – kazachski kolarz szosowy.
Fiodorow, wspólnie z Glebem Brusienskim, zdobył złoty medal Letnich Igrzysk Olimpijskich Młodzieży 2018 w rywalizacji drużynowej kolarzy – w ramach konkurencji wchodzących w skład tych zmagań zwyciężył w jeździe drużynowej na czas i zajął 2. lokatę w wyścigu przełajowym.
Osiągnięcia.
Opracowano na podstawie:

</doc>
<doc id="5055152" url="https://pl.wikipedia.org/wiki?curid=5055152" title="Dániel Gazdag">
Dániel Gazdag

Dániel Gazdag (ur. 2 marca 1996 w Nyíregyházie) – węgierski piłkarz grający na pozycji pomocnika, reprezentant kraju, zawodnik Philadelphia Union.
Życiorys.
W piłkę nożną zaczął grać w wieku pięciu lat. Mając siedem lat, wstąpił do Nyírsuli Nyiregyháza, gdzie grał cztery lata. Następnie był juniorem Nyíregyháza Spartacus FC. Z rekomendacji Valéra Kapaciny w 2010 roku wstąpił do Magyar Futball Akadémia, należącej do Budapest Honvéd FC. W marcu 2014 roku zadebiutował w rezerwach klubu, grających w NB III. 26 września 2014 roku zadebiutował w NB I w przegranym 1:2 meczu z Pécsi Mecsek FC. W sezonie 2016/2017 zdobył z klubem mistrzostwo kraju. W 2020 roku zdobył puchar Węgier.
Występował w młodzieżowych reprezentacjach Węgier. 5 września 2019 roku zadebiutował w reprezentacji A w przegranym 1:2 towarzyskim meczu z Czarnogórą. 31 marca 2021 roku zdobył pierwszego gola w reprezentacji, co miało miejsce w wygranym 4:1 spotkaniu z Andorą.

</doc>
<doc id="5055154" url="https://pl.wikipedia.org/wiki?curid=5055154" title="Stadion Junost w Uralsku">
Stadion Junost w Uralsku

Stadion Junost – stadion sportowy w Uralsku, w Kazachstanie. Został otwarty w 1947 roku. Może pomieścić 3200 widzów. Swoje spotkania rozgrywają na nim zawodnicy drużyny bandy, Akżajyk Orał, występującej w rosyjskich rozgrywkach ligowych.
Stadion został otwarty w 1947 roku pod nazwą „Spartak”. W 1966 roku został przemianowany na „Stroitiel”, a w 1971 roku na „Junost”. W 2002 roku obiekt został zmodernizowany. Od 2018 roku stadion wyposażony jest w lodowisko ze sztucznym lodem.

</doc>
<doc id="5055158" url="https://pl.wikipedia.org/wiki?curid=5055158" title="Mihajlo D. Mesarovic">
Mihajlo D. Mesarovic

Mihajlo D. Mesarovic (ur. 2 lipca 1928 w Zrenjaninie) – serbski naukowiec, profesor Uniwersytetu Case Western Reserve. Mesarovic był pionierem w dziedzinie teorii systemów, był doradcą naukowym UNESCO ds. zmian globalnych, a także członkiem Klubu Rzymskiego.
Życiorys.
Ukończył Wydziału Inżynierii Elektrycznej Uniwersytetu w Belgradzie w 1951 roku. W 1955 roku uzyskał tytuł doktora od Serbskiej Akademii Nauk i Sztuk.
Od 1951 do 1955 Mesarović był asystentem naukowym w Instytucie Nikoli Tesli w Belgradzie. W latach 1955-1958 był kierownikiem działu inspekcji Instytutu. W tym samym czasie Mesarović zajmował stanowiska akademickie na Uniwersytecie w Belgradzie w Jugosławii od 1954 do 1958 roku. W 1958 roku został profesorem w Massachusetts Institute of Technology / USA (MIT), gdzie służył do 1959 roku. Był profesorem nadzwyczajnym na Case Western Reserve University od 1959 do 1964 i profesorem od 1964 do 1978. 
Od 1978 był profesorem inżynierii systemów i matematyki Cady Staley.
W 1999 roku został mianowany doradcą naukowym ds. zmian globalnych przez Federico Mayor, Dyrektora Generalnego UNESCO. Pełniąc tę funkcję, Mesarović udał się do siedziby UNESCO w Paryżu i doradzał gabinetowi dyrektora generalnego w kwestiach takich jak zmiany klimatu, ekonomia, ludność, transfer technologii i edukacja kobiet w krajach rozwijających się.
W 2005 roku otrzymał nagrodę Hovorka od Case Western Reserve University za wyjątkowe osiągnięcia. W 2005 roku otrzymał nagrodę za całokształt twórczości Klubu Rzymskiego w USA.

</doc>
<doc id="5055159" url="https://pl.wikipedia.org/wiki?curid=5055159" title="Pierwsza miłość (film 1974)">
Pierwsza miłość (film 1974)

Pierwsza miłość – polski inscenizowany film dokumentalny z 1974 roku w reżyserii Krzysztofa Kieślowskiego, nakręcony dla Telewizji Polskiej. "Pierwsza miłość" jest współczesną opowieścią o miłości dwojga młodych, w której ważną rolę odegrało mające się narodzić dziecko. Film Kieślowskiego został doceniony na Krakowskim Festiwalu Filmowym, zdobywając Grand Prix festiwalu – Złotego Lajkonika, a także Nagrodę Specjalną „Złoty Smok”.

</doc>
<doc id="5055163" url="https://pl.wikipedia.org/wiki?curid=5055163" title="Sagmatias">
Sagmatias

Sagmatias – rodzaj ssaka z rodziny delfinowatych (Delphinidae).
Zasięg występowania.
Rodzaj obejmuje gatunki występujące w umiarkowanych, subarktycznych i arktycznych wodach Oceanu Atlantyckiego i Spokojnego.
Morfologia.
Długość ciała 140–250 cm (długość ciała noworodków 80–100 cm); masa ciała 70–198 kg
Systematyka.
Etymologia.
"Sagmatias": "sagma", σαγματος "sagmatos" „siodło”; nowołac. przyrostek "-ias" „wskazanie na posiadanie lub cechę szczególną”
Podział systematyczny.
Gatunki z tego rodzaju tradycyjnie umieszczane były w "Lagenorhynchus", lecz snalizy przeprowadzone w 2019 roku w oparciu o dane molekularne ujawniły, że "Lagenorhynchus" nie jest monofiletyczny i należy podzielić go na trzy odrębne rodzaje: "Lagenorhynchus", "Leucopleurus" i "Sagmatias". "Sagmatias" wydaje się być najbliżej spokrewnione z delfinami z rodzaju "Cephalorhynchus" i "Lissodelphis" i mogą nadal być parafiletyczne w odniesieniu do "Cephalorhynchus". Do rodzaju należą następujące gatunki:

</doc>
<doc id="5055164" url="https://pl.wikipedia.org/wiki?curid=5055164" title="Andrzej Kordik">
Andrzej Kordik

Andrzej Jan Kordik (ur. 8 listopada 1933 we Lwowie, zm. 27 stycznia 1999 we Wrocławiu) – polski prawnik, specjalista z zakresu procedury karnej, pracownik naukowy Uniwersytetu Wrocławskiego.
Życiorys.
Absolwent III Liceum Ogólnokształcącego we Wrocławiu. W 1956 roku ukończył studia na Wydziale Prawa Uniwersytetu Wrocławskiego. Od 1957 roku zatrudniony jako asystent w Katedrze Postępowania Karnego. W 1963 roku obronił pracę doktorską pt. "Przyspieszone postępowanie karne w teorii i praktyce", której promotorem był prof. Witold Świda. Należał do grona współpracowników prof. Marii Lipczyńskiej. W 1963 roku został zatrudniony na stanowisku adiunkta, a w 1968 – docenta. 
Jego zainteresowania badawcze koncentrowały się wokół trybów szczególnych i środków zaskarżania w procesie karnym, którym to zagadnieniom poświęcił większość swojego dorobku naukowego, składającego się z ok. 60 pozycji. Był również autorem i współautorem licznych skryptów i podręczników. Wypromował 3 doktorów (Z. Iwaszkiewicz, S. Adamczak, W. Posnow). Zdążył ukończyć rozprawę habilitacyjną dotyczącą instytucji warunkowego zawieszenia wykonania kary, jednak przedwczesna śmierć uniemożliwiła mu przystąpienie do kolokwium habilitacyjnego.
Pełnił liczne funkcje administracyjne na Wydziale Prawa Uniwersytetu Wrocławskiego. Był prodziekanem, kierownikiem zamiejscowych punktów konsultacyjnych, komendantem zgrupowania studentów na praktykach robotniczych w Wędrzynie oraz przewodniczącym Rady ds. Młodzieży na Uniwersytecie Wrocławskim. Był zaangażowanym dydaktykiem. Po śmierci M. Lipczyńskiej w latach 1984–1990 kierował Katedrą Postępowania Karnego.
Za wybitne osiągnięcia naukowe, dydaktyczne i organizacyjne odznaczony został licznymi odznaczeniami państwowymi i regionalnymi oraz nagrodami Ministra Sprawiedliwości i Ministra Nauki, Szkolnictwa Wyższego i Techniki.
Żonaty, miał jedną córkę. Pochowany na Cmentarzu św. Wawrzyńca we Wrocławiu.

</doc>
<doc id="5055165" url="https://pl.wikipedia.org/wiki?curid=5055165" title="Bell UH-1">
Bell UH-1



</doc>
<doc id="5055167" url="https://pl.wikipedia.org/wiki?curid=5055167" title="AB Poland Travel">
AB Poland Travel

AB Poland Travel – polski touroperator oraz DMC z siedzibą w Warszawie. Firma została założona w 2012 roku przez Piotra Sienickiego i specjalizuje się w obsłudze klientów zagranicznych. Biuro oferuje wycieczki (historyczne, aktywne) po Polsce i Europie Środkowej dla grup i turystów indywidualnych. AB Poland Travel jest członkiem Warszawskiej Organizacji Turystycznej i Forum Turystyki Przyjazdowej w ramach Polskiej Organizacji Turystycznej. Jest również wpisany do Centralnej Ewidencji Organizatorów Turystyki i Przedsiębiorców Ułatwiających Nabywanie Powiązanych Usług Turystycznych pod numerem 1293.

</doc>
<doc id="5055171" url="https://pl.wikipedia.org/wiki?curid=5055171" title="Maria Jankowska">
Maria Jankowska



</doc>
<doc id="5055175" url="https://pl.wikipedia.org/wiki?curid=5055175" title="Patrycy Gniewosz">
Patrycy Gniewosz

Patrycy Józef Gniewosz herbu Rawicz (ur. 1795, zm. 1860) – właściciel dóbr.
Życiorys.
Wywodził się z rodu Gniewoszów herbu Rawicz z Nowosielec, był wnukiem Stanisława oraz synem Piotra (1756-1811) i Janiny z domu Borkowskiej herbu Junosza. Jego rodzeństwem byli: Magdalena, Wiktor (1792–1840) i Aleksander (1799-1861).
W 1844 został członkiem Stanów Galicyjskich. Został właścicielem Grabownicy.
Jego żoną od 1820 była Aniela (ur. 1800, córka Sebastiana Ostaszewskiego z pobliskiego Wzdowa i Wiktorii z domu Łubkowskiej herbu Grabie; analogicznie jego dwaj bracia także poślubili córkę Ostaszewskich). Ich dziećmi byli (mieli pięć córek): Maria (dama Orderu Krzyża Gwiaździstego, zamężna po raz pierwszy z hr. Wacławem Lazanskym, a po raz drugi z Eugeniuszem von Philippsberg), Antonina (zamężna z Julianem Kamińskim), Franciszek Wawrzyniec Roman (właściciel Grabownicy, żonaty z Grotowską), Aleksander Konstanty.

</doc>
<doc id="5055176" url="https://pl.wikipedia.org/wiki?curid=5055176" title="Aleksander Izydor Gniewosz">
Aleksander Izydor Gniewosz

Aleksander Izydor Gniewosz herbu Rawicz (ur. 1799, zm. 1861) – właściciel dóbr.
Życiorys.
Wywodził się z rodu Gniewoszów herbu Rawicz z Nowosielec, był wnukiem Stanisława oraz synem Piotra (1756-1811) i Janiny z domu Borkowskiej herbu Junosza. Jego rodzeństwem byli: Magdalena, Wiktor (1792–1840), Patrycy (1795-1860).
W 1844 został członkiem Stanów Galicyjskich. Został właścicielem dóbr Trzcianiec, Rostoka.
Jego żoną od 1829 była Karolina (1809–1861, córka Sebastiana Ostaszewskiego z pobliskiego Wzdowa i Wiktorii z domu Łubkowskiej herbu Grabie; analogicznie jego dwaj bracia także poślubili córkę Ostaszewskich). Ich dziećmi byli: Antoni Jan Sydon (1832-1903, żonaty z Kakowską), Stanisław (1834-1906, dziedzic Trzciańca i Rostoki), trzy córki (ur. 1837, 1839, 1848), Włodzimierz (1838-1909).

</doc>
<doc id="5055179" url="https://pl.wikipedia.org/wiki?curid=5055179" title="Nergal-szarru-usur">
Nergal-szarru-usur

Nergal-szarru-usur (akad. "Nergal-šarru-uṣur") – wysoki dostojnik za rządów asyryjskiego króla Asarhaddona (680-669 p.n.e.), noszący tytuł „wielkiego podczaszego” ("rab šāqê"); według "Asyryjskiej kroniki eponimów" w 678 r. p.n.e. pełnił też urząd "limmu" (eponima).

</doc>
<doc id="5055182" url="https://pl.wikipedia.org/wiki?curid=5055182" title="Tohpati">
Tohpati

Tohpati, właśc. Tohpati Ario Hutomo (ur. 25 lipca 1971 w Dżakarcie) – indonezyjski gitarzysta i autor tekstów. Jest znany za sprawą częstego występowania z muzykami takimi jak Krisdayanti, Glenn Fredly, Rossa i Chrisye. Był związany z formacjami muzycznymi Halmahera, SimakDialog i Trisum. W 1997 r. wydał swój debiutancki album solowy.
Dyskografia.
Źródło:

</doc>
<doc id="5055190" url="https://pl.wikipedia.org/wiki?curid=5055190" title="Didi Kempot">
Didi Kempot

Didi Kempot, właśc. Didik Prasetyo (ur. 31 grudnia 1966 w Surakarcie, zm. 5 maja 2020 tamże) – indonezyjski piosenkarz i autor tekstów, który tworzył muzykę w stylu . W trakcie swojej kariery napisał blisko 700 utworów, głównie w języku jawajskim. 

</doc>
<doc id="5055192" url="https://pl.wikipedia.org/wiki?curid=5055192" title="Didik Prasetyo">
Didik Prasetyo



</doc>
<doc id="5055195" url="https://pl.wikipedia.org/wiki?curid=5055195" title="Unionizm Serbsko-Czarnogórski">
Unionizm Serbsko-Czarnogórski



</doc>
<doc id="5055198" url="https://pl.wikipedia.org/wiki?curid=5055198" title="Abi-ramu (eponim)">
Abi-ramu (eponim)

Abi-ramu ("Abi-rāmu", imię pochodzenia zachodniosemickiego, w transliteracji z pisma klinowego zapisywane najczęściej mAD-"ra-mu", tłum. „Ojciec jest wywyższony”) – wysoki dostojnik za rządów asyryjskiego króla Asarhaddona (681-669 p.n.e.), noszący w tekstach odpowiadające sobie znaczeniowo tytuły „wielkiego wezyra” ("sukkallu rabiu") i „potężnego wezyra” ("sukkallu dannu"); według "Asyryjskiej listy eponimów" w 677 r. p.n.e. sprawował też urząd "limmu" (eponima). Jego imieniem jako eponima datowane są teksty administracyjne i prawne z Niniwy i Aszur oraz jedna z inskrypcji Asarhaddona. Jeżeli chodzi o jego tytuł, to jedna z kopii "Asyryjskiej listy eponimów" (A 9) nazywa go "sukkallu dannu" (LÚ.SUKKAL "dan-nu"), natomiast w kilku innych tekstach nosi on tytuł "sukkallu rabiu" (LÚ.SUKKAL GAL-"ú"). W inskrypcji Asarhaddona poza tytułem „wielkiego wezyra” ("sukkallu rabû") nosi on również tytuł „zarządcy (prowincji) Hanigalbat”. Prowincja Hanigalbat nie istniała już w I tys. p.n.e., więc ten ostatni tytuł uznaje się za literacki anachronizm, nawiązujący do „wielkich wezyrów” z okresu średnioasyryjskiego, którzy (jak np. Qibi-Aszur czy Ili-pada) nosili też tytuł „króla Hanigalbatu”.
Niektórzy uczeni, jak Natalie N. May, próbują identyfikować Abi-ramu „wielkiego wezyra” i eponima z jego imienniczką, która była siostrą asyryjskiej królowej Naqi’i i ciotką króla Asarhaddona. Zdaniem Natalie N. May urząd „wielkiego wezyra” był już w czasach Asarhaddona urzędem czysto honorowym, a obowiązki pełniącej go osoby ograniczały się najprawdopodobniej jedynie do funkcji sędziego. Nie widzi ona też problemu z tym, że imię Abi-ramu jako „wielkiego wezyra” i eponima zapisywane było przy użyciu męskiego determinatywu - praktyka zapisywania imion kobiet o wysokim statusie społecznym przy użyciu męskiego, a nie żeńskiego determinatywu, znana była bowiem we wszystkich okresach historii Mezopotamii i jest dobrze poświadczona w odniesieniu do imion kobiet z rodziny królewskiej z okresu nowoasyryjskiego. Obsadzenie przez Asarhaddona ciotki na urzędzie „wielkiego wezyra” podyktowane być mogło chęcią zachowania tego urzędu w rodzinie królewskiej.

</doc>
<doc id="5055202" url="https://pl.wikipedia.org/wiki?curid=5055202" title="János Árgyelán">
János Árgyelán

János Árgyelán (ur. 26 stycznia 1969 w Gyuli) – węgierski piłkarz grający na pozycji pomocnika.
Życiorys.
Seniorską karierę rozpoczynał w Gyulai FC, a w 1990 roku został zawodnikiem Békéscsabai Előre FC. W barwach tego klubu zadebiutował w NB I 19 sierpnia w przegranym 1:2 meczu z Tatabányai Bányász SC. Po sezonie spadł z klubem do NB II, a w 1992 roku awansował do NB I. W 1993 roku został wybrany węgierskim piłkarzem roku. Rok później przeszedł do ETO FC Győr. W 1996 roku wraz z Honvédem zdobył puchar Węgier. W 1997 roku został zawodnikiem Újpestu, z którym zdobył mistrzostwo Węgier. Karierę zawodniczą kończył w 2012 roku.

</doc>
<doc id="5055212" url="https://pl.wikipedia.org/wiki?curid=5055212" title="Hirlatzhöhle">
Hirlatzhöhle

Hirlatzhöhle – najdłuższa jaskinia w Austrii, w masywie Dachstein. 

</doc>
<doc id="5055213" url="https://pl.wikipedia.org/wiki?curid=5055213" title="Stéphane Maurice Bongho-Nouarra">
Stéphane Maurice Bongho-Nouarra

Stéphane Maurice Bongho-Nouarra (ur. 6 czerwca 1937 w Ouesso, zm. 7 października 2007 w Brukseli) – kongijski polityk, premier Konga w 1992 roku, odwołany w wyniku wotum nieufności. Od 1993 do 1996 roku był ministrem obrony.
Życiorys.
Od 1959 do 1962 kształcił się we Francji na inżyniera agrokultury. Po studiach pracował w Ministerstwie Agrokultury Republiki Konga. W 1966 roku został przewodniczącym "Chambre Économique de Congo-Brazzaville," a także przewodniczącym "Union des Jeune Chambre d'Expression Française." W tym samym roku prezydent Alphonse Massamba-Debat mianował go prezesem "Congo Conseil Économique et Social". Następnie został mianowany sekretarzem stanu w Ministerstwie Agrokultury, a następnie ministrem robót publicznych"".
W 1970 roku został aresztowany pod zarzutem konspirowania przeciwko rządowi"". Został skazany na 10 lat więzienia"". Został uwolniony w 1971 roku w wyniku amnestii, następnie wyjechał do Paryża"". W tym czasie założył kilka firm m.in. w Beninie, Kongo oraz w Wybrzeżu Kości Słoniowej"".
W 1991 roku powrócił do Konga, żeby wziąć udział w Konferencji Narodowej, poprzedzającej uchwalenie nowej konstytucji"". Został jednym z wiceprzewodniczących tego wydarzenia"". Został następnie sekretarzem generalnym organizacji "Alliance Nationale pour la Démocratie (AND)".
W wyborach parlamentarnych w 1992 roku został wybrany deputowanym do Zgromadzenia Narodowego"" w okręgu Mbama w departamencie Cuvette z list Partii Odbudowy i Rozwoju Konga. 2 września 1992 roku prezydent Pascal Lissouba powołał go na urząd premiera Konga (z ramienia Panafrykańskiego Związku na rzecz Demokracji Społecznej)"". 7 września Bongho-Nouarra powołał swój rząd. W międzyczasie powstała nowa koalicja Unia na rzecz Odnowy Demokratycznej (URD) (złożona z 7 partii, w tym między innymi z Kongijskiej Partii Pracy), która to 31 października przeprowadziła udane wotum nieufności wobec rządu Bongho-Nouarra, w wyniku czego podał się on do dymisji. Oficjalną rezygnację złożył 6 grudnia"".
Od 1993 do 1996 roku był ministrem obrony"". 5 czerwca 1997, z powodu obalenia Pascala Lissouby, opuścił Kongo"". Powrócił do Konga rok później, żeby wziąć udział w Narodowym Forum Pojednania, które miało nakreślić charakter i czas trwania rządu tymczasowego po wojnie domowej"".
Zmarł 7 października 2007 roku w Brukseli.

</doc>
<doc id="5055218" url="https://pl.wikipedia.org/wiki?curid=5055218" title="Lista włoskich okrętów podwodnych">
Lista włoskich okrętów podwodnych

To lista okrętów podwodnych Włoch, podana chronologicznie według typów. Daty oznaczają okres budowy danego typu.

</doc>
<doc id="5055219" url="https://pl.wikipedia.org/wiki?curid=5055219" title="PSR-A Pilica (system przeciwlotniczy)">
PSR-A Pilica (system przeciwlotniczy)



</doc>
<doc id="5055230" url="https://pl.wikipedia.org/wiki?curid=5055230" title="Cerkiew św. Mikołaja w Grudziądzu">
Cerkiew św. Mikołaja w Grudziądzu



</doc>
<doc id="5055243" url="https://pl.wikipedia.org/wiki?curid=5055243" title="Juan Carlos Colmenares Quintero">
Juan Carlos Colmenares Quintero

Juan Carlos Colmenares Quintero – hiszpański inżynier, dr hab. nauk chemicznych, profesor nadzwyczajny Instytutu Chemii Fizycznej Polskiej Akademii Nauk.
Życiorys.
16 marca 2004 obronił pracę doktorską "Badanie reakcji utleniającego sprzęgania metanu z toluenem wobec katalizatorów tlenkowych", 13 kwietnia 2015 habilitował się na podstawie rozprawy zatytułowanej "Niekonwencjonalne miękkie metody w syntezie nowych fotokatalizatorów na bazie nanostrukturalnych półprzewodników: fotokatalizatory do oczyszczania wody/powietrza i selektywnego foto-utleniania". 
Jest zatrudniony na stanowisku profesora nadzwyczajnego w Instytucie Chemii Fizycznej Polskiej Akademii Nauk.

</doc>
<doc id="5055248" url="https://pl.wikipedia.org/wiki?curid=5055248" title="Piarsciły">
Piarsciły

Piarsciły (; ) – wieś na Białorusi, w obwodzie mohylewskim, w rejonie mohylewskim, w sielsowiecie Zawadskaja Słabada.

</doc>
<doc id="5055251" url="https://pl.wikipedia.org/wiki?curid=5055251" title="Repiszcza (rejon mohylewski)">
Repiszcza (rejon mohylewski)

Repiszcza (; ) – wieś na Białorusi, w obwodzie mohylewskim, w rejonie mohylewskim, w sielsowiecie Zawadskaja Słabada.

</doc>
<doc id="5055256" url="https://pl.wikipedia.org/wiki?curid=5055256" title="Sininszczyna">
Sininszczyna

Sininszczyna (; ) – wieś na Białorusi, w obwodzie mohylewskim, w rejonie mohylewskim, w sielsowiecie Zawadskaja Słabada.

</doc>
<doc id="5055258" url="https://pl.wikipedia.org/wiki?curid=5055258" title="Staryna (rejon mohylewski)">
Staryna (rejon mohylewski)

Staryna (; ) – wieś na Białorusi, w obwodzie mohylewskim, w rejonie mohylewskim, w sielsowiecie Zawadskaja Słabada.

</doc>
<doc id="5055259" url="https://pl.wikipedia.org/wiki?curid=5055259" title="Antoni Kieszkowski">
Antoni Kieszkowski

Antoni Kieszkowski herbu Krzywda (ur. 1739, zm. 1814) – właściciel ziemski.
Życiorys.
Urodził się w 1739 jako Barnaba Antoni Ignacy. Wywodził się z rodu Kieszkowskich herbu Krzywda. Był wnukiem Jana Kieszkowskiego (komornik graniczny sandomierski) oraz synem Kazimierza Kieszkowskiego (podczaszy bracławski, zastawny posiadacz Rzeczowa, Psów i Woli Kuraszowej w 1725 i zarządca dóbr dobromilskich) i Katarzyny z domu Kamieńskiej. Miał braci: Jana Tomasza (ur. 1731, komornik graniczny chęciński, elektor Stanisława Augusta Poniatowskiego, bezdzietny), Walentego Macieja (1733-1794, członek Stanów Galicyjskich, kapitan wojsk polskich, bezdzietny), Stanisława Jana (ur. 1734), Rajmunda (1735-1736), Mikołaja Ignacego (ur. 1737).
Od swojego brata Walentego w 1733 nabył połowę Rudnika, a w 1794 Hruszatyce, Hruszatyczki, Sanoczany, Szandrowiec, Czarną, Żołobek, Rosochate. Przejął także dobra Górzna, których część (własną oraz otrzymane po braciach Janie i Walentym i po przyrodniej siostrze Urszuli Wąsowicz z domu Cieszkowskiej) sprzedał na rzecz Potockiego w 1799.
Ożenił się z Elżbietą z domu Korzeniowską, po pierwszym mężu Olszańską. Ich dziećmi byli: Marianna (po pierwszym mężu Raszewska, po drugim mężu Gruszczyna), Tekla i Stanisław (1772-1842, odziedziczył dobra po Antonim). Zmarł w 1814.

</doc>
<doc id="5055261" url="https://pl.wikipedia.org/wiki?curid=5055261" title="Czarnabiel">
Czarnabiel

Czarnabiel (; ) – wieś na Białorusi, w obwodzie mohylewskim, w rejonie mohylewskim, w sielsowiecie Zawadskaja Słabada.

</doc>
<doc id="5055264" url="https://pl.wikipedia.org/wiki?curid=5055264" title="Villa de Guadalupe">
Villa de Guadalupe



</doc>
<doc id="5055271" url="https://pl.wikipedia.org/wiki?curid=5055271" title="Kamila Kerimbajewa">
Kamila Kerimbajewa



</doc>
<doc id="5055273" url="https://pl.wikipedia.org/wiki?curid=5055273" title="Zezwolenie na wykonywanie zawodu przewoźnika drogowego">
Zezwolenie na wykonywanie zawodu przewoźnika drogowego

Zezwolenie na wykonywanie zawodu przewoźnika drogowego – decyzja administracyjna upoważniająca przedsiębiorcę spełniającego przewidziane warunki do wykonywania zawodu przewoźnika drogowego. Decyzja wydawana jest przez starostę właściwego dla miejsca zamieszkania przedsiębiorcy lub miejsca prowadzenia działalności gospodarczej na pisemny wniosek przedsiębiorcy złożony w odpowiednim starostwie. Zezwolenie to uprawnia do wykonywania przewozu drogowego wyłącznie na terenie Rzeczypospolitej Polskiej. Udzielane jest na czas nieoznaczony.
Posiadanie zezwolenia na wykonywanie zawodu przewoźnika drogowego konieczne jest wobec wszystkich przedsiębiorców zamierzających prowadzić działalność gospodarczą polegającą na odpłatnym przewozie rzeczy pojazdami o DMC powyżej 3,5 tony lub osób pojazdami konstrukcyjnie przeznaczonymi do przewozu więcej niż 9 osób łącznie z kierowcą.
Warunki uzyskania zezwolenia na wykonywanie zawodu przewoźnika.
Do uzyskania zezwolenia na wykonywanie zawodu przewoźnika drogowego niezbędne jest spełnienie odpowiednich kryteriów i złożenie wniosku z poprawnymi załącznikami, czyli:
Zmiana danych w zezwoleniu.
W zezwoleniu oznaczone jest imię i nazwisko lub nazwa przedsiębiorstwa, siedziba i adres 
przedsiębiorcy oraz numer identyfikacji podatkowej NIP, dlatego nie można zezwolenia tego
odstępować osobom trzecim ani przenosić praw wynikających z tej decyzji na osobę trzecią.
Wszelkie zmiany danych zawartych we wniosku o udzielenie zezwolenia należy zgłaszać w 
formie pisemnej lub elektronicznej do starosty, który udzielił zezwolenia. Zmiany te koniecznie 
należy zgłosić w ciągu 28 dni od ich powstania. Jeżeli zmiana dotyczy również danych 
zawartych na zezwoleniu to należałoby złożyć wniosek o zmianę treści zezwolenia. Gdyby 
zmiana polegała na zwiększeniu ilości pojazdów należy udokumentować zdolność finansową
dla każdego nowo zgłaszanego pojazdu. Można jednocześnie wystąpić z wnioskiem o wydanie 
dodatkowych wypisów z zezwolenia na te pojazdy.
Wygaśnięcie zezwolenia.
Zezwolenie na wykonywanie zawodu przewoźnika drogowego wygasa w przypadku:

</doc>
<doc id="5055283" url="https://pl.wikipedia.org/wiki?curid=5055283" title="RTKM Rzeszów (żużel)">
RTKM Rzeszów (żużel)

RTKM Rzeszów – polski klub żużlowy z Rzeszowa.
Po reorganizacji polskiego sportu, która miała miejsce na przełomie lat 40. i 50., działał w ramach Zrzeszenia „Gwardia”.
W rozgrywkach ligowych na szczeblu centralnym brał udział w latach 1949–1950.
Historia.
„Czarny sport” trafił do Rzeszowa w latach powojennych. Po wojnie działalność wznowiło Rzeszowskie Towarzystwo Kolarzy i Motocyklistów (RTKM), które już przed wojną organizowało tak zwane wyścigi uliczne. W 1947 roku, ze względu na brak odpowiedniej infrastruktury, pierwsze imprezy w regionie na torze żużlowym odbywały się jednak na stadionie w niedalekim Jarosławiu. Pierwszy tor żużlowy w Rzeszowie oddano w 1948 roku na stadionie Resovii, a stało się to w związku z organizacją jubileuszu 25-lecia Rzeszowskiego Towarzystwa Kolarzy i Motorzystów.
Kontynuacja działalności RTKM-u przyniosła udział w rozgrywkach ligowych w roku 1949. Dwa tygodnie po ostatnim meczu ligowym, tj. 24 września 1949 roku, władza ludowa zadecydowała jednak o zlikwidowaniu RTKM-u, a jego żużlowcy wstąpili do Zrzeszenia Sportowego Gwardia. Sezon 1950 rzeszowianie rozpoczęli już pod szyldem Gwardii Rzeszów.
Przed sezonem 1951 GKKF i Komisja Sportowa PZMot ustaliły, że powstanie liga złożona z 6 drużyn – przedstawicieli Zrzeszeń Sportowych Związków Zawodowych: Unia Leszno, Budowlani Warszawa, Ogniwo Bytom, Górnik Rybnik, Stal Ostrów Wielkopolski i Kolejarz Rawicz. Oprócz nich jeszcze przedstawiciele wojska – CWKS Warszawa i milicji – Gwardia Bydgoszcz. Ponadto przed rozpoczęciem rozgrywek do ligi dołączyły Włókniarz Częstochowa i Spójnia Wrocław. O tym, który klub będzie przedstawicielem milicji zadecydowała ostatecznie sportowa rywalizacja. Na początku do ligi przyłączono gwardzistów z Bydgoszczy, jednak zespoły z Poznania i Rzeszowa oprotestowały tę decyzję i zarządzono, że rozstrzygnięcie sporu będzie miało miejsce na torze. 23 kwietnia 1951 roku w Rzeszowie rozegrano turniej, w którym kolejność była następująca: Gwardia Bydgoszcz, Gwardia Poznań i Gwardia Rzeszów. Gwardii Rzeszów pozostała rywalizacja w drużynowych mistrzostwach Polski maszyn przystosowanych, gdzie startowali również w następnych latach, rywalizując m.in. ze Stalą Rzeszów.

</doc>
<doc id="5055286" url="https://pl.wikipedia.org/wiki?curid=5055286" title="Oedipodium griffithianum">
Oedipodium griffithianum

Oedipodium griffithianum – gatunek mchów o izolowanej pozycji systematycznej – klasyfikowany do monotypowego rodzaju ("Oedipodium"), rodziny ("Oedipodiaceae") i rzędu ("Oedipodiales"), dawniej zaliczany do prątników, współcześnie albo do klasy płonników, albo wyodrębniany do własnej klasy "Oedipodiopsida". Występuje głównie w obszarze cyrkumborealnym – w północnej części Ameryki Północnej, Europy i Azji, a poza tym na południowym krańcu Ameryki Południowej – na Ziemi Ognistej i Falklandach. Rośnie na próchnicy w zagłębieniach i szczelinach skalnych na niskich i średnich wysokościach n.p.m.
Systematyka.
Rodzaj tradycyjnie zaliczany był zwykle do podsadnikowatych "Splachnaceae", ewentualnie jako rodzina "Oedipodiaceae" włączany był do podsadnikowców "Splachnales", rzadziej do skrętkowców "Funariales". Wynikało to z pewnych podobieństw morfologicznych, zwłaszcza osadzenia zarodni na wyraźnej szyjce. Współcześnie takson ten podnoszony jest do wysokiej rangi rzędu "Oedipodiales" w klasie płonników "Polytrichopsida", ewentualnie podnoszony jest do rangi jednej z 8 klas "Oedipodiopsida" w obrębie mchów.

</doc>
<doc id="5055288" url="https://pl.wikipedia.org/wiki?curid=5055288" title="The Black Mamba">
The Black Mamba

The Black Mamba – portugalski zespół muzyczny założony w 2010, w skład którego wchodzą: Pedro Tatanka, Miguel Casais, Marco Pombinho, Rui Pedro "Pity" Vaz oraz Guilherme "Gui" Salgueiro. Reprezentanci Portugalii w 65. Konkursie Piosenki Eurowizji (2021) z utworem „Love Is On My Side”.
Kariera.
Zespół założono wiosną 2010 roku. Wykonują muzykę z pogranicza bluesa, soulu i funku. W swojej karierze wydali trzy albumy studyjne oraz sześć singli.
W 2021 roku wzięli udział w portugalskich preselekcjach do Konkursu Piosenki Eurowizji - "Festival da Canção". Z utworem „Love Is On My Side” awansowali do finału, w którym zajmując drugie miejsce zarówno w klasyfikacji widzów jak i jury, co sumarycznie złożyło się na zwycięstwo w preselekcjach. Zostali tym samym reprezentantami kraju w Konkursie Piosenki Eurowizji w Rotterdamie. 20 maja wystąpili jako dwunaści w kolejności startowej w drugim półfinale i z czwartego miejsca awansowali do finału, który odbył się 22 maja. Wystąpili w nim z siódmym numerem startowym i zajęli 12. miejsce po zdobyciu 153 punktów w tym 27 punktów od telewidzów (19. miejsce) i 126 pkt od jurorów (7. miejsce).

</doc>
<doc id="5055289" url="https://pl.wikipedia.org/wiki?curid=5055289" title="Oedipodiopsida">
Oedipodiopsida



</doc>
<doc id="5055290" url="https://pl.wikipedia.org/wiki?curid=5055290" title="Oedipodium">
Oedipodium



</doc>
<doc id="5055291" url="https://pl.wikipedia.org/wiki?curid=5055291" title="Oedipodiaceae">
Oedipodiaceae



</doc>
<doc id="5055292" url="https://pl.wikipedia.org/wiki?curid=5055292" title="Oedipodiales">
Oedipodiales



</doc>
<doc id="5055293" url="https://pl.wikipedia.org/wiki?curid=5055293" title="Łachwa (rzeka)">
Łachwa (rzeka)

Łachwa (; ; pol. hist. Łochwa) – rzeka na Białorusi, w obwodzie mohylewskim. Prawy dopływ Dniepru. Należy do zlewiska Morza Czarnego.
Rzeka i dolina.
Szerokość rzeki zazwyczaj wynosi do 20 m, miejscowo dochodząc nawet do 40 m. Brzegi mają ok. 0,5-1 m wysokości, w dolnym biegu spotykane są także wyższe brzegi do 2 m. Najwyższy poziom wód występuje końcem marca, gdy głębokość może wynieść do 2,2 m w dolnym biegu.
Dolina płaskodenna o kształcie trapezu. W górnym biegu szeroka na 0,5-0,8 km, w dolnym jej szerokość waha się pomiędzy 1 a 1,5 km. Zbocza są łagodne i umiarkowanie strome.
Przebieg.
Jej źródła znajdują się ok. 1 km na północny wschód od wsi Staraja Wadwa, w rejonie szkłowskim. Następnie rzeka płynie na południe przez rejon mohylewski, od zachodu omijając Mohylew. Z większych miejscowości przepływa tu przez Kniażyce oraz mija m.in. drogę magistralną M4, linię kolejową Osipowicze – Mohylew i drogę republikańską R93.
Końcowy odcinek rzeki leży na terenie rejonu bychowskiego, gdzie w pobliżu ujścia przepływa pod linią kolejową Mohylew – Żłobin oraz drogą republikańską R97. Uchodzi do Dniepru we wsi Załachwiennie, w pobliżu Monasteru Wniebowstąpienia Pańskiego w Barkułabowie.
Prowadzona na niej jest turystyka kajakowa.
Dopływy.
Do znaczniejszych dopływów zaliczają się: Łachwica, Żywarezka i Praciunica.

</doc>
<doc id="5055294" url="https://pl.wikipedia.org/wiki?curid=5055294" title="Kościół Matki Bożej Nieustającej Pomocy w Mogilnie">
Kościół Matki Bożej Nieustającej Pomocy w Mogilnie

Kościół Matki Bożej Nieustającej Pomocy w Mogilnie – jeden z czterech rzymskokatolickich kościołów parafialnych w mieście Mogilno, w województwie kujawsko-pomorskim. Należy do parafii pod tym samym wezwaniem (dekanat mogileński archidiecezji gnieźnieńskiej).
W dniu 4 grudnia 1988 roku prymas Polski kardynał Józef Glemp wmurował kamień węgielny w mury wznoszonej nowej świątyni. Po zakończeniu budowy kościół został poświęcony w dniu 27 września 1998 roku. Świątynia została konsekrowana przez arcybiskupa Henryka Muszyńskiego w dniu 24 września 2004 roku.

</doc>
<doc id="5055295" url="https://pl.wikipedia.org/wiki?curid=5055295" title="Łochwa">
Łochwa



</doc>
<doc id="5055296" url="https://pl.wikipedia.org/wiki?curid=5055296" title="FC Hegelmann">
FC Hegelmann

Football Club Hegelmann (lit. Kauno rajono futbolo klubas Hegelmann) – litewski klub piłkarski, mający siedzibę w mieście Kowno, w środkowej części kraju, grający od 2021 roku w A lyga.
Historia.
Chronologia nazw: 
Klub sportowy FC Hegelmann Litauen został założony w miejscowości Kowno w styczniu 2009 roku przez niemiecką spółkę transportowo-logistyczną "Hegelmann Transporte". "Hegelmann" to nazwisko założyciela Antona Hegelmanna, a "Litauen" to nazwa kraju Litwa w języku niemieckim. W latach 2009-2012 zespół występował w KAFF III lyga (D4). Dla drużyny złożonej z lokalnych graczy, najwyższym osiągnięciem było szóste miejsce. W 2013 był drugim, a w 2014 został zwycięzcą oraz wywalczył awans do II lyga (D3). W następnym sezonie 2015 zajął 7.miejsce w "Pietų zona" trzeciej dywizji, a potem w wyniku reorganizacji rozgrywek otrzymał awans do I lyga (D2). W 2016 zajął 10 miejsce i spadł z powrotem do "II lyga". Po dwóch latach zwyciężył w "II lygos Pietų zona" i wrócił do "I lyga". W sezonie 2020 najpierw zajął czwarte miejsce w sezonie zasadniczym, a potem drugie miejsce w turnieju finałowym "I lyga" i zdobył historyczny awans do "A lyga".
Barwy klubowe, strój.
Klub ma barwy niebiesko-białe. Zawodnicy swoje domowe spotkania zazwyczaj grają w jasnoniebieskich koszulkach, niebieskich spodenkach i jasnoniebieskich getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2020).
Struktura klubu.
Stadion.
Klub piłkarski rozgrywa swoje mecze domowe w Centrum Szkoleniowym LFF w mieście Kowno o pojemności 500 widzów.

</doc>
<doc id="5055297" url="https://pl.wikipedia.org/wiki?curid=5055297" title="Hitman 2">
Hitman 2



</doc>
<doc id="5055300" url="https://pl.wikipedia.org/wiki?curid=5055300" title="FC Hegelmann Litauen">
FC Hegelmann Litauen



</doc>
<doc id="5055302" url="https://pl.wikipedia.org/wiki?curid=5055302" title="Jewgienij Gidicz">
Jewgienij Gidicz

Jewgienij Siergiejewicz Gidicz (, ur. 19 maja 1996 w miejscowości Kokczetaw) – kazachski kolarz szosowy.
Kilkukrotny uczestnik mistrzostw świata w kolarstwie szosowym, medalista mistrzostw Azji w kolarstwie szosowym.
Osiągnięcia.
Opracowano na podstawie:

</doc>
<doc id="5055304" url="https://pl.wikipedia.org/wiki?curid=5055304" title="Yevgeniy Gidich">
Yevgeniy Gidich



</doc>
<doc id="5055306" url="https://pl.wikipedia.org/wiki?curid=5055306" title="Gleb Brusienskij">
Gleb Brusienskij



</doc>
<doc id="5055309" url="https://pl.wikipedia.org/wiki?curid=5055309" title="Fortyfikacje Kotoru">
Fortyfikacje Kotoru

Fortyfikacje Kotoru (włoski: "Fortificazioni di Cattaro") – system fortyfikacji znajdujący się w czarnogórskim mieście Kotor. Fortyfikacje składają się z murów obronnych, wież, cytadel, bram, zamków i fortów. 
Fortyfikacje te znajdują się na Liście Światowego Dziedzictwa UNESCO; są częścią Przyrodniczego i Kulturowo-Historycznego Regionu Kotoru oraz Weneckich dzieł obronnych z okresu XVI i XVII wieku: Stato da Terra - zachodnie Stato da Mar. Fortyfikacje były ważnym elementem obrony miasta przez Francuzów w czasie oblężenia Kotoru w latach 1813-1814 (ostatecznie oblężenie zakończyło się jednak dla Francuzów porażką). Niektóre części fortyfikacji były naruszane przez trzęsienia ziemi w 1563, 1667 i 1979 roku. W 2001 roku Międzynarodowa Rada Ochrony Zabytków i Miejsc Historycznych wezwała do rewitalizacji tych fortyfikacji. Mury, będące częścią fortyfikacji, otaczają Kotor od jego północnej i południowo-zachodniej strony. W skład fortyfikacji wchodzi także leżąca na jednym z wzgórz znajdujących się w Kotorze twierdza św. Jana. Fortyfikacje łączą w sobie elementy weneckiej, iliryjskiej, bizantyjskiej i austriackiej architektury militarnej.

</doc>
<doc id="5055311" url="https://pl.wikipedia.org/wiki?curid=5055311" title="Sielsowiet Zawadskaja Słabada">
Sielsowiet Zawadskaja Słabada

Sielsowiet Zawadskaja Słabada (; ) – sielsowiet na Białorusi, w obwodzie mohylewskim, w rejonie mohylewskim, z siedzibą w Zawadskiej Słabadzie.
Według spisu z 2009 sielsowiet Zawadskaja Słabada zamieszkiwało 1218 osób, w tym 1153 Białorusinów (94,66%), 45 Rosjan (3,69%), 8 Ukraińców (0,66%), 8 Ormian (0,66%), 2 Polaków (0,16%) i 2 Azerów (0,16%).

</doc>
<doc id="5055312" url="https://pl.wikipedia.org/wiki?curid=5055312" title="Theodor Kroyer">
Theodor Kroyer

Theodor Kroyer (ur. 9 września 1873 w Monachium, zm. 12 stycznia 1945 w Wiesbaden) – niemiecki muzykolog.
Życiorys.
Studiował muzykologię u Adolfa Sandbergera na Uniwersytecie Monachijskim oraz teorię u Josefa Rheinbergera w monachijskiej Akademie der Tonkunst. W 1897 roku uzyskał na uniwersytecie tytuł doktora na podstawie pracy "Die Anfänge der Chromatik im italienischen Madrigal des XVI. Jahrhunderts" (wyd. Lipsk 1902). W 1902 roku obronił habilitację na podstawie dysertacji "Ludwig Senfl und sein Motettenstil" (wyd. Monachium 1902). W latach 1897–1910 pisał krytyki muzyczne do Münchener Allgemeine Zeitung. Wykładał na uniwersytetach w Monachium (1902–1920), Heidelbergu (1920–1923), Lipsku (1923–1933) i Kolonii (1932–1938). W 1925 roku doprowadził do zakupu na rzecz Uniwersytetu w Lipsku kolekcji manuskryptów, historycznych instrumentów i portretów ze zbiorów Musikhistorisches Museum von Wilhelm Heyer w Kolonii. Zainicjował wydawanie „Publikationen älterer Musik”. Opublikował monografie poświęcone Josefowi Rheinbergerowi (Ratyzbona-Rzym 1916) i Walterowi Courvoisierowi (Monachium-Berlin 1929).
W swojej pracy naukowej zajmował się twórczością kompozytorów XVI wieku, analizował problematykę teoretyczną i szczegóły techniki kompozytorskiej. Zwracał uwagę na znaczenie chiavetty (transpozycji kluczy) dla prawidłowego odczytania zapisu muzycznego, czemu poświęcił pracę "Der volkommene Partiturspieler" (wyd. Lipsk 1930). Przygotował wydania źródłowe utworów Ludwiga Senfla i Gregora Aichingera.

</doc>
<doc id="5055316" url="https://pl.wikipedia.org/wiki?curid=5055316" title="Walerian Śliwiński">
Walerian Śliwiński

Walerian Śliwiński (ur. 15 grudnia 1897 w Tiumeni, zm. 17 sierpnia 1941 w KL Auschwitz) – sierżant Wojska Polskiego, starszy przodownik służby śledczej Policji Państwowej.
Życiorys.
Urodził się 15 grudnia 1897 w Tiumeni, w ówczesnej guberni tobolskiej, w rodzinie Marcela i Melanii z Martinów.
Od 15 marca 1916 do 11 listopada 1918 był członkiem Polskiej Organizacji Wojskowej, a od 12 listopada 1918 do 13 lutego 1922 służył ochotniczo w Wojsku Polskim. Ukończył jedną klasę szkoły rzemieślniczej, wieczorowej w Warszawie i Szkołę Szeregowych PP w Mostach Wielkich. Od 1 maja 1923 pełnił służbę w Urzędzie Śledczym m. st. Warszawy. 1 marca 1936 awansował na starszego przodownika. W 1937 był zastępcą kierownika III brygady. Jego dane osobowe zostały umieszczone na liście proskrypcyjnej rozesłanej 14 listopada 1939 do „wszystkich naczelników obwodowych, miejskich, powiatowych i rejonowych oddziałów NKWD BSRR”.
6 kwietnia 1941 razem z Ernestem Marki przybył do obozu koncentracyjnego Auschwitz, w którym zginął 17 sierpnia tego roku.

</doc>
<doc id="5055319" url="https://pl.wikipedia.org/wiki?curid=5055319" title="71. Międzynarodowy Festiwal Filmowy w Berlinie">
71. Międzynarodowy Festiwal Filmowy w Berlinie

71. Międzynarodowy Festiwal Filmowy w Berlinie odbył się w formie wirtualnej tylko dla branży filmowej w dniach 1-5 marca 2021 roku. Ze względu na pandemię COVID-19 pokazy filmów z udziałem publiczności, jak i ceremonia wręczenia nagród, przeniesione zostały wstępnie na 9-20 czerwca 2021 roku. W konkursie głównym zaprezentowanych zostało 15 filmów pochodzących z 10 różnych krajów.
Jury konkursu głównego przyznało nagrodę główną festiwalu, Złotego Niedźwiedzia, rumuńskiemu filmowi "Niefortunny numerek lub szalone porno" w reżyserii Radu Judego. Drugą nagrodę w konkursie głównym, Srebrnego Niedźwiedzia − Grand Prix Jury, przyznano japońskiemu obrazowi "W pętli ryzyka i fantazji" w reżyserii Ryūsuke Hamaguchiego.
Po raz pierwszy w historii imprezy organizatorzy zdecydowali się zastąpić nagrody Srebrnego Niedźwiedzia dla najlepszego aktora i aktorki wyróżnieniami za najlepszą rolę główną i drugoplanową, bez różnicowania ze względu na płeć wykonawcy. Spośród członków jury, złożonego w tej edycji z samych laureatów Złotego Niedźwiedzia, nie wyznaczono osoby przewodniczącego - wszyscy członkowie tego grona mieli równy status.
Selekcja oficjalna.
Konkurs główny.
Następujące filmy zostały wyselekcjonowane do udziału w konkursie głównym o Złotego Niedźwiedzia i Srebrne Niedźwiedzie:
Pokazy pozakonkursowe.
Następujące filmy zostały wyświetlone na festiwalu w ramach pokazów pozakonkursowych w sekcji "Berlinale Special Gala":
Sekcja "Spotkania".
Następujące filmy zostały wyświetlone na festiwalu w ramach sekcji "Spotkania":

</doc>
<doc id="5055324" url="https://pl.wikipedia.org/wiki?curid=5055324" title="Milka Tadić Mijović">
Milka Tadić Mijović

Milka Tadić Mijović – czarnogórska dziennikarka.
Życiorys.
Ukończyła studia licencjackie na Wydziale Nauk Politycznych w Belgradzie i studia magisterskie na Wydziale Nauk Politycznych w Podgoricy. Pod koniec lat 80. XX wieku rozpoczęła pracę w "Televizija Titograd" i czasopiśmie "Omladinski pokret". Pracowała w Podgoricy jako korespondentka jugosłowiańskich mediów takich jak: "Stav, Danas, Radio 92". Była jednym z założycieli pisma "Krug", a w 1990 roku pierwszego niezaleznego tygodnika w Czarnogórze "Monitor". Należąc do Stowarzyszenia Jugosłowiańskiej Inicjatywy Demokratycznej angażuje się w działalność antywojenną. Jest założycielką "Centar za istraživačko novinarstvo Crne Gore" (Centrum Dziennikarstwa Śledczego Czarnogóry"),", a od 2016 roku pełni funkcję prezesa. Fundacja zajmuje się dziennikarstwem śledczym informując o korupcji, łamaniu praw człowieka i innych nieprawidłowościach. "Reporterzy bez Granic" umieścili ją na swojej pierwszej i jak dotąd jedynej liście "100 information heroes" (100 Bohaterów Informacji) doceniając jej artykuły w których broniła pokoju i mniejszości etnicznych oraz zwalczała korupcję.
Była członkiem kilku międzynarodowych komisji takich jak: zarząd "Open Society Foundation" w Czarnogórze, przedstawicielstwo Serbii i Czarnogóry w Komitecie ds. Mediów Rady Europy i innych. W lutym 2021 roku była brana pod uwagę jako kandydatka opozycji na prezydenta Czarnogóry, ale w marcu zdecydowano się udzielić poparcia Mladenowi Bojanicowi.
Jest spokrewniona z byłym prezydentem Serbii Borisem Tadiciem.

</doc>
<doc id="5055327" url="https://pl.wikipedia.org/wiki?curid=5055327" title="Erywań (jezioro)">
Erywań (jezioro)

Jezioro Erywań (orm. Երևանյան լիճ) – sztuczny zbiornik wodny znajdujący się w stolicy Armenii, Erywaniu. Powstał w latach 1963–1966, a otwarty został w 1967.
Historia.
Akwen znajduje się w kanionie rzeki Hrazdan. W 1968 prace archeologiczne ujawniły obsydianowe narzędzia z epoki paleolitu, znalezione w jaskini na prawym brzegu jeziora, należącej w tamtych czasach do mieszkających w niej myśliwych. Stanowisko to nosi nazwę Szengawit (orm. Շենգավիթ). 
W 1976 kierowca trolejbusu z 96 pasażerami na pokładzie stracił kontrolę nad pojazdem i wpadł do jeziora, opadając na dno, na głębokość dziesięciu metrów. Dwadzieścia osób uratował ze zmiażdżonego pojazdu przypadkowo jeżdżący w okolicy na nartach mistrz pływacki Szawarsz Karapetian. Zakończyło to jego karierę sportową, ponieważ wynosząc ofiary wypadku z wody nabawił się zapalenia płuc i sepsy. Informacje o wypadku zostały utajnione przez komunistyczne władze ZSRR.
Przyroda.
W 2018 przebadano akwen na okoliczność występowania w nim sinic i cyjanotoksyn. Głównymi gatunkami sinic oznaczonymi w zbiorniku były sinice z rodzaju Microcystis, gatunku Dolichospermum i Planktothrix.
Otoczenie.
Nad jeziorem znajduje się ambasada USA oraz Pomnik przyjaźni armeńsko-arabskiej.

</doc>
<doc id="5055328" url="https://pl.wikipedia.org/wiki?curid=5055328" title="Banba (eponim)">
Banba (eponim)

Banba ("Banbâ", w transliteracji z pisma klinowego zapisywane najczęściej m"ban-ba-a", m"ba-an-ba-a" i m"ba-am-ba-a"; znaczenie nieznane) – wysoki dostojnik za rządów asyryjskiego króla Asarhaddona (681-669 p.n.e.), noszący tytuł „drugiego wezyra” ("sukkallu šaniu"). Według "Asyryjskiej listy eponimów" w 676 r. p.n.e. sprawował też urząd "limmu" (eponima). Jego imieniem jako eponima datowane są dokumenty prawne z Niniwy, Aszur, Kalhu, Dur-Katlimmu (Magdalu) i Sam'al oraz kilka inskrypcji królewskich Asarhaddona. W tekstach tych konsekwentnie nosi on tytuł "sukkallu šaniu" (LÚ.SUKKAL 2, LÚ.SUKKAL 2-"u", LÚ.SUKKAL 2-"ú"), natomiast widniejący obok jego imienia w jednej z kopii "Asyryjskiej listy eponimów" (A 9) tytuł „potężnego wezyra” ("sukkallu dannu") uznaje się zazwyczaj za pisarski błąd - skryba przepisujący tekst najprawdopodobniej nieświadomie powtórzył w tym miejscu tytuł wcześniejszego eponima, Abi-ramu, który nosił właśnie tytuł "sukkallu dannu". Banba i jego córka mogli być zamieszani w próbę zamachu stanu z 670 r. p.n.e., gdyż wzmianki o nich pojawiają się w dwóch listach Nabu-rehtu-usura do Asarhaddona, dotyczących właśnie próby zamachu stanu z 670 r. p.n.e.. W obu przypadkach kontekst jest jednak nieznany, gdyż listy są w tych miejscach mocno uszkodzone.

</doc>
<doc id="5055330" url="https://pl.wikipedia.org/wiki?curid=5055330" title="Jerzy Kieszkowski">
Jerzy Kieszkowski

Jerzy Henryk Franciszek Kieszkowski herbu Krzywda (ur. 9 września 1872 w Krakowie, zm. 26 marca 1923 w Zakopanem) – polski prawnik, urzędnik, historyk sztuki.
Życiorys.
Urodził się 9 września 1872 w Krakowie. Wywodził się z rodu Kieszkowskich herbu Krzywda. Był potomkiem Kazimierza, Antoniego, prawnukiem Stanisława, wnukiem Henryka oraz synem Czesława i Jadwigi z domu Pietsch von Ritterschild. Miał rodzeństwo: Juliusza (ur. 1873, oficer ułanów C. K. Armii), Janinę (żona Walerego Łukaszewicza), Elżbietę, Zofię (żona Stanisława Madejewskiego), Stanisława (ur. 1879), Zygmunt (ur. 1881), Gustawa (ur. 1884, oficer C. K. Armii i Wojska Polskiego), Jana Kazimierza (ur. 1888).
W połowie 1896 otrzymał stopień doktora praw na Uniwersytecie Jagiellońskim. Od około 1897 do około 1901 w randze praktykanta konceptowego był przydzielony z C. K. Namiestnictwa do urzędu starostwa c. k. powiatu sanockiego (wcześniej z Sanokiem był związany jego dziadek Henryk Kieszkowski). Od około 1901 w randze koncepisty namiestnictwa był przydzielony do urzędu starostwa c. k. powiatu krakowskiego. Od około 1904 był przydzielony do C. K. Ministerstwa Wyznań i Oświaty w Wiedniu w randze komisarza powiatowego (od około 1908 "extra statum"), a od około 1908 w randze wicesekretarza ministerialnego. Następnie, od około 1911 już w randze sekretarza ministerialnego był przydzielony z ministerstwa do Centralnej Komisji Opieki nad Zabytkami w Wiedniu, gdzie początkowo pracował w biurze oddziału administracyjnego
, a od około 1913 do około 1916 w kierownictwie Państwowego Urzędu Ochrony Zabytków ("Staatsdenkmalamt").
Od około 1916 w charakterze "Privatdozenta" był zatrudniony na wydziale Filozoficznym UJ. W niepodległej II Rzeczypospolitej był docentem historii sztuki na UJ, wicedyrektorem Biblioteki Jagiellońskiej, kierownikiem Zbioru Graficznego. Przed 1914 został członkiem Komisji Historii Sztuki w Akademii Umiejętności. 23 lutego 1902 został wybrany członkiem wydziału założonego wtedy Towarzystwa Opieki nad Polskimi Zabytkami Sztuki w Krakowie. Autor prac w zakresie historii sztuki, drukowanych też w wydawnictwach AU oraz w „Przeglądzie Polskim”. W ostatnich latach życia zajmował się studiami nad grafiką.
Zmarł po dłuższej chorobie 26 marca 1923 w sanatorium im. Dłuskich w Zakopanem. Został pochowany na Cmentarzu Rakowickim w Krakowie.
Odznaczenia.
austro-węgierskie

</doc>
<doc id="5055331" url="https://pl.wikipedia.org/wiki?curid=5055331" title="Konrad Badacz">
Konrad Badacz

Konrad Badacz, ps. Badi (ur. 16 stycznia 2003 w Jeleniej Górze) – polski biathlonista. Reprezentuje MKS Karkonosze Jelenia Góra. Mistrz świata juniorów młodszych w sztafecie (z Marcinem Zawołem i Janem Guńką) (2021). Wicemistrz XV Zimowego Olimpijskiego Festiwalu Młodzieży Europy w biegu indywidualnym.
Kariera.
Złoty medalista mistrzostw Polski seniorów w biathlonie letnim w sprincie. Złoty medalista mistrzostw polski młodzików, juniorów oraz Ogólnopolskiej Olimpiady Młodzieży. W 2018 roku zdobył dwa złote medale na mistrzostwach Czech w biathlonie na nartorolkach w swojej kategorii wiekowej – w biegu sprinterskim oraz w biegu pościgowym.
W 2017 zdobył srebrny medal Nordic Youth Games w biegu ze startu wspólnego.
W 2019 triumfował w sprincie szesnastolatków podczas Liatoppen Festival w Norwegii.
W 2020 wziął udział w zimowych igrzyskach olimpijskich młodzieży w Lozannie (konkurencje biathlonowe rozgrywano w Prémanon) – w biegu indywidualnym był 24., a w sprincie 15. W tym samym roku wystartował też w mistrzostwach świata juniorów młodszych – w Lenzerheide był 37. w biegu indywidualnym, 43. w sprincie i 37. w biegu pościgowym oraz 6. w sztafecie.
W 2021 wystartował w mistrzostwach świata juniorów młodszych – w Obertilliach był 52. w biegu indywidualnym, 15. w sprincie i 27. w biegu pościgowym oraz 1. w sztafecie.
W 2022 reprezentował kraj na mistrzostwa świata juniorów młodszych w Soldier Hollow, gdzie zajmował czterokrotnie miejsca w TOP10. Był 7. w biegu indywidualnym, 4. w sprincie, 5. w biegu pościgowym, 6. w sztafecie. Tego samego roku był reprezentantem na zimowym olimpijskim festiwalu młodzieży Europy w Vuokatti, gdzie podczas ceremonii otwarcia był chorążym reprezentacji Polski. Zajął 4. miejsce w sprincie, 2. był w biegu indywidualnym i 3. w sztafecie mieszanej.
Życie prywatne.
Studiuje wychowanie fizyczne w Karkonoskiej Akademii Nauk Stosowanych w Jeleniej Górze. Jest absolwentem Szkoły Mistrzostwa Sportowego w Szklarskiej Porębie.

</doc>
<doc id="5055337" url="https://pl.wikipedia.org/wiki?curid=5055337" title="Ad Petri Cathedram">
Ad Petri Cathedram

Ad Petri Cathedram – pierwsza encyklika papieża Jana XXIII sygnowana datą 29 czerwca 1959 r. o rozwoju prawdy, jedności i pokoju w duchu miłości. 

</doc>
<doc id="5055339" url="https://pl.wikipedia.org/wiki?curid=5055339" title="Jakub Perski">
Jakub Perski



</doc>
<doc id="5055344" url="https://pl.wikipedia.org/wiki?curid=5055344" title="Kościół Świętej Trójcy w Nowej Wsi Książęcej">
Kościół Świętej Trójcy w Nowej Wsi Książęcej

Kościół Świętej Trójcy w Nowej Wsi Książęcej – rzymskokatolicki kościół parafialny należący do parafii pod tym samym wezwaniem (dekanat Bralin diecezji kaliskiej).
Jest to budowla murowana, posiadająca drewnianą wieżę od strony zachodniej o konstrukcji słupowo-ryglowej, wybudowana została w 1804 roku w stylu neobarokowym, składa się z jednonawowego korpusu i węższego prezbiterium zamkniętego pięciobocznie. Znajduje się w centrum wsi i jest otoczona cmentarzem przykościelnym.
W kościele znajduje się 10 obiektów tworzących spójny stylistycznie, zespół wyposażenia w stylu klasycystycznym. Należą do niego głównie dzieła snycerki i rzeźby z czasu budowy świątyni oraz barokowe dzieła sztuki użytkowej.
Świątynia znajduje się w zadawalającym stanie technicznym, jest użytkowana, nie posiada poważnych zagrożeń natury konstrukcyjnej.
Zachowane elementy wyposażenia znajdują się w stanie zadowalającym. W trakcie oględzin stwierdzono, że ołtarze i rzeźba figuralna zostały poddane w latach 80. ubiegłego wieku nieprofesjonalnej renowacji, czego efektem było pokrycie ich ponownymi, olejnymi malaturami i nieszlachetnymi złoceniami. Ponadto należałoby przywrócić obiektom ich pierwotną kolorystykę oraz poddać konserwacji dwa obrazy ołtarzowe.

</doc>
<doc id="5055353" url="https://pl.wikipedia.org/wiki?curid=5055353" title="Nada Ćurčija Prodanović">
Nada Ćurčija Prodanović

Nada Ćurčija Prodanović (ur. 1923, zm. 6 listopada 1992) – serbska tłumaczka, pisarka i nauczycielka gry na fortepianie.
Życiorys.
Nada Ćurčija Prodanović urodziła się w Banja Luce. Studiowała prawo. Ukończyła szkołę muzyczną oraz kursy języka angielskiego w British Council. Po zakończeniu II wojny światowej mieszkała w Belgradzie i uczyła gry na fortepianie w belgradzkiej szkole baletowej Lujo Davičo. Tłumaczeniami zajmowała się od 1950 roku. W 1961 roku napisała powieść dla nastolatków "Ballerina" (w języku angielskim). Przetłumaczyła na język angielski serbskie opowiadania ludowe, które ukazały się w Londynie w 1957 roku pod tytułem "Yugoslav Folk Tales" i zawierały 29 opowiadań. W Jugosławii wydano je w 1960 roku, a w 1966 roku ukazało się drugie wydanie. W Stanach Zjednoczonych książka ukazała się w 1957 i w 1960 roku. Przetłumaczono ją również na język japoński. W 1963 roku wydała kolejną książkę związaną z Serbią "Heroes of Serbia: folk ballads retold." Przedstawia w nich bohaterów takich jak: królewicz Marko, car Łazarz, kosowska dziewczyna i innych. W 1964 roku książkę wydano w Stanach Zjednoczonych, a rok później przetłumaczono na niderlandzki i włoski. Przetłumaczyła na serbski pisma Carlosa Castanedy, Sinclaira Lewisa, Lorda Byrona i Josepha Conrada. Tłumaczyła również sztuki Johna Osborne’a, George’a Bernarda Shawa, Oscara Wilde’a, Roberta Bolta, Seána O’Caseya, Williama Congreve’a i Harolda Pintera.

</doc>
<doc id="5055355" url="https://pl.wikipedia.org/wiki?curid=5055355" title="Maciej Jerzy Balawejder">
Maciej Jerzy Balawejder

Maciej Jerzy Balawejder (ur. w Łańcucie) – profesor nauk rolniczych (2021), pracownik Uniwersytetu Rzeszowskiego. 
Życiorys.
W 2003 roku ukończył studia na Politechnice Rzeszowskiej (Wydział Chemiczny), a w 2007 roku uzyskał stopień doktora nauk technicznych (z wyróżnieniem) nadany przez Radę Wydziału Biotechnologii i Nauk o Żywności Politechniki Łódzkiej. Habilitację w dziedzinie nauk rolniczych nadała Radna Naukowa IUNG PIB w roku 2016. 
Nagrodzony przez JM Rektora Uniwersytetu Rzeszowskiego tytułem Lidera Uniwersytetu Rzeszowskiego za rok 2019 w dziedzinie: nauki ścisłe, przyrodnicze, inżynieryjno-techniczne i rolnicze.

</doc>
<doc id="5055356" url="https://pl.wikipedia.org/wiki?curid=5055356" title="Głaskowo">
Głaskowo

Głaskowo () – wieś (ros. деревня, trb. dieriewnia) w zachodniej Rosji, w osiedlu wiejskim Słobodskoje rejonu diemidowskiego w obwodzie smoleńskim.
Geografia.
Miejscowość położona jest nad rzeką Jelsza, geograficznie w centrum Pojezierza Smoleńskiego, przy drodze regionalnej 66N-0528 (Prżewalskoje – Głaskowo), 8 km od centrum administracyjnego osiedla wiejskiego (Staryj Dwor), 40,5 km od centrum administracyjnego rejonu (Diemidow), 85 km od stolicy obwodu (Smoleńsk), 61 km od granicy z Białorusią.
W granicach miejscowości znajduje się ulica Prawosławnaja.
Demografia.
W 2010 r. miejscowość zamieszkiwało 28 osób.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5055360" url="https://pl.wikipedia.org/wiki?curid=5055360" title="Klin (rejon diemidowski)">
Klin (rejon diemidowski)

Klin () – wieś (ros. деревня, trb. dieriewnia) w zachodniej Rosji, w osiedlu wiejskim Słobodskoje rejonu diemidowskiego w obwodzie smoleńskim.
Geografia.
Miejscowość położona jest nad rzeką Skrytiejka, 2 km od drogi regionalnej 66N-0528 (Prżewalskoje – Głaskowo), 9,5 km od centrum administracyjnego osiedla wiejskiego (Staryj Dwor), 42 km od centrum administracyjnego rejonu (Diemidow), 87 km od stolicy obwodu (Smoleńsk), 61,5 km od granicy z Białorusią.
W granicach miejscowości znajduje się ulica Ługowaja (5 posesji).
Demografia.
W 2010 r. miejscowość zamieszkiwały 2 osoby.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5055363" url="https://pl.wikipedia.org/wiki?curid=5055363" title="Szewielewo (rejon diemidowski)">
Szewielewo (rejon diemidowski)

Szewielewo () – wieś (ros. деревня, trb. dieriewnia) w zachodniej Rosji, w osiedlu wiejskim Słobodskoje rejonu diemidowskiego w obwodzie smoleńskim.
Geografia.
Miejscowość położona jest w dorzeczu Siermiatki, 2 km od drogi regionalnej 66N-0528 (Prżewalskoje – Głaskowo), 9 km od centrum administracyjnego osiedla wiejskiego (Staryj Dwor), 41 km od centrum administracyjnego rejonu (Diemidow), 84,5 km od stolicy obwodu (Smoleńsk), 62,5 km od granicy z Białorusią.
W granicach miejscowości znajduje się ulica Nadieżdy (1 posesja).
Demografia.
W 2010 r. miejscowości nikt nie zamieszkiwał.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5055364" url="https://pl.wikipedia.org/wiki?curid=5055364" title="Tramwajarz Łódź">
Tramwajarz Łódź



</doc>
<doc id="5055366" url="https://pl.wikipedia.org/wiki?curid=5055366" title="Ezra Taft Benson (1811–1869)">
Ezra Taft Benson (1811–1869)

Ezra Taft Benson (ur. 22 lutego 1811 w Mendon, zm. 3 września 1869 w Ogden) – amerykański przywódca religijny i polityk.
Życiorys.
Urodził się w Mendon w stanie Massachusetts jako syn Johna Bensona oraz Chloe Taft. Zetknął się z niedawno zorganizowanym Kościołem Jezusa Chrystusa Świętych w Dniach Ostatnich, został ostatecznie członkiem tej wspólnoty religijnej. Ochrzczony 19 lipca 1840 w Quincy w stanie Illinois. W październiku 1840 w Nauvoo wyświęcony na starszego, krótko później również na wyższego kapłana. 25 października tego samego roku mianowany drugim doradcą w prezydium palika w Quincy. Zaangażowany w działalność misyjną młodego Kościoła, wysłany na misję do wschodnich stanów kraju (1842–1843, 1844–1845, 1847–1848). Włączony w skład Kworum Dwunastu Apostołów, wyświęcony na apostoła 16 lipca 1846. Dołączył do fali mormońskiej migracji na zachód, był częścią pierwszej grupy, która wyruszyła w podróż do doliny Wielkiego Jeziora Słonego. Na miejsce dotarł pierwotnie w lipcu 1847, następnie odbył jeszcze szereg wypraw tego typu, przywodząc do Utah kolejne grupy migrantów. Szybko włączył się w życie polityczne zasiedlanego przez mormońskich osadników terytorium, zasiadał w parlamencie Terytorium Utah (1851–1869). Mianowany prezydentem palika doliny Cache w hrabstwie Cache (1860). W dalszym ciągu zaangażowany w pracę misyjną, był doradcą w prezydium misji brytyjskiej i europejskiej (1856–1857), odbył również misję na Hawajach (1864). Zmarł w Ogden, tuż przed śmiercią zajmował się chorym koniem. Przyczyną zgonu Bensona był zawał serca. Został pochowany w Logan.
Podobnie jak wielu ówczesnych przywódców mormońskich praktykował poligamię. Poślubił łącznie 8 kobiet, doczekał się z nimi 35 dzieci. Wspominany w Naukach i Przymierzach, jednym z pism świętych wchodzących w skład mormońskiego kanonu. Jeden z prawnuków Bensona, również Ezra Taft Benson, był prezydentem Kościoła od 1985 do 1994.

</doc>
<doc id="5055367" url="https://pl.wikipedia.org/wiki?curid=5055367" title="Sparta Śrem">
Sparta Śrem



</doc>
<doc id="5055368" url="https://pl.wikipedia.org/wiki?curid=5055368" title="Maria Bakałowa">
Maria Bakałowa



</doc>
<doc id="5055369" url="https://pl.wikipedia.org/wiki?curid=5055369" title="Protokina Gora">
Protokina Gora

Protokina Gora () – wieś (ros. деревня, trb. dieriewnia) w zachodniej Rosji, w osiedlu wiejskim Słobodskoje rejonu diemidowskiego w obwodzie smoleńskim.
Geografia.
Miejscowość położona jest nad rzeką Wasilewka, 4 km od drogi regionalnej 66N-0528 (Prżewalskoje – Głaskowo), 7 km od centrum administracyjnego osiedla wiejskiego (Staryj Dwor), 37,5 km od centrum administracyjnego rejonu (Diemidow), 80,5 km od stolicy obwodu (Smoleńsk), 61,5 km od granicy z Białorusią.
W granicach miejscowości znajduje się ulica Wietieranow (10 posesji).
Demografia.
W 2010 r. miejscowość zamieszkiwały 22 osoby.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5055370" url="https://pl.wikipedia.org/wiki?curid=5055370" title="Barhalzi">
Barhalzi

Barhalzi - asyryjska prowincja wzmiankowana po raz pierwszy w inskrypcjach Tiglat-Pilesera III (744-727 p.n.e.) jako miejsce przesiedlenia deportowanej ludności. Podbój Barhalzi nigdzie nie został opisany, tak więc przypuszcza się, iż prowincję tą utworzono w VIII w. p.n.e. po wydzieleniu jej z jakiejś większej, już istniejącej prowincji. Asyriolog Nicholas Postgate próbuje lokalizować prowincję Barhalzi na terenie Al-Dżaziry, na północ od gór Dżebel Sindżar i na wschód od prowincji Nasibina - w takim wypadku obszar ten należeć mógłby wcześniej do prowincji Rasappa. Z kolei jeden z zachowanych tekstów wspomina, iż w czasach Aszurbanipala gubernator Barhalzi posiadał na własność ziemię w dystrykcie Halahhu znajdującym się w prowincji Dur-Szarrukin, co może wskazywać, że prowincje Barhalzi i Dur-Szarrukin mogły mieć wspólną granicę. To lokalizowałoby prowincję Barhalzi na północ od gór Dżebel Maqlub, na obszarze pomiędzy rzekami Rubar-Atruš i Khosr. Prowincja wzmiankowana jest w liście z czasów Sargona II (722-705 p.n.e.), w dokumencie prawnym z czasów Sennacheryba (704-681 p.n.e.), w listach i tekstach administracyjnych z czasów Asarhaddona (681-669 p.n.e.) i Aszurbanipala (669-627? p.n.e.), a także w datowanej na VII w. p.n.e. liście posiadłości. Gubernatorzy Barhalzi dwukrotnie sprawowali urząd "limmu" (eponima): w 674 r. p.n.e. był nim Szarru-nuri (czasy Asarhaddona), a w 652 r. p.n.e. Aszur-duru-usur (czasy Aszurbanipala). 

</doc>
<doc id="5055372" url="https://pl.wikipedia.org/wiki?curid=5055372" title="Engey">
Engey

Engey () – wyspa przybrzeżna w południowo-zachodniej Islandii, w południowej części zatoki Kollafjörður (część zatoki Faxaflói), około 2 km na północ od centrum stolicy kraju Reykjavíku. Położona jest około 1,5 km na wschód od wyspy Akurey i około 2 km na zachód od wyspy Viðey. Ma około 1,7 km długości i 400 m szerokości. Osiąga wysokość 25 m n.p.m. 
Współcześnie wyspa jest niezamieszkana. Jedyną budowlą na wyspie jest latarnia morska Engeyjarviti, która powstała w 1902 (odbudowana w 1937). W przeszłości (m.in. w XIII wieku, o czym wspomina jedna z sag) była zamieszkiwana i wykorzystywana pod rolnictwo i rybołówstwo. Pierwszy kościół na wyspie powstał w 1379, a ostatni został zdesakralizowany w 1765. 

</doc>
<doc id="5055375" url="https://pl.wikipedia.org/wiki?curid=5055375" title="Rudnia (rejon diemidowski)">
Rudnia (rejon diemidowski)

Rudnia () – wieś (ros. деревня, trb. dieriewnia) w zachodniej Rosji, w osiedlu wiejskim Słobodskoje rejonu diemidowskiego w obwodzie smoleńskim.
Geografia.
Miejscowość położona jest nad rzeką Wasilewka, 4 km od drogi regionalnej 66N-0528 (Prżewalskoje – Głaskowo), 6,5 km od centrum administracyjnego osiedla wiejskiego (Staryj Dwor), 36,5 km od centrum administracyjnego rejonu (Diemidow), 78 km od stolicy obwodu (Smoleńsk), 61 km od granicy z Białorusią.
W granicach miejscowości znajduje się ulica Cwietocznaja (19 posesji).
Demografia.
W 2010 r. miejscowość zamieszkiwało 10 osób.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5055376" url="https://pl.wikipedia.org/wiki?curid=5055376" title="KAB-500KR">
KAB-500KR



</doc>
<doc id="5055379" url="https://pl.wikipedia.org/wiki?curid=5055379" title="Akurey">
Akurey

Akurey – wyspa przybrzeżna w południowo-zachodniej Islandii, w południowej części zatoki Kollafjörður (część zatoki Faxaflói), około 1,5 km na północ od wybrzeża na którym położona jest stolica kraju Reykjavík oraz miejscowość Seltjarnarnes. Położona jest około 1,5 km na zachód od wyspy Engey. Zajmuje powierzchnię 6,6 ha. Ma około 1 km długości i 200 m szerokości w najszerszym miejscu. Osiąga wysokość 7 m n.p.m. 
Wyspa jest niezamieszkana. Pierwsze wzmianki o niej pochodzą z 1379 roku. W 1969 roku została zakupiona przez miasto Reykjavík, którego częścią jest oficjalnie od 1978 roku. 
Wyspa stanowi ważną ostoję ptaków ("Important Bird Area"). Gniazduje tutaj około 15 tys. par maskonurów. Ponadto natrafić można również na mewy żółtonogie, edredony i nurniki. 
Wyspa jest popularnym celem wycieczek z Reykjavíku w celu obserwacji maskonurów. 

</doc>
<doc id="5055380" url="https://pl.wikipedia.org/wiki?curid=5055380" title="Guki">
Guki

Guki () – wieś (ros. деревня, trb. dieriewnia) w zachodniej Rosji, w osiedlu wiejskim Słobodskoje rejonu diemidowskiego w obwodzie smoleńskim.
Geografia.
Miejscowość położona jest nad rzeką Wasilewka, 5 km od drogi regionalnej 66N-0528 (Prżewalskoje – Głaskowo), 7,5 km od centrum administracyjnego osiedla wiejskiego (Staryj Dwor), 36,5 km od centrum administracyjnego rejonu (Diemidow), 78,5 km od stolicy obwodu (Smoleńsk), 62 km od granicy z Białorusią.
W granicach miejscowości znajduje się ulica Riecznaja (5 posesji).
Demografia.
W 2010 r. miejscowość zamieszkiwała 1 osoba.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5055382" url="https://pl.wikipedia.org/wiki?curid=5055382" title="Wołogda (port lotniczy)">
Wołogda (port lotniczy)



</doc>
<doc id="5055383" url="https://pl.wikipedia.org/wiki?curid=5055383" title="Amdierma (port lotniczy)">
Amdierma (port lotniczy)



</doc>
<doc id="5055389" url="https://pl.wikipedia.org/wiki?curid=5055389" title="Cerkiew św. Cyryla Turowskiego i Wszystkich Patronów Narodu Białoruskiego w Londynie">
Cerkiew św. Cyryla Turowskiego i Wszystkich Patronów Narodu Białoruskiego w Londynie

Cerkiew św. Cyryla Turowskiego i Wszystkich Patronów Narodu Białoruskiego w Londynie (; ) – białoruskokatolicka cerkiew przy Holden Ave w Londynie, w Wielkiej Brytanii. Należy do Białoruskiej Misji Katolickiej i parafii śś. Piotra i Pawła w Londynie. Podlega pod ukraińskokatolicką eparchię Świętej Rodziny w Londynie.
Pierwsza drewniana świątynia w Londynie zbudowana po wielkim pożarze miasta w 1666.
Oprócz misji obrządku bizantyjsko-białoruskiego cerkiew służy Słowackiej Misji bł. Męczennika Metodego Dominika Trčki (obrządek bizantyjsko-słowacki).
Historia.
Białoruscy grekokatolicy pojawili się w Wielkiej Brytanii podczas II wojny światowej i byli żołnierzami Wojska Polskiego. Po wojnie ich liczba wzrosła, gdy zdemobilizowani żołnierze nie chcieli powrócić na Białoruś, która znalazła się w granicach Związku Sowieckiego. W 1947 powstała w Londynie Białoruska Misja Katolicka. Rok później w Marian House powstała białoruskokatolicka kaplica pw. Świętych Apostołów Piotra i Pawła.
W XXI w. obok Marian House postanowiono wznieść wolnostojącą cerkiew. Początkowo były problemy z wyborem architekta, jako że inwestor chciał, aby projekt oparty był na białoruskiej tradycji architektury sakralnej, nieznanej brytyjskim architektom. Zadania podjął się londyński projektant chińskiego pochodzenia Tszwai So, który przed przystąpieniem do pracy odbył podróż na Białoruś w celu zapoznania się z architekturą tamtejszych dawnych cerkwi unickich. Wybór padł na połączenie elementów tradycyjnych i współczesnych.
Pozwolenie na budowę uzyskano w 2013. Ukończono ją w 2016. 17 grudnia tego roku cerkiew konsekrowali nuncjusz apostolski w Wielkiej Brytanii abp Antonio Mennini oraz ordynariusz eparchii Świętej Rodziny w Londynie bp Hlib Łonczyna. Udział wziął również wizytator apostolski ad nutum Sanctae Sedis dla grekokatolików Białorusi archimandryta Jan Sergiusz Gajek. Świątynia stanowi pomnik ofiar i ocalałych z katastrofy w Czarnobylskiej Elektrowni Jądrowej.
Architektura cerkwi.
Cerkiew zbudowano w stylu współczesnym, jednak nawiązuje ona do stylu barokowego. Zbudowana jest z drewna z licznymi przeszkleniami. Budynek nie posiada okien, jednak jest to zgodne z tradycyjnym budownictwem unickim skoncentrowanym na wnętrzu.
Kopuła w stylu barokowym nawiązuje do tradycji unickich z czasów Rzeczypospolitej Obojga Narodów (kontrastując z kopułami w stylu rosyjskim, które wieńczyły cerkwie prawosławne w okresie rosyjskiego panowania nad Białorusią). Samo zastosowanie elementów barokowych, kojarzonych z katolicyzmem i kontrreformacją, ma podkreślać katolickość świątyni.
Otoczenie.
Wokół cerkwi rosną lipy i brzozy, posadzone w latach 60. XX w. Gatunki te, charakterystyczne dla białoruskiej przyrody, mają przypominać Białorusinom o ojczyźnie.
Nagrody.
Cerkiew została uznana za najlepszy projekt architektoniczny w kategorii budynków sakralnych na World Architecture Festival 2018 w Amsterdamie.

</doc>
<doc id="5055394" url="https://pl.wikipedia.org/wiki?curid=5055394" title="Lotnisko Chatanga">
Lotnisko Chatanga



</doc>
<doc id="5055395" url="https://pl.wikipedia.org/wiki?curid=5055395" title="Stiepurino (obwód smoleński)">
Stiepurino (obwód smoleński)

Stiepurino () – wieś (ros. деревня, trb. dieriewnia) w zachodniej Rosji, w osiedlu wiejskim Słobodskoje rejonu diemidowskiego w obwodzie smoleńskim.
Geografia.
Miejscowość położona jest nad rzeką Jelsza, 1,5 km od drogi regionalnej 66N-0528 (Prżewalskoje – Głaskowo), 7 km od centrum administracyjnego osiedla wiejskiego (Staryj Dwor), 39 km od centrum administracyjnego rejonu (Diemidow), 84 km od stolicy obwodu (Smoleńsk), 61 km od granicy z Białorusią.
Demografia.
W 2010 r. miejscowość zamieszkiwała 1 osoba.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5055399" url="https://pl.wikipedia.org/wiki?curid=5055399" title="Głęboki Staw (Warszawa)">
Głęboki Staw (Warszawa)

Głęboki Staw lub Staw Głęboki – staw w Warszawie, w dzielnicy Ursynów.
Położenie i charakterystyka.
Staw leży po lewej stronie Wisły, w stołecznej dzielnicy Ursynów, na obszarze MSI Dąbrówka, w pobliżu ulic Baletowej, Puławskiej i Gajdy. Znajduje się na obszarze zlewni Rowu Jeziorki.
Zgodnie z „Programem Ochrony Środowiska dla m. st. Warszawy na lata 2009–2012 z uwzględnieniem perspektywy do 2016 r.” staw położony jest na wysoczyźnie, a jego powierzchnia przed przebudową wynosiła 0,6567 ha lub według innego źródła 0,7120 ha. Według numerycznego modelu terenu udostępnionego przez Geoportal lustro wody znajduje się na wysokości 104,3 m n.p.m. Identyfikator MPHP to 101359. Staw nie ma połączeń z innymi obiektami hydrograficznymi, jest bezodpływowy, a jego pojemność wynosiła przed przebudową 9010 m³. Zasilany jest wodami gruntowymi.
Od 2020 roku nad brzegami stawu znajduje się kompleks dwóch budynków biurowych o nazwie Baletowa Business Park. Inwestorem była firma Polkomtel, a projekt został przygotowany przez pracownię architektoniczną Stratos Gafos. W wyniku prac budowlanych wyciętych zostało 320 drzew, inwestor zobowiązał się także do posadzenia 193 nowych. Zasypano również część zbiornika wodnego o powierzchni 620 m² i powiększono go w innym miejscu o 670 m². Powierzchnia wzrosła więc w stosunku do stanu pierwotnego o 50 m².
Pod koniec lat 80. XX wieku na terenie zbiornika wodnego stwierdzono występowanie perkoza rdzawoszyjego.

</doc>
<doc id="5055400" url="https://pl.wikipedia.org/wiki?curid=5055400" title="KAB-1500Ł-F">
KAB-1500Ł-F



</doc>
<doc id="5055401" url="https://pl.wikipedia.org/wiki?curid=5055401" title="Bârza (okręg Aluta)">
Bârza (okręg Aluta)

Bârza – wieś w Rumunii, w okręgu Aluta, w gminie Bârza. W 2011 roku liczyła 1001 mieszkańców.

</doc>
<doc id="5055402" url="https://pl.wikipedia.org/wiki?curid=5055402" title="Braneț">
Braneț

Braneț – wieś w Rumunii, w okręgu Aluta, w gminie Bârza. W 2011 roku liczyła 1531 mieszkańców.

</doc>
<doc id="5055406" url="https://pl.wikipedia.org/wiki?curid=5055406" title="Bobicești (gmina)">
Bobicești (gmina)

Bobicești – gmina w Rumunii, w okręgu Aluta. Obejmuje miejscowości Bechet, Belgun, Bobicești, Chintești, Comănești, Govora, Leotești i Mirila. W 2011 roku liczyła 3314 mieszkańców. 

</doc>
<doc id="5055409" url="https://pl.wikipedia.org/wiki?curid=5055409" title="Yves Nat">
Yves Nat

Yves Nat (ur. 29 grudnia 1890 w Béziers, zm. 31 sierpnia 1956 w Paryżu) – francuski pianista i kompozytor.
Życiorys.
W dzieciństwie uczył się solfeżu, harmonii i gry na fortepianie. W wieku 7 lat dał swój pierwszy recital jako pianista, mając 10 lat dyrygował wykonaniem napisanej przez siebie "Fantazji" na orkiestrę. Był uczniem Louisa Diémera w Konserwatorium Paryskim, studia ukończył w 1907 roku z I nagrodą w klasie fortepianu. W latach 1909–1934 odbył liczne podróże koncertowe, grał w krajach europejskich, ZSRR i Stanach Zjednoczonych. Zasłynął jako interpretator dzieł Beethovena i Schumanna, jako kameralista występował wspólnie z Jacques’em Thibaudem, George’em Enescu i Eugène’em Ysaÿem. W 1934 roku objął posadę profesora fortepianu w Konserwatorium Paryskim, zaprzestając występów. Powrócił do koncertowania w 1952 roku. Dokonał nagrań płytowych dla wytwórni Columbia Records i HMV.
Skomponował m.in. fresk symfoniczny "L’Enfer" na chór i orkiestrę (1942), "Concerto pour piano" (1952), "Chansons à Païney" na głos i fortepian (1921), a także liczne utwory fortepianowe, m.in. "Préludes" (1921), "Sonatine" (1921), "Pour un petit Moujik" (1921), "Clown" (1922). Do jego uczniów należeli Yuri Boukoff, Jörg Demus, Jacques Loussier, Jean-Bernard Pommier, Pierre Sancan i Robert Veyron-Lacroix.

</doc>
<doc id="5055410" url="https://pl.wikipedia.org/wiki?curid=5055410" title="Bobicești (okręg Aluta)">
Bobicești (okręg Aluta)

Bobicești – wieś w Rumunii, w okręgu Aluta, w gminie Bobicești. W 2011 roku liczyła 818 mieszkańców.

</doc>
<doc id="5055411" url="https://pl.wikipedia.org/wiki?curid=5055411" title="Dańkowszczyzna">
Dańkowszczyzna

Dańkowszczyzna – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego
W latach 1921–1945 zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 38 osób, wszystkie były wyznania rzymskokatolickiego i zadeklarowały polską przynależność narodową. Było tu 5 budynków mieszkalnych. W 1931 w 9 domach zamieszkiwało 49 osób.
Wierni należeli do parafii rzymskokatolickiej i prawosławnej w Druji. Miejscowość podlegała pod Sąd Grodzki w Druji i Okręgowy w Wilnie; właściwy urząd pocztowy mieścił się w Druji.

</doc>
<doc id="5055412" url="https://pl.wikipedia.org/wiki?curid=5055412" title="Bechet (okręg Aluta)">
Bechet (okręg Aluta)

Bechet – wieś w Rumunii, w okręgu Aluta, w gminie Bobicești. W 2011 roku liczyła 405 mieszkańców.

</doc>
<doc id="5055413" url="https://pl.wikipedia.org/wiki?curid=5055413" title="Belgun (okręg Aluta)">
Belgun (okręg Aluta)

Belgun – wieś w Rumunii, w okręgu Aluta, w gminie Bobicești. W 2011 roku liczyła 333 mieszkańców.

</doc>
<doc id="5055414" url="https://pl.wikipedia.org/wiki?curid=5055414" title="Chintești">
Chintești

Chintești – wieś w Rumunii, w okręgu Aluta, w gminie Bobicești. W 2011 roku liczyła 198 mieszkańców.

</doc>
<doc id="5055417" url="https://pl.wikipedia.org/wiki?curid=5055417" title="Comănești (okręg Aluta)">
Comănești (okręg Aluta)

Comănești – wieś w Rumunii, w okręgu Aluta, w gminie Bobicești. W 2011 roku liczyła 183 mieszkańców.

</doc>
<doc id="5055418" url="https://pl.wikipedia.org/wiki?curid=5055418" title="Rząd Eduarda Hegera">
Rząd Eduarda Hegera

Rząd Eduarda Hegera – koalicyjny gabinet rządzący Słowacją od 1 kwietnia 2021.
W wyborach parlamentarnych z 29 lutego 2020 pierwsze miejsce zajęło ugrupowanie Zwyczajni Ludzie (OĽaNO). Partia ta podpisała porozumienie o utworzeniu nowej centroprawicowej koalicji rządowej. Dołączyły do niej ugrupowania Jesteśmy Rodziną (Sme Rodina), Wolność i Solidarność (SaS) oraz Dla Ludzi (Za ľudí). 21 marca 2020 doszło do zaprzysiężenia członków rządu, na czele którego stanął lider Zwyczajnych Ludzi Igor Matovič.
W marcu 2021 doszło do kryzysu koalicyjnego w związku z decyzją o zakupie rosyjskiej szczepionki przeciwko COVID-19 o nazwie Sputnik V. W jego trakcie sześciu członków rządu (w tym wszyscy przedstawiciele Wolności i Solidarności) podało się do dymisji. Do złożenia rezygnacji wezwała premiera m.in. prezydent Zuzana Čaputová. 28 marca Igor Matovič zadeklarował swoją rezygnację i jednocześnie poparcie dla Eduarda Hegera jako nowego premiera. Kandydaturę tę poparli wszyscy dotychczasowi koalicjanci.
30 marca Eduard Heger został desygnowany na stanowisko premiera. 1 kwietnia 2021 zaprzysiężono członków jego gabinetu, który rozpoczął wówczas urzędowanie. Nieobsadzone pozostało przypadające formacji Jesteśmy Rodziną stanowisko ministra pracy. P.o. ministra został wówczas Andrej Doležal, wakat uzupełniono po kilku dniach.
We wrześniu 2022 w związku z opuszczeniem koalicji rządowej odwołani zostali przedstawiciele partii SaS. 15 grudnia 2022 Rada Narodowa przegłosowała wobec rządu wotum nieufności; na wrzesień 2023 rozpisano następnie przedterminowe wybory. W marcu 2023 Eduard Heger opuścił OĽaNO, po czym został przewodniczącym ugrupowania Demokraci; do tej formacji dołączyło też kilku innych członków gabinetu.

</doc>
<doc id="5055419" url="https://pl.wikipedia.org/wiki?curid=5055419" title="Govora (okręg Aluta)">
Govora (okręg Aluta)

Govora – wieś w Rumunii, w okręgu Aluta, w gminie Bobicești. W 2011 roku liczyła 89 mieszkańców.

</doc>
<doc id="5055420" url="https://pl.wikipedia.org/wiki?curid=5055420" title="Leotești">
Leotești

Leotești – wieś w Rumunii, w okręgu Aluta, w gminie Bobicești. W 2011 roku liczyła 622 mieszkańców.

</doc>
<doc id="5055422" url="https://pl.wikipedia.org/wiki?curid=5055422" title="Mirila">
Mirila

Mirila – wieś w Rumunii, w okręgu Aluta, w gminie Bobicești. W 2011 roku liczyła 666 mieszkańców.

</doc>
<doc id="5055425" url="https://pl.wikipedia.org/wiki?curid=5055425" title="Nowoje Prigarino">
Nowoje Prigarino

Nowoje Prigarino () – wieś (ros. деревня, trb. dieriewnia) w zachodniej Rosji, w osiedlu wiejskim Słobodskoje rejonu diemidowskiego w obwodzie smoleńskim.
Geografia.
Miejscowość położona jest nad Jelszą i jej dopływem Skrytiejką, 1,5 km od drogi regionalnej 66N-0528 (Prżewalskoje – Głaskowo), 8 km od centrum administracyjnego osiedla wiejskiego (Staryj Dwor), 41 km od centrum administracyjnego rejonu (Diemidow), 86,5 km od stolicy obwodu (Smoleńsk), 60 km od granicy z Białorusią.
Demografia.
W 2010 r. miejscowości nikt nie zamieszkiwał.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5055428" url="https://pl.wikipedia.org/wiki?curid=5055428" title="Władysław Kazimierz Wawrzecki">
Władysław Kazimierz Wawrzecki

Władysław Kazimierz Wawrzecki herbu Ślepowron (zm. przed 1701 rokiem) – sędzia grodzki brasławski w latach 1680-1695, podstoli miński już w 1675 roku, pisarz grodzki brasławski w latach 1674-1680.
Był eklektorem Jana III Sobieskiego z powiatu brasławskiego w 1674 roku.

</doc>
<doc id="5055432" url="https://pl.wikipedia.org/wiki?curid=5055432" title="Liady">
Liady

Liady (; ) – chutor na Białorusi, w obwodzie witebskim, w rejonie brasławskim, w sielsowiecie Druja.
Dawnej – Dębniaki.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek a następnie osada Dębniaki leżała w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 6 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny.
W 1931 Wykaz miejscowości wymienia osadę Dębniaki która wraz z zaściankiem Lipówka liczył – 3 domy i 11 osób.
Wierni należeli do parafii rzymskokatolickiej i prawosławnej w Druji. Miejscowość podlegała pod Sąd Grodzki w Druji i Okręgowy w Wilnie; właściwy urząd pocztowy mieścił się w Druji.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do obwodu mińskiego Białoruskiej SRR.
Od 1991 w składzie niepodległej Białorusi.

</doc>
<doc id="5055433" url="https://pl.wikipedia.org/wiki?curid=5055433" title="Mistrzostwa Świata w Lotach Narciarskich 2024">
Mistrzostwa Świata w Lotach Narciarskich 2024

Mistrzostwa Świata w Lotach Narciarskich 2024 – 28. edycja mistrzostw świata w lotach narciarskich, które odbędą się w 2024 r. na Kulm w austriackim Bad Mitterndorf. Będą to szóste w historii zawody tej rangi rozgrywane w tym miejscu (poprzednio w 1975, 1986, 1996, 2006 i 2016).
Decyzję o wyborze Bad Mitterndorfu na gospodarza Mistrzostw Świata w Lotach Narciarskich 2024 ogłoszono 1 kwietnia 2021. Pierwotnie wydarzenie miało odbyć się w Harrachovie, jednak Czesi zrezygnowali z takiej możliwości ze względu na problemy techniczne oraz finansowe związane z obiektem Čerťák.

</doc>
<doc id="5055436" url="https://pl.wikipedia.org/wiki?curid=5055436" title="Bachowo">
Bachowo

Bachowo () – wieś (ros. деревня, trb. dieriewnia) w zachodniej Rosji, w osiedlu wiejskim Słobodskoje rejonu diemidowskiego w obwodzie smoleńskim.
Geografia.
Miejscowość położona jest w dorzeczu Jelszy, 2,5 km od drogi regionalnej 66N-0528 (Prżewalskoje – Głaskowo), 6 km od centrum administracyjnego osiedla wiejskiego (Staryj Dwor), 39 km od centrum administracyjnego rejonu (Diemidow), 85,5 km od stolicy obwodu (Smoleńsk), 58 km od granicy z Białorusią.
Demografia.
W 2010 r. miejscowość zamieszkiwała 1 osoba.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5055437" url="https://pl.wikipedia.org/wiki?curid=5055437" title="Parafia Świętych Piotra i Pawła w Londynie">
Parafia Świętych Piotra i Pawła w Londynie



</doc>
<doc id="5055439" url="https://pl.wikipedia.org/wiki?curid=5055439" title="Ambroży Przychylny">
Ambroży Przychylny



</doc>
<doc id="5055440" url="https://pl.wikipedia.org/wiki?curid=5055440" title="Parafia Świętych Piotra i Pawła w Londynie (greckokatolicka)">
Parafia Świętych Piotra i Pawła w Londynie (greckokatolicka)

Parafia Świętych Piotra i Pawła w Londynie – białoruskokatolicka parafia znajdująca się w Londynie, w Wielkiej Brytanii. Podlega pod ukraińskokatolicką eparchię Świętej Rodziny w Londynie.
Jedyna parafia obrządku bizantyjsko-białoruskiego w Wielkiej Brytanii.
Historia.
Białoruscy grekokatolicy pojawili się w Wielkiej Brytanii podczas II wojny światowej i byli żołnierzami Wojska Polskiego. Po wojnie ich liczba wzrosła, gdy zdemobilizowani żołnierze nie chcieli powrócić na Białoruś, która znalazła się w granicach Związku Sowieckiego. W 1947, za zgodą arcybiskupa westminsterskiego kard. Bernarda Griffina, powstała w Londynie Białoruska Misja Katolicka. Rok później w Marian House powstała białoruskokatolicka kaplica pw. Świętych Piotra i Pawła. Oprócz działalności duszpasterskiej misja stanowi centrum białoruskiej mniejszości w Wielkiej Brytanii. Istnieje przy niej m.in. Białoruska Biblioteka i Muzeum Franciszka Skaryny.
W latach 2013 - 2016 obok Marian House zbudowano wolnostojącą cerkiew św. Cyryla Turowskiego i Wszystkich Patronów Narodu Białoruskiego w Londynie. Kaplica pw. Świętych Piotra i Pawła nadal jest w użyciu.

</doc>
<doc id="5055444" url="https://pl.wikipedia.org/wiki?curid=5055444" title="Bitwa pod Treszczyną">
Bitwa pod Treszczyną

Bitwa pod Treszczyną – walki polskiego Białostockiego pułku strzelców z oddziałami sowieckimi toczone w pierwszym roku wojny polsko-bolszewickiej.
Geneza.
W pierwszych miesiącach 1919 roku na wschodnich krańcach odradzającej się Rzeczypospolitej stacjonowały jeszcze wojska niemieckie Ober-Ostu. Ich ewakuacja powodowała, że opuszczane przez nie tereny od wschodu zajmowała Armia Czerwona. Jednocześnie od zachodu podchodziły oddziały Wojska Polskiego. W lutym 1919 jednostki polskie weszły w kontakt bojowy z oddziałami Armii Czerwonej. Rozpoczęła się nigdy niewypowiedziana wojna polsko-bolszewicka. 
Wskutek zarządzenia pogotowia bojowego przeciwko Niemcom, w maju i czerwcu front przeciwsowiecki pozostawał w defensywie. W drugiej połowie lipca Naczelne Dowództwie WP zakończyło prace nad planem szeroko zakrojonej operacji zaczepnej, której celem było opanowanie Mińska, Borysowa, Bobrujska i oparcie frontu o linię rzek Dźwiny i Berezyny.
Walki pod Treszczyną.
Podczas polskiej ofensywy na Białorusi, II batalion Białostockiego pułku strzelców por. Mariana Turkowskiego, wzmocniony baterią artylerii, otrzymał rozkaz uchwycenia przeprawy na Uszy. Batalion maszerował traktem na Turzec i Mir. Na drodze stał silnie broniony przez Sowietów Turzec i Zagórze. Idąca w szpicy 5 kompania por. Wincentego Powiechrowskiego uderzyła jednym plutonem na miejscowość, kolejny pluton prowadził działania demonstracyjne wzdłuż drogi na Korelicze, a trzeci obchodził Turzec od południa i zmusił nieprzyjaciela do opuszczenia wzgórz. Koncentryczny atak plutonów zakończył się sukcesem, a Sowieci wycofali się w kierunku na Zagórze. Pozostałe pododdziały batalionu obeszły prawe skrzydło nieprzyjaciela, a uderzająca od czoła 5 kompania opanowała wieś, którą pośpiesznie opuścił przeciwnik obawiający się okrążenia.
Pomimo zmęczenia porucznik Turkowski zdecydował się na kontynuowanie natarcia. Tym razem w szpicy maszerowała 6 kompania piechoty. Szpica niepostrzeżenie dotarła pod Treszczynę i zdobyła ją. Na skraju wioski ustawiono całą broń maszynową i rozpoczęto ostrzał mostów na Uszy. Kilkakrotnie powtarzane sowieckie kontrataki zostały odparte. Po około godzinie pod Treszczynę dotarły pozostałe kompanie batalionu z artylerią. Uderzenie sił głównych przełamano obronę przeciwnika. Polacy obsadzili jeden most, a następnie, przy wsparciu baterii, opanowali folwark Usza i drugi most.

</doc>
<doc id="5055447" url="https://pl.wikipedia.org/wiki?curid=5055447" title="Vladimír Lengvarský">
Vladimír Lengvarský

Vladimír Lengvarský (ur. 18 sierpnia 1969 w Lewoczy) – słowacki wojskowy i lekarz, generał brygady, od 2021 do 2023 minister zdrowia.
Życiorys.
Absolwent Wojskowej Akademii Medycznej w Hradcu Králové. W 2008 uzyskał magisterium z zakresu zdrowia publicznego. Pracował jako lekarz wojskowy. Objął stanowisko naczelnego lekarza sił zbrojnych Słowacji. W styczniu 2020 prezydent Zuzana Čaputová mianowała go na stopień generała brygady. We wrześniu tegoż roku powołany na dyrektora centralnego szpitala wojskowego SNP Ružomberok.
W kwietniu 2021 z rekomendacji ugrupowania Zwyczajni Ludzie objął urząd ministra zdrowia w utworzonym wówczas gabinecie Eduarda Hegera. Ustąpił z tej funkcji w marcu 2023.

</doc>
<doc id="5055449" url="https://pl.wikipedia.org/wiki?curid=5055449" title="Jefimija">
Jefimija

Jefimija, właśc. Jelena Mrnjavčević (ur. ok. 1349, zm. po 1405) – serbska mniszka, pierwsza poetka w historii literatury serbskiej.
Życiorys.
Urodziła się około 1349 roku w rodzinie włodarza Vojichny, który zarządzał Dramą, jako Jelena. W młodości nauczyła się pisać i czytać po serbsku i grecku, potrafiła także haftować. W 1365 roku wyszła za mąż za despotę Seresu Uglješę Mrnjavčevicia. Wraz z mężem zamieszkała w Seres, gdzie należała do środowiska intelektualnego o silnych więzach z Athos. Obracała się w kręgach bizantyjskich i serbskich możnych.
Po śmierci męża, który zginął w bitwie nad Maricą, poprzedzonej śmiercią jedynego syna, Jelena wstąpiła do zakonu i przyjęła imię Jefimija. Powróciła na teren Serbii, na dwór księcia Łazarza I Hrebeljanovicia i Milicy Hrebeljanović, dalekiej kuzynki Jefimii. Po śmierci Lazara, gdy Milica przez cztery lata de facto sprawowała władzę w Serbii, Jefimija wspierała ją w kwestiach politycznych. W 1398 roku towarzyszyła Milicy w spotkaniu z Bajazydem I. Opisując wydarzenie, Konstantyn Kostenecki pochwalał odwagę Jefimii.
Jefimija była pierwszą kobietą, która zapisała się w historii serbskiej literatury. Spisywała swą twórczość poetycką w formie haftu, którego kunszt ma wysoką wartość artystyczną. Jej pierwszą znaną pracą jest "Płacz za małym synkiem Uglješą" – przejmująca modlitwa opisująca rozpacz matki, wygrawerowana na srebrnym etui małego dyptyku należącego wcześniej do jej zmarłego w dzieciństwie syna. Jefimija przekazała dyptyk klasztorowi Chilandar przed 1371 rokiem. W 1398 lub 1399 roku podarowała temu samemu klasztorowi zasłonę (gr. "katapetasma") do królewskich wrót przedstawiającą Chrystusa w otoczeniu Jana Chryzostoma, św. Bazylego i dwóch archaniołów. Pomiędzy postaciami, złotą nicią na czerwonym jedwabiu, został wyhaftowany przez nią "Napis na zasłonie w Chilandarze", w którym Jefimija opisuje swój dar i składa modlitwę, której treść nawiązuje do twórczości Symeona Nowego Teologa. Jej najważniejszym dziełem jest "Pochwała księciu Lazarowi" (1402), wyhaftowana na całunie księcia Lazara I, którego pochowano w monasterze Rawanica. Jefimija znów użyła złotej nici na czerwonym jedwabiu, by wyhaftować tym razem tekst na całej powierzchni całunu, wyłączając kwiatową bordiurę. Treść z początku jest laudacją zmarłego, po czym przemienia się w osobistą modlitwę na rzecz potomków władcy i pogrążonego w niepewności kraju. Współcześnie całun o wymiarach 99 x 69 cm znajduje się w Muzeum Serbskiego Kościoła Prawosławnego w Belgradzie.
Jefimija zmarła po 1405 roku. Została pochowana w monasterze Ljubostinja.

</doc>
<doc id="5055450" url="https://pl.wikipedia.org/wiki?curid=5055450" title="Ernest Marki">
Ernest Marki

Ernest Marki (ur. 24 grudnia 1897 w Rauchersdorf, zm. 17 listopada 1941 w KL Auschwitz) – sierżant Wojska Polskiego, starszy przodownik służby śledczej Policji Państwowej.
Życiorys.
Urodził się 24 grudnia 1897 we wsi Rauchersdorf, w ówczesnym powiecie niskim Królestwa Galicji i Lodomerii, w rodzinie Józefa i Józefy z Marków. Był kupcem.
8 sierpnia 1914 wstąpił do Legionów Polskich. We wrześniu 1914 był wykazany w składzie kompanii „rzeszowskiej”. Opuścił pułk 16 stycznia 1915 z powodów zdrowotnych. 10 maja 1915 był wykazany w 1. Oddziale Karabinów Maszynowych 4 Pułku Piechoty.
Ukończył siedem klas szkoły powszechnej i trzymiesięczny kurs przodowników. W 1933 pełnił służbę w Posterunku Policji Państwowej w Boryniczach. 1 marca 1936 awansował na starszego przodownika. W 1937 był zastępcą kierownika brygady kradzieżowej w Wydziale Śledczym we Lwowie.
6 kwietnia 1941 razem z Walerianem Śliwińskim przybył do obozu koncentracyjnego Auschwitz, w którym zginął 17 listopada tego roku.

</doc>
<doc id="5055454" url="https://pl.wikipedia.org/wiki?curid=5055454" title="Augusto Giacometti">
Augusto Giacometti

Augusto Giacometti (ur. 16 sierpnia 1877 w Stampie, zm. 9 czerwca 1947 w Zurychu) – szwajcarski malarz.
Życiorys.
Jego rodzicami byli Giacomo Giacometti i Marta z domu Stampa, chłopi. Augusto Giacometti był kuzynem innego malarza Giovanniego Giacomettiego, ale, wedle tego ostatniego, nie utrzymywał z nim kontaktów, podobnie jak z mieszkającym z Augustem jednocześnie w Zurychu innym krewnym, prawnikiem Zaccarią Giacomettim. Nie zawarł związku małżeńskiego.
Uczęszczał do szkół w Stampie, Zurychu i Chur. W latach 1894–1897 uczył się zawodu nauczyciela rysunku w szkole sztuki użytkowej w Zurychu. Zainspirowany ilustrowanym w stylu "art nouveau" wzornikiem „Roślina i jej zastosowanie ornamentalne” Eugène’a Grasseta wyjechał do Paryża. Studiował w Ecole Nationale des Arts Décoratifs, Académie Colarossi i został uczniem Grasseta. W tym okresie powstały niewielkie pastele abstrakcyjne oraz prace pod wpływem sztuki japońskiej i "art nouveau".
W latach 1902–1915 mieszkał we Florencji, gdzie od 1908 uczył rysunku w prywatnej uczelni artystycznej. Jego twórczość z tego okresu nosi wpływy sztuki wczesnego renesansu, z którą zapoznawał się w tym mieście, oraz symbolizmu. Lata 1912–1917 są uważane za szczytowy okres jego twórczości, kiedy powstały wielkoformatowe, abstrakcyjnie dzieła zapowiadające taszyzm. W 1915 wrócił z Florencji do Zurychu, gdzie zamieszkał na stałe, okresy letnie spędzając w rodzinnej Stampie. W mieście poznał tamtejszych kolekcjonerów Richarda Kislinga i Alfreda Rütschiego. W 1917 miał kontakty z dadaistami, a między 1918 a 1920 rokiem należał do grupy artystycznej "Das Neue Leben".
Od 1918 roku Giacometti zmienił styl, porzucając przestrzenność i plastyczność dotychczasowych dzieł na rzecz poszukiwań czystej barwy. W jego malarstwie zauważalne były wrażenia z wyjazdów zagranicznych do Paryża, Włoch, Niemiec, Holandii, Anglii, Norwegii i północnej Afryki.
Od 1929 uzyskiwał liczne zamówienia na freski i projekty witraży do budowli świeckich i sakralnych. Jego dziełem są freski pokrywające ściany i sufit Blüemlihalle – sali wejściowej miejskiej komendy policji w Zurychu, co uczyniło z niej atrakcję turystyczną, a także witraże w zuryskich kościołach Grossmünster i Fraumünster.
Od 1940 Giacometti powrócił do naturalizmu i zaczął malować obrazy figuratywne: martwe natury z kwiatami, krajobrazy i autoportrety.
W latach 1934–1947 był członkiem Federalnej Komisji Sztuki, w tym od 1939 do 1947 pełnił funkcję jej przewodniczącego.
Augusto Giacometti spoczywa na cmentarzu w Borgonovo.

</doc>
<doc id="5055456" url="https://pl.wikipedia.org/wiki?curid=5055456" title="Dom Szachowy im. Tigrana Petrosjana">
Dom Szachowy im. Tigrana Petrosjana

Dom Szachowy im. Tigrana Petrosjana – budynek w Erywaniu, stolicy Armenii. Został otwarty w 1970 roku. Obiekt stanowi centrum szachowe Erywania.
Obiekt został wybudowany w latach 1967–1970. Budynek powstał na planie trójkąta, w stylu późnosowieckiego modernizmu, a jego głównym architektem była Zhanna Meshcheryakova. W 1984 roku nadano mu imię Tigrana Petrosjana, byłego mistrza świata w szachach, który osobiście położył kamień węgielny pod budowę obiektu. Budynek stanowi centrum gry w szachy, w jego pomieszczeniach odbywają się zarówno gry rekreacyjne, jak również mecze rankingowe, w tym krajowe mistrzostwa czy Memoriał im. Tigrana Petrosjana.

</doc>
<doc id="5055457" url="https://pl.wikipedia.org/wiki?curid=5055457" title="Otto Herrnring">
Otto Herrnring

Otto Herrnring (ur. 22 sierpnia 1858 w Schippenbeil w Prusach Wschodnich, zm. 11 maja 1921 w Berlinie) – niemiecki architekt i urzędnik budowlany, słynący z projektowania budynków szkolnych.
Życiorys.
Otto Herrnring był synem Ferdynanda i Wilhelmine Herrnringów. W 1883 roku rozpoczął studia na Uniwersytecie Technicznym w Berlinie. Przez pewien czas był mistrzem budowlanym w Opolu, ale postanowił powrócić do Berlina. 24 listopada 1891 roku poślubił Margarethe Steindamm, z którą miał syna – Helmutha (ur. 6 stycznia 1895). W roku 1896 został radcą budowlanym w Wilmersdorfie, w 1907 – po nadaniu miejscowości praw miejskich – architektem miejskim miasta Wilmersdorf, a po włączeniu miasteczka do Wielkiego Berlina w 1920 roku pełnił również tę funkcję na szczeblu dzielnicowym. 11 maja 1921 roku zmarł z powodu udaru.
Najważniejsze realizacje.
Herrnring przede wszystkim projektował budynki w Wilmersdorfie (część Berlina), do najważniejszych jego realizacji należą współcześnie zabytkowe budynki, m.in. takie jak:
W Polsce znana jest jedna jego realizacja Niemieckiego Gimnazjum Reformowanego w Łodzi (1909–1911) zrealizowanego na zlecenie Niemieckiego Stowarzyszenia Realno-Gimnazjalnego

</doc>
