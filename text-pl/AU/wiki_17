<doc id="5055458" url="https://pl.wikipedia.org/wiki?curid=5055458" title="Bitwa o Chorramszahr (1982)">
Bitwa o Chorramszahr (1982)

Bitwa o Chorramszahr (II bitwa o Chorramszahr), również ofensywa „Święte Miasto” (pers. Beit al-Mukaddas) tudzież Operacja „Jerozolima” – bitwa między wojskami Islamskiej Republiki Iranu, a siłami Republiki Iraku podczas wojny iracko-irańskiej trwająca od 22 do 24 maja 1982 roku o miasto Chorramszahr. Batalia zakończyła się zwycięstwem Iranu i wzięciem 25 tys. jeńców irackich.
22 września 1980 rozpoczęła się agresja Iraku na Iran. Początkowa utrata Chorramszahr (listopad 1980), ważnego portu oraz rafinerii ropy naftowej, była dla Iranu poważnym ciosem. Jego odbicie w 1982 roku okazało się punktem zwrotnym wojny i argumentem za utrzymaniem rewolucji islamskiej.
Historia.
Podłoże.
30 kwietnia 1982 roku rozpoczęła się irańska ofensywa „Święte Miasto” zakładająca odbicie Chorramszahr i wyparcie Irakijczyków z całego Chuzestanu. Do ofensywy Iran przygotował dwanaście dywizji rozlokowanych od Musijanu do Abadanu. Ściągnięto także bataliony stacjonujące dotychczas na granicy sowieckiej, afgańskiej oraz pakistańskiej. Ogółem zgromadzono 200 000 żołnierzy, 1000 czołgów, 600 dział oraz 100 śmigłowców. Piętą achillesową Irańczyków były problemy logistyczne oraz pokaźne braki w amunicji i części zamiennych. Przed ofensywą Teheran otrzymał pokaźne wsparcie od RFN, Syrii, Libii i Pakistanu w postaci sprzętu medycznego i części zamiennych.
Naprzeciw dwunastu dywizji irańskich Irak zgromadził pięć dywizji oraz dziesięć samodzielnych brygad – razem ok. 65 000 żołnierzy, 500 czołgów oraz tle samo dział. Połowę z sił rozlokowano w okolicach Chorramszahr, a resztę między Amarą(.), a Hamidem. Irackie Siły Powietrzne, w przeciwieństwie do irańskich, były gotowe zapewnić wsparcie powietrzne żołnierzom.
Przebieg.
Ofensywa „Święte Miasto”.
O świcie 30 kwietnia 1982 roku irańscy spadochroniarze wylądowali za liniami Irakijczyków za rzeką Karun, zaś saperzy rozpoczęli budowę mostów pontonowych. W międzyczasie 88 Dywizja Pancerna sforsowała rzekę i zmierzała w kierunku Hoseiniji. Systematycznie poruszały się dywizje zmechanizowane 21. i 40. zmierzała na Hamid, 77. na Huwajze i 84. na Fakkeh. Z czasem 88 Dywizja Pancerna zajęła Hoseiniji, tym samym zmuszając oponenta do cofnięcia się na Chorramszahr. 12 maja dywizja irańska stanęła na przedmieściach miasta. Irakijczycy znaleźli się w sytuacji kryzysowej, ponieważ miasto mogło zostać zajęte "z marszu", jednakże Iran wstrzymał ofensywę z powodu podciągnięcia jednostek Pasdaranów (Korpus Strażników Rewolucji Islamskiej). Była to decyzja czysto polityczna, niezakładająca żadnych celów militarnych.
II Bitwa o Chorramszahr.
20 maja Irańczycy przeprowadzili pierwsze szturmy na tzw. "Mur Perski" – fortyfikacje strzeżące przedmieścia okupowanego miasta. Do 22 maja ataki irańskie odcięły irackie linie komunikacyjne z miastem. Na centrum frontu zmasowane nocne szturmy piechoty – głównie Pasdaranów wspieranych przez myśliwce i śmigłowce – oraz uderzenia pancerne przełamały 22 maja "Mur Perski", tym samym Irańczycy wdarli się do okrążonego miasta. W mieście Irakijczycy zajęli silne pozycje obronne, jednakże po dwóch walk dzielnej walki zostali przytłoczeni. Walki miejskie zakończyły się po dwóch dniach walki – 24 maja 1982 roku.
Skutki.
Odbicie Chorramszahr nosiło duże skutki strategiczne, Iran dotarł do granicy z Irakiem i zaczął fortyfikować się wzdłuż Szatt al-Arab, zagrażając Basrze. 28 maja przypuścił nawet atak na Ghasr-e Szirin i Sumer, ale nie zdołał przełamać twardej obrony Irakijczyków. Z ponad 10 360 km2 terytorium Iranu zajętego przez Irak pozostało jedynie 520 km2. Zdawało się, że Saddam Husajn poniesie całkowitą klęskę.

</doc>
<doc id="5055464" url="https://pl.wikipedia.org/wiki?curid=5055464" title="Múlaþing">
Múlaþing

Múlaþing – gmina we wschodniej Islandii, w regionie Austurland. Zajmuje powierzchnię około 10,7 tys. km2, czyli nieco ponad 1/10 powierzchni wyspy - stanowi tym samym największą powierzchniowo islandzką gminę. Obejmuje rozległe tereny położone nad rzeką Jökulsá á Dal oraz w dolnym biegu rzeki Lagarfljót, a także tereny w południowej i północnej części Fiordów Wschodnich. Siedziba gminy mieści się w Egilsstaðir.
Powstała z połączenia 4 wcześniejszych gmin: Borgarfjarðarhreppur, Djúpavogshreppur, Fljótsdalshérað i Seyðisfjarðarkaupstaður. Ich mieszkańcy wyrazili zgodę na połączenie w referendum przeprowadzonym w październiku 2019 roku. Podczas kolejnego głosowania w czerwcu 2020 roku zdecydowano o nazwie gminy.
Gminę zamieszkuje około 5 tys. osób (2021). W skład gminy wchodzą następujące miejscowości (ludność w 2021 r.): Egilsstaðir (2552 mieszk.), Seyðisfjörður (659 mieszk.), Fellabær (400 mieszk.), Djúpivogur (396 mieszk.) i Borgarfjörður eystri (98 mieszk.).

</doc>
<doc id="5055465" url="https://pl.wikipedia.org/wiki?curid=5055465" title="W Pińczowie dnieje">
W Pińczowie dnieje

W Pińczowie dnieje – przysłowie polskie, funkcjonujące w grach karcianych, w szczególności w brydżu.
Jest używane w sytuacji, w której gracz ociąga się nad zadeklarowaniem stawki licytacyjnej lub zagraniem karty, stanowi zachętę ponaglającą do akcji. Pochodzenie powiedzenia miałoby się wziąć od widoku słońca wychodzącego zza Góry Świętej Anny, osłaniającej Pińczów od strony południowo-wschodniej, co rzekomo sprawiałoby, że dzień zaczynałby się w tym mieście później niż gdzie indziej. Zostało spopularyzowane m.in. poprzez opowieść "Sztukmistrz z Lublina" autorstwa noblisty Izaaka Baszewisa Singera.
Mirosław P. Jabłoński napisał powieść "Duch czasu, czyli: a w Pińczowie dnieje..." – Białowieża, Białystok 1991; wyd. II Wydawnictwo Solaris, Olsztyn 2000; wyd. III Wydawnictwo Solaris 2013. A Wiesław Wodecki, wspólnie z Aleksandrem Malakiem i Tadeuszem Burzyńskim wydał zbiór felietonów pod tytułem "W Pińczowie dnieje" w 2006 roku.

</doc>
<doc id="5055466" url="https://pl.wikipedia.org/wiki?curid=5055466" title="Palata (rzeka)">
Palata (rzeka)



</doc>
<doc id="5055483" url="https://pl.wikipedia.org/wiki?curid=5055483" title="Mr. Lif">
Mr. Lif

Jeffrey Haynes, znany pod pseudonimem Mr. Lif (ur. 28 grudnia 1977 w Bostonie, stan Massachusetts) – amerykański raper i producent muzyczny.
Życiorys i twórczość.
Jeffrey Haynes dorastał na przedmieściach Bostonu, Brighton, w rodzinie z niższej klasy średniej. Jego rodzice zgromadzili niezbędne środki finansowe, aby wysłać go do szkoły przygotowawczej, a później na Colgate University. Ponieważ na uczelni nie czuł się dobrze, porzucił studia i podjął się nisko płatnej pracy. Przełom w jego życiu nastąpił, gdy w 1997 roku ukazał się album "Funcrusher Plus" zespołu Company Flow. Postanowił wówczas poświęcić się karierze muzycznej. Jeden z członków Company Flow, El-P, po odejściu z zespołu i wytwórni Rawkus, założył wytwórnię Def Jux (później przemianowaną na Definitive Jux) wnosząc do niej wizję przedsiębiorczości, która dorównywała jego znaczącym umiejętnościom jako rapera i producenta. W 1998 roku Jeffrey Haynes wydał (już jako Mr. Lif) swój pierwszy singiel, „Elektro”, przyciągając uwagę wytwórni Grand Royal i Definitive Jux. Współpracując ściśle z producentem i szefem tej ostatniej, El-P, wydał w 2000 roku singiel „Enters the Colossus”, a po nim serię singli i EP-ek, docenionych przez krytyków. Przez kolejny rok koncertował wydając w tym czasie singiel „Cro-Magnon” i album koncertowy "Live at the Middle East".
W 2002 roku ukazała się jego przełomowa EP-ka, "Emergency Rations", będąca efektem współpracy z producentem Edanem i raperem Akrobatikiem. Znajdująca się na niej piosenka, „Home of the Brave”, w której artysta zawarł ostry komentarz polityczny, napisany w następstwie ataków terrorystycznych z 11 września 2001, to jeden z najbardziej prowokacyjnych protest songów, jaki kiedykolwiek powstał w hip-hopie. W tym samym roku ukazał się jego album, "I Phantom", który razem z "Emergency Rations" sprzedał się w liczbie ponad 50 tysięcy kopii, co było znaczącym osiągnięciem, jak na standardy niezależnej wytwórni muzycznej.
W 2005 roku Mr. Lif powrócił do współpracy z Akrobatikiem, tworząc wspólnie z nim i z producentem Fakts One zespół The Perceptionists, który pod szyldem Definitive Jux wydał album "Black Dialogue". Rok później wydał własny album, "Mo' Mega", z gościnnym udziałem El-P, MURSa, Aesop Rocka i Blueprinta. Album "I Heard It Today", wydany w 2009 roku przez Bloodbot Tactical Enterprises, zawierał jedne z najbardziej ostrych tekstów w jego karierze.
W 2011 roku Mr. Lif dołączył do Thievery Corporation jako wokalista i członek zespołu występującego na żywo. Zaśpiewany przez niego „Culture of Fear” stał się tytułowym utworem ich szóstego studyjnego albumu, zatytułowanego również "Culture of Fear".
W 2016 roku nakładem Mello Music Group ukazał się jego kolejny album, "Don't Look Down". W październiku tego samego roku ta sama wytwórnia wydała również album "The Life &amp; Death of Scenery", będący owocem jego współpracy z producentem L'Orange. W 2017 roku Mr. Lif i Akrobatik reaktywowali projekt The Perceptionists, czego efektem był album "Resolution".
W 2020 roku Mr. Lif wspólnie z producentem Stu Bangasem powołał do życia swój najnowszy projekt, Vangarde, będący z jednej strony hołdem dla jego własnych, rapowych korzeni, a z drugiej – pretekstem do komentowania bieżących wydarzeń. Vangarde zadebiutował w kwietniu singlem „The New Normal” wywołując szybki odzew wśród fanów.
Mr. Lif jest 9-krotnym laureatem Boston Music Award, a jego utwory lub artykuly o nim pojawiały się między innymi w: MTV, Rolling Stone, Spin, The New York Times, The Village Voice, Entertainment Weekly i XXL.
Mr. Lif koncertował jako solista w ponad 20 krajach, współpracował z wieloma cenionymi przez krytyków muzykami, takimi jak Aesop Rock, Cut Chemist, The Polish Ambassador, Galactic, Chali 2na, Jedi Mind Tricks, El-P, DJ Q-bert, Del the Funky Homosapien, MURS i DJ Krush.
Życie prywatne.
Żonaty z Kanadyjką, z którą ma syna.

</doc>
<doc id="5055486" url="https://pl.wikipedia.org/wiki?curid=5055486" title="Uła">
Uła



</doc>
<doc id="5055488" url="https://pl.wikipedia.org/wiki?curid=5055488" title="Čierny vrch (997 m)">
Čierny vrch (997 m)

Čierny vrch (997 m n.p.m.) – szczyt w Nitrickich Wierchach, jednostce Gór Strażowskich, w Centralnych Karpatach Zachodnich na Słowacji.
Położenie.
Leży w północnej części Nitrickich Wierchów, w ich głównym grzbiecie. Na północy od szczytu Suchego Wierchu (1028 m n.p.m.), najwyższego szczytu Nitrickich Wierchów, oddziela go Sedlo pod Čiernym vrchom (785 m n.p.m.). Na południu płytkie siodło (ok. 920 m n.p.m.) oddziela go od niewybitnego szczytu Veľká Homoľa (976 m n.p.m.). Grzbietem przez szczyt przebiega granica powiatów Prievidza (na wschodzie) oraz Bánovce nad Bebravou (na zachodzie). Szczyt ten dominuje od zachodu nad wsią Rudnianska Lehota w dolinie Nitricy, zaś od wschodu nad wsią Kšinná w dolinie Radišy.
Geologia.
Masyw Čierneho vrchu posiada urozmaiconą budowę geologiczną. Południową część masywu budują brekcje, zlepieńce i piaskowce tzw. serii terchowskiej, pochodzące z paleogenu. Północną część budują hercyńskie granitoidy (karbon-perm) – leukogranity i granity z żyłami aplitów i gniazdami pegmatytów, a także starsze paleozoiczne skały metamorficzne, głównie paragnejsy. Kopułę szczytową i część zachodnich zboczy (m.in. Kamenská skala) budują skały węglanowe, głównie szare i ciemnoszare, margliste wapienie, ale także margle i margliste łupki z przełomu jury i kredy, z lokalnymi wkładkami ciemnoszarych wapieni tzw. guttensteinskich ze środkowego triasu.
Charakterystyka.
Masyw Čierneho vrchu jest znacznie rozczłonkowany. Zarówno jego wschodnie jak i zachodnie zbocza rozdzielają się na liczne boczne grzbiety, rozdzielane głębokimi, wąskimi i często krętymi dolinkami. Praktycznie cały masyw góry jest zalesiony. W drzewostanach dominują buk i świerk. Sam wierzchołek Čierneho vrchu nie jest zalesiony, jednak otaczające go drzewa uniemożliwiają obejrzenie pełnej, dookolnej panoramy. Widać stąd fragmentarycznie części Gór Strażowskich, m.in. pasmo Małej Magury i Rokoš, a także części Małej i Wielkiej Fatry. Na wierzchołku stoi drewniany krzyż z Bożą Męką, otoczony płotkiem oraz drogowskaz turystyczny z puszką, zawierającą książkę wpisów. Na szerokiej przełęczy na północ od szczytu (Sedlo pod Čiernym vrchom) wznosi się masywna wieża przekaźnika telewizyjnego.
Turystyka.
Szczyt jest często odwiedzany przez turystów. Biegnie przezeń czerwono znakowany szlak turystyczny, biegnący wzdłuż całego grzbietu Nitrickich Wierchów. Dodatkowo przez położoną ok. 750 m na północ od wierzchołka polanę (słow. Kšinianska poľana) przechodzi, z miejscowości Nitrianske Rudno w dolinie Nitricy (na wschodzie) do wsi Kšinná w dolinie Radišy (na zachodzie) szlak znakowany kolorem zielonym.
W latach 70. i 80. XX w. na polanie, usytuowanej pod szczytem od strony północno-wschodniej, funkcjonował zimą stok narciarski z niewielkim wyciągiem narciarskim, wybudowanym tu przez członków TJ Spartak Bánovce nad Bebravou.

</doc>
<doc id="5055489" url="https://pl.wikipedia.org/wiki?curid=5055489" title="Mesiąc zwrotnikowy">
Mesiąc zwrotnikowy



</doc>
<doc id="5055490" url="https://pl.wikipedia.org/wiki?curid=5055490" title="Turmagambet Iztleuow">
Turmagambet Iztleuow

Turmagambet Iztleuow (ur. 9 lipca 1882 w Akżajlau w rejonie karmakszyńskim guberni syrdaryjskiej, zm. 1939) – kazachski akyn, ludowy poeta i śpiewak (żyrau), tłumacz.
Życiorys.
Ukończył szkołę w rodzinnym ałusie, następnie, w wieku 14 lat, podjął naukę w medresie Miri Arab w Bucharze oraz medresie Kukeltasz w Taszkencie. Odebrał w nich islamską edukację religijną, poznawał literaturę i historię, uczył się języków arabskiego, perskiego, czagatajskiego i tureckiego. W 1905 r. wrócił do rodzinnego aułu, założył w nim meczet i zbudował szkołę. Do 1921 r. nauczał w niej literatury i poezji. Przed tą datą stworzył swój pierwszy zbiór poezji pt. "Nazym". W wieku czternastu lat napisał swoją pierwszą bajkę zatytułowaną "Kara konyz (Czarny żuk)", zaś jako osiemnastolatek – pierwszy poemat "Dekchanin Mardi". Stworzył łącznie dziesięć poematów. W 1916 r. poparł powstanie w Azji Środkowej, poświęcając mu tołgau (ludowe poetyckie rozważanie) "Ziemlu pokryła triewożnaja mgła". Znaczną część twórczości poety stanowią rubajjaty, liryki, aforyzmy, bajki, improwizacje. W 1934 r. wziął udział w I republikańskim zlocie talentów ludowych.
Z entuzjazmem przyjął rewolucję październikową i stworzył szereg utworów jej poświęconych, opiewających Lenina i partię komunistyczną. Mimo to w ZSRR był kilkakrotnie aresztowany i zsyłany, a poezja, której nauczał w szkole, nie podobała się władzom.
W 1934 r. przystąpił do pracy nad przekładem narodowego poematu perskiego, "Szahname", na język kazachski. Jako najlepszego kandydata do sporządzenia tego tłumaczenia wskazał go tadżycki poeta Sadriddin Ajni, z którym razem uczyli się w medresie. By mógł pracować i przygotować przekład w ramach uroczystości rocznicowych ku czci autora Szahname Ferdousiego, został zwolniony z więzienia i zatrudniony w ludowym komisariacie oświaty Kazachskiej SRR. Zanim jednak ukończył pracę, republikańskie wydawnictwo zrezygnowało z publikacji poematu, a komisarz ludowy oświaty Kazachskiej SRR Temirbek Żurgenow, który sprzyjał całemu projektowi, został aresztowany, a następnie rozstrzelany. Iztleuow polecił wówczas swojej żonie Rabidze ukryć rękopisy swojej pracy. W 1937 r. Turmagambet Iztleuow został aresztowany przez NKWD, dwa lata później zmarł w więzieniu lub według innego źródła krótko po zwolnieniu.
Przełożona przez niego część "Szahname" (fragment "Rustem – Dastan") została opublikowana dopiero w 1961 r.

</doc>
<doc id="5055492" url="https://pl.wikipedia.org/wiki?curid=5055492" title="Czterozębowate">
Czterozębowate

Czterozębowate ("Tetraphidaceae" Schimp.) – rodzina mchów należąca do monotypowego rzędu czterozębowców ("Tetraphidales" M. Fleisch.) w obrębie klasy płonników ("Polytrichopsida" Doweld) lub wyodrębnianych we własną klasę "Tetraphidopsida". Należą tu dwa rodzaje – czteroząb "Tetraphis" (typowy dla rodziny) i czteroząbek "Tetrodontium". Każdy z dwoma gatunkami. Rośliny te występują w obszarze cyrkumborealnym w północnej części Ameryki Północnej, Europy i Azji, w przypadku rodzaju czteroząbek także na południowych krańcach Ameryki Południowej i na Nowej Zelandii.
Systematyka.
Czterozębowate podnoszone są do rangi jednej z ośmiu klas (jako "Tetraphidopsida") w obrębie mchów, siostrzanej względem płonników "Polytrichopsida". Alternatywnie włączane są w randze rzędu czterozębowców "Tetraphidales" do klasy płonników.

</doc>
<doc id="5055495" url="https://pl.wikipedia.org/wiki?curid=5055495" title="Czterozębowce">
Czterozębowce



</doc>
<doc id="5055496" url="https://pl.wikipedia.org/wiki?curid=5055496" title="Tetraphidopsida">
Tetraphidopsida



</doc>
<doc id="5055497" url="https://pl.wikipedia.org/wiki?curid=5055497" title="Tetraphidales">
Tetraphidales



</doc>
<doc id="5055498" url="https://pl.wikipedia.org/wiki?curid=5055498" title="Tetraphidaceae">
Tetraphidaceae



</doc>
<doc id="5055500" url="https://pl.wikipedia.org/wiki?curid=5055500" title="Bitwa pod Tereszczyzną">
Bitwa pod Tereszczyzną



</doc>
<doc id="5055505" url="https://pl.wikipedia.org/wiki?curid=5055505" title="Kšinná">
Kšinná

Kšinná (węg. "Kesnyő") – wieś w zachodniej Słowacji, w powiecie Banovce nad Bebravou w kraju trenczyńskim, położona 17 km na północny wschód od Banowiec nad Bebravou.
Położenie.
Kšinná leży w południowej części Gór Strażowskich, w dolinie górnego biegu potoku Radiša. Zabudowania wsi rozłożyły się w lokalnym rozszerzeniu tej doliny, zwanym kotliną Kšinnej (słow. "Kšinianska kotlina"). Od zachodu nad wsią dominuje Čierny vrch (997 m n.p.m.) w paśmie Nitrickich Wierchów.
Historia.
Tereny kotliny Kšinnej były zamieszkane przez człowieka od czasów prehistorycznych. W młodszym neolicie zamieszkiwał tu lud kultury lendzielskiej, znaleziono tu także ślady osadnictwa oraz rozległe cmentarzysko kultury łużyckiej. Na wzgórzu w zachodniej części wsi, na którym dziś stoi późnoromański kościół p.w. św. św. Kosmy i Damiana, w epoce brązu znajdowało się grodzisko obronne. Do cennych znalezisk należą odnalezione tu groby z okresu wędrówek ludów.
Kšinná wzmiankowana była po raz pierwszy w 1352 r. jako "villa Xinna". Należała wówczas do „państwa” feudalnego z siedzibą na zamku Uhrovec. Posiadała już kościół, ufundowany w połowie XIII w. prawdopodobnie przez ród Csesznekych. W 1382 r. występowała w dokumentach jako "Kessyna", w 1485 jako "Ksyna", w 1598 jako "Ksynna". W 1598 r. miała 39 domów. W 1720 r. ze wsi wymieniano 2 młyny i 20 „port” (obliczeniowych „bram”, od których płacono podatki).
Ludność zajmowała się głównie pasterstwem bydła i owiec. Z czasem rozwinęło się sadownictwo – owoce służyły do wyrobu wódek, a także do produkcji suszu owocowego. Pamiątką tego drugiego zajęcia są widoczne do dziś stare, murowane zabudowania mieszkalne z „wyżkami” i suszarniami owoców na piętrze. Wieś była znana również w szerszej okolicy z wyrobu drewnianych skrzyń (słow. "súseky") służących do przechowywania zboża, ubrań itp. W połowie XIX wieku Elek Fényes (1807-1876), pierwszy znaczący przedstawiciel węgierskiej statystyki gospodarczej, pisał o wsi w swoim słowniku geograficznym, że zamieszkiwało ją 29 katolików, 743 ewangelików i 8 żydów. W 1910 r. liczyła 1281 mieszkańców, głównie Słowaków.
Po wybuchu słowackiego powstania narodowego wielu mieszkańców wstąpiło w szeregi wojsk powstańczych. Po upadku SNP 21 listopada 1944 r. wieś zajęła Grupa Bojowa "Edelweiß", która rozstrzelała tu 18 osób narodowości żydowskiej.
Obecnie (2020 r.) wieś zatraciła już swój dawny, rolniczo-pasterski i rzemieślniczy charakter. Większość ludności czynnej zawodowo pracuje w zakładach przemysłowych i usługach Bánovec nad Bebravou, reszta głównie w gospodarce leśnej.

</doc>
<doc id="5055507" url="https://pl.wikipedia.org/wiki?curid=5055507" title="Gaudencja Glaw">
Gaudencja Glaw

Gaudencja Glaw CSC (właśc. Maria Glaw, ur. 2 października 1844 w Braniewie, zm. 8 maja 1910 w São Paulo) – zakonnica ze Zgromadzenia Sióstr św. Katarzyny Dziewicy i Męczennicy w Braniewie, w latach 1889–1895 oraz 1897–1904 przełożona generalna Zgromadzenia Sióstr Świętej Katarzyny Dziewicy i Męczennicy, organizatorka misji zagranicznych sióstr m.in. w Anglii i Ameryce Południowej.
Życiorys.
Gaudencja Glaw urodziła się 2 października 1844 w Braniewie. Na chrzcie św. otrzymała imię Maria. Ojciec jej był nauczycielem. Pochodziła z głęboko religijnej rodziny, z której aż pięcioro dzieci poświęciło się służbie Bożej. Maria oraz jej młodsza siostra Elisabeth wstąpiły do Zgromadzenia Sióstr św. Katarzyny, dwie kolejne siostry do innych zgromadzeń zakonnych (benedyktynek i salezjanek), jedyny brat został księdzem. Siostra Gaudencja, po ukończeniu Seminarium Nauczycielskiego w Braniewie, w 1862 roku, w wieku 18 lat, wstąpiła do zgromadzenia sióstr katarzynek, które trzy wieki wcześniej założyła tu właśnie w Braniewie Regina Protmann. Dnia 21 listopada 1865 Maria Glaw złożyła śluby zakonne i przyjęła imię zakonne Gaudencja (Gaudentia). Od razu, gdyż posiadała już wykształcenie nauczycielskie, rozpoczęła pracę jako nauczycielka w szkołach dla dziewcząt i pozostawała w tej posłudze aż do czasów kulturkampfu. Najpierw uczyła w szkole w Jezioranach, a w 1870 wraz z siostrą Benedictą Dehling wyjechała do Królewca, gdzie założyły pierwszą szkołę zakonu poza granicami Warmii.
W okresie kulturkampfu, w 1877, siostry musiały opuścić szkołę w Królewcu. Na ich miejsce zostały przyjęte nauczycielki świeckie (w rzeczywistości były nimi dwie nowicjuszki ze zgromadzenia katarzynek noszące ubrania świeckie).
Gaudencja Glaw w latach 1881–1889 była mistrzynią nowicjatu, a w latach 1889–1895 oraz 1897–1904 sprawowała urząd przełożonej generalnej zgromadzenia. Były to trudne czasy kulturkampfu. W latach 1873–1877 uległo likwidacji 15 szkół stopnia podstawowego ("Elementarschule") i szkoła średnia w Reszlu ("Höhere Tochterschule"), w których naukę pobierało łącznie ponad 4,5 tysiąca dziewcząt. Szkoły zostały przejęte przez władze pruskie, które zatrudniły w ich miejsce nauczycieli świeckich. Siostry pozostały bez środków do życia, trzeba było pilnie znaleźć jakieś wyjście. Dlatego w 1896 matka Gaudencja wraz z 5 lub 6 pierwszymi siostrami wyrusza do Anglii i pracuje z nimi przez cały rok w parafii Pojednania w Liverpoolu, aby pomóc siostrom wdrożyć w nowej służbie podjętej przez zgromadzenie (opieka medyczna i działalność misyjna). Po niespodziewanej śmierci przełożonej generalnej Adelheid Keuchel w lutym 1897 roku, powróciła do Braniewa. 30 czerwca tegoż roku matka Gaudencja została ponownie wybrana przełożoną generalną zgromadzenia, ale już wiosną 1897 roku, po uzgodnieniu z biskupem Thielem, podjęła decyzję o wysłaniu sióstr do pracy w Brazylii. W 1902 podjęła też współpracę z królewieckim proboszczem Janem Szadowskim w celu utworzenia ponownie misji zakonnej w Królewcu. Wieloletnie starania o sprowadzenie do Królewca sióstr z Braniewa, w celu opieki i edukacji młodych dziewcząt, zakończyły się sukcesem. Po uzyskaniu aprobaty i zezwoleń władz duchownych i świeckich 23 kwietnia 1904 utworzona została w Królewcu przy ul. Oberhaberberg placówka sióstr katarzynek. Powstało hospicjum dla bezdomnych dziewcząt, a następnie szkoła gospodarstwa domowego.
Staraniem matki Gaudencji Glaw w latach 1895–1896 został wybudowany w Braniewie przy ul. Klasztornej (współcześnie ul. bł. Reginy Protmann) nowy dom formacyjny dla stale rosnącej liczby dziewcząt chcących wstąpić do zgromadzenia. Potrzeba stała się szczególnie widoczna po objęciu przez siostry katarzynki działalności poza granicami: w 1896 w Anglii oraz w 1897 w Brazylii. Do braniewskiego postulatu wstępowało wówczas rocznie ponad 30 kandydatek. Wkrótce i ten, nowo wybudowany dom, okazał się za mały dla dwóch stopni formacyjnych: postulatu i nowicjatu. Wówczas matka Gaudencja podjęła wraz z ówczesnym zarządem generalnym zgromadzenia decyzję o wybudowaniu nowego gmachu klasztoru „Regina Coeli” przy Rodelshöfer Straße (ul. Moniuszki). Pomimo że 26 maja 1904 roku zakończyło się jej urzędowanie na stanowisku przełożonej generalnej, przez cały czas czas budowy nowego klasztoru energicznie pomagała swojej następczyni, matce Angelice Kurzbach, w doprowadzeniu do końca tego potężnego i kosztownego zamierzenia. Nowy dom prowincjalny „Regina Coeli” został ukończony i poświęcony 26 czerwca 1906 roku przez biskupa Andreasa Thiela.
22 lutego 1909 roku matka Gaudencja udała się w podróż do Brazylii na wizytację sióstr ze swojego zgromadzenia. Tuż przed powrotem nagle zachorowała i zmarła 8 maja 1910 w São Paulo i tam została pochowana.

</doc>
<doc id="5055515" url="https://pl.wikipedia.org/wiki?curid=5055515" title="Dancing with the Devil... the Art of Starting Over">
Dancing with the Devil... the Art of Starting Over

Dancing with the Devil... the Art of Starting Over – siódmy album studyjny amerykańskiej piosenkarki Demi Lovato, wydany 2 kwietnia 2021 nakładem wytórni Island Records. Pierwszym singlem promującym krążek został utwór „Dancing with the Devil”. 
Po wydaniu poprzedniego albumu studyjnego Tell Me You Love Me w 2017 roku, Lovato przerwała karierę po hospitalizacji w 2018 roku i leczeniu z powodu przedawkowania narkotyków. W maju 2019 roku, piosenkarka ujawniła w wywiadzie, że podpisała umowę z nowym menedżerem, Scooterem Braunem. W styczniu 2020 roku podczas 62. ceremonii rozdania nagród Grammy zaprezentowała pierwszy utwór z płyty zatytułowany „Anyone”. Początkowo premiera "Dancing with the Devil... the Art of Starting Over" planowana była na rok 2020, jednak pandemia COVID-19 spowodowała przesunięcie premiery na kwiecień 2021 roku. 4 lutego miała swoją premierę kolaboracja Lovato z australijskim piosenkarzem Samem Fischerem pt. „What Other People Say”. 

</doc>
<doc id="5055521" url="https://pl.wikipedia.org/wiki?curid=5055521" title="Gozal Ajnitdinowa">
Gozal Ajnitdinowa

Gozal Nuritdinowna Ajnitdinowa (ur. 22 sierpnia 1998) – kazachska tenisistka, medalistka igrzysk azjatyckich, reprezentantka kraju w Pucharze Federacji.
Kariera tenisowa.
W karierze wygrała dwa turnieje singlowe i cztery deblowe rangi ITF. 23 kwietnia 2018 zajmowała najwyższe miejsce w rankingu singlowym WTA Tour – 396. pozycję, natomiast 30 kwietnia 2018 osiągnęła najwyższą lokatę w deblu – 611. miejsce.
W 2018 roku w Palembangu zdobyła brązowy medal w konkurencji gry podwójnej podczas igrzysk azjatyckich.
Również w 2018 roku po raz pierwszy reprezentowała kraj w zmaganiach o Puchar Federacji.

</doc>
<doc id="5055523" url="https://pl.wikipedia.org/wiki?curid=5055523" title="Gozal Ainitdinova">
Gozal Ainitdinova



</doc>
<doc id="5055531" url="https://pl.wikipedia.org/wiki?curid=5055531" title="Dahua Technology">
Dahua Technology

Dahua Technology (), pełna nazwa Zhejiang Dahua Technology Co., Ltd. (chiń. ) – chińskie przedsiębiorstwo elektroniczne. Zajmuje się projektowaniem i produkcją urządzeń z dziedziny bezpieczeństwa i monitoringu.
Przedsiębiorstwo zostało założone w 2001 roku, a swoją siedzibę ma w Hangzhou (prowincja Zhejiang). Zatrudnia ponad 17 tys. osób.

</doc>
<doc id="5055539" url="https://pl.wikipedia.org/wiki?curid=5055539" title="Alexandru Cicâldău">
Alexandru Cicâldău

Alexandru Cicâldău (ur. 8 lipca 1997 w Satu Nou) – rumuński piłkarz grający na pozycji środkowego pomocnika. Od 2021 jest zawodnikiem tureckiego klubu Galatasaray SK.
Kariera piłkarska.
Swoją karierę piłkarską Cicâldău rozpoczął w 2004 roku w klubie Marcon Star Medgidia. W 2009 roku podjął treningi w Akademii Piłkarskiej Gheorge Hagiego. W 2016 roku został zawodnikiem Viitorulu Konstanca. 31 marca 2016 zadebiutował w nim w zremisowanym 1:1 wyjazdowym meczu pierwszej ligi rumuńskiej z ASA Târgu Mureș. W sezonie 2016/2017 wywalczył z Viitorulem pierwsze w historii klubu mistrzostwo Rumunii.
Latem 2018 Cicâldău przeszedł do Universitatei Krajowa. W jej barwach zadebiutował 23 lipca 2018 w zremisowanym 0:0 domowym meczu z CSM Politehnica Jassy. W sezonie 2019/2020 wywalczył z Universitateą wicemistrzostwo Rumunii.
Kariera reprezentacyjna.
Cicâldău grał w młodzieżowych reprezentacjach Rumunii na różnych szczeblach wiekowych - U-18, U-19 i U-21. W 2019 roku wystąpił z kadrą U-21 na Mistrzostwach Europy U-21. Dotarł z nią do półfinału.
W reprezentacji Rumunii Cicâldău zadebiutował 24 marca 2018 w wygranym 2:1 towarzyskim meczu z Izraelem, rozegranym w Netanji. W 83. minucie tego meczu zmienił Răzvana Marina. 31 marca 2021 w meczu eliminacji do MŚ 2022 z Armenią (2:3) strzelił swoje pierwsze dwa gole w kadrze narodowej.

</doc>
<doc id="5055541" url="https://pl.wikipedia.org/wiki?curid=5055541" title="Wiktor Filipek">
Wiktor Filipek

Wiktor Zygmunt Filipek (ur. 16 października 1929 w Dęblinie, zm. w lutym 2019) – polski wojskowy, pułkownik, dowódca Nadwiślańskich Jednostek Wojskowych w latach 1983-1985.
Życiorys.
W latach 1949-1979 pełnił służbę w Ludowym Wojsku Polskim. W pierwszym numerze czasopisma Wyższej Szkoły Oficerskiej im. T. Kościuszki pt. "Poglądy i Doświadczenia" opublikował artykuł poświęcony problematyce działań nieregularnych.
W latach 1979-1981 pracował w szefostwie Wojskowej Służby Wewnętrznej (WSW).
W roku 1981, przeniesiony z MON do MSW, został zastępcą szefa Wojsk MSW. Do Wojsk MSW należały wówczas Nadwiślańskie Jednostki Wojskowe, Wojska Ochrony Pogranicza i Biuro Ochrony Rządu MSW. Szefem Wojsk MSW w tym czasie, tzn. w latach 1981-1983, był gen. bryg. Lucjan Czubiński. W czerwcu 1982 r. na stanowisko zastępcy szefa Wojsk MSW (zatem równe temu, które zajmował płk Filipek) został mianowany płk Mieczysław Roman, którego kariera gwałtownie zakończyła się jednak po 4 miesiącach, gdy (według sądu wojskowego) zastrzelił córkę i zięcia podczas sprzeczki mającej związek z poglądami politycznymi zięcia.
Od stycznia 1983 do czerwca 1985 płk Filipek dowodził Nadwiślańskimi Jednostkami Wojskowymi. Zastąpił na tym stanowisku gen. bryg. Jana Siuchnińskiego, zaś sam został zastąpiony w 1985 r. przez gen. bryg. Edwarda Wejnera.
W II poł. lat 80. przez kilka lat był zastępcą dyrektora Departamentu Szkolenia i Doskonalenia Zawodowego MSW.

</doc>
<doc id="5055545" url="https://pl.wikipedia.org/wiki?curid=5055545" title="Laine Erik">
Laine Erik

Laine Erik, po mężu Kallas (ur. 21 kwietnia 1942 w Särevere) – estońska lekkoatletka, biegaczka średniodystansowa, mistrzyni uniwersjady, dwukrotna olimpijka. Podczas swojej kariery startowała w barwach Związku Radzieckiego.
Kariera sportowa.
Specjalizowała się w biegu na 800 metrów. Zajęła 6. miejsce w finale tej konkurencji na igrzyskach olimpijskich w 1964 w Tokio.
Zwyciężyła w biegu na 800 metrów na uniwersjadzie w 1965 w Budapeszcie oraz w finale A pucharu Europy w 1967 w Kijowie. Odpadła w półfinale tej konkurencji na igrzyskach olimpijskich w 1968 w Meksyku.
Laine Erik była mistrzynią Związku Radzieckiego w biegu na 800 metrów 1964, 1967 i 1968 oraz brązową medalistką na tym dystansie w 1965 i w biegu na 400 metrów w 1967.
9 września 1967 w Kijowie ustanowiła rekord ZSRR w biegu na 800 metrów czasem 2:03,6. Był to najlepszy wynik w jej karierze

</doc>
<doc id="5055548" url="https://pl.wikipedia.org/wiki?curid=5055548" title="Jednostki objętości">
Jednostki objętości



</doc>
<doc id="5055556" url="https://pl.wikipedia.org/wiki?curid=5055556" title="Stałotlenkowe ogniwo paliwowe">
Stałotlenkowe ogniwo paliwowe



</doc>
<doc id="5055562" url="https://pl.wikipedia.org/wiki?curid=5055562" title="Janusz Lewandowski (ujednoznacznienie)">
Janusz Lewandowski (ujednoznacznienie)



</doc>
<doc id="5055563" url="https://pl.wikipedia.org/wiki?curid=5055563" title="Paweł Kieszkowski">
Paweł Kieszkowski

Paweł Walenty Kieszkowski herbu Krzywda – właściciel ziemski.
Życiorys.
Wywodził się z rodu Kieszkowskich herbu Krzywda. Był prawnukiem prawnukiem Kazimierza Kieszkowskiego, wnukiem Antoniego Kieszkowskiego oraz synem Stanisława Kieszkowskiego z jego pierwszego małżeństwa z Józefą Szuszkowską (córka Franciszka, skarbnika owruckiego). Jego rodzonym rodzeństwem byli Elżbieta (po mężu Szydłowska) i Adam (ur. 1795, dziedzic dóbr), a przyrodnim Józef (ur. 1808, oficer wojsk polskich w powstaniu listopadowym), Julia (zamężna z Edwardem Tadeuszem Bielińskim), Walerian (ur. 1820, dziedzic Tarnawy, podpułkownik wojsk polskich), Florentyna (zm. 1894, zamężna z Konstantym Hallerem), Zuzanna (zm. 1895, zamężna z Feliksem Hallerem), Malwina (zamężna z Wojciechem Strzeleckim), Henryk (1821-1905). 
Został dziedzicem dóbr ziemskich: Błozew, Sanoczany. Był członkiem Stanów Galicyjskich. Został wylegitymowany ze szlachectwa w Wydziale Stanów w 1832.
Był żonaty z Teofilą Gosiewską. Był bezdzietny.

</doc>
<doc id="5055564" url="https://pl.wikipedia.org/wiki?curid=5055564" title="Adam Kieszkowski">
Adam Kieszkowski

Adam Kieszkowski herbu Krzywda (ur. 1795) – właściciel ziemski.
Życiorys.
Urodził się w 1795. Wywodził się z rodu Kieszkowskich herbu Krzywda. Był prawnukiem Kazimierza Kieszkowskiego, wnukiem Antoniego Kieszkowskiego oraz synem Stanisława Kieszkowskiego z jego pierwszego małżeństwa z Józefą Szuszkowską (córka Franciszka, skarbnika owruckiego). Jego rodzonym rodzeństwem byli Elżbieta (po mężu Szydłowska) i Paweł (dziedzic dóbr, członek Stanów Galicyjskich), a przyrodnim Józef (ur. 1808, oficer wojsk polskich w powstaniu listopadowym), Julia (zamężna z Edwardem Tadeuszem Bielińskim), Walerian (ur. 1820, dziedzic Tarnawy, podpułkownik wojsk polskich), Florentyna (zm. 1894, zamężna z Konstantym Hallerem), Zuzanna (zm. 1895, zamężna z Feliksem Hallerem), Malwina (zamężna z Wojciechem Strzeleckim), Henryk (1821-1905). 
Został dziedzicem dóbr ziemskich: Szandrowiec, Rokitnica. W połowie 50. był właścicielem dóbr tabularnych Błozew Górna, Sanoczany.
Był żonaty z Julią Olszańską. Jego dziećmi byli Julia (zm. 1892, zamężna z Józefem Szymonowiczem), Józef Karol (1825-1877), Stanisław (ur. 1831).

</doc>
<doc id="5055565" url="https://pl.wikipedia.org/wiki?curid=5055565" title="Puertas de Illamina">
Puertas de Illamina

Puertas de Illamina – jaskinia w Hiszpanii, w Pirenejach.
W jaskini znajdują się ogromne komory, bogata szata naciekowa oraz rzeka z efektownymi wodospadami Jaskinia jest szóstą pod względem głębokości jaskinią Hiszpanii. W 1987 roku speleolodzy bułgarscy prowadzili eksplorację i podali błędną głębokość -1408 m, która została następnie poprawiona na -1340 m .

</doc>
<doc id="5055567" url="https://pl.wikipedia.org/wiki?curid=5055567" title="Józef Karol Kieszkowski">
Józef Karol Kieszkowski

Józef Karol Kieszkowski herbu Krzywda (ur. 1825, zm. 1877) – właściciel ziemski.
Życiorys.
Urodził się w 1825. Wywodził się z rodu Kieszkowskich herbu Krzywda. Był praprawnukiem Kazimierza Kieszkowskiego, prawnukiem Antoniego Kieszkowskiego, wnukiem Stanisława Kieszkowskiego oraz synem Adama Kieszkowskiego i Julii z domu Olszańskiej. Jego rodzeństwem byli Julia (zm. 1892, zamężna z Józefem Szymonowiczem), Stanisław (ur. 1831).
Został dziedzicem dóbr ziemskich Szandrowiec.
Ożenił się ze Stanisławą z Rybotycz Brześciańską, po pierwszym mężu Strzelecką (zm. 1902). Miał dzieci: Leonarda (1850-1885), Włodzimierza (1862-1892), Marię (zamężna z Florianem Pobóg-Malinowskim). Zmarł w 1877.

</doc>
<doc id="5055568" url="https://pl.wikipedia.org/wiki?curid=5055568" title="L’Internationale">
L’Internationale



</doc>
<doc id="5055574" url="https://pl.wikipedia.org/wiki?curid=5055574" title="Bitwa pod Słuckiem (1919)">
Bitwa pod Słuckiem (1919)

Bitwa pod Słuckiem – walki grupy płk. Stefana Strzemieńskiego i płk. Aleksandra Boruszczaka z oddziałami sowieckiej 8 Dywizji Strzelców toczone w pierwszym roku wojny polsko-bolszewickiej.
Geneza.
W pierwszych miesiącach 1919 roku na wschodnich krańcach odradzającej się Rzeczypospolitej stacjonowały jeszcze wojska niemieckie Ober-Ostu. Ich ewakuacja powodowała, że opuszczane przez nie tereny od wschodu zajmowała Armia Czerwona. Jednocześnie od zachodu podchodziły oddziały Wojska Polskiego. W lutym 1919 jednostki polskie weszły w kontakt bojowy z oddziałami Armii Czerwonej. Rozpoczęła się nigdy niewypowiedziana wojna polsko-bolszewicka. 
Wskutek zarządzenia pogotowia bojowego przeciwko Niemcom, w maju i czerwcu front przeciwsowiecki pozostawał w defensywie. W drugiej połowie lipca Naczelne Dowództwie WP zakończyło prace nad planem szeroko zakrojonej operacji zaczepnej, której celem było opanowanie Mińska, Borysowa, Bobrujska i oparcie frontu o linię rzek Dźwiny i Berezyny.
Walki pod Słuckiem.
Przygotowując natarcie na Mińsk, dowódca Frontu Litewsko-Białoruskiego, gen. Stanisław Szeptycki, w końcu lipca 1919 wydzielił z 9 Dywizji Piechoty grupę płk. Strzemieńskiego w składzie I batalion 35 pułku piechoty, batalion piński, 3 pułk ułanów i 4 bateria 7 pułku artylerii polowej.
Grupa płk. Strzemieńskiego otrzymała rozkaz uderzenia na prawe skrzydło 8 Dywizji Strzelców, z którą pod Siniawką walczyła III Brygada Litewsko-Białoruska płk. Aleksandra Boruszczaka, a po przełamaniu obrony sowieckiej dywizji obie grupy miały uderzyć na Słuck. 
3 lipca grupa płk. Strzemieńskiego sforsowała Morocz pod Różanem i Kołkami, odparła kontrataki sowieckiego 66 pułku strzelców i opanowała Wiznę. Tu zreorganizowała siły i 5 sierpnia 3 pułk ułanów otrzymał zadanie samodzielnego zorganizowania zagonu na Słuck. 6 sierpnia ułani zdobyli dworzec kolejowy, ale załoga miasta silnym kontratakiem zmusiła Polaków do odwrotu.
W tej sytuacji płk Strzemieński powrócił do wcześniej ustalonego planu i skierował swoje oddziały na pomoc grupie płk. Boruszczaka. W walkach stoczonych 6 i 7 sierpnia przełamano obronę sowiecką i zmuszono przeciwnika do szybkiego odwrotu na Słuck. 10 sierpnia grupa płk. Strzemieńskiego w składzie I/35 pułku piechoty kpt. Leona Grota, 2/3 pułku ułanów rtm. Stanisława Kruszewskiego i pluton 4/7 pułku artylerii polowej ponownie uderzyła na miasto i opanowała je po kilku godzinach walki.
Bilans walk.
Zajęcie Słucka - miasta znajdującego się na tyłach sowieckich oddziałów walczących pod Baranowiczami z polską Dywizją Litewsko-Białoruską, wprowadziło zamieszanie w szeregach nieprzyjaciela. Pozwoliło to dywizji generała Adama Mokrzeckiego ruszyć naprzód.
W walkach wzięto około trzystu jeńców, zdobyto kilkanaście ckm-ów, tabor kolejowy, składy żywności i amunicji. Straty polskie to około stu poległych i rannych.

</doc>
<doc id="5055575" url="https://pl.wikipedia.org/wiki?curid=5055575" title="Bitwa pod Słuckiem">
Bitwa pod Słuckiem



</doc>
<doc id="5055579" url="https://pl.wikipedia.org/wiki?curid=5055579" title="Herb gminy Wejherowo">
Herb gminy Wejherowo

Herb gminy Wejherowo – symbol gminy Wejherowo, ustanowiony w 1993. Jego autorem jest Marian Adamczyk z Władysławowa.
Wygląd i symbolika.
Herb przedstawia na tarczy typu francuskiego nowoczesnego, podzielonej na trzy części w rosochę na opak, po prawej stronie, na złotym polu, gryfa pomorskiego – jest to nawiązanie do herbu Kaszub. Po lewej stronie, na czerwonym polu, umieszczono trzy róże i dwa pasy z trzema zębami (symbolizującymi szczęki wilka) od wewnętrznej strony w kolorze srebrnym. Elementy te pochodzą z herbu rodu Wejherów. W dolnej części, na ciemnoniebieskim tle, widać czerwony krzyż maltański z białą różą w środku i otoczony złotym wieńcem z liści wawrzynu. Ten symbol, choć w odmiennych barwach, widnieje w herbie Wejherowa.
W 2012 Komisja Heraldyczna ogłosiła, że herb gminy Wejherowo jest niezgodny z zasadami polskiej heraldyki. W uzasadnieniu podano tarczę francuską, wprowadzoną w Polsce w czasach zaboru rosyjskiego, podział tablicy w odwróconą rosochę oraz umieszczenie jednocześnie elementów herbu: wojewódzkiego, miejskiego i szlacheckiego (jest to związane z heraldyką niemiecką). Do 2014 (80. rocznicy powstania gminy) planowano go wymienić na inny, do dzisiaj jednak pozostaje jej oficjalnym symbolem.

</doc>
<doc id="5055580" url="https://pl.wikipedia.org/wiki?curid=5055580" title="Warwara Sahakjan">
Warwara Sahakjan

Warwara Sahakjan (zm. 1934) – ormiańska posłanka wybrana w 1919 roku do parlamentu jako jedna z trzech pierwszych posłanek w Armenii.
Życiorys.
Warwara była żoną ormiańskiego polityka Awetika Sahakjana, pierwszego przewodniczącego parlamentu Armenii w 1919 roku. Jako członek Armeńskiej Federacji Rewolucyjnej wystartowała i została wybrana posłanką w wyborach 1919 roku. Wziąć w nich udział mógł każdy obywatel niezależnie od płci czy wyznania, który ukończył 20 lat. Na listach wyborczych partii znalazło się 120 kandydatów, w tym cztery kobiety. Trzy z nich zostały wybrane posłankami. Oprócz Warwary były to: Perchuhi Partizpanjan-Barseghjan i Katarine Zaljan-Manukjan. Warwara jako poseł skupiła się na problemach edukacji.
Po przejęciu władzy przez bolszewików w 1920 roku Awetik został uwięziony. Po jego uwolnieniu razem z dziećmi uciekli pieszo do Tabriz w Persji. Osiedlili się w Iraku, ale ponieważ klimat jej nie służył przenieśli się do Bejrutu. Tam pracowała w Ormiańskim Towarzystwie Pomocy (Հայ Օգնութեան Միութիւն")". Zmarła w 1934 roku.

</doc>
<doc id="5055604" url="https://pl.wikipedia.org/wiki?curid=5055604" title="Katarine Zaljan-Manukjan">
Katarine Zaljan-Manukjan

Katarine Zaljan-Manukjan (zm. 1965 w Moskwie) – ormiańska posłanka wybrana w 1919 roku do parlamentu jako jedna z trzech pierwszych posłanek w Armenii.
Życiorys.
Była żoną ministra spraw wewnętrznych Demokratycznej Republiki Armenii Arama Manukjana. Poznali się w Erywaniu w 1917 roku, gdzie Katarine pracowała w sierocińcu. W 1918 roku urodziła się ich jedyna córka Seda. Aram zmarł w styczniu 1919 roku na tyfus. Jako członek Armeńskiej Federacji Rewolucyjnej wystartowała i została wybrana posłanką w wyborach 1919 roku. Wziąć w nich udział mógł każdy obywatel niezależnie od płci czy wyznania, który ukończył 20 lat. Na listach wyborczych partii znalazło się 120 kandydatów, w tym cztery kobiety. Trzy z nich zostały wybrane posłankami. Oprócz Kateriny były to: Perchuhi Partizpanjan-Barseghjan i Warwara Sahakjan. Po zajęciu Armenii przez wojska bolszewickie ukryła się w mieszkaniu siostry, a potem wyjechała do Krasnodaru w Rosji, gdzie mieszkali krewni jej męża. Do Armenii wróciła w 1927 roku. Pracowała jako lekarz do 1937 roku, gdy została zwolniona z pracy z zarzutem utrzymywania kontaktów z zagranicą. Zmarła w 1965 roku. Jej córka Seda mieszkała w Erywaniu do 1976 roku, potem przeniosła się do Moskwy, gdzie zmarła w 2005 roku.

</doc>
<doc id="5055607" url="https://pl.wikipedia.org/wiki?curid=5055607" title="Kazimierz Szymborski">
Kazimierz Szymborski

Kazimierz Szymborski (ur. 30 kwietnia 1895 w Dziśnie, zm. ?) – starszy sierżant Wojska Polskiego, starszy przodownik służby śledczej Policji Państwowej.
Życiorys.
Urodził się 30 kwietnia 1895 w Dziśnie, w rodzinie Józefa.
Od 30 października 1914 do 13 marca 1918 służył w Legionach Polskich. Jego oddziałem macierzystym był 2 Pułk Piechoty. 9 czerwca 1915 pod Mamajowcami został ranny. Razem z II Brygadą przeszedł na Ukrainę, gdzie służył w II Korpusie Polskim do 11 maja 1918.
Ukończył cztery klasy szkoły miejskiej (rosyjskiej) i VI Kurs Przodowników w Brześciu nad Bugiem z wynikiem bardzo dobrym. 15 lipca 1923 awansował na starszego przodownika. W 1933 pełnił służbę w Komisariacie Policji Państwowej w Pińsku. W 1937 był zastępcą kierownika Wydziału Śledczego w Pińsku.

</doc>
<doc id="5055608" url="https://pl.wikipedia.org/wiki?curid=5055608" title="Stara maslina na Mirovici">
Stara maslina na Mirovici

Stara maslina na Mirovici – okaz oliwki europejskiej rosnący około kilometr na południe od miejscowości Stari Bar, w Czarnogórze. Uważane jest za jedno z najstarszych drzew w Europie, w 2015 roku jego wiek oszacowano na około 2240 lat.
W 1957 roku drzewo uznano za pomnik przyrody. Od 1987 roku każdego listopada pod drzewem organizowany jest festiwal twórczości dziecięcej „Susreti pod Starom Maslinom”. W 2008 roku teren wokół drzewa uporządkowano i zamieniono na park, do którego wstęp jest płatny. W 2015 roku naukowcy z Uniwersytetu Stambulskiego ocenili wiek głównego pnia na około 2240 lat (minimalnie 2007, maksymalnie 2473), co pozwala uznać drzewo za jedno z najstarszych w Europie.
Drzewo przetrwało co najmniej dwa pożary. Związane są z nim pewne wierzenia i legendy. Było odwiedzane przez wielu ludzi w nadziei, iż zapewni im uzdrowienie, szczęście lub powodzenie. Jedno z podań mówi, że nazwa okolicy (Mirovica) związana jest z tym drzewem, ponieważ często dochodziło pod nim do pojednania zwaśnionych stron (mir w lokalnym języku oznacza pokój). W 1941 roku rzekomo włoskie władze oferowały ówczesnemu właścicielowi terenu 2,5 mln lirów w złocie za zakup drzewa, które zamierzano wykopać i przetransportować do Bari. W okolicy drzewa rośnie siedem innych, starych drzew oliwnych, których wiek ocenia się na 500–700 lat. Stara maslina wciąż wydaje owoce, z których wytwarzany jest olej, sprzedawany turystom.

</doc>
<doc id="5055611" url="https://pl.wikipedia.org/wiki?curid=5055611" title="Herb gminy Luzino">
Herb gminy Luzino

Herb gminy Luzino – symbol gminy Luzino, ustanowiony 11 kwietnia 1992.
Wygląd i symbolika.
Herb przedstawia na tarczy typu hiszpańskiego, podzielonej na dwie części, po prawej stronie na żółtym tle częściowy wizerunek gryfa pomorskiego - symbol Pomorza i Kaszub, a po lewej stronie, na niebieskim tle, postać św. Wawrzyńca, patrona najstarszego luzińskiego kościoła. Ma on złotą aureolę, w ręku trzyma kratę (ruszt), ubrany jest w czerwoną szatę diakona - dalmatykę. 
30 sierpnia 2018 Rada Gminy Luzino przyjęła uchwałę w sprawie przyjęcia projektu herbu i flagi Gminy Luzino. W porównaniu do obecnego herbu zamieniono stronami obie postacie, zmieniono rysy twarzy św. Wawrzyńca, ruszt trafił do jego prawej ręki, obok rusztu pojawił się złoty krzyż, postać gryfa zaczęła być widoczna w całości, zaś samo zwierzę otrzymało białe oko i czerwony dziób. Niebieska część herbu stała się natomiast nieco ciemniejsza. Do dnia dzisiejszego obowiązuje jednak wzór z 1992. 

</doc>
<doc id="5055619" url="https://pl.wikipedia.org/wiki?curid=5055619" title="SpaceShip III">
SpaceShip III

SpaceShip III – trzecia generacja samolotu kosmicznego należącego do Virgin Galactic. Pierwszy egzemplarz nosi nazwę "VSS Imagine", a w przygotowaniu jest następny, "VSS Inspire". SpaceShip III został zaprezentowany 30 marca 2021 roku. Według planów firmy, pierwszy egzemplarz ma rozpocząć loty szybowcowe latem 2021 z Spaceport America w Nowym Meksyku. SpaceShip III ma zapoczątkować budowę floty samolotów kosmicznych należących do Virgin Galactic.
Nazewnictwo.
SpaceShip III różni się nazewnictwem od poprzednich generacji (SpaceShipOne, SpaceShipTwo). Zamiast słownie zapisanej cyfry ("one", "two") zastosowano rzymską trójkę ("III"). 
Design.
"VSS Imagine".
Ten egzemplarz SpaceShip III jest pokryty srebrną, lustrzaną powłoką, która ma przykuwać wzrok, chronić pojazd przed ciepłem i odbijać otoczenie. Różni się pod tym względem od poprzednich generacji samolotów kosmicznych Virgin Galactic, które były białe. 

</doc>
<doc id="5055631" url="https://pl.wikipedia.org/wiki?curid=5055631" title="Asteriks u Piktów">
Asteriks u Piktów

Asteriks u Piktów (fr. "Astérix chez les Pictes") – trzydziesty piąty tom przygód Asteriksa.
Jest to pierwszy album, którego twórcami są Jean-Yves Ferri (scenariusz) i Didier Conrad. Albert Uderzo zastrzegł sobie prawo kontroli każdego z kadrów komiksu i wprowadzania poprawek, gdy uznał to za stosowne. Narysował także postać Obeliksa na okładce komiksu (stąd podpisy zarówno Uderzo, jak i Conrada).
Fabuła.
Pewnego zimowego dnia Asteriks i Obeliks wybierają się na połów ostryg. Na plaży znajdują mężczyznę, zamarzniętego w bryle lodu. Nieszczęśnik zostaje przeniesiony do wioski, gdzie Panoramiks rozpoznaje w nim wojownika Piktów. Okazuje się, że Pikt po rozmrożeniu stracił głos, ale z pomocą wyrytej na menhirze mapy udaje mu się wytłumaczyć Galom, że pragnie wrócić do ojczystej Kaledonii. Asteriks i Obeliks wyruszają z Piktem w morską podróż na północ.

</doc>
<doc id="5055633" url="https://pl.wikipedia.org/wiki?curid=5055633" title="Dom Manaka w Belgradzie">
Dom Manaka w Belgradzie

Dom Manaka () – oddział Muzeum Etnograficznego w Belgradzie, miejsce przechowywania i prezentowania kolekcji etnograficznej Hristifora Crnilovicia. 
Decyzją z dnia 9 maja 1963 r. Dom Manaka został uznany za zabytek kultury o dużej wartości.
Historia.
Budynek powstał ok. 1830 roku. Jest przykładem dawnej zabudowy Savamali, sprzed jej regulacji i rozbudowy zapoczątkowanej przez księcia Miloša Obrenovicia. Nieregularny rzut budynku wynika z dostosowania go do dawnego układu ulic. Wybudowany jest z niewypalonej cegły, dwukondygnacyjny z kamienną piwnicą. Według jednej z legend – w budynku pierwotnie mieścił się harem tureckiego agi. Inna wersja głosi, że w budynku była stacja poczty konnej księcia Miloša Obrenovića. W latach 70. XIX wieku właścicielem budynku był Grek Manojlo Manak, który otworzył w nim karczmę i piekarnię. Mieściły się one na parterze, nad nimi, na piętrze były pomieszczenia mieszkalne. Nazwa "Dom Manaka" pochodzi od Manaka Manojlovicia, kuzyna i spadkobiercy Manojla.
W połowie lat 50. XX wieku budynek był w bardzo złym stanie. W latach 1964-1968 przeprowadzono w nim prace konserwatorskie i adaptacyjne na muzeum - miejsce przechowywania i prezentowania kolekcji Hristifora Crnilovicia. Projekt adaptacji wykonał architekt Zoran Jakovljević. W ramach prac m.in. wzmocniono fundamenty i wymieniono drewniane elementy konstrukcji. Całkowicie zachowano układ i wielkość pomieszczeń oraz stropy i schody. Elementy rekonstruowane wykonane zostały na wzór podobnych obiektów z tego samego okresu. Obecnie na piętrze mieści się wystawa stała prezentująca tradycyjne stroje ludowe i biżuterię regionu środkowych Bałkanów z XIX i pierwszej dekady XX wieku, parter przeznaczony jest na wystawy czasowe. Odbywają się tu również wydarzenia takie jak wykłady, warsztaty czy koncerty.
Kolekcja Hristifora Crnilovića.
Hristifor Crnilović - urodzony w 1886, malarz, badacz i kolekcjoner zabytków etnograficznych i przedmiotów artystycznych z regionu południowej Serbii, Kosowa, Metohiji i Macedonii. Po jego śmierci cała kolekcja została przekazana przez spadkobierców miastu Belgrad pod warunkiem zachowania jej jako całości (1963). Kolekcja obejmuje 2600 zabytków, oprócz tego duży zbiór klisz negatywowych i około 23 000 kartek z odręcznymi notatkami z prowadzonych przez Hristifora Crnilovića badań terenowych. Znaczącą i najbardziej wartościową część kolekcji stanowią stroje ludowe oraz biżuteria. Ponadto zawiera ona przedmioty i narzędzia używane w gospodarstwach domowych takie jak naczynia, przybory do pisania, narzędzia tkackie, instrumenty muzyczne, przedmioty obrzędowe. W kolekcji jest również ok. 500 pocztówek z motywami ludowymi. 

</doc>
<doc id="5055639" url="https://pl.wikipedia.org/wiki?curid=5055639" title="Jacek Kieszkowski">
Jacek Kieszkowski

Jacek Kieszkowski herbu Krzywda (ur. 1851, zm. w czerwcu 1900 w Łuce Małej) – polski oficer, ziemianin, działacz samorządowy i gospodarczy.
Życiorys.
Urodził się w 1851. Wywodził się z rodu Kieszkowskich herbu Krzywda. Wywodził się z rodu Kieszkowskich herbu Krzywda. Był praprawnukiem Kazimierza Kieszkowskiego, prawnukiem Antoniego Kieszkowskiego, wnukiem Stanisława Kieszkowskiego oraz synem Henryka Kieszkowskiego (1821-1905) i Zofii z domu Leszczyńskiej herbu Sas (1829-1917, córka Jana, właściciela majątku Turzepole). Był jednym z dziesięciorga ich dzieci (czworo zmarło w wieku niemowlęcym); jego rodzeństwem były siostry Helena (zamężna z architektem Tomaszem Prylińskim), Zofia (zamężna ze Stanisławem Chełmickim), Felicja oraz bracia Czesław (1846-1920, urzędnik), Bogusław (1857–1912, oficer C. K. Armii, c. k. starosta).
W C. K. Armii pierwotnie został mianowany rezerwowym podporucznikiem piechoty z dniem 1 listopada 1872 i przydzielony do 45 pułku piechoty. Następnie figurował jako podporucznik w rezerwie kawalerii mianowany z dniem 1 listopada 1872. Pozostawał w rezerwie 11 pułku ułanów w Żółkwi do około 1884.
Z grupy większych posiadłości był wybierany do Rady c. k. powiatu skałackiego, początkowo jako przełożony obszaru dworskiego zasiadał w Radzie od około 1879 do około 1884 i był członkiem wydziału powiatowegodo około 1881. Potem był członkiem Rady od około 1884 do około 1896 jako właściciel dóbr i był członkiem wydziału powiatowego. Był członkiem oddziału tarnopolsko-zbarazko-skałacko-trembowelskiego Galicyjskiego Towarzystwa Gospodarskiego. W wydziale okręgowym w Skałacie Galicyjskiego Towarzystwa Kredytowego Ziemskiego pełnił funkcję detaksatora od około 1887 do około 1895, a od około 1895 do około 1899 był członkiem wydziału.
W 1872 poślubił Nikodemę Zabielską. Następnie osiadł w Łuce Małej, gdzie został dziedzicem majątku (na przełomie XIX/XX ona figurowała jako właścicielka dóbr tabularnych Łuka Mała)). Nie mając przygotowania w zakresie gospodarzenia samodzielnie nabył umiejętności i z czasem stał się wzorem pracowitości i wytrwałości, dźwigając majątek z podupadłego stanu i tworząc prosperujące gospodarstwo. Zaprowadzał w nim nowości, które były oglądane przez przybywających gospodarzy z Galicji. Na ziemi skałackiej uchodził za człowieka "energicznego, pracowitego i wzorowego gospodarza". Wspierał też okoliczną ludność. Na rozpoczętej 8 czerwca 1894 we Lwowie czasowej wystawie owiec i rogacizny wystawił owce opasowe. W październiku 1894 otrzymał medal srebrny państwowy na wystawie lwowskiej w dziedzinie rolnictwa za groch. 
Miał córkę Olgę (od 1897 do 1904 zamężna z Antonim Karskim). 22 czerwca 1900 został znaleziony martwy nieopodal dworu przez tamtejszych ludzi, znajdował się w wodzie odnogi Zbrucza płynącej do miejscowego młyna obok kładki na tejże młynówce (domyślano się nieszczęśliwego wypadku, aczkolwiek przyczyna była niewyjaśniona).

</doc>
<doc id="5055641" url="https://pl.wikipedia.org/wiki?curid=5055641" title="Herb gminy Łęczyce">
Herb gminy Łęczyce

Herb gminy Łęczyce – jeden z najważniejszych symboli gminy Łęczyce.
Wygląd i symbolika.
Herb przedstawia na tarczy typu hiszpańskiego w kolorze zielonym po prawej stronie na górze srebrny wizerunek gryfa pomorskiego z czarnym dziobem i pazurami - symbol Pomorza i Kaszub. Po lewej stronie, w dolnej części, umieszczono stylizowaną literę Ł - jest to inicjał od nazwy Łęczyce. 

</doc>
<doc id="5055642" url="https://pl.wikipedia.org/wiki?curid=5055642" title="Bogusław Kieszkowski">
Bogusław Kieszkowski

Bogusław z Kieszkowa Kieszkowski herbu Krzywda (ur. 1855, zm. 15 grudnia 1912 w Przemyślu) – polski oficer, starosta.
Życiorys.
Bogusław z Kieszkowa Kieszkowski urodził się w 1855 lub 31 stycznia 1857. Wywodził się z rodu Kieszkowskich herbu Krzywda. Wywodził się z rodu Kieszkowskich herbu Krzywda. Był praprawnukiem Kazimierza Kieszkowskiego, prawnukiem Antoniego Kieszkowskiego, wnukiem Stanisława Kieszkowskiego oraz synem Henryka Kieszkowskiego (1821-1905) i Zofii z domu Leszczyńskiej herbu Sas (1829-1917, córka Jana, właściciela majątku Turzepole). Był jednym z dziesięciorga ich dzieci (czworo zmarło w wieku niemowlęcym); jego rodzeństwem były siostry Helena (zamężna z architektem Tomaszem Prylińskim), Zofia (zamężna ze Stanisławem Chełmickim), Felicja oraz bracia Czesław (1846-1920, urzędnik), Jacek (1851-1900, dziedzic, oficer, urzędnik).
W C. K. Armii został mianowany rezerwowym podporucznikiem piechoty z dniem 1 listopada 1876. Był przydzielony do 77 pułku piechoty w Königgrätz, od 1880 w Gorazda do około 1883.
Studiował prawo na Uniwersytecie Wiedeńskim i na Uniwersytecie Jagiellońskim. W 1880 wstąpił do służby państwowej, początkowo pracując jako praktykant C. K. Namiestnictwa w Bernie. Od 1883 był zatrudniony w C. K. Ministerstwie Spraw Wewnętrznych w Wiedniu, początkowo przydzielony w charakterze koncypienta Namiestnictwa, następnie od 1884 w randze komisarza powiatowego, a w grudniu 1886 został mianowany wicesekretarzem ministerialnym.
Od 1888 do około 1890 sprawował stanowisko starosty c. k. powiatu dąbrowskiego. W tym okresie pełnił równolegle funkcję przewodniczącego Rady Szkolnej Okręgowej w Dąbrowie
. Od około 1890 piastował urząd starosty c. k. powiatu samborskiego, w tym od 25 grudnia 1898 z tytułem i charakterem radcy Namiestnictwa, a od 1899 jako rzeczywity radca Namiestnictwa do 1912. W tym okresie był analogicznie przewodniczącym Rady Szkolnej Okręgowej w Samborze.
Był szanowany za swoją pracę i wypełnianie obowiązków. W 1911 otrzymał od Namiestnika funkcję inspektora nad szeregiem starostw powiatowych. 11 marca 1912 otrzymał tytuł i charakter radcy Dworu. Po 22 latach pracy w Samborze został przeniesiony do Przemyśla, gdzie 20 maja 1912 objął urząd starosty c. k. powiatu przemyskiego. Zmarł wskutek długiej choroby 15 grudnia 1912 w Przemyślu. Został pochowany w grobowcu rodzinnym Prylińskich i Kieszkowskich na Cmentarzu Rakowickim w Krakowie (kwatera IX, rząd południowy).
Jego pierwszą żoną od 1890 była Konstancja Bilińska herbu Sas (zm. 1892), z którą miał córkę Konstancję. Po raz drugi był żonaty od 1894 z bar. Marią Lewartowską (córka Włodzimierza), z którą miał dzieci: Kazimierza, Aleksandra (ur. 1896) i Annę.
Odznaczenia.
austro-węgierskie

</doc>
<doc id="5055644" url="https://pl.wikipedia.org/wiki?curid=5055644" title="Czesław Kieszkowski">
Czesław Kieszkowski

Czesław Kieszkowski herbu Krzywda (ur. 1846, zm. 29 stycznia 1920) – polski urzędnik.
Życiorys.
Urodził się w 1846. Wywodził się z rodu Kieszkowskich herbu Krzywda. Wywodził się z rodu Kieszkowskich herbu Krzywda. Był praprawnukiem Kazimierza Kieszkowskiego, prawnukiem Antoniego Kieszkowskiego, wnukiem Stanisława Kieszkowskiego oraz synem Henryka Kieszkowskiego (1821-1905) i Zofii z domu Leszczyńskiej herbu Sas (1829-1917, córka Jana, właściciela majątku Turzepole). Był jednym z dziesięciorga ich dzieci (czworo zmarło w wieku niemowlęcym); jego rodzeństwem były siostry Helena (zamężna z architektem Tomaszem Prylińskim), Zofia (zamężna ze Stanisławem Chełmickim), Felicja oraz bracia Bogusław (1857–1912, oficer C. K. Armii, c. k. starosta), Jacek (1851-1900, dziedzic, oficer, urzędnik).
Podjął pracę w Towarzystwie Wzajemnych Ubezpieczeń w Krakowie (działał tam jego ojciec), gdzie od około 1871 był adiunktem w biurze ubezpieczeń na życie, od około 1872 do około 1880 buchalterem (początkowo w wydziale ubezpieczeń od ognia i gradu, potem w wydziale ubezpieczeń na życie), od około 1880 do około 1888 naczelnikiem rachunkowym w wydziale ubezpieczeń na życie, od około 1888 do około 1892 naczelnikiem biura i rachunków w wydziale ubezpieczeń na życie, a od około 1892 do około 1897 szefem wydziału ubezpieczeń na życie (i jednocześnie od około 1895 prokurentem).
Od około 1883 do około 1892 był członkiem rady nadzorczej (zawiadowczej) Banku Galicyjskiego dla Handlu i Przemysłu w Krakowie. Od około 1891 do około 1892 pełnił mandat radnego rady miejskiej w Krakowie.
Latem 1892 w prasie informowano o Czesławie Kieszkowskim jako o "niefortunnym sprawcy chryji podhajeckiej", donosząc, że robił interesy w Podhajcach, po czym wyjechał do warszawy celem działania w tamtejszym towarzystwie „Przezorność”. Pod koniec października 1897 ujawniono nieprawidłowości w Towarzystwie Wzajemnych Ubezpieczeń „Florianka” w Krakowie, po czym zawieszono podejrzewanego o dokonanie defraudacji i malwersacji finansowych Czesława Kieszkowskiego, który w tym czasie przebywał na urlopie na wsi pod Sanokiem. Wtedy powiązano sprawę z wskazywanymi już kilka lat wcześniej niejasnymi działaniami Kieszkowskiego na giełdzie. Wskazywano też na rolę dyrektora TWU, czyli Henryka Kieszkowskiego – ojca Czesława (wcześniej on także był obwiniony o defraudacje). Później donoszone jeszcze o innych zarzutach wobec Czesława Kieszkowskiego. W marcu 1899 donoszono, że Czesław Kieszkowski przebywa w Rumunii, gdzie miał być dyrektorem kopalń naftowych. Na początku 1900 opisywaną inną głośną sprawę z udziałem Cz. Kieszkowskiego, dotyczącą budowę toru kolejowego. W styczniu 1902 informowano, że Czesław Kieszkowski jest nadal poszukiwany przez sąd karny w Krakowie i prawdopodobnie przebywał wtedy we Włoszech. Po przeszło kilkunastu latach od zdefraudowania ponad 100 tys. koron (szkody pokrył jego ojciec i rada nadzorcza TWU) i od ucieczki za granicę, otrzymał list żelazny od C. K. Ministerstwa Sprawiedliwości, po czym w 1911 miał wrócić do Krakowa i złożyć przed sądem zeznania w sprawie. Ostatecznie pod koniec lipca 1911 złożył pierwsze zeznania przed sądem. W 1912 sprawą zajmowała się Prokuratoria Państwa.
W 1871 w Rymanowie poślubił Jadwigę Pietsch von Ritterschild. Miał dzieci: Jerzego (1872-1923, prawnik, historyk sztuki), Juliusza (ur. 1873, oficer ułanów C. K. Armii), Janinę (żona Walerego Łukaszewicza), Elżbietę, Zofię (żona Stanisława Madejewskiego), Stanisława (ur. 1879), Zygmunt (ur. 1881), Gustawa (ur. 1884, urzędnik TWU, oficer C. K. Armii i Wojska Polskiego), Jana Kazimierza (ur. 1888). 
Zmarł 29 stycznia 1920. Został pochowany w grobowcu rodzinnym Prylińskich i Kieszkowskich na Cmentarzu Rakowickim w Krakowie (kwatera IX, rząd południowy).

</doc>
<doc id="5055649" url="https://pl.wikipedia.org/wiki?curid=5055649" title="Związek Uczelni w Gdańsku im. Daniela Fahrenheita">
Związek Uczelni w Gdańsku im. Daniela Fahrenheita

Związek Uczelni w Gdańsku im. Daniela Fahrenheita, FarU – związek gdańskich uczelni powołany w 2020 na wspólny wniosek rektorów Gdańskiego Uniwersytetu Medycznego, Politechniki Gdańskiej oraz Uniwersytetu Gdańskiego.
Historia.
Współpraca GUMed, PG i UG trwa od wielu lat w obszarze naukowym, kształcenia i organizacyjnym. Od 2005 uczelnie zrealizowały wspólnie ponad 30 projektów naukowych i badawczo-rozwojowych na łączną kwotę blisko 270 mln zł. Prowadzonych jest kilka międzyuczelnianych kierunków studiów, które pozwalają studentom czerpać wiedzę od ekspertów z różnych dziedzin (m.in. Inżynieria mechaniczno-medyczna na PG i GUMed, Technologie kosmiczne i satelitarne na PG i UG czy Biotechnologia, Fizyka medyczna i Logopedia na GUMed i UG). Od 1993 GUMed i UG prowadzą Międzyuczelniany Wydział Biotechnologii. 
Związek założyli jesienią 2020 rektorzy trzech największych gdańskich uczelni: Marcin Gruchała (Gdański Uniwersytet Medyczny), Krzysztof Wilde (Politechnika Gdańska) i Piotr Stepnowski (Uniwersytet Gdański). Senaty trzech uczelni w drodze uchwał zaakceptowały treść statutu Związku, a jego powołanie zatwierdziło Ministerstwo Nauki i Szkolnictwa Wyższego. Powołane zostały 22 międzyuczelniane zespoły, mające na celu opracowanie scenariuszy konsolidacyjnych.
W październiku 2021 uczelnie jako związek zaprezentowały osiągnięcia swoich kół naukowych na największej konferencji technologicznej w Europie Środkowo-Wschodniej Infoshare.
17 marca 2022 członkowie założyciele Związku Uczelni w Gdańsku im. Daniela Fahrenheita zawarli umowę o utworzeniu wspólnoty „Uczelnie Fahrenheita” i współpracy w tworzeniu federacji „Uniwersytet Fahrenheita”.
Cele Związku.
Federacja gdańskich uczelni ma przyczyniać się do optymalizacji wykorzystania potencjału naukowego i budować pozycję Gdańska jako silnego ośrodka akademickiego w Polsce i za granicą. Oprócz lepszej rozpoznawalności akademickiego środowiska Gdańska na arenie krajowej i międzynarodowej, związek ma większe możliwości rozwoju oraz pozyskiwania środków finansowych. Sfederalizowane uczelnie podlegają postępującej integracji i wdrażają wspólne projekty badawcze o zasięgu międzynarodowym, koordynują wspólne badania i prace rozwojowe, a także powołują nowe międzyuczelniane inicjatywy (m.in. w zakresie procesu kształcenia). Związek ma także na celu wzmocnienie działalności wydawniczej PG, UG i GUMed.
Jednym z priorytetowych zadań Związku jest prowadzenie wspólnej polityki promocyjnej i rankingowej, zwłaszcza na arenie międzynarodowej, a także wyrażanie opinii i reprezentowanie wspólnych interesów wobec administracji państwowej i samorządowej oraz inicjatyw ustawodawczych.
Organem nadzorującym pracę Związku jest Zgromadzenie, w skład którego wchodzą rektorzy oraz Przewodniczący Rad Uczelni. Pierwszym przewodniczącym, jednocześnie reprezentującym Związek, był do 2022 rektor PG prof. Krzysztof Wilde, a w kolejnych kadencjach przewodniczącym będą naprzemiennie rektorzy GUMed i UG. Związkiem Uczelni zarządza Dyrektor Związku prof. dr hab. inż. Adriana Zaleska-Medynska z Uniwersytetu Gdańskiego.
Lokalizacja.
Siedziba Związku Uczelni w Gdańsku im. Daniela Fahrenheita znajduje się w budynku Centrum Transferu Wiedzy i Technologii Politechniki Gdańskiej przy al. Zwycięstwa 27.

</doc>
<doc id="5055650" url="https://pl.wikipedia.org/wiki?curid=5055650" title="Kościół Najwyższego Arcykapłana Jezusa Chrystusa w Murowanej Goślinie">
Kościół Najwyższego Arcykapłana Jezusa Chrystusa w Murowanej Goślinie

Kościół Najwyższego Arcykapłana Jezusa Chrystusa – rzymskokatolicki kościół parafialny należący do parafii pod tym samym wezwaniem (dekanat gośliński archidiecezji gnieźnieńskiej. Znajduje się na osiedlu Zielone Wzgórza, w Murowanej Goślinie, w województwie wielkopolskim.
Kościół został wzniesiony w latach 1995-2000. Jego budowniczym był ksiądz Roman Kostecki. Świątynia została konsekrowana przez arcybiskupa Henryka Muszyńskiego w dniu 12 czerwca 2005 roku. Budowla posiada współczesną architekturę, do jej wnętrza wchodzi się przez łukowatą zadaszoną bramę, w oknach są umieszczone witraże przedstawiające m.in. Drogę Krzyżową Chrystusa. Do świątynnego kompleksu należą także salki katechetyczne i kaplica pod wezwaniem św. Wojciecha.

</doc>
<doc id="5055651" url="https://pl.wikipedia.org/wiki?curid=5055651" title="Enzo Milesi">
Enzo Milesi

Enzo Milesi (ur. 8 marca 2003 w Cluses) – francuski skoczek narciarski. Uczestnik mistrzostw świata juniorów (2020 i 2022) oraz zimowych igrzysk olimpijskich młodzieży (2020). Medalista mistrzostw kraju.
Przebieg kariery.
W lipcu 2017 zajął 9. lokatę w zawodach FIS Youth Cup w Hinterzarten. Kilkukrotnie startował w OPA Games, najlepszy wynik notując w lutym 2018 w Planicy, gdzie w rywalizacji indywidualnej skoczków urodzonych w 2003 i młodszych był czwarty. We wrześniu 2017 w Kanderstegu zadebiutował w Alpen Cupie, plasując się dwukrotnie w siódmej dziesiątce. Pierwsze punkty tego cyklu zdobył w marcu 2019 w Chaux-Neuve, gdzie był 27. W styczniu 2020 wziął udział w Zimowych Igrzyskach Olimpijskich Młodzieży 2020, zajmując 16. miejsce w konkursie indywidualnym. W marcu 2020 w Oberwiesenthal wziął udział w mistrzostwach świata juniorów – indywidualnie był 54., a w konkursie drużynowym 7.
W grudniu 2020 w Kanderstegu zadebiutował w FIS Cupie, plasując się dwukrotnie na początku czwartej dziesiątki. Pierwsze punkty tego cyklu zdobył w listopadzie 2021 w Falun, gdzie był 20. W styczniu 2022 w Innsbrucku zadebiutował w Pucharze Kontynentalnym, zajmując 39. lokatę. W marcu 2022 po raz drugi w karierze wystartował na mistrzostwach świata juniorów – zajął 7. miejsce w konkursie indywidualnym, 8. w drużynowym oraz 5. w mikście. W tym samym miesiącu w Lahti wystartował również na zimowym olimpijskim festiwalu młodzieży Europy, plasując się na 11. miejscu w zawodach indywidualnych i 7. w drużynowych.
21 stycznia 2023 w Eisenerz zdobył pierwsze w karierze punkty Pucharu Kontynentalnego, za zajęcie 22. lokaty. 
Jest medalistą mistrzostw Francji – w 2021 zdobył brązowe medale na skoczni normalnej zarówno w konkursie indywidualnym, jak i drużynowym, a w 2022 został mistrzem kraju w rywalizacji indywidualnej, a w zmaganiach drużynowych zdobył brązowy medal.

</doc>
<doc id="5055666" url="https://pl.wikipedia.org/wiki?curid=5055666" title="Grand Prix Miguel Indurain 2021">
Grand Prix Miguel Indurain 2021

Grand Prix Miguel Indurain 2021 – 72. edycja wyścigu kolarskiego Grand Prix Miguel Indurain, która odbyła się 3 kwietnia 2021 na trasie o długości blisko 204 kilometrów biegnącej wokół miejscowości Estella-Lizarra. Impreza kategorii 1.Pro była częścią UCI ProSeries 2021.

</doc>
<doc id="5055673" url="https://pl.wikipedia.org/wiki?curid=5055673" title="Kościół św. Jadwigi Śląskiej w Olszowej">
Kościół św. Jadwigi Śląskiej w Olszowej

Kościół świętej Jadwigi Śląskiej w Olszowej – rzymskokatolicki kościół parafialny należący do parafii pod tym samym wezwaniem (dekanat Kępno diecezji kaliskiej).
Jest to świątynia wzniesiona w 1749 roku. W 1870 roku została dobudowana zakrystia. Kościół został gruntownie odrestaurowany w latach 1982 – 84 – dobudowano wówczas nawy boczne pod kierunkiem Jana Migela.
Budowla jest drewniana, trzynawowa, posiada mieszaną konstrukcję: zrębową i szkieletową. Świątynia jest orientowana, wzniesiona została na planie krzyża. Jej prezbiterium jest węższe w stosunku do nawy, zamknięte jest trójbocznie, z boku znajduje się zakrystia. Od frontu jest umieszczona kwadratowa wieża konstrukcji słupowej, osadzona na nawie. Zwieńcza ją dach namiotowy. Na dachu znajduje się cebulasty blaszany dach hełmowy z latarnią. Od frontu nawy jest umieszczona kruchta. Dwie kaplice boczne tworzą pozorny transept. Zamknięte są prostokątnie i posiadają kalenice niższe od nawy głównej. Świątynię nakrywa dach jednokalenicowy, pokryty blachą, na dachu znajduje się sześcioboczna wieżyczka na sygnaturkę. Zwieńcza ją blaszany dach hełmowy z latarnią. Wnętrze kościoła jest wyłożone boazerią. Stropy we wnętrzu są płaskie, niższe w nawach bocznych podparte są słupami i ozdobione wzorem geometrycznym. Chór muzyczny podpierają dwa drewniane słupy. Organy o 7 głosach zostały wykonane w 2 połowie XIX wieku przez Johanna Spiegela. Ołtarz główny z tryptykiem renesansowym z 1595 roku, przedstawia Ukrzyżowanie oraz postacie klęczące fundatorów z kartuszami herbowymi Poraj i Nałęcz. Jeden ołtarz boczny w stylu późnorenesansowym pochodzi z połowy XVII wieku i jest ozdobiony herbem Ostoja, natomiast drugi reprezentuje styl rokokowy i powstał w 2 połowie XVIII wieku. Ambona została wykonana w 1 połowie XIX wieku. Chrzcielnica z misą w kształcie anioła pochodzi z XVIII wieku.

</doc>
<doc id="5055680" url="https://pl.wikipedia.org/wiki?curid=5055680" title="Paweł Strączyński">
Paweł Strączyński

Paweł Strączyński – polski menadżer branży energetycznej i ekonomista. W latach 2020-2021 pełnił funkcję wiceprezesa zarządu ds. finansowych w Polskiej Grupie Energetycznej. Od 1 kwietnia do 21 lipca 2021 prezes zarządu Tauron Polska Energia. Od 5 sierpnia 2021 wiceprezes Banku Pekao SA. 
Życiorys.
Absolwent Akademii Ekonomicznej im. Oskara Langego we Wrocławiu, Wydział Gospodarki Narodowej, kierunek: finanse i bankowość oraz Master of Business Administration – Executive MBA o specjalności zarządzanie średnim i dużym przedsiębiorstwem.
W latach 2002-2005 był Głównym Księgowym ASP Polska w Głogowie.
W latach 2005-2010 pełnił funkcję Dyrektora Finansowego i Prokurenta polskiej dywizji Steinhoff International Holding.
W latach 2010-2012 członek zarządu PROTEKTOR S.A., a następnie spółek wchodzących w skład Polskiej Grupy Biogazowej.
Od 2016 do 2018 członek zarządu Przedsiębiorstwa Energetyki Cieplnej S.A. oraz Spółki Energetycznej „Jastrzębie” S.A., a następnie PGNiG Termika Energetyka Przemysłowa S.A.
Od listopada 2018 Paweł Strączyński pełni funkcję Wiceprezesa Zarządu Zespołu Elektrociepłowni Wrocławskich KOGENERACJA S.A. 
Od kwietnia 2018 do lutego 2019 pełnił funkcję Wiceprezesa Zarządu ZOWER Sp. z o.o. (spółka z grupy PGE Energia Ciepła). Od 19 lutego 2020 do 31 marca 2021 Wiceprezes Zarządu ds. Finansowych w Polska Grupa Energetyczna. Od 1 kwietnia do 21 lipca 2021 Prezes Zarządu TAURON Polska Energia. 
Od 5 sierpnia 2021 wiceprezes Banku Pekao SA. 

</doc>
<doc id="5055681" url="https://pl.wikipedia.org/wiki?curid=5055681" title="Michał (Jovanović)">
Michał (Jovanović)

Michał, imię świeckie Miloje Jovanović (ur. 19 sierpnia 1826 r. w Sokobanji, zm. 5 lutego 1898) – serbski biskup prawosławny, metropolita belgradzki w latach 1859–1881 i ponownie od 1891 do 1898 r. Od 1879 r. był zarazem zwierzchnikiem autokefalicznego Serbskiego Kościoła Prawosławnego z jurysdykcją obejmującą Księstwo, a następnie Królestwo Serbii.
Życiorys.
Syn Milovana i Mariji Jovanoviciów. Ukończył gimnazjum w Negotinie, a następnie seminarium duchowne w Belgradzie. Wykazał się szczególnymi zdolnościami, a jego naukę wspierał najpierw biskup timocki Dosyteusz, a następnie metropolita belgradzki Piotr. On również skierował go na dalszą naukę do Rosji, na Kijowską Akademię Duchowną, w 1846 r. W roku uzyskania dyplomu magistra teologii, tj. 29 marca 1853 r., Miloje Jovanović został postrzyżony na mnicha w ławrze Kijowsko-Pieczerskiej, przyjmując imię zakonne Michał, a następnie przyjął kolejno święcenia diakońskie i kapłańskie z rąk metropolity kijowskiego Filareta (odpowiednio 12 i 16 kwietnia 1853 r.). W 1854 r. hieromnich Michał wrócił do Belgradu i przez krótki czas był wykładowcą seminarium duchownego w Belgradzie. Jeszcze w październiku tego samego roku został wybrany na biskupa šabackiego, 11 października honorowo podniesiony do godności archimandryty, zaś 14 października 1854 r. wyświęcony na biskupa w soborze św. Michała Archanioła w Belgradzie. 
Metropolita belgradzki (1859–1881).
W 1859 r. metropolita belgradzki Piotr wskutek konfliktu z księciem serbskim Miłoszem został faktycznie zmuszony do złożenia urzędu. 25 lipca tego samego roku na jego następcę wybrany został biskup Michał. Chociaż hierarcha popierał rządy dynastii Obrenoviciów w Księstwie Serbskim, w kolejnych latach wielokrotnie popadał w spory z władzami świeckimi, protestując przeciwko ingerencjom w funkcjonowanie Cerkwi. Do przyjętego w 1862 r. prawa o władzy cerkiewnej odnosił się negatywnie. Wspierał rozwój cerkiewnych szkół i podnoszenie poziomu wykształcenia duchowieństwa, sam opracował podręczniki teologii dogmatycznej, eklezjologii i hermeneutyki biblijnej. W 1860 r. wydał zbiór homilii, napisał również nabożeństwa do świętych Cyryla i Metodego, Stefana Piperskiego i Piotra Cetyńskiego. 
W latach 1860–1861 był członkiem Komitetu Serbsko-Bośniackiego, który planował organizację zbrojnego powstania w pozostającej pod panowaniem tureckim Bośni. 
20 października 1879 r., w związku z uznaniem samodzielności Księstwa Serbii na kongresie berlińskim, patriarcha konstantynopolitański Joachim IV nadał metropolii belgradzkiej status autokefalicznego Serbskiego Kościoła Prawosławnego, obejmującego jurysdykcją terytorium królestwa (Serbowie żyjący w Austro-Węgrzech nadal pozostawali wiernymi Metropolii Karłowickiej, również w pełni samodzielnej).
Usunięcie z urzędu, emigracja i powrót.
W 1881 r. metropolita Michał został zmuszony do odejścia z urzędu – jego prorosyjskie poglądy i wspieranie duchowieństwa serbskiego w okupowanej przez Austro-Węgry Bośni, z funduszy kierowanych do Serbii przez rosyjskie komitety słowiańskie były w konflikcie z proaustriacką polityką księcia Milana. 18 października Michał został pozbawiony urzędu ukazem książęcym i przeniesiony w stan spoczynku bez emerytury. Dwa kolejne lata spędził w swoim domu w Belgradzie, po czym został zmuszony do wyjazdu z Serbii.
W 1883 r. metropolita Michał wyjechał początkowo do Konstantynopola, następnie do Jerozolimy, Ruse i Bukaresztu, a w drugiej połowie roku ostatecznie dotarł do Kijowa. Do Serbii powrócił po abdykacji Milana w 1889 r. i wstąpieniu na tron króla Aleksandra. Przeciwko jego powrotowi bezskutecznie protestował ambasador austro-węgierski w Belgradzie. 
W 1891 r., po śmierci metropolity belgradzkiego Teodozjusza, Michał ponownie został zwierzchnikiem Serbskiego Kościoła Prawosławnego. Urząd sprawował do śmierci w 1898 r. Został pochowany w soborze katedralnym w Belgradzie.

</doc>
<doc id="5055685" url="https://pl.wikipedia.org/wiki?curid=5055685" title="Dmitrij Gruzdiew">
Dmitrij Gruzdiew

Dmitrij Nikołajewicz Gruzdiew (, ur. 13 marca 1986 w Astanie) – kazachski kolarz szosowy.
Osiągnięcia.
Opracowano na podstawie:

</doc>
<doc id="5055686" url="https://pl.wikipedia.org/wiki?curid=5055686" title="Dmitriy Gruzdev">
Dmitriy Gruzdev



</doc>
<doc id="5055689" url="https://pl.wikipedia.org/wiki?curid=5055689" title="Mariko Kōda">
Mariko Kōda

 – japońska seiyū, aktorka dubbingowa i piosenkarka związana z Aoni Production.

</doc>
<doc id="5055697" url="https://pl.wikipedia.org/wiki?curid=5055697" title="Ostrożność procesowa">
Ostrożność procesowa

Ostrożność procesowa – baczność, oględność, przezorność, rozwaga w toku dokonywania czynności procesowych w postępowaniach sądowych i administracyjnych. Określenie spotykane w języku prawniczym, w pismach procesowych i innych oświadczeniach adresowanych do sądów i organów administracyjnych. Poszczególne procedury nie posługują się tym terminem. Posłużenie się stwierdzeniem "z ostrożności procesowej" może oznaczać, że nie ma się przekonania co do tego, że sąd lub organ przychyli się do wniosku, zastrzeżenia, zarzutu etc. podniesionego "z ostrożności procesowej", a więc obok zasadniczych wniosków, zastrzeżeń, zarzutów etc., tym samym co do jego merytorycznej zasadności.

</doc>
<doc id="5055702" url="https://pl.wikipedia.org/wiki?curid=5055702" title="Obumieranie państwa">
Obumieranie państwa

Obumieranie państwa – jeden z istotnych terminów marksizmu-leninizmu oznaczający nieuchronność zniknięcia państwa w procesie rozwoju historycznego.
Historia powstania teorii obumierania państwa.
Zagadnienie obumierania państwa po raz pierwszy zostało uzasadnione przez Karola Marksa i Fryderyka Engelsa, którzy, w odróżnieniu od doktryny anarchistycznej o „zniesieniu” państwa, ustalili, że proces obumierania państwa jest prawidłowością historyczną, a nie owocem czyjejś decyzji lub woli. Według klasyków marksizmu państwo nie jest instytucją wieczną, lecz powstało prawidłowo w określonych warunkach historycznych wraz z pojawieniem się klas społecznych i tak samo prawidłowo zniknie ze sceny historycznej po zbudowaniu . Gdy nie będzie klas, nie będzie potrzebne państwo.
Stanie się to, jak podkreślali twórcy marksizmu, nie w wyniku jakiegoś jednorazowego aktu, lecz stopniowo, w miarę zmian warunków społecznych i zmian w świadomości ludzkiej.
Obumieranie państwa i przejście do samorządu społecznego.
Obumieranie państwa jest procesem skomplikowanym i długotrwałym zawierającym przeobrażanie całego systemu politycznej organizacji społeczeństwa socjalistycznego.
Obumierania państwa i przechodzenia do komunistycznego samorządu społecznego nie należy wyobrażać sobie jako dwóch samodzielnych procesów, które nie są wzajemne ze sobą związane. Te dwa procesy zakładają się wzajemne i stanowią jednolity proces przerastania państwowości socjalistycznej w komunistyczny samorząd społeczny.
Obumieranie państwa jest zatem procesem kryjącym w sobie sprzeczności wewnętrzne. Jego dialektyka polega na tym, że niektóre funkcje państwa przekształcają się stopniowo lub zanikają, inne zaś zachowują się, a nawet nabierają coraz większego znaczenia. Jednakże rozwój państwowości socjalistycznej nie jest sprzeczny z obumieraniem państwa, lecz przygotowuje, w gruncie rzeczy, warunki jego obumierania. Proces rozwoju państwa socjalistycznego cechuje wciąganie do zarządzania państwem coraz szerszych mas pracujących, burzliwy rozwój demokratycznych podstaw i społecznych zasad w całym życiu społeczeństwa. Czynny udział mas we wszystkich formach życia państwowego i wszechstronny rozwój demokracji prowadzą do rozwoju samorządu.
Wraz z przejściem do komunistycznego samorządu społecznego państwo obumrze w związku z przekształceniem funkcji politycznych w funkcje administracyjne, czyli zastąpieniem politycznej władzy państwowej przez system zarządzania, który nie będzie miał charakteru politycznego i realizować się będzie bez specjalnego aparatu przymusu. W komunistycznym samorządzie społecznym zespolone zostaną Rady, związkowe, spółdziełcze i inne organizacje masowe. Funkcje społeczne, analogiczne do obecnych państwowych funkcji zarządzania gospodarką i kulturą, zachowane zostaną w ustroju komunistycznym, zmienią się jednak i udoskonalą zgodnie z rozwojem społeczeństwa. Sposób ich wykonywania będzie inny niż w warunkach socjalizmu. Dotychczasowe państwowe organy planowania i ewidencji, kierowania gospodarką i rozwojem kultury utracą polityczny charakter i staną się organami samorządu społecznego.
Warunki obumierania państwa.
Włodzimierz Lenin w swojej pracy "Państwo a rewolucja" podkreślał, że wyrażenie „państwo obumiera” wskazuje zarówno na stopniowość procesu, jak na jego żywiołowość. „Do zupełnego obumarcia państwa niezbędny jest zupełny komunizm”, podczas gdy społeczeństwo socjalistyczne jeszcze nie może się obejść bez państwa. Jego obumieranie wymaga odpowiednich warunków wewnętrznych i międzynarodowych.
Warunki wewnętrzne można podzielić na trzy grupy: ekonomiczne, społeczne i ideologiczne. Ekonomiczną przesłanką obumierania państwa jest osiągnięcie takiego stopnia rozwoju sił wytwórczych, który pozwoli całkowicie zaspokoić rosnące materialne i duchowe potrzeby ludzi i uczynić zbyteczną kontrolę nad rozmiarami pracy i produkcji. To oznacza urzeczywistnienie zasady komunizmu „od każdego według zdolności, każdemu według potrzeb”.
Społeczną przesłanką obumierania państwa jest zniknięcie klas, a także różnic między miastem i wsią, między pracą umysłową i fizyczną. Niezbędną podstawą
Do ideologicznych przesłanek obumierania państwa należą: wysoki poziom kultury i uświadomienia członków społeczeństwa, całkowite przezwyciężenie przeżytków przeszłości w świadomości i trybie życia ludzii, niepodzielne panowanie norm moralności komunistycznej. W warunkach społeczeństwa bezklasowego ludzie stopniowo przyzwyczają się do przestregania zasad współżycia bez przymusu państwowego Proces obumierania państwa zakończy się dopiero wówczas, kiedy, jak móił Lenin, ludzie „"przywykną" stopniowo do przestrzegania elementarnych, od wieków znanych, w ciągu tysiącleci we wszystkich abecadłach moralności powtarzanych reguł współżycia, przestrzegania ich bez przemocy, bez przymusu, bez podlegania, "bez specjalnego aparatu" do przymuszania, który nazywa się państwem”. Dlatego obumieranie państwa będzie nierozdzielnie związane z obumieraniem prawa, które zostanie zastąpione przez normy moralności i obyczajowości komunistycznej.
Proces obumierania państwa zależy także od warunków zewnętrznych. Warunki te nie mogą przekreślić tych wewnętrznych procesów, które prowadzą do obumierania państwa, mogą jednak zmusić do zachowania na mniej lub bardziej długi okres tych funkcji, a więc i organów państwa, które związane są z obroną pokoju i bezpieczeństwa, zapewnieniem pokojowego współistnienia. Groźba wojny ze strony obozu imperialistycznego zmusza państwa socjalistyczne do utrzymywania gotowości obronnej i umacniania sił zbrojnych. Dlatego proces obumierania państwa może dokonać się dopiero wtedy, gdy socjalizm zwycięży ostatecznie w skali światowej i wykłuczone zostanie wszelkie niebezpieczeństwo napaści z zewnątrz.

</doc>
<doc id="5055707" url="https://pl.wikipedia.org/wiki?curid=5055707" title="Jurij Natarow">
Jurij Natarow

Jurij Olegowicz Natarow (, ur. 28 grudnia 1996 w Tałgarze) – kazachski kolarz szosowy.
Kilkukrotny uczestnik mistrzostw świata w kolarstwie szosowym (w rywalizacji elity, jak i młodszych kategoriach wiekowych), medalista mistrzostw Azji w kolarstwie szosowym (w rywalizacji elity, jak i młodszych kategoriach wiekowych). Przed sezonem 2019 podpisał kontrakt z jeżdżącą w najwyższej dywizji UCI WorldTeams kazachską grupą Astana Pro Team.
Osiągnięcia.
Opracowano na podstawie:

</doc>
<doc id="5055709" url="https://pl.wikipedia.org/wiki?curid=5055709" title="Yuriy Natarov">
Yuriy Natarov



</doc>
<doc id="5055715" url="https://pl.wikipedia.org/wiki?curid=5055715" title="Krupačko jezero">
Krupačko jezero

Krupačko jezero, cyr. Крупачко језеро – zbiornik zaporowy w Czarnogórze, w gminie Nikšić.
Charakterystyka.
Został utworzony 5,5 km na zachód od Nikšicia. Jego powierzchnia wynosi 5,7 km², a długość zapory 1480 m. Lustro wody znajduje się na wysokości 600 m n.p.m.. Na jego południowo-zachodnim brzegu położona jest miejscowość Crnodoli. Na wschód przebiega droga M3 relacji Nikšić – Plužine.

</doc>
<doc id="5055726" url="https://pl.wikipedia.org/wiki?curid=5055726" title="Mariko Kouda">
Mariko Kouda



</doc>
<doc id="5055733" url="https://pl.wikipedia.org/wiki?curid=5055733" title="Romanistan">
Romanistan

Romanistan, Romastan lub Romanestan – nazwa proponowanego państwa dla Romów.
We wczesnych latach pięćdziesiątych przywódcy romscy wystąpili do Organizacji Narodów Zjednoczonych o utworzenie własnego państwa w Bir Tawil, ale ich petycja została odrzucona. Stworzenie takiego państwa zasugerowali także przywódcy () w marcu 1993 roku.

</doc>
<doc id="5055734" url="https://pl.wikipedia.org/wiki?curid=5055734" title="Romastan">
Romastan



</doc>
<doc id="5055735" url="https://pl.wikipedia.org/wiki?curid=5055735" title="Romanestan">
Romanestan



</doc>
<doc id="5055740" url="https://pl.wikipedia.org/wiki?curid=5055740" title="Riblje jezero">
Riblje jezero

Riblje jezero, cyr. Рибље језеро – jezioro w Czarnogórze, w gminie Žabljak.
Znajduje się w południowo-wschodniej części Parku Narodowego Durmitor. Jego lustro położone jest na wysokości 1409 m n.p.m.; maksymalna głębokość to 5,5 m. Najbliższa miejscowość to Novakovići.

</doc>
<doc id="5055747" url="https://pl.wikipedia.org/wiki?curid=5055747" title="Unitra-Zatra">
Unitra-Zatra



</doc>
<doc id="5055753" url="https://pl.wikipedia.org/wiki?curid=5055753" title="Klaus Matischak">
Klaus Matischak

Klaus Matischak (ur. 24 października 1938 w Bottrop) – niemiecki piłkarz grający na pozycji środkowego napastnika, menedżer.
Kariera piłkarska.
Wczesna kariera.
Klaus Matischak karierę piłkarską rozpoczął w juniorach Gronau 09. Następnie w 1955 roku pdopisał profesjonalny kontrakt z klubem 2. Oberligi niemieckiej – VfB Bottrop, którego trenerem był Willi Multhaup. W sezonie 1955/1956 rozegrał 23 mecze ligowe, w których zdobył 5 goli, a klub zakończył rozgrywki ligowe na 3. miejscu, a w sezonie 1956/1957 rozegrał zaledwie 17 meczów, w których zdobył 4 gole. W sezonie 1957/1958 pod wodzą nowego trenera klubu – Franza Linkena rozegrał 28 meczów ligowych, w których zdobył 22 gole. Po sezonie 1957/1958 odszedł z klubu.
25 czerwca 1958 roku wraz z amatorską drużyną Dolnego Renu zdobył Länderpokal po wygraniu 2:0 w finale amatorskiej drużyny Dolnej Saksonii rozegranym w Hanowerze, w którym Matischak zdobył gola.
Następnie został zawodnikiem mistrza Oberligi południowej – SC Karlsruher, w którym był dublerem Heinza Becka oraz z którego odszedł po sezonie 1959/1960 (rozegrał w nim zaledwie 5 meczów oraz zdobył 3 gole). Następnie w latach 1960–1962 reprezentował barwy FK Pirmasens, w którym rozegrał 44 mecze ligowe, w których zdobył 42 gole, dzięki czemu Matischak zsotał zauważony przez trenera Viktorii Kolonia – Hennesa Weisweilera, który sprowadził Matischaka do klubu, w którym w sezonie 1962/1963 rozegrał 25 meczów, w których zdobył 17 goli.
Schalke Gelsenkirchen.
Po sezonie 1962/1963 Viktoria Kolonia nie dostała się nowo utworzonej Bundesligi, w związku z czym Matischak odszedł z klubu i podpisał kontrakt z Schalke Gelsenkirchen, w którym kluczowymi zawodnikami wówczas byli: Reinhard Libuda, Hans Nowak oraz Willi Schulz. W sezonie 1963/1964 z 18 golami został najlepszym strzelcem "Królewsko-Niebieskich", którzy pod wodzą trenera – Georga Gawliczka oraz Fritza Langera (prowadził drużynę w trzech ostatnich meczach sezonu) zakończyli rozgrywki ligowe na 8. miejscu, a Matischak po jego zakończeniu z powodów finansowych klubu odszedł do Werderu Brema.
Werder Brema.
Następnie Matischak został zawodnikiem Werderu Brema, którego trenerem był Willi Multhaup, który oprócz Matischaka ściągnął do klubu obrońców: Horsta-Dietera Höttgesa i Heinza Steinmanna oraz w którym Matischak był wraz z Maxem Lorenzem kluczowych napastników "Zielono-Białych". W sezonie 1964/1965 z powodu licznych kontuzji rozegrał zaledwie 19 meczów, w których zdobył 12 goli (w tym 2 gole 10 października 1964 roku z wygranym 2:1 meczu wyjazdowym z Hannoverem 96) oraz zdobył z klubem mistrzostwo Niemiec. Ostatni mecz w Bundeslidze rozegrał 11 marca 1967 roku w przegranym 1:0 meczu wyjazdowym z Bayernem Monachium. Po sezonie 1966/1967 w wieku zaledwie 28 lat z powodu ciąłych kontuzji z kolanem zakończył piłkarską karierę. Łącznie w Bundeslidze rozegrał 64 mecze, w których zdobył 38 goli.
Kariera reprezentacyjna.
Klaus Matischak w latach 1957–1958 rozegrał 3 mecze oraz zdobył 4 gole w amatorskiej reprezentacji RFN, w której debiut zaliczył 12 października 1957 roku z wygranym 3:2 meczu towarzyskim z amatorską reprezentacją Anglii. Otrzymał również od selekcjonera reprezentacji RFN B – Güntera Sawitzkiego powołąnie na mecz towarzyski z reprezentacją Węgier, który został rozegrany 21 grudnia 1957 roku na Eintracht-Stadion w Brunszwiku i zakończył się remisem 2:2, lecz Matischak w tym meczu nie zagrał.
Sukcesy.
Werder Brema
Dolny Ren
Po zakończeniu kariery.
Klaus Matischak po zakończeniu kariery był w sezonie 1976/1977 menedżerem finansowym Werderu Brema, w którym współpracował wraz z Rudim Assauerem.
Życie prywatne.
Klaus Matischak obecnie mieszka w Nowym Jorku.

</doc>
<doc id="5055758" url="https://pl.wikipedia.org/wiki?curid=5055758" title="Far Eastern Economic Review">
Far Eastern Economic Review

Far Eastern Economic Review (遠東經濟評論), określany też w skrócie jako FEER lub The Review ("Dalekowschodni przegląd ekonomiczny") – anglojęzyczny magazyn informacyjny.
Historia.
Od 1946 wydawany początkowo w Szanghaju jako biuletyn żeglugowo-ekonomiczny pt. "Finance and Commerce", następnie przeniesiony do Hongkongu. Właścicielami byli: grupy finansowe Kadoories i Jardines oraz Hong Kong Bank, od 1972 The South China Morning Post, od 1986 Dow Jones, od 2007 News Corp. Ruperta Murdocha. Ostatnie wydanie ukazało się w grudniu 2009. Magazyn był pierwotnie publikowany co tydzień. Ze względu na trudności finansowe, w grudniu 2004 pismo zostało przekształcone w miesięcznik i jednocześnie zmieniając szatę graficzną. Większość artykułów była pisana przez freelancerów posiadających doświadczenie w danej dziedzinie, np. ekonomistów, polityków, socjologów.
FEER zajmował się polityką, handlem, ekonomią, technologią, kwestiami społecznymi i kulturowymi w całej Azji, koncentrując się na Azji Południowo-Wschodniej i ChRL w szczególności. Był doceniany za obiektywizm i rzetelność swoich opracowań. Dla wielu tzw. obserwatorów Chin ("China watchers") był podstawowym źródłem informacji o tym kraju.
Siedziba.
Mieściła się w Centre Point, 181-185 Gloucester Rd (1989), i w Citicorp Centre, 18 Whitfield Rd, Causeway Bay (2001).

</doc>
<doc id="5055759" url="https://pl.wikipedia.org/wiki?curid=5055759" title="Choren Bajramjan">
Choren Bajramjan

Choren Roberti Bajramjan (; ; ur. 7 stycznia 1992 w Koti) – ormiański piłkarz występujący na pozycji pomocnika w rosyjskim klubie FK Rostów oraz w reprezentacji Armenii.
Kariera klubowa.
FK Rostów.
W 2009 roku dołączył do akademii FK Rostów. W 2011 roku został przesunięty do pierwszego zespołu. Zadebiutował 18 czerwca 2011 w meczu Priemjer-Ligi przeciwko Rubinowi Kazań (1:3). W sezonie 2015/16 jego zespół zajął drugie miejsce w tabeli zdobywając wicemistrzostwo Rosji. 16 sierpnia 2016 zadebiutował w kwalifikacjach do Ligi Mistrzów w meczu przeciwko AFC Ajax (1:1). 16 marca 2017 wystąpił w meczu 1/8 finału Ligi Europy przeciwko Manchesterowi United (1:0). Pierwszą bramkę zdobył 15 kwietnia 2018 w meczu ligowym przeciwko SKA-Chabarowsk (2:0).
Rotor Wołgograd.
26 sierpnia 2013 został wysłany na wypożyczenie do klubu Rotor Wołgograd. Zadebiutował 1 października 2013 w meczu Pierwyj diwizion przeciwko Arsienałowi Tuła (4:0). Pierwszą bramkę zdobył 10 listopada 2013 w meczu ligowym przeciwko Chimikowi Dzierżyńsk (2:0).
Wołgar Astrachań.
1 lipca 2014 udał się na wypożyczenie do drużyny Wołgar Astrachań. Zadebiutował 19 lipca 2014 w meczu Pierwyj diwizion przeciwko Szynnikowi Jarosław (1:1). Pierwszą bramkę zdobył 14 listopada 2014 w meczu ligowym przeciwko Szynnikowi Jarosław (1:1).
Rubin Kazań.
1 lipca 2018 został wysłany na wypożyczenie do zespołu Rubin Kazań. Zadebiutował 29 lipca 2018 w meczu Priemjer-Ligi przeciwko FK Krasnodar (2:1). Pierwszą bramkę zdobył 18 sierpnia 2018 w meczu ligowym przeciwko Achmatowi Grozny (1:1).
Kariera reprezentacyjna.
Rosja U-21.
W 2012 roku otrzymał powołanie do reprezentacji Rosji U-21. Zadebiutował 19 stycznia 2012 w meczu towarzyskim przeciwko reprezentacji Kazachstanu U-21 (1:0). Pierwszą bramkę zdobył 25 stycznia 2012 w meczu towarzyskim przeciwko reprezentacji Mołdawii U-21 (2:1).
Armenia.
W 2020 roku otrzymał powołanie do reprezentacji Armenii. Zadebiutował 5 września 2020 w meczu Ligi Narodów UEFA przeciwko reprezentacji Macedonii Północnej (2:1). Pierwszą bramkę zdobył 11 października 2020 w meczu Ligi Narodów UEFA przeciwko reprezentacji Gruzji (2:2).

</doc>
<doc id="5055762" url="https://pl.wikipedia.org/wiki?curid=5055762" title="Duch teraźniejszych świąt Bożego Narodzenia">
Duch teraźniejszych świąt Bożego Narodzenia



</doc>
<doc id="5055772" url="https://pl.wikipedia.org/wiki?curid=5055772" title="Ivan Stević">
Ivan Stević

Ivan Stević (ur. 12 marca 1980 w Belgradzie) – serbski kolarz szosowy. Czterokrotny Olimpijczyk (2004, 2008, 2012 i 2016).
Osiągnięcia.
Opracowano na podstawie:

</doc>
<doc id="5055777" url="https://pl.wikipedia.org/wiki?curid=5055777" title="Luiza Pesjak">
Luiza Pesjak

Luiza Pesjak (również Lujiza Pesjakova; ur. 12 czerwca 1828 w Lublanie, zm. 31 marca 1898 tamże) – słoweńska pisarka, poetka i tłumaczka, jest uznawana za pierwszą kobietę, która napisała powieść, jak i również jako pierwsza wprowadziła do literatury motyw macierzyństwa, w Słowenii.
Życiorys.
Alojzija Crobath urodziła się 12 czerwca 1828 jako córka prawnika Blaža Crobatha. Została ochrzczona 13 czerwca tego samego roku. Uczęszczała do Instytutu Fröhlicha, a także była uczona przez lokalnych nauczycieli, m.in. przez France’a Prešerena. Korespondowała ze zaznajomionymi pisarzami z Franem Levstikem, Simonem Gregorčičiem i Josipem Stritarem. Pesjak poświęcała dużo czasu nad czytaniem, oglądaniem twórczości w teatrze oraz operze, podróżowaniem i życiem towarzyskim. Jest uważana za jedną z pierwszych słoweńskich nowelistów, wydając powieść "Beatin dnevnik" () w 1887, pisała również poezję oraz libretto do operetki "Gorenjski slavček". Pesjak zawierała w swoich dziełach patriotyczne przesłania. Twórczość wydawała w Słowenii i Niemczech. Z początku jej pierwsze dzieła były po niemiecku, kiedy nie umiała jeszcze słoweńskiego.
13 lipca 1848 zmarł jej ojciec. 3 października tego samego roku Pesjak zawarła małżeństwo z przedsiębiorcą Simonem Pesjakiem. Mieli pięć córek: Helenę, Louisę, Mary, Idę i Emmę. Rodzina posługiwała się językiem niemieckim i francuskim, dla dziewczynek zaproszono miejscowych nauczycieli do nauki języka słoweńskiego, kiedy w Cesarstwie Austrii wprowadzono zmianę w konstytucji przyznającą swobodę obywatelską i polityczną w 1860. Po tym wydarzeniu Pesjak zaczęła uczyć się i pisać w tym języku. Rozpoczęła również promować naukę lokalnego języka i tłumaczyć na niego wiersze. Pesjak zajęło dziesięć lat zanim jej udało się jej wydać pamiętnikową powieść w 1887. Pod koniec jej życia stabilność finansowa spadła, a sama została prawie zapomniana. W 1897 doznała udaru mózgu w Podbrezju; zmarła w marcu 1898 w Lublanie.
Na jej cześć została nazwana ulica w lublańskiej dzielnicy Bežigrad, a portret Luizy Pesjak autorstwa Michaela Stroja został wykorzystany na jugosłowiańskim znaczku pocztowym. Tenże portret można obejrzeć w Narodowej Galerii Słowenii, w której jest jednym z najbardziej popularniejszych dzieł muzeum.

</doc>
<doc id="5055780" url="https://pl.wikipedia.org/wiki?curid=5055780" title="Otpor">
Otpor

Otpor (pol. Opór) – serbski ruch polityczny, działający w latach 1998–2004. Początkowo był to ruch młodzieżowy przeciwko polityce Socjalistycznej Partii Serbii i rządom prezydenckim Slobodana Miloševicia. Organizacja ta miała duży wpływ na przebieg tzw. rewolucji buldożerów, która przyczyniła się do odsunięcia Miloševicia od władzy i demokratyzacji państwa.
Żądania Otporu sformułowano w postaci trzech prostych haseł: odsunięcie Miloševicia od władzy, przeprowadzenie wolnych wyborów i demokratyzację kraju.
Działalność Otporu podczas rządów Miloševicia.
Początki.
Otpor powstał w 1998 roku w wyniku połączenia niewielkich grup studenckich opowiadających się przeciwko rządom Socjalistycznej Partii Serbii (SPS). Początkowo Otpor działał jako niezależny ruch młodzieżowy, nie wchodzący w formalne sojusze z serbskimi partiami politycznymi. Krótko po założeniu organizacji działacze Otporu skontaktowali się z przedstawicielami instytucji międzynarodowych, zainteresowanych demokratyzacją Serbii. Ze względu na możliwość pojawienia się oskarżeń o bycie finansowanym przez świat zachodni, Otpor zdecydował się na dyskretną formę współpracy. Amerykańskie i zachodnioeuropejskie instytucje zapewniały środki finansowe na zakup komputer i opłacanie kserokopiarek, telefonów i połączeń internetowych. Otpor współpracował również z członkami słowackiej grupy młodzieżowej OK-98.
Formalnie Otpor nie miał własnego centrum dowodzenia oraz przywódcy. Struktura organizacji opierała się na lokalnych filiach, mających dużą niezależność. Pojawienie się wielu lokalnych liderów miało uniemożliwić władzy aresztowanie wszystkich przywódców. Ponadto lokalni działacze byli skuteczniejsi w zachęcanie w mobilizacji ludności mieszkającej na prowincji, która była bardziej niezadowolona z sytuacji społeczno-gospodarczej i skłonniejsza do radykalizmu. Rząd Serbii, nie doceniających potencjału mobilizacyjnego serbskich wsi i miasteczek, zajmowała się przede wszystkim kontrolą Belgradu.
Aby opanować strach przed pobiciami ze strony policji, Otpor zalecił, aby w pierwszym rządzie znajdowały się osoby z transparentami i flagami, zasłaniające maszerującym policję. Zabierano również własne bębny, dzięki czemu uczestnicy marszów szli zgodnie z rytmem i nie słyszeli przeciwnika. Każde aresztowanie członków ruchu powodowało, że przed więzieniami i posterunkami policji pojawiali się protestujący działacze Otporu. Jednocześnie lokalne biura organizowały pomoc prawną dla aresztowanych.
Wpływ poglądów Gene’a Sharpa na działalność Otporu.
Republican Institute w Waszyngtonie polecił organizacji książkę na temat walki bez przemocy Gene’a Sharpa pt. "Od dyktatury do demokracji" oraz zorganizował weekendowe seminarium z udziałem emerytowanego oficera armii Stanów Zjednoczonych i ucznia Sharpa Roberta Halveya. Halvey polecił Serbom, że akceptując zasady walki bez przemocy powinni przygotować działania w terminach wojny oraz podkreślił, że ruch nie zdoła osiągnąć swoich celów, jeśli będzie działać defensywnie. Część zasad walki bez przemocy, przedstawionych przez Sharpa, liderzy Otporu stosowali wcześniej, nie będąc świadomymi istnienia jego koncepcji.
Happeningi.
Akcje Otporu charakteryzowały się kreatywnością. W dni urodzin Slobodana Miloševicia (20 sierpnia) na ulicy Belgradu pokrojono atrapę dużego tortu, którego kawałki symbolizowały regiony Serbii, oddzielane od całości i zjadane przez Miloševicia. Podczas innej akcji zaczepiano przechodniów do obejrzenia zaćmienia Księżyca. W lunecie można było obejrzeć wizerunek Miloševicia, ilustrujący „zaćmienie” we własnym umyśle. Happeningi miały przynieść organizacji rozgłos. 13 stycznia 2000 roku Otpor zorganizował koncert noworoczny (według kalendarza juliańskiego). Do północy na scenie grały zaproszone przez ruch zespoły rockowe, a po północy na telebimach wyświetlono zdjęcia i nazwiska Serbów, którzy zginęli podczas wojen w Jugosławii. Po spadku popularności marszów protestacyjnych i zwiększeniu aktywności policji Otpor zmienił metodę protestu. Członkowie ruchu pozostawali w domach i hałasowali na balkonach (poprzez uderzanie w garnki i inne naczynia) w czasie wieczornych wiadomości telewizyjnych.
Przekształcenie się w ruch narodowy.
W lutym 2000 roku Otpor zorganizował pierwszy kongres organizacji, równoległy do kongresu SPS, poświęconej reelekcji prezydenta Miloševicia. Otpor zaprosił na kongres przedstawicieli głównych partii opozycyjnych i dziennikarzy. Podczas kongresu ogłoszono, że ruch działa w ponad 70 serbskich miejscowościach, przez co przeobraził się w ruch narodowy. Przywódca Otporu, Ivan Marović, po latach przyznał, że wówczas był to wyłącznie ruch studencki, jednak kongres sprawił, że Serbowie dołączyli do organizacji, przeobrażając tym sam ruch młodzieżowy w narodowy.
Otpor stworzył specyficzny wizerunek aktywisty, wzbudzający kontrowersje wśród środowisk opozycyjnych i zachodnich organizacji wspierających ten ruch. Logo zaciśniętej pięści i czarne stroje aktywistów były intencjonalnie złowrogie. Wizerunek ten był jednak atrakcyjny dla młodzieży. Działacze Otporu połączyli nonkonformistyczną postawę z hasłami patriotycznymi i wolnościowymi.
Rząd i media prorządowe przedstawiały Otpor jako organizację faszystowską i terrorystyczną, nawiązującą do tradycji Czerwonych Brygad. Wydział Bezpieczeństwa Publicznego Ministerstwa Spraw Wewnętrznych wydał dokument pt. "Informacija o protivzakonitim delatnostima fašističko-terorističke organizacije „Otpor”" (pol. Informacja o bezprawnej działalności faszystowsko-terrorystycznej organizacji „Otpor”). Ministerstwo Spraw Wewnętrznych zasugerowało, że Otpor jest opłacany przez NATO i ma za zadanie kontynuować jej politykę po zakończeniu operacji Allied Force.
Sukces Otporu pobudził do działania inne serbskie środowiska opozycyjne. Choć Otpor pragnął zjednoczenia całej opozycji w walce z SPS, liderzy partii opozycyjnych byli nieufni i zazdrośni o popularność organizacji młodzieżowej.
Otpor podczas wyborów prezydenckich w 2000 roku.
27 lipca 2000 roku Slobodan Milošević ogłosił zorganizowane przedterminowych wyborów prezydenckich. Partie opozycyjne zdecydowały się na współpracę. Utworzyły wspólną koalicję pod nazwą Demokratyczna Opozycja Serbii (DOS) i wystawiły wspólnego kandydata prezydenta, prawnika Vojislava Koštunicę. Koštunica głosił hasła nacjonalistyczne i antyamerykańskie, co utrudniło nazywanie go „zdrajcą” przez Miloševicia. W swoim programie Koštunica pragnął przekształcić Serbię w „prawdziwy dom” dla wszystkich obywateli, w tym mniejszości narodowych. Otpor poparł wspólnego kandydata opozycji i przygotował dla Koštunicy hasło "Gotov Je!" (On [Milošević] jest skończony!).
Pierwsza tura wyborów odbyła się 24 września 2000 roku. Opozycja zorganizowała około 30 tys. działaczy kontrolujących przebieg wyborów. Po północy Koštunica ogłosił swoje zwycięstwo w pierwszej turze wyborów. Kilka dni później rządowa komisja wyborcza ogłosiła, że żaden kandydat nie uzyskał 50% głosów, przez co konieczne było zorganizowanie drugiej tury wyborów. Decyzja ta wywołała kryzys polityczny. Otpor, Koštunica i DOS wezwały Serbów do strajku generalnego. Podczas kryzysu politycznego Otpor zachował dyscyplinę niestosowania przemocy. Zdaniem ruchu, ofiarami Miloševicia była również policja.
Decydującym momentem kryzysu miał miejsce 5 października 2000 roku. Tego dnia do Belgradu jechały z całej Serbii konwoje samochodów osobowych, ciężarówek i autobusem wypełnionych przeciwnikami urzędującego prezydenta. Do Belgradu docierały również buldożery, które miały przełamać blokady i barykady policji. Do protestujących dołączyli również mieszkańcy stolicy. Wszyscy protestujący kierowali się w celu budynku Parlamentu, w celu jego przejęcia. Przy bierności policji przeciwnicy Miloševicia opanowali Parlament. Następnego dnia Milošević uznał zwycięstwo Koštunicy.
Dalsza działalność.
Odsunięcie Miloševicia od władzy spopularyzowało Otpor na świecie. Srđa Popović, jeden z czołowych przedstawicieli ruchu, uzyskał mandat poselski po wyborach parlamentarnych z 23 grudnia 2000 roku. W 2004 roku Popović po odejściu z polityki założył The Center for Applied Nonviolent Action and Strateqies (CANVAS), zajmujący się organizacją warsztatów szkoleniowych dla nowo powstałych ruchów rewolucyjnych na świecie.
Po rewolucji z października 2000 roku Otpor pełnił rolę stróża pilnującego proces demokratyzacji Serbii. Na przełomie marca i kwietnia ruch zaangażował się w kampanię "On jest winny", mającej na celu aresztowanie i przekazanie Międzynarodowemu Trybunałowi Karnemu Miloševicia.
Sukces Otporu przyczynił się do pojawienia innych grup młodzieżowych, działających głównie na obszarze byłego ZSRR. Otpor doradzał m.in. gruzińskiej Kmarze i ukraińskiej Porze. Podczas arabskiej wiosny niektórzy członkowie Otporu pomagali członkom egipskiej młodzieżowej organizacji Ruch 6 kwietnia, powstałej podczas rewolucji w 2011 roku. Otporem inspirował się również kirgiski ruch Kel Kel, aktywny podczas tulipanowej rewolucji. Kmara i Ruch 6 kwietnia zapożyczyły symbol zaciśniętej pięści do swoich logotypów.
Organizacja działała do 2004 roku.

</doc>
<doc id="5055782" url="https://pl.wikipedia.org/wiki?curid=5055782" title="Jean Itadi">
Jean Itadi

Jean Itadi (ur. 24 marca 1949 w Lékoumou) – kongijski polityk, od 1979 do 1980 był ministrem gospodarki wiejskiej, od 1980 ministrem przemysłu i turystyki, a następnie ministrem przemysłu i rybołówstwa. Od 1992 do 1997 roku był ministrem górnictwa i energetyki. 
Jest jednym ze współzałożycieli Panafrykańskiego Związku na rzecz Demokracji Społecznej. 
Życiorys.
Kształcił się na kierunku agronomia na Higher National Agronomic School w Algierze. Po studiach wyjechał do Brazzaville, gdzie w 1975 roku rozpoczął pracę Ministerstwie Gospodarki Wiejskiej na stanowisku dyrektora ds. edukacji i planowania. W 1976 roku został awansowany na stanowisko dyrektora generalnego wydziału agrokultury i hodowli zwierząt. W 1977 roku został sekretarzem generalnym Ministerstwa Gospodarki Wiejskiej.
W 1979 roku prezydent Denis Sassou-Nguesso mianował go ministrem gospodarki wiejskiej. W styczniu 1980 roku zastąpił Mariusa Moua-Mbenga na stanowisku ministra przemysłu i turystyki. 28 grudnia 1980 roku został ministrem przemysłu i rybołówstwa, którym pozostał do 1984 roku.
Po wprowadzeniu w Republice Konga systemu wielopartyjnego założył własną partię "Mouvement Africain pour la Réconstruction Sociale". Następnie dołączył do Pascala Lissouby podczas tworzenia Panafrykańskiego Związku na rzecz Demokracji Społecznej. 7 września 1992 roku został powołany przez Stéphane Maurice Bongho-Nouarra w skład rządu, na stanowisko ministra górnictwa i energetyki. 2 listopada 1997 roku Denis Sassou-Nguesso powołał nowy rząd, jego obowiązki dotyczące górnictwa przejął Michel Mampouya, a dotyczące energetyki – Jean Marie Tassoua.
Po skazaniu Lissouby, w trakcie wojny domowej w 1997 roku wyjechał do Południowej Afryki. Do Konga powrócił we wczesnych latach dwutysięcznych. 28 grudnia 2006 roku, podczas I nadzwyczajnego kongresu Panafrykańskiego Związku na rzecz Demokracji Społecznej został wybrany jednym z 25 jego wiceprzewodniczących. W wyborach parlamentarnych w 2007 roku kandydował z list UPADS do Zgromadzenia Narodowego w okręgu Bambama. W drugiej turze głosowania otrzymał 36,26%, nie uzyskując mandatu.

</doc>
<doc id="5055785" url="https://pl.wikipedia.org/wiki?curid=5055785" title="Parafia Świętej Trójcy w Wilnie">
Parafia Świętej Trójcy w Wilnie

Parafia Świętej Trójcy w Wilnie – ukraińskokatolicka parafia znajdująca się w Wilnie. Podlega pod łacińską archidiecezję wileńską, w ramach której wchodzi w skład dekanatu wileńskiego I. Parafię prowadzi Zakon Bazylianów Świętego Jozafata.
Nabożeństwa sprawowane są w obrządku bizantyjsko-ukraińskim, w języku ukraińskim. Parafianami są głównie mieszkający na Litwie Ukraińcy. Również duchowni służący w parafii pochodzą z Ukrainy.
Historia.
Cerkiew Świętej Trójcy i przylegający do niej klasztor Bazylianów należały do grekokatolików do czasów zaborów, gdy władze carskie przekazały je prawosławnym. Po II wojnie światowej, gdy Wilno znalazło się w granicach Związku Sowieckiego, cerkiew i klasztor zostały znacjonalizowane i przez kolejne dziesięciolecia służyły celom świeckim.
Po upadku komunizmu cerkiew otrzymała archidiecezja wileńska, która postanowiła sprowadzić do niej bazylianów z Ukrainy. Bazylianie odzyskali cerkiew i część klasztoru w 1991.

</doc>
<doc id="5055789" url="https://pl.wikipedia.org/wiki?curid=5055789" title="Muzeum Narodowe Republiki Kazachstanu">
Muzeum Narodowe Republiki Kazachstanu

Muzeum Sztuki (kazach. "Qazaqstan Respýblıkasynyń Ulltyq mýzeıi") – muzeum sztuki w stolicy Kazachstanu Astanie. Największe muzeum Centralnej Azji.
Historia.
Muzeum powstało w ramach Państwowego Programu „Dziedzictwo kulturowe” na zlecenie Prezydenta Republiki Kazachstanu Nursułtana Nazarbajewa, na mocy uchwały Rządu Republiki Kazachstanu z dnia 2 lipca 2013 roku o utworzeniu instytucji państwowej „Muzeum Narodowe Republiki Kazachstanu”.
Ekspozycja.
Muzeum podzielone jest na następujące działy tematyczne poświęcone:

</doc>
<doc id="5055803" url="https://pl.wikipedia.org/wiki?curid=5055803" title="Józef Placer">
Józef Placer

Józef Placer (ur. 4 października 1803 w Przysuchej, zm. 5 października 1871 w Krakowie) – polski lekarz, uczestnik powstania listopadowego, krakowskiego i Wiosny Ludów, działacz polityczny.
Życiorys.
Syn Józefa i Anny z d. Worobeckiej urodził się 4 października 1803 w Przysuchej k. Opoczna. Ukończył szkoły w Krakowie oraz w 1820 podjął naukę na Wydziale Filozoficznym Uniwersytetu Jagiellońskiego, a następnie Wydziału Lekarskiego. W 1826 podjął naukę w Wiedniu i w Berlinie, gdzie w kwietniu 1828 uzyskał stopień doktora medycyny na podstawie pracy "De cataracta et nonnullis eam extrahendi methodis".
Po powrocie do Krakowa wykładał chirurgię. Brał udział w powstaniu listopadowym jako naczelny lekarz w szpitalu koszar sapieżyńskich, odznaczony Złotym Krzyżem Virtuti Militari. Od 1839 do 1870 pracował w Szpitalu św. Łazarza jako ordynator oddziału chirurgicznego.
Brał udział w powstaniu krakowskim oraz Wiośnie Ludów w Krakowie. Był uczestnikiem delegacji w rozmowach z władzami cesarstwa oraz podpisywał akt kapitulacji miasta. Od kwietnia 1845 był członkiem Towarzystwa Naukowego Krakowskiego.
W 1870 przeszedł w stan spoczynku. Żonaty był z Marią Pisarzewską i nie mieli dzieci. Zmarł 5 października 1871 i pochowany został na cmentarzu Rakowickim.

</doc>
<doc id="5055805" url="https://pl.wikipedia.org/wiki?curid=5055805" title="Związek Producentów Audio-Wideo">
Związek Producentów Audio-Wideo



</doc>
<doc id="5055808" url="https://pl.wikipedia.org/wiki?curid=5055808" title="Związek Producentów Audio Wideo">
Związek Producentów Audio Wideo



</doc>
<doc id="5055809" url="https://pl.wikipedia.org/wiki?curid=5055809" title="Okręty podwodne typu Le Rédoutable">
Okręty podwodne typu Le Rédoutable



</doc>
<doc id="5055810" url="https://pl.wikipedia.org/wiki?curid=5055810" title="Estadio del Ejército">
Estadio del Ejército

Estadio del Ejército (oficjalna nazwa: Estadio Coronel Guillermo Reyes Gramajo) – stadion piłkarski w stołecznym mieście Gwatemala, w departamencie Gwatemala. Obiekt może pomieścić 13 500 widzów, a swoje mecze rozgrywa na nim drużyna Aurora FC.
Budowę domowego stadionu dla administrowanego przez gwatemalskie wojsko klubu Aurora FC rozpoczęto na początku lat 60. Władze klubu uzyskały pozwolenie na prace od ministra obrony narodowej Rafaela Arreagi Bosque, za zgodą dyktatora Enrique Peralty Azurdii. Boisko z drewnianą trybuną zainaugurowano 3 października 1964. Pozostałe trybuny zostały dobudowane w ciągu kilku kolejnych lat przez przedsiębiorstwo METASA z Nikaragui.
Stadion ma cztery maszty oświetleniowe. Na jego terenie znajdują się biura klubu Aurora FC, a w bezpośrednim sąsiedztwie są zlokalizowane boisko poboczne, korty do tenisa i parking.
Obiekt nosi imię pułkownika Guillermo Reyesa Gramajo, lecz jest znany głównie pod nazwą Estadio del Ejército (hiszp. „Stadion Wojskowy”). Jest własnością wojska gwatemalskiego. Do 1973 roku na stadionie znajdowało się biuro wydziału sportowego gwatemalskich sił zbrojnych. Stadion jest czasem określany poprzez przydomek „Coloso de Hierro” („Żelazny Kolos”). Uznaje się go za jeden z najbardziej zasłużonych historycznie stadionów w kraju (grająca na nim Aurora FC znajduje się w szerokiej czołówce najbardziej utytułowanych klubów Ameryki Centralnej).

</doc>
<doc id="5055813" url="https://pl.wikipedia.org/wiki?curid=5055813" title="Rogue (drużyna e-sportowa)">
Rogue (drużyna e-sportowa)

Rogue – zawodowa drużyna e-sportowa, z siedzibą w Las Vegas, w Nevadzie. Składa się z sekcji rywalizujących w "League of Legends", "Tom Clancy’s Rainbow Six Siege" i "Rocket League". Początkowo istniały również sekcje "FIFA", "Fortnite Battle Royale" i "Super Smash Bros. Ultimate". W "League of Legends" istnieją dwa zespoły: główna drużyna, biorąca udział w League of Legends European Championship (LEC), oraz akademia w polskiej Ultralidze. Organizacja Rogue została założona przez Franklina Villarreala, Dereka Nelsona i Carsona Knutha w 2016, a w 2018 została przejęta przez przedsiębiorstwo ReKTGlobal i jej partnerów. Współwłaścicielami organizacji są m.in. amerykański zespół Imagine Dragons, koszykarz Rudy Gobert, muzycy Nicky Romero i Nick Gross, czy piłkarz Landon Collins.
League of Legends.
Rogue.
20 listopada 2018 roku Riot Games ogłosiło, że Rogue będzie jednym z dziesięciu partnerów franczyzowych w nowej lidze LEC, przemianowanej z European League of Legends Championship Series (EU LCS). W skład większości drużyny wchodzili byli gracze Team ROCCAT: Kim "Profit" Jun-hyunga, Mateusz "Kikis" Szkudlarek, Chresa "Sencux" Laursen, Martin "HeaQ" Kordmaa, oraz były wspierający G2 Esports Kim "Wadid" Bae-ina. 
Inauguracyjny sezon wiosenny LEC 2019 rozpoczęli wynikiem 0-8, a po zmianach w drużynie, zakończyli sezon ostatnim miejscem w lidze, z wynikiem 2-16. W sezonie letnim LEC 2019, większość zawodników akademii zostało przeniesionych do pierwszego składu (Finn, Inspired, Larssen, Woolite, Vander). Tym razem zakończyli sezon na piątym miejscu z wynikiem 7-11, uzyskując kwalifikację do fazy turniejowej. W pierwszej rundzie wygrali 3-0 z drużyną Splyce, a w drugiej rundzie przegrali 1-3 z drużyną FC Schalke 04 Esports. Nie uzyskując kwalifikacji na Mistrzostwa Świata 2019 w Paryżu. 18 listopada 2019 do drużyny dołączył doświadczony strzelec Steven "Hans Sama" Liv, który opuścił Misfits Gaming.
W sezonie wiosennym LEC 2020, odświeżony skład z nowym strzelcem osiągnął wynik 9-9 w sezonie regularnym zajmując piąte miejsce, kwalifikując się do fazy turniejowej. W pierwszej rundzie wygrali 3-0 z drużyną Misfits Gaming, a w drugiej przegrali 1-3 z Origen. W sezonie letnim, w tym samym składzie zajęło pierwsze miejsce w sezonie regularnym z wynikiem 13-5, kwalifikując się z pierwszego miejsca do fazy turniejowej. W pierwszej rundzie przegrali 0-3 z Fnatic, trafiając do trzeciej rundy drabinki przegranych. Zwyciężyli 3-0 z MAD Lions, jednak w finale drabinki ulegli wynikiem 2-3 tryumfatorowi turnieju, G2 Esports. Rogue zakwalifikowało się na trzecim miejscu do Mistrzostwach Świata 2020 w Szanghaju, trafiając do głównego wydarzenia. Zostali wylosowani do grupy B, razem z koreańskim tryumfatorem turnieju DAMWON Gaming, chińskim JD Gaming oraz hongkońskim PSG Talon, gdzie zajęli czwarte miejsce z wynikiem 1-5. W listopadzie w sezonie transferowym, drużynę Rogue opuścili Finn oraz Vander, w miejsce których weszli Andrei "Odoamne" Pascu z FC Schalke 04 oraz Trymbi z drużyny akademii. 
W sezonie wiosennym LEC 2021, w odświeżonym o wspierającego składzie, w sezonie regularnym zajęli drugie miejsce w sezonie regularnym z wynikiem 14-4 (taki sam wynik osiągnęło G2 Esports, jednak G2 wygrało dwukrotnie z Rogue, czego wynikiem jest drugie miejsce). W fazie pucharowej przegrali pierwsze spotkanie z MAD Lions, trafiając do niższej drabinki, gdzie pokonali kolejno FC Schalke 04 oraz G2 Esports. W bardzo wyrównanym finale, przegrali wynikiem 2-3 z MAD Lions. Po wygraniu letniego sezonu regularnego, zajęli trzecie miejsce. Dzięki nieobecności Wietnamu na Mistrzostwach Świata 2021, od razu dostali się do fazy grupowej, której nie opuścili.
Wiosenny sezon 2022, drużyna Rogue rozpoczęła w składzie: Andrei „Odoamne” Pascu, Kim „Malrang” Geun-seong, Emil „Larssen” Larsson, Markos „Comp” Stamkopoulos oraz Adrian „Trymbi” Trybus. Wygrali sezon regularny z wynikiem 14-4. Wygrali pierwszy mecz fazy pucharowej z Misfits Gaming wynikiem 3-1, a następnie mimo złego początku serii z Fnatic (0-2), wygrali wynikiem 3-2, awansując do meczu finałowego. Zostali pokonani przez G2 Esports wynikiem 0-3. Latem w sezonie regularnym zajęli trzecie miejsce. W fazie pucharowej po pokonaniu 3-2 Mad Lions, przegrali w półfinale górnej drabinki 0-3 przeciwko G2 Esports i spadli do półfinalu dolnej drabinki, gdzie pokonali Fnatic 3-1. W finale letniego sezonu LEC, na szwedzkiej scenie Malmo Arena Rogue w zdecydowany sposób pokonało G2 Espors, wynikiem 3-0, zyskując swój pierwszy tytuł mistrza LEC oraz kwalifikując się do fazy grupowej Mistrzostwa Świata 2022 w Stanach Zjednoczonych. W trakcie fazy pucharowej Rogue poinformowało o rozpoczęciu współpracy w przyszłym sezonie z hiszpańską organizacją KOI, założoną przez Ibai Llanosa oraz Gerarda Piqué, która zapłaciła 20 milionów euro za 60% udziałów w franczyzie LEC. Wyszli z grupy C z drugiego miejsca, awansując do ćwierćfinałów jako jedyna zachodnia drużyna. Odpadli z Mistrzostw po przegranej przeciwko chińskiemu JD Gaming, zajmując najlepszy rezultat w historii organizacji - miejsce 5-8. 
Skład Rogue:
AGO Rogue.
W grudniu 2018 roku, miesiąc po utworzeniu drużyny LEC, organizatory sformowali drużynę akademicką, która brała udział rozgrywkach pierwszego sezonu Ultraligi – Rogue Esports Club w skład której wchodzili Finn "Finn" Wiestål, Kacper "Inspired" Słoma, Emil "Larssen" Larsson, Paweł "Woolite" Pruski, Oskar "Vander" Bogdan oraz Oskar "Raxxo" Bazydło. Na wiosnę 2019 roku, akademia Rogue EC zajęła pierwsze miejsce w Ultralidze, awansując do europejskiego turnieju drugoligowego – European Masters (EU Masters), gdzie nie opuścili grupy. Latem drużyna akademii w składzie Marcin "iBo" Lebuda, Marcin "beheve" Pawlak, Marcin "Selfie" Wolski, HeaQ i Raxxo przegrali w finale drugiego sezonu Ultraligi, przegrywając 2-3 z devils.one. Na EU Masters przegrali w ćwierćfinale z hiszpańską drużyną Vodafone Giants.Spain. 21 grudnia 2019 roku Rogue ogłosiło współpracę z inną polską organizacją x-kom AGO, tworząc nowy zespół: AGO Rogue. 
Drużyna akademii (w składzie: Mathias "Szygenda" Jensen, Nikolay "Zanzarah" Akatov, Paweł "Czekolad" Szczepanik, Woolite, Patryk "Mystiques" Piórkowski) w trzecim sezonie Ultraligi zajęli pierwsze miejsce w sezonie regularnym z wynikiem 12-2. Następnie wygrali fazę pucharową, w finale pokonując 3-1 zmagającą się w Ultralidze, portugalską organizację K1ck eSports Club, tym samym zyskując drugie zwycięstwo w Ultralidze, uzyskując tytuł Mistrza Polski. W EU Masters zajęli drugie miejsce w grupie B, za francuską drużyną LDLC OL, przegrywając dogrywkę. W ćwierćfinale pokonali 2-0 niemiecką drużynę mousesports, w półfinale przegrywając z tryumfatorem turnieju – LDLC OL – wynikiem 1-2, nie awansując do finału, gdzie mieli ponownie spotkać K1ck eSports Club. W czwartym sezonie Alior Bank Ultraligi z nowym wspierającym, Adrianem "Trymbim" Trybusem zajęła pierwsze miejsce w sezonie regularnym z wynikiem 12-2, przegrywając w finale 1-3 z K1ck Neosurf. Na EU masters wygrali grupę z wynikiem 5-2, w ćwierćfinale pokonali 2-0 francuską akademię Misfits Premier, w półfinale pokonali 2-0 niemiecką organizację mousesports, aby ostatecznie zwyciężyć w finale 3-0 z niemiecką organizacją GamerLegion. W sezonie transferowym wszyscy zawodnicy akademii znaleźli miejsca w innych drużynach LEC lub ich akademiach.
Wiosną 2021, w piątym sezonie Alior Bank Ultraligi w nowym składzie: Jakub "Sinmivak" Rucki, Lukas "Lurox" Thoma, Chres "Chres" Laursen (wcześniej "Sencux"), Damian "Lucker" Konefał oraz Łukasz "Pyrka" Grześkowiak, wygrała sezon regularny z wynikiem 12-2, w finale rewanżując się drużynie K1CK Neosurf, pokonując ją 3-2, uzyskując trzecie zwycięstwo w Ultralidze, zyskując drugi tytuł Mistrza Polski. Na European Masters zajęli trzecie miejsce w grupie, nie awansując do fazy pucharowej. W szóstym sezonie nie udało się obronić tytułu mistrzowskiego przegrywając w półfinale 0-3 przeciwko Illuminar Gaming, uzyskując kwalifikację do fazy wstępnej European Masters 2021 Summer. Drużyna opuściła turniej w fazie pucharowej zajmując trzecie miejsce w grupie A. W listopadzie AGO Rogue wygrało lokalny turniej Trinity Force Puchar Polski.
W siódmym sezonie Ultraligi, wiosna 2022 roku drużyna wymieniła duet leśnika oraz środkowego na Jochema "Rabble" van Graafeiland oraz Ardiana "Nite" Spahiu, a także wspierającego na Leona Maximiliana "Leon" Antona. Po bardzo dobrym sezonie regularnym zakończony wynikiem 15-3, drużyna pewnie wygrała fazę pucharową, pokonując Team ESCA Gaming w finale, trzeci raz zyskując tytuł Mistrza Polski. Na wiosnny EU Masters 2022 z powodów zdrowotnych nie mógł udać się wspierający drużyny, wobec czego do drużyny dołączył Mauno „beansu” Tälli. AGO Rogue jako jedyna nie-francuska drużyna opuściła ćwierćfinały, jednak w półfinale uległa Mistrzowi Francji - formacji LDLC z wynikiem 0-3. Na sezon letni do drużyny dołączył doświadczony zawodnik z grającej w LEC drużyny Astralis - Hampus Mikael „promisq” Abrahamsson. Zdominowali sezon regularny, oraz fazę pucharową. W finale doszło do niecodziennej sytuacji, ponieważ promisq musiał grać zdalnie, a Nite nie zdążył dotrzeć do studia na pierwsze dwie mapy. Spotkanie ostatecznie zakończyło się przegraną 0-3 na Zero Tenacity. Drużyna nie opuściła fazy grupowej na European Masters. W wyniku fuzji KOI i Rouge, drużyna akademii zostanie przeniesiona do hiszpanii, zaś AGO zostanie pozbawione partnerstwa z Rouge w Sezonie 9 Ultraligi.
Skład AGO Rogue:
Rocket League.
Skład:
Rainbow Six Siege.
Skład:

</doc>
<doc id="5055814" url="https://pl.wikipedia.org/wiki?curid=5055814" title="Lahiru">
Lahiru

Lahiru (asyr. "Laḫiru", aram. "Lair") - w 1 połowie I tys. p.n.e. asyryjska prowincja leżąca na wschód od rzeki Tygrys, na obszarze pomiędzy rzekami Mały Zab i Dijala. Jej stolicą było miasto o tej samej nazwie (być może współczesne irackie Kifri). 
Obszar ten podbity został w latach 731-729 p.n.e. przez króla Tiglat-Pilesera III (744-727 p.n.e.), który następnie przekazał go w zarządzanie gubernatorowi Arraphy. Nie wiadomo dokładnie kiedy tereny te przekształcone zostały w asyryjską prowincję, ale jej powstanie na pewno wiązać się musiało z utworzeniem sąsiadujących z nią prowincji Lubda i Szamasz-nasir. Najwcześniejsze informacje o prowincji Lahiru pochodzą z listu z czasów Sargona II (722-705 p.n.e.). Za rządów Sennacheryba (704-681 p.n.e.) do prowincji tej przesiedlona została ludność z plemienia Jasubigallejczyków. W inskrypcjach tego samego króla zbuntowany chaldejski przywódca Szuzubu (Muszezib-Marduk) nazywany jest sługą gubernatora Lahiru. Gubernator Lahiru o imieniu Atar-ili sprawował w roku 673 p.n.e., za rządów Asarhaddona (681-669 p.n.e.), urząd "limmu" (eponima). Prowincja wspominana jest też w listach z czasów panowania Asarhaddona i Aszurbanipala (669-627? p.n.e.). W 670 r. p.n.e. gubernator Lahiru, jego zastępca i dwóch innych podwładnych sprzedali wioskę eunuchowi następcy tronu z Babilonu (tj. eunuchowi Szamasz-szuma-ukina). Inny podwładny gubernatora Lahiru pojawia się w dokumencie datowanym imieniem eponima Nabu-da’’inanni (czasy Aszurbanipala, po 648 r. p.n.e.). Prowincja Lahiru wzmiankowana jest również w jednej z list posiadłości z VII w. p.n.e.

</doc>
<doc id="5055816" url="https://pl.wikipedia.org/wiki?curid=5055816" title="Kadolah">
Kadolah



</doc>
<doc id="5055817" url="https://pl.wikipedia.org/wiki?curid=5055817" title="Ogród Botaniczny w Astanie">
Ogród Botaniczny w Astanie

Ogród Botaniczny w Astanie – największy ogród botaniczny znajdujący się w Astanie. 
Charakterystyka.
Pomysł stworzenia ogrodu botanicznego w Astanie pojawił się w 2000 roku, jednak budowę ogrodu rozpoczęto w 2016 roku (docelowo ogród miał zostać otwarty przed Expo 2017). Ostatecznie jednak ogród otworzono 2 lipca 2018 roku. W ceremonii otwarcia brał udział ówczesny prezydent Kazachstanu Nursułtan Nazarbajew. Ostateczny koszt inwestycji wyniósł około 35 milionów dolarów (23 biliony tenge). W parku znajduje się staw, fontanny, kilka mostów oraz około 9000 drzew i krzewów z Europy, Azji i Ameryki Północnej. Ogród jest popularnym miejscem rekreacji mieszkańców Astany; wiele osób uprawia w parku kolarstwo oraz jogging lub chodzi do niego na spacery. W ogrodzie często odbywają się również różnego rodzaju uroczystości.

</doc>
<doc id="5055825" url="https://pl.wikipedia.org/wiki?curid=5055825" title="XXI Zjazd KPZR">
XXI Zjazd KPZR

XXI Zjazd Komunistycznej Partii Związku Radzieckiego – nadzwyczajny zjazd KPZR, który obradował od 27 stycznia do 5 lutego 1959 r. w w Moskwie. Zjazd zaaprobował wskaźniki rozwoju gospodarki Związku Radzieckiego na lata 1959–1965, przedstawione przez KC KPZR w referacie N.S. Chruszczowa. Ogłoszono zakończenie budowy socjalizmu i rozpoczęcie etapu przejścia do budowy społeczeństwa komunistycznego.

</doc>
<doc id="5055829" url="https://pl.wikipedia.org/wiki?curid=5055829" title="Hans Rosbaud">
Hans Rosbaud

Hans Rosbaud (ur. 22 lipca 1895 w Grazu, zm. 29 grudnia 1962 w Lugano) – austriacki dyrygent.
Życiorys.
Studiował w konserwatorium Hocha we Frankfurcie nad Menem, gdzie jego nauczycielami byli Bernhard Sekles (kompozycja) i Alfred Hoehn (fortepian). W latach 1921–1930 był dyrektorem Hochschule für Musik w Moguncji i dyrygentem orkiestry miejskiej. Od 1929 do 1937 roku pełnił funkcję dyrektora muzycznego i pierwszego dyrygenta rozgłośni Frankfurter Rundfunk. W następnych latach był generalnym dyrektorem muzycznym i dyrygentem orkiestry miejskiej w Münster (1937–1941) i Strasburgu (1941–1944). W 1945 roku został kierownikiem Münchner Philharmoniker. W 1948 roku został głównym dyrygentem Sinfonieorchester des Südwestrundfunks w Baden-Baden. W latach 1950–1962 pełnił funkcję dyrygenta Tonhalle-Orchester, od 1955 do 1958 roku był też dyrektorem muzycznym Opernhaus w Zurychu.
Jako dyrygent propagował muzykę współczesną. Brał udział w Donaueschinger Musiktage i festiwalach Międzynarodowego Towarzystwa Muzyki Współczesnej. Dokonał prawykonań wielu dzieł, m.in. suity "Das Nusch-Nuschi" Paula Hindemitha (1928), opery "Mojżesz i Aron" Arnolda Schönberga (wyk. koncertowe Hamburg 1954, wyk. sceniczne Zurych 1957), "II koncertu fortepianowego" Béli Bartóka (Frankfurt 1933, z kompozytorem występującym jako solista), "Monopartita" Arthura Honeggera (1951), "Réveil des oiseaux" Oliviera Messiaena (1953) czy dedykowanego mu "Le Marteau sans maître" Pierre’a Bouleza (1955).

</doc>
<doc id="5055836" url="https://pl.wikipedia.org/wiki?curid=5055836" title="Gustaw Kieszkowski">
Gustaw Kieszkowski

Gustaw Kieszkowski herbu Krzywda (ur. 30 marca 1884 w Krakowie, zm. ?) – pułkownik piechoty Wojska Polskiego, kawaler Orderu Virtuti Militari, wydalony z korpusu oficerów.
Życiorys.
Gustaw Kieszkowski urodził się 30 marca 1884 w Krakowie. Wywodził się z rodu Kieszkowskich herbu Krzywda. Był potomkiem Kazimierza, Antoniego, prawnukiem Stanisława, wnukiem Henryka oraz synem Czesława i Jadwigi z Pietsch von Ritterschildów (1848–1908). Miał rodzeństwo: Jerzego (1872–1923), prawnika, historyka sztuki, Juliusza (ur. 1873), oficera ułanów C. K. Armii, Janinę (żona Walerego Łukaszewicza), Elżbietę, Zofię (żona Stanisława Madejewskiego), Stanisława (ur. 1879), Zygmunta (ur. 1881), Jana Kazimierza (ur. 1888).
Od 1894 uczył się w C. K. III Gimnazjum w Krakowie, gdzie w 1897 ukończył III klasę. Od tego roku kontynuował edukację od IV klasy w C. K. Gimnazjum w Sanoku, gdzie w 1902 ukończył VIII klasę i zdał egzamin dojrzałości (w jego klasie byli m.in. Bolesław Keim, Wiesław Krawczyński, Tadeusz Miękisz, Mieczysław Wygrzywalski, Jan Zakrzewski). Podczas nauki w Sanoku pozostawał pod opieką swojego starszego brata Jerzego, zatrudnionego wówczas w starostwie c. k. powiatu sanockiego, a zamieszkiwał u Amalii Dobrzańskiej niedaleko szkoły przy ulicy Sobieskiego (wdowa po prof. Pawle Dobrzańskim), a potem w domu Karola Gerardisa.
Podjął pracę w Towarzystwie Wzajemnych Ubezpieczeń w Krakowie (wcześniej działali tamże jego dziadek i ojciec – obaj obwinieni o defraudacje), gdzie od ok. 1906 był nieegzaminowanym praktykantem w Centralnym Wydziale Szkód, od ok. 1907 praktykantem egzaminowanym w sekcji I, od ok. 1911 z rangą X, od ok. 1912 z rangą IX w wydziale ubezpieczeń przy dyrekcji, a od ok. 1913 w oddziale III.
W rezerwie piechoty C. K. Armii został mianowany kadetem z dniem 1 stycznia 1909, potem mianowany chorążym z dniem 1 stycznia 1909 i awansowany na podporucznika z dniem 1 stycznia 1913. Był przydzielony do 56 pułku piechoty w Krakowie. W trakcie I wojny światowej otrzymał awans na porucznika rezerwy z dniem 1 września 1915. Podczas wojny nadal posiadał przydział do pułku piechoty nr 56.
Po zakończeniu wojny, jako były oficer armii austriackiej został przyjęty do Wojska Polskiego i zatwierdzony w stopniu porucznika. 15 lipca 1920 jako oficer Dowództwa Okręgu Generalnego Lwów został zatwierdzony z dniem 1 kwietnia 1920 w stopniu majora, w piechocie, w grupie oficerów byłej armii austro-węgierskiej. Brał udział w wojnie polsko-bolszewickiej, w 1920 służąc w szeregach 6 Dywizji Piechoty.
Awansowany na podpułkownika piechoty z dniem 1 czerwca 1919. W lipcu 1922 został mianowany zastępcą dowódcy 12 pułku piechoty w Wadowicach, po czym w 1924 pozostając z przydziałem do tej jednostki, w charakterze oficera w tymczasowym stanie na etacie przejściowym, został skierowany do pracy przy na kursie dla oficerów sztabowych piechoty. Jako oficer nadetatowy 12 pułku piechoty i pełniący służbę jako wykładowca w Ob. Szkole Kawalerii w marcu 1927 został przeniesiony do 65 pułku piechoty w Grudziądzu na stanowisko dowódcy pułku. Został mianowany pułkownikiem piechoty z dniem 1 stycznia 1928. Z dniem 30 kwietnia 1934 został przeniesiony w stan spoczynku. Wcześniej został zawieszony w czynnościach dowódcy pułku i oddany pod sąd za nadużycia finansowe, a potem skazany przez sąd na karę czterech miesięcy twierdzy. W 1935 został wydalony z korpusu oficerów za zaciąganie licznych pożyczek u podwładnych i z funduszy pułkowych.
Po zakończeniu II wojny światowej był podejrzewany przez służby PRL o współpracę z Oddziałem II Sztabu Generalnego Wojska Polskiego.
Ordery i odznaczenia.
austro-węgierskie

</doc>
<doc id="5055837" url="https://pl.wikipedia.org/wiki?curid=5055837" title="İznik Gölü">
İznik Gölü

İznik (tur. "İznik Gölü") – jezioro tektoniczne w północno-zachodniej Turcji, nieopodal morza Marmara.
Nad jeziorem rozwinęła się turystyka.

</doc>
<doc id="5055843" url="https://pl.wikipedia.org/wiki?curid=5055843" title="Parniewo (obwód smoleński)">
Parniewo (obwód smoleński)

Parniewo () – wieś (ros. деревня, trb. dieriewnia) w zachodniej Rosji, w osiedlu wiejskim Słobodskoje rejonu diemidowskiego w obwodzie smoleńskim.
Geografia.
Miejscowość położona jest nad Jelszą, 2 km od drogi regionalnej 66N-0528 (Prżewalskoje – Głaskowo), 7 km od centrum administracyjnego osiedla wiejskiego (Staryj Dwor), 39 km od centrum administracyjnego rejonu (Diemidow), 83 km od stolicy obwodu (Smoleńsk), 61,5 km od granicy z Białorusią.
W granicach miejscowości znajduje się ulica Ruczejnaja (3 posesje).
Demografia.
W 2010 r. miejscowości nikt nie zamieszkiwał.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5055846" url="https://pl.wikipedia.org/wiki?curid=5055846" title="Linia kolejowa nr 782">
Linia kolejowa nr 782

Linia kolejowa nr 782 – zlikwidowana, jednotorowa linia kolejowa łącząca stacje Małowice Wołowskie i Iwno. Decyzją Ministerstwa Infrastruktury z dnia 7 września 2005 r. podjęto działania likwidacyjne linii kolejowej.

</doc>
<doc id="5055847" url="https://pl.wikipedia.org/wiki?curid=5055847" title="Linia kolejowa nr 777">
Linia kolejowa nr 777

Linia kolejowa nr 777 – linia kolejowa położona pomiędzy stacją Bolesławiec Wschód a posterunkiem odgałęźnym Bolesławiec Bc1. Długość linii wynosi 1,07 km.

</doc>
<doc id="5055848" url="https://pl.wikipedia.org/wiki?curid=5055848" title="Linia kolejowa nr 818">
Linia kolejowa nr 818

Linia kolejowa nr 818 – linia kolejowa łącząca stację Leszno ze stacją Marysiewice. Linia została otwarta w 1939 r. a zamknięta w 1990 r. W 2008 r. zaczęto ją remontować. Linia ma długość 1,08 km.

</doc>
<doc id="5055849" url="https://pl.wikipedia.org/wiki?curid=5055849" title="Patoreakcja">
Patoreakcja

Patoreakcja – singel polskiego rapera Maty. Wydawnictwo, w formie digital download ukazało się 31 marca 2021 roku na kanale SBM Label. Tekst utworu został napisany przez Michała Matczaka.
Nagrywanie.
Utwór wyprodukowany przez Trooh Hippiego został zarejestrowany w studiu NoBoCoTo Studio. Za mastering i miks odpowiada Janusz Walczuk i DJ Johny. Za reżyserię teledysku odpowiada Maciej Buchwald.
Przyjęcie.
Singiel pobił dzienny rekord odtworzeń w Polsce na Spotify, który poprzednio należał do utworu Taco Hemingwaya ”Polskie Tango”, zdobywając przy tym ponad 643 tys. odtworzeń. W serwisie YouTube zdobył ponad 2,6 mln w ciągu pierwszych 24 godzin od publikacji.
Nagranie osiągnęło status diamentowej płyty.
Personel.
Opracowano na podstawie materiału źródłowego.
W utworze zostały wykorzystane sample z wypowiedziami Rafała Walentowicza, Tomasza Knapika, Zbigniewa Stonogi, w teledysku wystąpił Kuba Wojewódzki.

</doc>
<doc id="5055852" url="https://pl.wikipedia.org/wiki?curid=5055852" title="Pristawki">
Pristawki

Pristawki () – wieś (ros. деревня, trb. dieriewnia) w zachodniej Rosji, w osiedlu wiejskim Słobodskoje rejonu diemidowskiego w obwodzie smoleńskim.
Geografia.
Miejscowość położona jest w dorzeczu Jelszy, 2,5 km od drogi regionalnej 66N-0528 (Prżewalskoje – Głaskowo), 6,5 km od centrum administracyjnego osiedla wiejskiego (Staryj Dwor), 38 km od centrum administracyjnego rejonu (Diemidow), 81,5 km od stolicy obwodu (Smoleńsk), 61 km od granicy z Białorusią.
W granicach miejscowości znajduje się ulica Rybnaja (4 posesje).
Demografia.
W 2010 r. miejscowość zamieszkiwało 6 osób.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5055853" url="https://pl.wikipedia.org/wiki?curid=5055853" title="Linia kolejowa nr 688">
Linia kolejowa nr 688

Linia kolejowa nr 688 – linia kolejowa łącząca stację Rybnik Towarowy RTA ze stacją Rybnik RbC. Linię otwarto w 1969 roku, a 17 listopada 1981 roku została zelektryfikowana. Jej długość wynosi 1,03 km.

</doc>
<doc id="5055854" url="https://pl.wikipedia.org/wiki?curid=5055854" title="Hans Bryner">
Hans Bryner

Hans Bryner (ur. 19 marca 1911 w Zurychu, zm. 30 maja 1988 w Mediolanie) – szwajcarski żeglarz, czterokrotny olimpijczyk.
Dwukrotnie z bratem Kurtem wystąpił na igrzyskach olimpijskich. W regatach rozegranych podczas Letnich Igrzysk Olimpijskich 1948 wystąpił na jachcie "Ali-Baba II" w klasie Star zajmując 15 pozycję. Cztery lata później ponownie w klasie Star zajął zaś 9 lokatę na jachcie "Ali-Baba IV".
Następnie dwukrotnie na igrzyskach olimpijskich jego partnerem był Urs-Ulrich Bucher. W regatach rozegranych podczas Letnich Igrzysk Olimpijskich 1960 wystąpił na jachcie "Ali-Baba VI" w klasie Star zajmując 5 pozycję. Cztery lata później ponownie w klasie Star zajął zaś 9 lokatę na jachcie "Ali-Baba IX".

</doc>
<doc id="5055856" url="https://pl.wikipedia.org/wiki?curid=5055856" title="Linia kolejowa nr 668">
Linia kolejowa nr 668

Linia kolejowa nr 668 - linia kolejowa łącząca stację Jaworzno Szczakowa JSB ze stacją Długoszyn. Linię otwarto w 1942 r., a 15 maja 1959 r. linia została zelektryfikowana. Jej długość wynosi 1,88 km.

</doc>
<doc id="5055857" url="https://pl.wikipedia.org/wiki?curid=5055857" title="Jaine Barreiro">
Jaine Barreiro



</doc>
<doc id="5055859" url="https://pl.wikipedia.org/wiki?curid=5055859" title="Linia kolejowa nr 661">
Linia kolejowa nr 661

Linia kolejowa nr 661 - linia kolejowa łącząca stację Dąbrowa Górnicza Towarowa R5 ze stacją Kozioł. Linię zelektryfikowaną zbudowano 30 czerwca 1976 r. Ma ona długość 2,87 km.

</doc>
<doc id="5055861" url="https://pl.wikipedia.org/wiki?curid=5055861" title="Linia kolejowa nr 616">
Linia kolejowa nr 616

Linia kolejowa nr 616 – linia kolejowa łącząca stację we wsi Jelinka ze stacją we wsi Kornie. Linia została otwarta 15 lutego 1951 r., a zamknięta w 1991 r. Jej długość wynosi 1,49 km.

</doc>
<doc id="5055865" url="https://pl.wikipedia.org/wiki?curid=5055865" title="Moungounga Nkombo Nguila">
Moungounga Nkombo Nguila

Moungounga Nkombo Nguila (ur. 9 listopada 1940 roku w Mouyondzi, zm. 14 kwietnia 2010 roku w Paryżu) – kongijski polityk, minister gospodarki w latach 1992–1993, a od 1993 do 1997 – minister finansów. 
Jest jednym ze współzałożycieli Kongijskiej Partii Pracy, jak i Panafrykańskiego Związku na rzecz Demokracji Społecznej. 
Życiorys.
W 1969 roku uczestniczył w tworzeniu Kongijskiej Partii Pracy. W 1991 roku był jednym ze współzałożycieli Panafrykańskiego Związku na rzecz Demokracji Społecznej. 7 września 1992 roku premier Stéphane Maurice Bongho-Nouarra powołał go w skład rządu na stanowisko ministra gospodarki. W czerwcu 1993 roku zastąpił Clementa Mouambę na stanowisku ministra finansów. Funkcję tą pełnił do 1997 roku. W wyniku obalenia Pascala Lissouby i przejęciu władzy przez Denisa Sassou-Nguesso uciekł do Francji. 2 listopada Denis Sassou-Nguesso powołał nowy rząd, na stanowisku finansów zastępił go Mathias Dzon.
Pod koniec 2001 roku został skazany przez Kongijski Trybunał Sprawiedliwości za przestępstwa finansowe. Zmarł 14 kwietnia 2010 w Paryżu, w wyniku choroby. Został pochowany 26 kwietnia tego samego roku, we Francji.

</doc>
<doc id="5055867" url="https://pl.wikipedia.org/wiki?curid=5055867" title="Dołhe (hromada Medenice)">
Dołhe (hromada Medenice)

Dołhe (ukr. Довге, "Dowhe") – wieś na Ukrainie w rejonie drohobyckim należącym do obwodu lwowskiego, nad rzeką Lutyczyna (Лютичина).
Pod koniec XIX w. wieś w powiecie drohobyckim Królestwa Galicji i Lodomerii.

</doc>
<doc id="5055870" url="https://pl.wikipedia.org/wiki?curid=5055870" title="Klasztor Harichavank">
Klasztor Harichavank

Klasztor Harichavank (orm. Հառիճավանք) – zabytkowy ormiański klasztor z VII wieku, przebudowany na początku XII wieku znajdujący się we wsi Harricz, w prowincji Szirak, w północno-zachodniej Armenii.
Historia.
Najstarsze elementy zabudowań klasztoru datowane są na VII wiek, natomiast na początku XIII wieku został znacząco rozbudowany o charakterystyczne ormiańskie narteksy ("gavity") i kopuły zdobione geometrycznymi wzorami wyrzeźbionymi w kamieniu. Z przedsionka kościoła prowadzą schody do sekretnego pomieszczenia pod kopułą, w którym w czasach niepokojów ukrywano kobiety i dzieci, a także ważne osobistości.

</doc>
<doc id="5055871" url="https://pl.wikipedia.org/wiki?curid=5055871" title="Nykanor Dejneha">
Nykanor Dejneha

Nykanor Mykoła Dejneha MSU (, ur. 8 grudnia 1907 w Świstelnikach, zm. 8 listopada 1982) – ukraiński duchowny ukraińskokatolicki, studyta, biskup pomocniczy archidiecezji lwowsko-halicko-kamienieckiej obrządku bizantyńsko-ukraińskiego.
Życiorys.
16 czerwca 1935 złożył pierwsze śluby, a 15 lipca 1938 śluby wieczyste w Zakonie Ustawu św. Teodora Studyty. 1 października 1939 otrzymał święcenia diakonatu, a 29 października tego roku prezbiteriatu (oba z rąk arcybiskupa lwowsko-halicko-kamienieckiego Andrzeja Szeptyckiego OSBM) i został kapłanem swojego zakonu.
W 1951 został archimandrytą Ławry Uniowskiej, którym pozostał do śmierci. W okresie sprawowania przez niego tej funkcji klasztor nie działał.
W lutym 1972 potajemnie przyjął sakrę biskupią z rąk biskupa pomocniczego archidiecezji lwowsko-halicko-kamienieckiej bł. Wasyla Wełyczkowskiego CSsR. Nie otrzymał biskupstwa tytularnego.
Urząd biskupi pełnił do śmierci 8 listopada 1982.

</doc>
<doc id="5055872" url="https://pl.wikipedia.org/wiki?curid=5055872" title="Powstanie Ljudevita">
Powstanie Ljudevita

Powstanie Ljudevita – wystąpienie zbrojne przeciwko margrabiemu Friuli, Kadolahowi, i szerzej – zwierzchności frankijskiej, przeprowadzone przez księcia Księstwa Dolnopanońskiego, Ljudevita Posawskiego, w 819 r.; trwało do roku 823. Informacje o przebiegu powstania czerpane są głównie z frankijskiej kroniki Annales Regni Francorum. 
Przyczyny.
Obaj książęta, tj. Borna (książę Chorwacji Dalmatyńskiej) i Ljudevit (władca Księstwa Dolnopanońskiego), byli wasalami Franków. Nie jest do końca jasne jaka była bezpośrednia przyczyna buntu Ljudevita. Kroniki enigmatycznie podają, iż książę postanowił się uniezależnić, z powodu "arogancji" margrabiego Friuli – Kadolaha. Istnieje hipoteza, iż po śmierci cesarza Karola Wielkiego namiestnicy obszarów pogranicznych, tj. margrabiowie, wzmogli kontrolę nad sąsiadującymi księstwami słowiańskimi dążąc do stopniowego ich podboju. Historycy wskazują również na zapiski Konstantyna Porfirogenety, mówiące o okrucieństwie Franków, którzy mieli "mordować chorwackie niemowlęta i rzucać je psom na pożarcie". Pewne jest, że Ljudevit podlegał mrgrabiemu friulskiemu, Kadolahowi, którego zachowaniem nie był zadowolony. Skarżył się on na Kadolaha frankijskiemu cesarzowi, Ludwikowi I Pobożnemu, na synodzie w Herstalu, jesienią 818 r. Kiedy interwencja poselska nie przyniosła oczekiwanych rezultatów, wiosną 819 r. Ljudevit rozpoczął powstanie. 
Przebieg.
Książę Chorwacji Dalmatyńskiej, Borna, opowiedział się po stronie cesarstwa frankijskiego przeciwko Ljudevitowi. Konflikt książąt mógł polegać na zbieżności tendencji do integracji politycznej, w trakcie budowy podstaw terytorialnych państwa. Dążenie Ljudevita do zjednoczenia pod swą władzą kilku plemion słowiańskich na tym terytorium (od Timoczan na wschodzie, po Gedczan na zachodzie) najprawdopodobniej napotkało na zdecydowany opór ze strony Borny i cesarstwa frankijskiego.
Ludwik I Pobożny na początku maja 819 r. nakazał Kadolahowi zaatakować Ljudevita z rejonu Friuli. Z pomocą Kadolahowi przyszli również Bawarczycy, którzy po ok. miesiącu, tj. na początku lipca, znaleźli się w Panonii. Z wyprawy wrócili prawdopodobnie już na początku września tego samego roku nie wyrządzając Ljudevitowi większych strat. Bez sukcesu zakończył się również najazd wojsk z Italii, kiedy to Kadolah zmarł z powodu gorączki, 31 lipca 819 r., w czasie powrotu do Friuli. Po frankijskich niepowodzeniach obie strony wymieniły między sobą poselstwa, lecz nie udało się doprowadzić do porozumienia. Po pierwszych sukcesach do Ljudevita przyłączyli się Timoczanie (uchodzący na zachód przez Bułgarami), Kraincy, Gedczanie oraz część Karantan. Następca Kadolaha, Baldryk, walczył późnym latem 819 r. na linii Drawy. W tym samym roku doszło do bitwy na Kupie, w której Ljudevit pokonał księcia Chorwacji Dalmatyńskiej, Bornę, mimo że na jego stronę przeszedł teść Ljudevita, Dragomuž, który w tej bitwie poniósł śmierć. Borna pod naporem wojsk Ljudevita miał wycofać się aż do Novego Vinodolskiego, skąd "uszedł z życiem przy pomocy swojej drużyny". W grudniu Ljudevit napadł na księstwo Borny, lecz nie udało mu się zdobyć ufortyfikowanych osad. Po śmierci Borny w 821/822 r. tę samą politykę kontynuował jego następca i prawdopodobnie bratanek – Władysław. Wiosną 820 r. Frankowie rozpoczęli nowy najazd oddziałami zebranymi z Italii, Bawarii, Alemanii, Wschodniej Frankonii i Saksonii. Wojska nadeszły z trzech stron: armia Baldryka najechała dolinę Sawy, kolejne oddziały szły z Karantanii do Drawy, a trzecia armia przeszła przez Dolną Panonię. Na najsilniejszy opór Frankowie natrafili w Karantanii, ostatecznie jednak odnieśli zwycięstwo, po którym Karantanie i Kraincy odstąpili od dalszego udziału w walce. Trzy armie bez powodzenia napadły na twierdzę Sisak (główny ośrodek Ljudevita), a w trakcie odwrotu poniosły duże straty spowodowane chorobami. Na synodzie w Akwizgranie, w 821 r., podjęto decyzję o ponownym wysłaniu trzech zjednoczonych armii, ale i one, od Wielkanocy tego roku do połowy października, nie odniosły sukcesu. Patriarcha Grado, Fortunat, pomógł Ljudevitowi, przekazując mu rzemieślników do budowy umocnień. W 822 r. Baldryk ponownie rozpoczął najazd na Sisak. Tym razem pod naporem przeciwnika Ljudevit zmuszony był do odwrotu. 
Ucieczka Ljudevita.
Ljudevit zbiegł do bliżej nieznanych serbskich posiadłości w Dalmacji. Jak podaje kronikarz Einhard Serbowie w owym czasie "posiadali dużą część Dalmacji". Ljudevit, wedle kroniki, miał zabić tamtejszego księcia i zaproponować Ludwikowi Pobożnemu negocjacje, jednak nie otrzymawszy odpowiedzi, udał się, w 823 r., do Chorwacji Dalmatyńskiej, gdzie władzę sprawował książę Władysław. Ljudevit osiedlił się u wuja Borny, Ljudemisla, gdzie, być może na rozkaz Franków, został zamordowany. 
Konsekwencje.
Mimo porażki Księstwo Dolnopanońskie istniało dalej pod zwierzchnictwem frankijskim, choć już nigdy nie odzyskało dawnej świetności. Słowianie karantańscy ponieśli najcięższe konsekwencje przystąpienia do powstania. Karantania bowiem została wcielona do państwa frankijskiego, a odsunąwszy od władzy rodzimych książąt słowiańskich, Ludwik I Pobożny utworzył na jej terenie komitaty, w których osadził frankijskich komesów. W Dalmacji pokonanie Ljudevita i opowiedzenie się Borny za Frankami umocniło administrację frankijską oraz zachodnie chrześcijaństwo.

</doc>
<doc id="5055873" url="https://pl.wikipedia.org/wiki?curid=5055873" title="Nykanor Mykoła Dejneha">
Nykanor Mykoła Dejneha



</doc>
<doc id="5055877" url="https://pl.wikipedia.org/wiki?curid=5055877" title="Susumu Hani">
Susumu Hani

Susumu Hani, jap. 羽仁 進 (ur. 10 października 1928 w Tokio) – japoński reżyser i scenarzysta filmowy. Jeden z głównych przedstawicieli tzw. japońskiej nowej fali lat 60. XX w.
Pracę w branży filmowej zaczął od tworzenia krótkometrażowych filmów dokumentalnych, co odcisnęło piętno na jego późniejszym dorobku fabularnym. Jego pełnometrażowym debiutem byli "Źli chłopcy" (1961). W filmach "Ona i on" (1963) oraz "Narzeczona z Andów" (1966) w głównej roli obsadził swoją żonę Sachiko Hidari. Zdobyła ona Srebrnego Niedźwiedzia dla najlepszej aktorki na 14. MFF w Berlinie za rolę w pierwszym z nich.
Hidari w 1977 złożyła pozew o rozwód z Hanim po tym, jak przyłapała męża na romansowaniu ze swoją młodszą siostrą Kimiko Nakamurą. Po rozwodzie córka Miyo Hani mieszkała razem z ojcem i zerwała wszelkie kontakty z matką; nie uczestniczyła również w jej pogrzebie.

</doc>
<doc id="5055879" url="https://pl.wikipedia.org/wiki?curid=5055879" title="Dubinoje">
Dubinoje

Dubinoje (), Dubinowo () – wieś (ros. деревня, trb. dieriewnia) w zachodniej Rosji, w osiedlu wiejskim Słobodskoje rejonu diemidowskiego w obwodzie smoleńskim.
Geografia.
Miejscowość położona jest nad Jelszą, 1,5 km od drogi regionalnej 66N-0528 (Prżewalskoje – Głaskowo), 5,5 km od centrum administracyjnego osiedla wiejskiego (Staryj Dwor), 37,5 km od centrum administracyjnego rejonu (Diemidow), 82,5 km od stolicy obwodu (Smoleńsk), 60,5 km od granicy z Białorusią.
Demografia.
W 2010 r. miejscowości nikt nie zamieszkiwał.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5055881" url="https://pl.wikipedia.org/wiki?curid=5055881" title="Zombie Land Saga">
Zombie Land Saga

 – serial anime wyprodukowany przez studio MAPPA oraz Avex Pictures i Cygames. Japońska emisja rozpoczęła się w październiku i zakończyła w grudniu 2018 roku. Drugi sezon, zatytułowany "Zombie Land Saga Revenge", rozpoczął emisję w kwietniu 2021 r i zakończył w czerwcu. Na podstawie serialu powstanie film kinowy.
Na podstawie serialu powstały dwie mangi oraz musical.
Fabuła.
Młoda marząca o zostaniu idolką, dziewczyna o imieniu Sakura Minamoto umiera po zderzeniu z ciężarówką. Dziesięć lat później, ekscentryczny mężczyzna, Kotaro Tatsumi, przywraca ją i sześć innych dziewczyn do życia jako zombie. Jego celem jest spopularyzowanie prefektury Saga poprzez stworzenie słynnej grupy idolek o nazwie Franchouchou.
Muzyka.
Ścieżka dźwiękowa do serialu została skomponowana przez Yasuharu Takanashiego i Funta7 oraz zebrana w formie albumu i wydana w 2019 roku.
Franchouchou jest wirtualnym zespołem, który wykonał wiele utworów na potrzeby serialu, w tym motyw początkowy, "Adabana Necormancy" (徒花ネクロマンシー "Adabana Nekuromanshī"), oraz końcowy – "Hikari e" (光へ). Grupa wykonała również motyw początkowy i końcowy dla "Revenge" – "Taiga yo Tomo ni Naite Kure" (大河よ共に泣いてくれ) oraz "Yume o Te ni, Modoreru Basho mo Nai Hibi o" (夢を手に、戻れる場所もない日々を).
Utwory wykonane przez Franchouchou oraz inne z pierwszej serii zostały wydane w formie albumu 27 listopada 2019 roku.

</doc>
<doc id="5055882" url="https://pl.wikipedia.org/wiki?curid=5055882" title="Franciszek Babalski">
Franciszek Babalski

Franciszek Babalski (ur. 16 stycznia 1888 w Elgnowie, zm. 4 czerwca 1959 w Łąkorzu) – polski działacz społeczny i narodowy na Mazurach i w powiecie nowomiejskim.
Życiorys.
Urodził się w rodzinie Jana Babalskiego i Salomei von Umiński. Pochodził z katolickiej i patriotycznej rodziny osiadłej na Mazurach i Ziemi Chełmińskiej. 
Franciszek Babalski prowadził gospodarstwa rolne w Lewałdzie Wielkim (Groß Lehwalde) i w Zielonce koło Dąbrówna (Gilgenburg). Zaangażowany był w działalność propolską w Prusach Wschodnich. Współorganizator pierwszego kółka rolniczego w Dąbrównie. Członek Związku Polaków w Prusach Wschodnich. W ramach akcji plebiscytowej współpracował z ks. Janem Ziemkowskim i dr. Stanisławem Wilemskim w ramach działań Polskiej Rady Plebiscytowej w Dąbrównie; zaangażowany w tworzenie Straży Mazurskiej, której celem była ochrona wieców przed atakami ze strony niemieckich bojówek. 
W 1920 roku po przegranym plebiscycie, w związku z niemieckimi szykanami dotykającymi jego rodziny , przenosi się na tereny polskie, do Łąkorza w ówczesnym powiecie lubawskim. Do 1939 roku aktywnie działa w Kółku Rolniczym, reaktywowanym w 1922 roku przez ks. Pawła Dunajskiego; jest członkiem Związku Strzeleckiego. Po napaści Niemiec na Polskę, w związku z odmową podpisania Volkslisty, wraz z rodziną prześladowany przez okupanta. Najstarsi synowie, którzy brali udział w Wojnie Obronnej 1939 roku, m.in. w Bitwie nad Bzurą i obronie Przemyśla (14-15 IX 1939), wzięci do niewoli trafili do obozów jenieckich w Nadrenii Północnej – Westfalii i Dolnej Saksonii oraz do KL Stutthof. 
Był żonaty z Julianną Kleinowską (1893-1970). Miał siedmioro dzieci: Alfons (ur. 1911), Konrad (ur. 1913), Franciszek (ur. 1914), Ryszard (ur. 1920), Celestyn (ur. 1924), Władysława (ur. 1927) i Stanisław (ur. 1928). 
Zmarł w 1959 roku. Pochowany został na cmentarzu katolickim w Łąkorzu (grób: G/3/18).

</doc>
<doc id="5055884" url="https://pl.wikipedia.org/wiki?curid=5055884" title="Klimiaty (obwód smoleński)">
Klimiaty (obwód smoleński)

Klimiaty () – wieś (ros. деревня, trb. dieriewnia) w zachodniej Rosji, w osiedlu wiejskim Słobodskoje rejonu diemidowskiego w obwodzie smoleńskim.
Geografia.
Miejscowość położona jest nad Wasilewką, 9 km od drogi regionalnej 66N-0510 (Koriewo – Staryj Dwor – Pogołka), 9,5 km od centrum administracyjnego osiedla wiejskiego (Staryj Dwor), 36,5 km od centrum administracyjnego rejonu (Diemidow), 76,5 km od stolicy obwodu (Smoleńsk), 63,5 km od granicy z Białorusią.
Demografia.
W 2010 r. miejscowość była niezamieszkana.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5055885" url="https://pl.wikipedia.org/wiki?curid=5055885" title="Żeluchowo">
Żeluchowo

Żeluchowo () – wieś (ros. деревня, trb. dieriewnia) w zachodniej Rosji, w osiedlu wiejskim Słobodskoje rejonu diemidowskiego w obwodzie smoleńskim.
Geografia.
Miejscowość położona jest nad Wasilewką, 10 km od drogi regionalnej 66N-0510 (Koriewo – Staryj Dwor – Pogołka), 12 km od centrum administracyjnego osiedla wiejskiego (Staryj Dwor), 36,5 km od centrum administracyjnego rejonu (Diemidow), 75 km od stolicy obwodu (Smoleńsk), 65 km od granicy z Białorusią.
Demografia.
W 2010 r. miejscowości nikt nie zamieszkiwał.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5055887" url="https://pl.wikipedia.org/wiki?curid=5055887" title="Eglomizacja">
Eglomizacja

Eglomizowanie – technika zdobienia szkła płaskiego motywem dekoracyjnym wydrapanym na zaczernionej powierzchni rewersu lub namalowanym (bez tła) ciemnym lakierem.
Metoda ta jest tak zwanym malarstwem pod szkłem wykonanym na zimno, czyli bez utrwalenia przez wypalenie. Po podłożeniu złotej lub srebrnej folii po drugiej stronie widoczny jest wzór złoty lub srebrny na ciemnym tle lub ciemny na złotym lub srebrnym.
Istnieje kilka wariantów tej metody. Można grawerować igłą ornament na folii położonej na odwrotnej stronie szyby, a czasem wypełniać ryty barwnym lakierem lub farbą. Eglomizacją nazywano też uzupełnianie złotą lub srebrną folią wolnych powierzchni na obrazie malowanym na szkle.
Termin eglomizowanie pochodzi od nazwiska Jeana Baptiste’a Glomy’ego, francuskiego ramiarza z drugiej połowy XVIII wieku, który tą techniką zdobił szklane ramy w oprawach grafik. Stosował on często motyw arabeski.
Sama technika i jej odmiany znana była w starożytności. W cesarstwie rzymskim w II–IV wieku popularne były szklane naczynia tak zwane fondi d’oro (wł. złote tła). Dna takich naczyń dekorowane były kompozycjami figuralnymi lub symbolicznymi rysowanymi igłą na złotych płatkach. Tło niebieskie lub zielone zalewano szkliwem. Eglomizację stosowano też w średniowieczu, stała się popularna na przełomie XVI i XVII wieku we Włoszech i w Niemczech.
Technikę tę stosowano także do zdobienia naczyń szklanych, tak zwanych zwischengoldglas (niem.). Były to naczynia dwuścienne. Na powierzchnię wewnętrznego naczynia szklanego nakładano folię złotą lub srebrną z narysowanym rylcem wzorem, a następnie umieszczano wewnątrz ściśle dopasowane drugie naczynie, aby zabezpieczyć dekorację. Szkła zdobione w ten sposób wytwarzane były na przełomie XVII i XVIII wieku w Czechach, później przez J.S. Menzla i J.J. Mildnera w końcu XVIII wieku. Warsztat Menzla w Cieplicach uprawiał metodę zdobnictwa polegającą na osadzeniu w ściankach naczyń szklanych medalionów, pod którymi na tle złotej folii widnieją czarne, malowane portrety sylwetkowe.
J.J. Mildner był austriackim rytownikiem działającym w latach 80. i 90. XVIII wieku. Mildnerowskie szkła, głównie cylindryczne szklanki z nakrywkami, zdobione były medalionami rytowanymi na złotej lub srebrnej folii umieszczonymi na czerwonym tle między dwiema warstwami szkła. Medaliony te były umieszczane na ściankach bocznych lub na dnie naczyń. Charakterystycznymi motywami stosowanymi do dekoracji były portrety, scenki figuralne, krajobrazy i inskrypcje.
Eglomizacja stała się popularna w XVIII i na początku XIX wieku w malarstwie sylwetkowym. W taki sposób dekorowano także wyroby bursztynowe w Gdańsku i Królewcu w czasach renesansu i baroku, stały się one modne w XIX wieku.

</doc>
<doc id="5055891" url="https://pl.wikipedia.org/wiki?curid=5055891" title="Jak-201">
Jak-201

Jak-201 (ros. Як-201) – niezrealizowany projekt radzieckiego wielozadaniowego samolotu myśliwskiego o właściwościach VTOL bazowania lądowego, o obniżonej skutecznej powierzchni odbicia radiolokacyjnego. Maszyna miała być głęboką modernizacją samolotu Jak-41.
Historia.
Prace nad nową maszyną Jakowlewa ruszyły w połowie lat 90. ubiegłego wieku. Projekt był własną inicjatywą producenta, zainicjowaną bez gwarancji zamówienia i zakupu ze strony tradycyjnego odbiorcy, rodzimych sił powietrznych. Głównym celem konstruktorów było zwiększenie zasięgu nowej maszyny, przy utrzymaniu właściwości pionowego startu i pionowego lądowania. Zachowano podwójne stateczniki pionowe, nadano im jednak dużo większe rozchylenie niż w oryginalnym Jak-41. Starannie dobrano kształt płatowca, unikając kątów prostych w konstrukcji. Dzięki takiemu zabiegowi konstruktorzy chcieli zredukować skuteczną powierzchnię odbicia radiolokacyjnego samolotu. Maszyna miała charakteryzować dużą zwrotnością. Ułatwić miały to zastosowany układ konstrukcyjny typu kaczka, ze sterem wysokości w części dziobowej przed skrzydłami oraz ruchoma dysza wylotowa o okrągłym lub prostokątnym przekroju. Jej ruch, pozwoliłby na wektorowanie ciągu samolotu. Silnik główny, napędzałby również wentylator startowy, umieszczony tuż za kabiną pilota. Planowano zastosowanie szerokiego wachlarza uzbrojenia, przenoszonego w zamykanych komorach w kadłubie samolotu. Jak-201 miał być zdolny do przenoszenia na czterech punktach podwieszenia radzieckich kierowanych pocisków rakietowych powietrze–powietrze R-27, R-77. Pod uwagę brano również potencjalne zastosowanie rakiet R-60 i R-73. Wyrzutni niekierowanych pocisków rakietowych kalibru od 80 do 240 mm oraz czterech bomb o wagomiarze 500 kg. Uzbrojenie strzeleckie tworzyło automatyczne, pojedyncze działko GSz-30-1 kalibru 30 mm z zapasem 120 naboi. Ogólny układ konstrukcyjny, jaki przyjęli radzieccy projektanci, mocno przypomina rozwiązania przyjęte w amerykańskim Lockheed Martin F-35 Lightning II. Producent wystawił projekt Jak-201 do konkursu na nowy, lekki samolot myśliwski dla Sił Powietrznych Federacji Rosyjskiej jednak bez sukcesu. Przy braku zamówień i finansowania, cały projekt został anulowany.

</doc>
<doc id="5055892" url="https://pl.wikipedia.org/wiki?curid=5055892" title="Dębniaki (rejon miorski)">
Dębniaki (rejon miorski)

Dębniaki – dawny folwark. Tereny na których leżał znajdują się obecnie na Białorusi, w obwodzie witebskim, w rejonie miorskim, w sielsowiecie Przebrodzie.
Inna nazwa miejscowości – Dębniaki II.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek a następnie folwark leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja, a następnie w gminie Przebrodzie.
Według Powszechnego Spisu Ludności z 1921 roku zamieszkiwało tu 17 osób, wszystkie były wyznania rzymskokatolickiego i zadeklarowały polską przynależność narodową. Były tu 3 budynki mieszkalne. W 1931 w 2 domach zamieszkiwało 11 osób.
Wierni należeli do parafii rzymskokatolickiej i prawosławnej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Druji.

</doc>
<doc id="5055895" url="https://pl.wikipedia.org/wiki?curid=5055895" title="Titans (serial)">
Titans (serial)



</doc>
<doc id="5055897" url="https://pl.wikipedia.org/wiki?curid=5055897" title="Doom Patrol (serial)">
Doom Patrol (serial)



</doc>
<doc id="5055901" url="https://pl.wikipedia.org/wiki?curid=5055901" title="Petro Kozak">
Petro Kozak

Petro Kozak CSsR (; ur. 10 kwietnia 1911 w Łosznowie, zm. 11 grudnia 1984 w Zimnej Wodzie) – ukraiński duchowny ukraińskokatolicki, redemptorysta, ofiara prześladowań religijnych, biskup pomocniczy archidiecezji lwowsko-halicko-kamienieckiej obrządku bizantyńsko-ukraińskiego.
Życiorys.
26 czerwca 1932 złożył pierwsze śluby w Zgromadzeniu Najświętszego Odkupiciela. Następnie wyjechał na studia do Belgii, gdzie 21 września 1935 złożył śluby wieczyste i 25 lipca 1937 z rąk wizytatora apostolskiego na Wołyniu i Polesiu dla wiernych obrządku bizantyjsko-słowiańskiego bł. Mikołaja Czarneckiego CSsR otrzymał święcenia prezbiteriatu i został kapłanem swojego zakonu.
Po święceniach powrócił do Polski. Początkowo był nauczycielem i wychowawcą. W 1939 osiadł w greckokatolickim klasztorze redemptorystów w Kowlu. W czasie II wojny światowej, po likwidacji klasztoru, został skierowany do pracy duszpasterskiej w eparchii przemyskiej. W 1944 osiadł w klasztorze w Tarnopolu, którego w sierpniu 1945, po aresztowaniu o. Wasyla Wełyczkowskiego, został przełożonym. Stanowisko to pełnił do likwidacji klasztoru przez władze sowieckie w 1946. Następnie przeniósł się do klasztoru w lwowskim Hołosko.
W 1948 osiadł w Trembowli, gdzie ukończył kurs rachunkowości i podjął pracę jako księgowy. W maju 1950 został aresztowany i zesłany na Syberię, do osady Biełyj Jar w obwodzie tomskim. Zwolniony w październiku 1960. Na wiosnę 1961 powrócił na Ukrainę i początkowo zamieszkał z rodzicami. Później przeniósł się do podlwowskiej Zimnej Wody, gdzie pracował w zawodach świeckich oraz jako duszpasterz.
Potajemnie przyjął sakrę biskupią z rąk bpa Wołodymyra Sterniuka, będącego nieformalną głową Cerkwi Greckokatolickiej działającej w podziemiu w ZSRR. Rok sakry nie jest znany. Prawdopodobnie miała ona miejsce po jesieni 1969, tj. po aresztowaniu bpa Wasyla Wełyczkowskiego. Nie otrzymał biskupstwa tytularnego.
Zmarł 11 grudnia 1984 w Zimnej Wodzie i został pochowany na tamtejszym cmentarzu.

</doc>
<doc id="5055902" url="https://pl.wikipedia.org/wiki?curid=5055902" title="Jariłowo (obwód smoleński)">
Jariłowo (obwód smoleński)

Jariłowo, Jeriłowo () – wieś (ros. деревня, trb. dieriewnia) w zachodniej Rosji, na osiedlu wiejskim Zaborjewskoje w rejonie diemidowskim (obwód smoleński).
Geografia.
Miejscowość położona na północnym brzegu jeziora Dgo, 4,5 km od drogi regionalnej 66N-0506 (Prżewalskoje – Jewsiejewka), 24,5 km od centrum administracyjnego osiedla wiejskiego (Zaborje), 40 km od centrum administracyjnego rejonu (Diemidow), 92 km od stolicy obwodu (Smoleńsk), 52 km od granicy z Białorusią.
W granicach miejscowości znajduje się ulica Ługowaja (5 posesji).
Demografia.
W 2010 r. miejscowość zamieszkiwała 1 osoba.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Jariłowo) zlikwidowanej jednostki administracyjnej Bakłanowskoje weszły w skład osiedla wiejskiego Zaborjewskoje.

</doc>
<doc id="5055904" url="https://pl.wikipedia.org/wiki?curid=5055904" title="Dębówka I">
Dębówka I

Dębówka I – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie miorskim, w sielsowiecie Powiacie.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego
W latach 1921–1945 zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwały tu 22 osoby, wszystkie były wyznania rzymskokatolickiego i zadeklarowały polską przynależność narodową. Były tu 4 budynki mieszkalne. W 1931 w 4 domach zamieszkiwały 22 osoby.
Wierni należeli do parafii rzymskokatolickiej i prawosławnej w Druji. Miejscowość podlegała pod Sąd Grodzki w Druji i Okręgowy w Wilnie; właściwy urząd pocztowy mieścił się w Druji.

</doc>
<doc id="5055905" url="https://pl.wikipedia.org/wiki?curid=5055905" title="Stampa">
Stampa

Stampa – dawna gmina w Szwajcarii, w kantonie Gryzonia, w regionie Maloja. Od 1 stycznia 2010 roku jest jednostką pomocniczą i częścią gminy Bregaglia.
Historia.
Na terenie gminy podczas wykopalisk archeologicznych odnaleziono pochówki z czasów rzymskich.
Od 1327 roku poświadczony jest na terenie dawnej gminy , którego współczesne zabudowania są rezultatem prac budowlanych zakończonych w 1694 roku.
Gmina została wspomniana w dokumentach jako "Stamppa" w 1354 roku"."
W 1699 roku w gminie wybudowano most na rzece . 27 sierpnia 1834 roku Mera wylała ze swojego koryta i doprowadziła do powodzi, która zniszczyła kilka ulic i domów na terenie gminy.
Od 1533 istniała w Stampie gmina protestancka z własnym kaznodzieją (od 1549).
Geografia.
W 2006 roku Stampa była rozległa na 94,7 km² (36.6 sq mi). 14,2% tej powierzchni stanowiła ziemia rolnicza, a 18,8% lasy. 0,8% terenu Stampy było zabudowane przez drogi lub budynki, a 66,1% gminy stanowiły grunty nieużytkowe (rzeki, góry, lodowce).
Stampa znajduje się w Alpach Retyckich u stóp Przełęczy Maloja w dolinie, wraz ze wsiami Borgonovo, Coltura, Montaccio, Caccior, Cavril oraz Canova.
W okolicach Stampy znajduje się jezioro .
Demografia.
W Stampie w 2000 roku mieszkało 531 osób. W 2000 roku 8,5% populacji gminy stanowiły osoby urodzone poza Szwajcarią.
W 2000 roku 28% populacji mówiło w języku niemieckim, 69% w języku włoskim, a 2% w języku romansz. W tym samym roku 30% populacji deklarowało przynależność do wyznania katolickiego.
Zmiany w liczbie ludności na przestrzeni lat przedstawia poniższy wykres:
Znani obywatele.
Z gminy Stampa pochodzili spokrewnieni ze sobą malarze Augusto Giacometti i Giovanni Giacometti, synowie tego ostatniego: rzeźbiarz Alberto Giacometti, projektant wyposażenia wnętrz Diego Giacometti i architekt Ernesto Giacometti oraz ich kuzyn, prawnik konstytucyjny Zaccaria Giacometti. Z wyjątkiem tego ostatniego zostali oni pochowani na cmentarzu w Borgonovo.
Zabytki.
Na terenie Stampy znajduje się wpisany do Listy A zbudowany w 1723 roku . Właściciel budynku – Giovanni de Castelmur – gruntownie wyremontował go w 1854 roku. Od 1961 roku, po jego sprzedaniu przez spadkobierców rodziny Castelmur, w budynku znajduje się muzeum.

</doc>
<doc id="5055907" url="https://pl.wikipedia.org/wiki?curid=5055907" title="Dębówka II">
Dębówka II

Dębówka II – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie miorskim, w sielsowiecie Powiacie.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego
W latach 1921–1945 zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 17 osób, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne. W 1931 w 2 domach zamieszkiwało 13 osób.
Wierni należeli do parafii rzymskokatolickiej i prawosławnej w Druji. Miejscowość podlegała pod Sąd Grodzki w Druji i Okręgowy w Wilnie; właściwy urząd pocztowy mieścił się w Druji.

</doc>
<doc id="5055909" url="https://pl.wikipedia.org/wiki?curid=5055909" title="Starożytny ośrodek hutniczy w Tarchalicach">
Starożytny ośrodek hutniczy w Tarchalicach

Starożytny ośrodek hutniczy w Tarchalicach (także: "Piece dymarskie w Tarchalicach", "Dymarki dolnośląskie" lub "Dymarki w Tarchalicach") – ośrodek hutnictwa starożytnego zlokalizowany we wschodniej części wsi Tarchalice na Dolnym Śląsku (powiat wołowski), na wschodnim brzegu starorzecza Odry. Jest to jeden z większych starożytnych ośrodków metalurgii żelaza w Europie objęty ochroną w ramach Ekomuzeum Dymarki.
Historia badań.
Osada hutników celtyckich oraz innych osadników reprezentujących kulturę przeworską jest datowana na II-III wiek. Wśród jej reliktów zachowały się pozostałości prawie stu dymarek, jak również duże ilości żużli porozrzucanych w okolicy. Na stanowisku prowadzono prace wykopaliskowe począwszy od 1903 i 1908 roku, choć stanowisko znane było już w 1893 roku. Podczas tych pierwszych badań odkryto 37 dymarek, z których część była wtórnie zniszczona, a niektóre kloce żużla odkryto już w pozycji leżącej.
Badania z lat 1952 i 1997 doprowadziły do odkrycia nowych stanowisk hutniczych. Potwierdziły też istnienie nie tylko piecowisk, ale też osady zamieszkałej przez Wandalów (jej stan zachowania był stosunkowo bardzo dobry). W 1952 roku wykonano plan rozmieszczenia pieców. Wszystkie kloce żużla zachowane do pełnej wysokości odkryto na początku XX wieku.
Charakterystyka.
Dymarki w Tarchalicach miały wysokość prawie dorosłego człowieka, natomiast pod ziemią głębokość kotlinki wynosiła około 80 cm. Żużel powytopiskowy w kotlince ważył do 350 kg, a ilość otrzymywanego z jednej dymarki żelaza dochodziła do około 50 kilogramów. Jakość żelaza wytapianego w tarchalickim ośrodku była bardzo wysoka. Teren w okolicy obecnego starorzecza mieści około 120 kloców żużla. Prawie wszystkie odkryte pozostałości dymarek noszą ślady różnych uszkodzeń powstałych w nieznanych okresach. W 34 na 73 piece znaleziono ślady otworów, którymi wypływał żużel.
Turystyka.
Od 2005 stare techniki wytopu są odtwarzane w ramach rekonstrukcji, podczas pikników archeologicznych, przez miłośników historii.
Przez teren obiektów w Tarchalicach i pobliskim Dębnie wyznakowano dwie ścieżki edukacyjne połączone ze sobą szlakami rowerowymi. W pobliżu przechodzi niebieski, pieszy "Szlak Archeologiczny" z Wińska do Lubiąża"."

</doc>
<doc id="5055913" url="https://pl.wikipedia.org/wiki?curid=5055913" title="Dębówka (rejon miorski)">
Dębówka (rejon miorski)

Dębówka (; ) – wieś na Białorusi, w obwodzie witebskim, w rejonie miorskim, w sielsowiecie Powiacie.
Dawniej – Dębówka III.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego
W latach 1921–1945 zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 41 osób, 38 były wyznania rzymskokatolickiego, a 3 prawosławnego. Jednocześnie wszyscy mieszkańcy zadeklarowali polską przynależność narodową. Było tu 6 budynków mieszkalnych. W 1931 w 7 domach zamieszkiwały 33 osoby.
Wierni należeli do parafii rzymskokatolickiej i prawosławnej w Druji. Miejscowość podlegała pod Sąd Grodzki w Druji i Okręgowy w Wilnie; właściwy urząd pocztowy mieścił się w Druji.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do obwodu mińskiego Białoruskiej SRR.
Od 1991 w składzie niepodległej Białorusi.

</doc>
<doc id="5055914" url="https://pl.wikipedia.org/wiki?curid=5055914" title="Obłąk">
Obłąk



</doc>
<doc id="5055915" url="https://pl.wikipedia.org/wiki?curid=5055915" title="Peter Lilienthal">
Peter Lilienthal

Peter Lilienthal (ur. 27 listopada 1929 w Berlinie) – niemiecki reżyser, scenarzysta i producent filmowy.
Urodził się w rodzinie niemieckich Żydów. W 1939 wraz z rodziną przeniósł się do Urugwaju, gdzie bezpiecznie przeżył wojnę, a jego matka prowadziła hotel. Studiował historię sztuki, muzykę i prawo na Uniwersytecie w Montevideo. 
W 1956 uzyskał stypendium na Akademii Sztuk Pięknych w Berlinie. Niedługo potem zaczął pracować dla niemieckiej telewizji - początkowo jako asystent, później jako samodzielny reżyser. Od końca lat 60. był wykładowcą w kilku szkołach filmowych w Berlinie i Kolonii.
Zdobył Złotego Niedźwiedzia na 29. MFF w Berlinie za oparty na wątkach autobiograficznych film "David" (1979). Obraz ten ukazywał dorastanie nastoletniego syna rabina w Berlinie po dojściu Hitlera do władzy. Ze względu na swoje pochodzenie, główny bohater filmu doświadcza takich prześladowań i okrucieństw, że postanawia wyjechać do Palestyny.
Lilienthal już nigdy później nie powtórzył sukcesu "Davida". Reżyser zasiadał w jury konkursu głównego na 46. MFF w Berlinie (1996).

</doc>
<doc id="5055919" url="https://pl.wikipedia.org/wiki?curid=5055919" title="Dębówka IV">
Dębówka IV

Dębówka IV – dawniej zaścianek, obecnie część Miłaszowa na Białorusi, w obwodzie witebskim, w rejonie miorskim, w sielsowiecie Powiacie.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego
W latach 1921–1945 zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 8 osób, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne. W 1931 w 3 domach zamieszkiwało 18 osób.
Wierni należeli do parafii rzymskokatolickiej i prawosławnej w Druji. Miejscowość podlegała pod Sąd Grodzki w Druji i Okręgowy w Wilnie; właściwy urząd pocztowy mieścił się w Druji.

</doc>
<doc id="5055936" url="https://pl.wikipedia.org/wiki?curid=5055936" title="Tour of Almaty 2019">
Tour of Almaty 2019

Tour of Almaty 2019 – 7. edycja wyścigu kolarskiego Tour of Almaty, która odbyła się w dniach od 30 do 31 sierpnia 2019 na liczącej ponad 278 kilometrów trasie, składającej się z 2 etapów i biegnącej z miejscowości Ałmaty do toru łyżwiarskiego Miedieo. Impreza kategorii 2.1 była częścią UCI Asia Tour 2019.
Pierwszy etap, po finiszu z kilkunastoosobowej ucieczki, wygrał Patryk Stosz. Drugi etap, kończący się liczącym blisko 13 kilometrów podjazdem do toru łyżwiarskiego Miedieo, wygrał Danilo Celano, a w klasyfikacji generalnej wyścigu triumfował trzeci na mecie drugiego etapu Jurij Natarow.

</doc>
<doc id="5055937" url="https://pl.wikipedia.org/wiki?curid=5055937" title="Ljiljana Petrović">
Ljiljana Petrović

Ljiljana Petrović, cyr. Љиљана Петровић (ur. 1939 w Brodzie, zm. 4 lutego 2020 w Nowym Sadzie) – serbska piosenkarka.
Życiorys.
Urodziła się w Brodzie (obecnie Bośnia i Hercegowina), ale wychowała się w Nowym Sadzie. Karierę rozpoczęła od lokalnych konkursów i śpiewania w klubach i restauracjach. Została zauważona w 1960 roku przez szefa A&amp;R jugosłowiańskiej wytwórni płytowej Jugoton podczas festiwalu w Mali Lošinj. Wytwórnia zaproponowała jej podpisanie kontraktu na nagranie płyty. Znalazła się na niej piosenka skomponowana przez Jože Privška z tekstem Miroslava Anticia "Neke davne zvezde." Z piosenką tą wystąpiła w Cannes, reprezentując debiutującą Jugosławię na Festiwalu Eurowizji w 1961 roku. Zajęła 8. miejsce. Wydała dwa albumy w Związku Radzieckim. Karierę kontynuowała do końca lat 70. XX wieku. Po 1989 roku pisała teksty w haiku.
Zmarła 4 lutego 2020 roku w wieku 80 lat.

</doc>
<doc id="5055938" url="https://pl.wikipedia.org/wiki?curid=5055938" title="Johann Theile">
Johann Theile

Johann Theile (ur. 29 lipca 1646 w Naumburgu, pochowany 24 czerwca 1724 tamże) – niemiecki kompozytor, pedagog i teoretyk muzyki.
Życiorys.
Był uczniem Johanna Schefflera, kantora w Magdeburgu. W latach 1666–1672 studiował prawo na Uniwersytecie w Lipsku, uczył się też kompozycji w Weißenfels u Heinricha Schütza. W 1673 roku przebywał w Lubece, gdzie nawiązał znajomość z Dietrichem Buxtehudem i Johannem Adamem Reinckenem, w tym samym roku otrzymał posadę kapelmistrza na dworze księcia Chrystiana Albrechta w Gottorp. Między 1675 a 1685 rokiem przebywał w Hamburgu, gdzie w 1678 roku na otwarcie Oper am Gänsemarkt wystawił swoją operę "Adam und Eva". Od 1685 do 1691 roku pełnił funkcję kapelmistrza w Wolfenbüttel. W latach 1691–1694 był kapelmistrzem na dworze księcia Chrystiana I w Merseburgu. W późniejszym okresie przebywał w Halle, ostatnie lata życia spędził w Naumburgu.
Twórczość.
Przez współczesnych uważany był za autorytet w dziedzinie kontrapunktu. Należał do przedstawicieli protestanckiej muzyki religijnej, w swojej "Pasji według św. Mateusza" wprowadził jako jeden z pierwszych teksty spoza Ewangelii. Pisał też opery w języku niemieckim podejmujące tematykę religijną i mitologiczną, zachowały się z nich jednak tylko same libretta.
Był autorem prac teoretycznych "Musikalisches Kunst-Buch", "Curieuser Unterricht von den gedoppelten Contrapuncten", "Contrapuncta praecepta", "Von den dreifachten Contrapuncten", "Gründlicher Unterricht von den gedoppelten Contrapuncten" i "Von dem vierfachen Contrapunct alla octava". Wszystkie z nich pozostały w rękopisach.

</doc>
<doc id="5055946" url="https://pl.wikipedia.org/wiki?curid=5055946" title="Okręty walki przybrzeżnej typu Independence">
Okręty walki przybrzeżnej typu Independence



</doc>
<doc id="5055949" url="https://pl.wikipedia.org/wiki?curid=5055949" title="Okręty walki przybrzeżnej typu Freedom">
Okręty walki przybrzeżnej typu Freedom



</doc>
<doc id="5055953" url="https://pl.wikipedia.org/wiki?curid=5055953" title="Drozdy (rejon miorski)">
Drozdy (rejon miorski)

Drozdy (; ) – chutor na Białorusi, w obwodzie witebskim, w rejonie miorskim, w sielsowiecie Przebrodzie.
Dawniej – Drozdy Borowe.
Historia.
W czasach zaborów zaścianek w gminie Druja, w powiecie dzisieńskim, w guberni wileńskiej Imperium Rosyjskiego. W 1866 zamieszkiwało tu 10 osób.
W latach 1921–1945 zaścianek a następnie wieś leżała w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwały tu 23 osoby, wszystkie były wyznania rzymskokatolickiego i zadeklarowały polską przynależność narodową. Były tu 4 budynki mieszkalne. W 1931 w 4 domach zamieszkiwały 24 osoby.
Wierni należeli do parafii rzymskokatolickiej i prawosławnej w Druji. Miejscowość podlegała pod Sąd Grodzki w Druji i Okręgowy w Wilnie; właściwy urząd pocztowy mieścił się w Druji.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do obwodu mińskiego Białoruskiej SRR.
Od 1991 w składzie niepodległej Białorusi.

</doc>
<doc id="5055955" url="https://pl.wikipedia.org/wiki?curid=5055955" title="Zaozierje (rejon diemidowski)">
Zaozierje (rejon diemidowski)

Zaozierje
Zaozierje (), Szyszy () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona na zachodnim brzegu jeziora Dgo, 3,5 km od drogi regionalnej 66N-0506 (Prżewalskoje – Jewsiejewka), 22 km od centrum administracyjnego osiedla wiejskiego (Zaborje), 37,5 km od centrum administracyjnego rejonu (Diemidow), 90 km od stolicy obwodu (Smoleńsk), 51 km od granicy z Białorusią.
W granicach miejscowości znajduje się ulica Lesnaja (6 posesji).
Demografia.
W 2010 r. miejscowość zamieszkiwała 1 osoba.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.
Do 1963 roku miejscowość nosiła nazwę „Szyszy”.
Na mocy uchwały z dnia 28 maja 2015 roku wszystkie miejscowości (w tym Zaozierje) zlikwidowanej jednostki administracyjnej Bakłanowskoje weszły w skład osiedla wiejskiego Zaborjewskoje.

</doc>
<doc id="5055959" url="https://pl.wikipedia.org/wiki?curid=5055959" title="Fyłymon Kurczaba">
Fyłymon Kurczaba

Fyłymon Kurczaba CSsR (; ur. 21 grudnia 1913 w Żelechowie Wielkim, zm. 26 października 1995 we Lwowie) – ukraiński duchowny ukraińskokatolicki, redemptorysta, biskup pomocniczy archidiecezji lwowsko-halicko-kamienieckiej obrządku bizantyńsko-ukraińskiego.
Życiorys.
Młodość i prezbiteriat.
Uczył się w Niższym Seminarium Duchownym oo. Redemptorystów we Lwowie. 15 września 1932 złożył pierwsze śluby w Zgromadzeniu Najświętszego Odkupiciela. Następnie wyjechał na studia do Belgii, gdzie 28 sierpnia 1935 złożył śluby wieczyste i 25 lipca 1937 w Leuven z rąk wizytatora apostolskiego na Wołyniu i Podlasiu dla wiernych obrządku bizantyjsko-słowiańskiego bł. Mikołaja Czarneckiego CSsR otrzymał święcenia prezbiteriatu i został kapłanem swojego zakonu.
Po święceniach powrócił do Polski, gdzie został nauczycielem historii i języka polskiego we Lwowie. Po wybuchu II wojny światowej i zajęciu Lwowa przez Armię Czerwoną w 1939, władze okupacyjne zamknęły szkołę i nakazały zakonnikom opuszczenie klasztoru. O. Kurczaba został wówczas proboszczem w Tehlowie. W 1941 osiadł w klasztorze w lwowskim Hołosko, gdzie z przerwami mieszkał do jego zamknięcia w 1948.
Po likwidacji klasztoru w Hołosko wyjechał wraz z pozostałymi zakonnikami do studyckiej Ławry Uniowskiej. W lipcu 1950, po aresztowaniu dotychczasowego przełożonego, został nowym zwierzchnikiem tamtejszych redemptorystów. Jednak już 6 września 1950 Sowieci rozwiązali uniowską wspólnotę. O. Kurczaba zamieszkał wówczas w rodzinnej wsi. W kolejnych latach potajemnie prowadził duszpasterstwo, w tym również podziemny nowicjat oraz sprawował opiekę nad siostrami zakonnymi.
W 1958 podjął pracę w lwowskiej stacji sanitarno-epidemiologicznej, gdzie był zatrudniony do 1973, jednocześnie nadal prowadząc podziemną działalność duszpasterską. Był pod obserwacją KGB, która kilkukrotnie przeprowadzała rewizje w mieszkaniu duchownego, konfiskując przedmioty liturgiczne i literaturę religijną.
Episkopat.
23 lutego 1985 potajemnie przyjął sakrę biskupią z rąk bpa Wołodymyra Sterniuka, będącego nieformalną głową Cerkwi Greckokatolickiej działającej w podziemiu w ZSRR.
W latach 1988-1989 był członkiem delegacji grekokatolików do władz ZSRS w Moskwie, mających na celu uznanie wyznania. Spotkał się wówczas z sekretarzem generalnym Michaiłem Gorbaczowem. W latach 1990-1991 był rektorem lwowskiego seminarium duchownego.
16 stycznia 1991 papież Jan Paweł II potwierdził go na stanowisku biskupa pomocniczego archidiecezji lwowsko-halicko-kamienieckiej oraz nadał mu biskupstwo tytularne Abrittum. Urząd biskupi oficjalnie pełnił do śmierci. Jednak w 1994 przeniósł się do klasztoru w Hołosko, gdzie 26 października 1995 zmarł. Pochowany został na Cmentarzu Łyczakowskim we Lwowie.

</doc>
<doc id="5055960" url="https://pl.wikipedia.org/wiki?curid=5055960" title="Bitwa pod Olszanami">
Bitwa pod Olszanami

Bitwa pod Olszanami – walki polskiego 22 pułku piechoty z oddziałami sowieckiej 8 Dywizji Strzelców toczone w pierwszym roku okresie wojny polsko-bolszewickiej.
Geneza.
W pierwszych miesiącach 1919 roku na wschodnich krańcach odradzającej się Rzeczypospolitej stacjonowały jeszcze wojska niemieckie Ober-Ostu. Ich ewakuacja powodowała, że opuszczane przez nie tereny od wschodu zajmowała Armia Czerwona. Jednocześnie od zachodu podchodziły oddziały Wojska Polskiego. W lutym 1919 oddziały polskie weszły w kontakt bojowy z jednostkami Armii Czerwonej. Rozpoczęła się nigdy nie wypowiedziana wojna polsko-bolszewicka. 
Na początku kwietnia na litewsko-białoruskim obszarze działań wojennych oddziały polskie stały na linii Jasiołda - Kanał Ogińskiego, podchodząc na północ od Niemna do linii kolejowej Baranowicze - Lida i do rzeki Dzitwy. W tym czasie oddziały Armii Czerwonej tworzyły cztery zgrupowania. Jedno z nich zgrupowane było na Polesiu w rejonie Łunińca.
Wiosną wojska grupy gen. Listowskiego trzykrotnie próbowały zdobyć ten ważny węzeł kolejowy, broniony przez 8 Dywizję Strzelców i mniejsze oddziały Armii Czerwonej. Dopiero w lipcu udało się Polakom zdobyć Łuniniec. 10 lipca grupa mjr. Aleksandra Łuczyńskiego zajęła miasto, a obchodzący miasto 3 pułk ułanów zmusił przeciwnika do odwrotu za Łań.
Walki pod Olszanami.
Po opanowaniu Łunińca, wojska polskie wstrzymały chwilowo marsz na wschód. 22 pułk piechoty ppłk. Władysława Grabowskiego zajął stanowiska na wschód od miasta. Jego I batalion wzmocniony oddziałem rtm. Stefana Felsztyńskiego i plutonem 4 baterii 7 pułku artylerii polowej, liczący około sześciuset żołnierzy, dwa działa i szesnaście ckm-ów, obsadził poszczególnymi kompaniami Olszany, Remel i Moczule. Ze względu na ukształtowanie terenu każda z nich tworzyła samodzielny punkt oporu.
2 sierpnia sowieckie dowództwo podjęło próbę odzyskania Łunińca. Do natarcia ruszył 64 pułk strzelców, batalion instruktorski, ochotniczy oddział spartakusowców oraz kilka jednostek Flotylli Dnieprzańskiej. W sumie sowieckie zgrupowanie uderzeniowe liczyło około 1800 żołnierzy, dwa działa, dwadzieścia pięć ckm-ów. O świcie przeciwnik uderzył jednocześnie na trzy wioski. Do 15.00 Polacy zostali wyparci z Remla i Moczul. W Olszanach broniła się jeszcze 4 kompania kpt. Zawadzkiego. Polacy odparli siedem ataków sowieckich i zadali nacierającym duże straty. Wieczorem czerwonoarmiści przypuścili kolejny szturm na wioskę. Dzięki dużej przewadze liczebnej, wdarli się na stanowiska polskie, a walka przeniosła się między zabudowania wioski. W krytycznej chwili, gdy plutony zaczęły już ustępować, kpt. Zawadzki zebrał kilkunastu żołnierzy i rzucił się do kontrataku „na bagnety”. Sowieci w zapadającym mroku nie rozpoznali siły kontratakujących i zaczęli wycofywać się. Do kontrataku dołączyli się żołnierze pozostałych plutonów, a uciekających w panice czerwonoarmistów ścigano jeszcze około półtora kilometra. Następnego dnia Sowieci nie przejawiali aktywności, a 4 sierpnia, po nadejściu dwóch kompanii 34 pułku piechoty, Polacy odzyskali Remel i Moczule.
Bilans walk.
Skuteczna polska obrona Olszan zapobiegła przełamaniu frontu polskiego pod Łunińcem i uniemożliwiła Sowietom przeprowadzenie planowanego natarcia na to miasto. 4 kompania 22 pułku piechoty pod Olszanami straciła pięciu poległych i 34 rannych, czyli około 30% stanu osobowego. Sowieci stracili blisko dwustu zabitych i rannych. Wzięto do niewoli trzydziestu jeńców i zdobyto cztery ckm-y.

</doc>
<doc id="5055962" url="https://pl.wikipedia.org/wiki?curid=5055962" title="Gregory Maguire">
Gregory Maguire

Gregory Maguire (ur. 9 czerwca 1954) – amerykański pisarz. Znany głównie z książki "". Przekształca ona powieść "Czarnoksiężnik z krainy Oz" autorstwa L. Franka Bauma z 1900 roku. Na jej podstawie w 2003 roku powstał musical "Wicked". 

</doc>
<doc id="5055966" url="https://pl.wikipedia.org/wiki?curid=5055966" title="Mesoptiliinae">
Mesoptiliinae

Mesoptiliinae – podrodzina chrząszczy z podrzędu wielożernych i rodziny ryjkowcowatych. 
Taksonomia.
Rodzajem typowym jest rodzaj "Mesoptilius".
Zasięg występowania.
Przedstawiciele podrodziny żyją na całym świecie, z bardzo licznymi gatunkami na terenie dawnej Gondwany.
W Polsce stwierdzono 17 gatunków, wszystkie należą do rodzaju "Magdalis".
Systematyka.
Do "Mesoptiliinae" zaliczane są 24 rodzaje zgrupowane w 4 plemionach:

</doc>
<doc id="5055967" url="https://pl.wikipedia.org/wiki?curid=5055967" title="Sacerdotii Nostri Primordia">
Sacerdotii Nostri Primordia

Sacerdotii Nostri Primordia – druga encyklika papieża Jana XXIII sygnowana datą 1 sierpnia 1959 r. Wydana została ona w pierwsze stulecie śmierci św. Jana Marii Vianneya. Papież w tej encyklice przedstawia św. Jana Vianneya, nazywając go świętym Proboszczem z Ars, „jako wzór kapłana”. 

</doc>
<doc id="5055969" url="https://pl.wikipedia.org/wiki?curid=5055969" title="Waldemar Gerhardt">
Waldemar Gerhardt

Waldemar „Waldi” Gerhardt (ur. 6 stycznia 1939 w Gelsenkirchen) – niemiecki piłkarz grający na pozycji napastnika, trener.
Kariera piłkarska.
Schalke Gelsenkirchen.
Waldemar Gerhardt karierę piłkarską rozpoczął w 1947 roku juniorach Schalke Gelsenkirchen, w których grał wraz z Willym Koslowskim oraz Helmutem Laszigiem i razem zdobyli mistrzostwo Niemiec Zachodnich juniorów. W 1957 roku przeszedł do seniorskiej drużyny "Królewsko-Niebieskich", z którą w sezonie 1957/1958 zdobył mistrzostw Niemiec, mimo że nie grał w rundzie finałowej. W sezonie 1960/1961 został podstawowym zawodnikiem "Królewsko-Niebieskich", w barwach których w Oberlidze zachodniej rozegrał 65 meczów, w których zdobył 29 goli.
Po sezonie 1962/1963 Schalke Gelsenkirchen dostało się do nowo utworzonej Bundesligi, w której Gerhardt zadebiutował 24 sierpnia 1963 roku w wygranym 2:0 meczu domowym z VfB Stuttgart, w którym w 42. minucie zdobył swojego pierwszego gola w tych rozgrywkach, ustalając tym samym wynik meczu. Łącznie w sezonie 1963/1964 rozegrał 30 meczów, w których zdobył 9 goli – drugi po Klausie Matischaku (18 goli) najlepszy strzelec klubu w sezonie, a "Królewsko-Niebiescy" pod wodzą trenera – Georga Gawliczka oraz Fritza Langera (prowadził drużynę w trzech ostatnich meczach sezonu) zakończyli rozgrywki ligowe na 8. miejscu, a w sezonie 1964/1965 z 11 golami został najlepszym strzelcem "Królewsko-Niebieskich", który zakończyli rozgrywki ligowe na ostatnim – 16. miejscu, jednak w wyniku powiększenia Bundesligi do 18 klubów w sezonie 1965/1966, w związku z czym uniknęli spadku do Regionalligi. W sezonie 1964/1965 dotarli także do półfinału Pucharu Niemiec, w którym 7 kwietnia 1965 roku przegrali 4:3 po dogrywce z Alemannią Aachen, a Gerhardt w tym meczu zdobył gola na 0:1. Po sezonie 1964/1965 odszedł z klubu.
Fortuna Düsseldorf.
Następnie Gerhardt został zawodnikiem klubu Regionalligi – Fortuny Düsseldorf, w którym w sezonie 1965/1966 rozegrał wszystkie 34 mecze ligowe, w których zdobył 16 goli oraz miał spory udział w awansie klubu do Bundesligi, w której w sezonie 1966/1967 rozegrał 30 meczów, w których zdobył 12 goli, jednak nie był w stanie zapobiec spadkowi z klubu do Regionalligi, który zakończył rozgrywki ligowe na przedostatnim – 17. miejscu i był to zarazem ostatni sezon Gerhardta w Bundeslidze, w której 27 maja 1967 roku w wygranym 3:1 meczu domowym z FC Kaiserslautern 65. i 72. minucie pokonał bramkarza "Czerwonych Diabłów" – Wolfganga Schnarra, które były zarówno jego ostatnimi golami w Bundeslidze, w której ostatni mecz rozegrał 3 czerwca 1967 roku w przegranym 2:1 meczu wyjazdowym z Hamburgerem SV. Po sezonie 1968/1969, w którym rozegrał zaledwie 4 mecze ligowe, zakończył piłkarską karierę. Łącznie w Bundeslidze rozegrał 82 mecze ligowe, w których zdobył 32 gole.
Kariera trenerska.
Waldemar Gerhardt z wykształcenia ślusarz, był także programistą komputerowym. W połowie lat 60. ukończył studia sportowe w Kolonii, następnie wraz z Hannesem Löhrem i Wolfgangiem Weberem zrobił licencję trenerską w Akademii DFB w Kolonii pod kierunkiem Hennesa Weisweilera. Po zakończeniu kariery piłkarskiej został nauczycielem sportu w Düsseldorfie. W sezonie 1972/1973 był trenerem Schwarz-Weiß Essen. Następnie w latach 1973–1980 trenował amatorski VfB Remscheid, z którym w sezonie 1973/1974 wygrał rozgrywki Verbandsligi Dolnego Renu i tym samym dotarł do finału amatorskich mistrzostw Niemiec, w którym przegrał po dogrywce z SSV Reutlingen 05, a w sezonie 1978/1979 klub rozpoczął występy w nowo utworzonej Oberlidze Dolnego Renu. W latach 1981–1983 trenował Viktorię Goch.
Był także członkiem kadry nauczycielskiej Dolnoreńskiego Związku Piłki Nożnej.
Sukcesy.
Zawodnicze.
Juniorzy-A Schalke Gelsenkirchen
Schalke Gelsenkirchen
Fortuna Düsseldorf
Życie prywatne.
Waldemar Gerhardt jest żonaty, ma jedno dziecko.

</doc>
<doc id="5055970" url="https://pl.wikipedia.org/wiki?curid=5055970" title="Rykowszczina">
Rykowszczina

Rykowszczina () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona na południowym brzegu jeziora Dgo, 1,5 km od drogi regionalnej 66N-0506 (Prżewalskoje – Jewsiejewka), 20,5 km od centrum administracyjnego osiedla wiejskiego (Zaborje), 35,5 km od centrum administracyjnego rejonu (Diemidow), 87 km od stolicy obwodu (Smoleńsk), 51,5 km od granicy z Białorusią.
W granicach miejscowości znajdują się ulice: Ługowaja, Nagornaja, Oziornaja.
Demografia.
W 2010 r. miejscowość zamieszkiwało 16 osób.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Rykowszczina) zlikwidowanej jednostki administracyjnej Bakłanowskoje weszły w skład osiedla wiejskiego Zaborjewskoje.

</doc>
<doc id="5055973" url="https://pl.wikipedia.org/wiki?curid=5055973" title="Stanisław Lachowicz (burmistrz)">
Stanisław Lachowicz (burmistrz)

Stanisław Lachowicz – burmistrz Jaworowa.
Sprawował urząd burmistrza co najmniej do 1914. W tym czasie jednocześnie był członkiem Rady c. k. powiatu jaworowskiego wybrany z grupy gmin miejskich jako właściciel dóbr i pełnił funkcję członka wydziału. Był delegatem Rady powiatowej do Rady Szkolmnej Okręgowej. W Jaworowie był właścicielem apteki.
W lutym 1914 otrzymał honorowe obywatelstwo honorowe Jaworowa.

</doc>
<doc id="5055976" url="https://pl.wikipedia.org/wiki?curid=5055976" title="Żukowszczina (obwód smoleński)">
Żukowszczina (obwód smoleński)

Żukowszczina () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest w pobliżu zachodniego brzegu jeziora Dgo, 5 km od drogi regionalnej 66N-0506 (Prżewalskoje – Jewsiejewka), 22,5 km od centrum administracyjnego osiedla wiejskiego (Zaborje), 38 km od centrum administracyjnego rejonu (Diemidow), 91 km od stolicy obwodu (Smoleńsk), 50 km od granicy z Białorusią.
Demografia.
W 2010 r. miejscowości nikt nie zamieszkiwał.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Żukowszczina) zlikwidowanej jednostki administracyjnej Bakłanowskoje weszły w skład osiedla wiejskiego Zaborjewskoje.

</doc>
<doc id="5055979" url="https://pl.wikipedia.org/wiki?curid=5055979" title="Aleksandra Zimny">
Aleksandra Zimny

Aleksandra Zimny (ur. 21 maja 1996) – polska piłkarka ręczna. Reprezentantka Polski.
Kariera klubowa.
Początkowo grała w Pogoni Szczecin. Potem grała w norweskich klubach Storhamar HE oraz Volda HK. Od 2016 roku była rozgrywającą w polskiej reprezentacji narodowej. W 2020 roku przeniosła się do polskiego klubu Eurobud JKS.
Kariera reprezentacyjna.
Wystąpiła na mistrzostwach Europy U-17 w 2013 (15. miejsce) i mistrzostwach Europy U-18 w 2014 (11. miejsce). Z akademicką reprezentacją Polski wywalczyła brązowy medal akademickich mistrzostw świata w 2016. W reprezentacji Polski seniorek debiutowała 1 czerwca 2016 w meczu eliminacji mistrzostw Europy przeciwko Finlandii. Wystąpiła na mistrzostwach świata w 2021.

</doc>
<doc id="5055984" url="https://pl.wikipedia.org/wiki?curid=5055984" title="Sartennu">
Sartennu

Sartennu, sartinnu – jedna z najważniejszych godności urzędniczych w starożytnej Asyrii i Babilonii, tłumaczona zazwyczaj jako „naczelny sędzia”. 
"Sartennu" należał do grona bardzo wpływowych dostojników dworskich z najbliższego otoczenia króla. Jego tytuł, wywodzący się najprawdopodobniej jeszcze z języka huryckiego, był już archaiczny i nie odzwierciedlał wszystkich obowiązków tego urzędnika, który decydował w imieniu króla w najważniejszych sprawach sądowych oraz pełnił szereg ważnych funkcji administracyjnych. W 671 r. p.n.e., za rządów króla Asarhaddona (681-669 p.n.e.), "sartennu" o imieniu Kanunaju pełnił urząd "limmu" (eponima).

</doc>
<doc id="5055985" url="https://pl.wikipedia.org/wiki?curid=5055985" title="Stanisław Graff">
Stanisław Graff



</doc>
<doc id="5055992" url="https://pl.wikipedia.org/wiki?curid=5055992" title="Pomnik poległych wojowników w Nikšićiu">
Pomnik poległych wojowników w Nikšićiu

Pomnik poległych wojowników w Nikšiciu (serb. "Spomenik Palim Borcima U Drugom Svjetskom Ratu") – pomnik poległych w II wojnie światowej wzniesiony w 1987 roku na południowo-zachodnim stoku góry Trebjesa w Nikšićiu (Czarnogóra).
Geneza.
20-metrowej wysokości, żelbetowy monument upamiętnia poległych żołnierzy z Nikšićia, którzy walczyli z okupantami państw Osi podczas II wojny światowej. Ponadto jest pomnikiem 32 partyzantów i bojowników antyfaszystowskich, którzy w czasie wojny zostali straceni na wzgórzu Trebjesa.
17 kwietnia 1941 roku do miasta wkroczyła włoska 9. Armia. Cała Czarnogóra została następnie najechana i była okupowana przez wojska włoskie. Na początku lipca 1941 roku komunista, Milovan Đilas został wysłany przez Komunistyczną Partię Jugosławii do Czarnogóry, gdzie rozpoczął tworzenie oddziałów partyzanckich. Nikšić od dłuższego czasu pozostawał centrum sił komunistycznych w Czarnogórze, w związku z czym działalność Đilasa była ułatwiona. Począwszy od 14 lipca 1941 roku w Nikšiću i całej Czarnogórze zaczęły się intensywne działania bojowe, podczas których partyzanci komunistyczni współdziałali m.in. z czetnikami. W ciągu kilku dni wyzwolono Nikšić i rozbrojono wiele oddziałów włoskich. Partyzanci zabezpieczyli m.in. cztery włoskie samoloty z lokalnego lotniska. W ciągu sześciu tygodni Benito Mussolini wysłał prawie 90.000 żołnierzy z XIV Korpusu generała Luigi Mentastiego, celem stłumienia powstania. Większość wyzwolonych wcześniej ziem w została odbita przez Włochów. Podczas walk zginęło setki lokalnych bojowników. W całej Czarnogórze podczas włoskich kontrofensyw zginęło niecałe 10.000 partyzantów. Powstały 29 października 1941 roku oddział z Nikšićia próbował odzyskać utracone terytorium, ale działania te zakończyły się porażką. Duża część czetników uważała, że walka jest daremna i powoduje śmierć zbyt wielu cywilów. Jednak partyzanci komunistyczni odmówili kapitulacji. Spowodowało to rozłam w ruchu powstańczym, w wyniku którego czetnicy zmienili stronę, by współpracować z Włochami i Niemcami.
W styczniu 1942 roku pomiędzy czetnikami i komunistami zaczęły wybuchać otwarte walki. Wsparcie włoskie umożliwiło czetnikom wyparcie partyzantów komunistycznych z Czarnogóry do maja 1942 roku. Podczas odwrotu, 32 partyzantów z Nikšića zostało schwytanych przez siły czetnickie i włoskie. W odwecie za straty, jakie ponieśli podczas bitwy, włoscy dowódcy w Nikšiću nakazali rozstrzelanie wszystkich z nich. 9 maja 1942 roku zostali oni zabrani pod Trebjesę i rozstrzelani, a następnie wrzuceni do masowej mogiły. Jednym ze znanych bojowników zabitych podczas tej fali egzekucji był Čedomir Čupić (ps. „Ljubo”), urodzony w Argentynie. Josip Broz Tito pośmiertnie przyznał Čupićowi Order Bohatera Ludu. W 1943 roku, po tym, jak Włosi poddali się aliantom, partyzanci ponownie wkroczyli do regionu Nikšića i wznowili walkę z czetnikami. W 1943 roku Niemcy przybyli, by wesprzeć wysiłki czetników przeciwko partyzantom, jednak wsparcie to nie było wystarczające i na początku 1944 roku czetnicy i Niemcy zaczęli wycofywać się z Czarnogóry. Nikšić został ostatecznie wyzwolony 17 września 1944 roku. W trakcie wojny o wyzwolenie narodowe około 11000 mieszkańców Nikšića uczestniczyło w bojach, a ponad 1200 z nich zginęło z bronią w ręku. Spośród tych, którzy walczyli podczas wojny w Nikšiću, 45 zostało ogłoszonych przez rząd Jugosławii Bohaterami Narodowymi.
Pomnik.
Pierwsze próby upamiętnienia straconych partyzantów miały miejsce w 10. rocznicę masakry, w 1952 roku. Wmurowano wówczas w skałę białą, polerowaną kamienną tablicę. Następnie, w 1961 roku, niedaleko tej tablicy powstał nowy, bardziej znaczący pomnik. Źródła opisują ten monument jako dwa 11-metrowe betonowe ramiona wyciągające się ku niebu. W połowie lat 80. XX wieku został on zburzony, aby zrobić miejsce dla kolejnego dzieła.
Około 1985 roku władze lokalne i regionalne, a także organizacje weteranów zaczęły koordynować budowę kompleksu pamięci. Zamówienie na ten projekt zostało przyznane lokalnemu rzeźbiarzowi, Ljubo Vojvodićowi, artyście, który wykonał znaczną liczbę rzeźb pamiątkowych w gminach Nikšić i Danilovgrad w latach 70. i 80. XX wieku. Ukończony kompleks został otwarty dla publiczności 17 września 1987 roku, w dniu upamiętniającym 43. rocznicę wyzwolenia Nikšicia z rąk państw Osi. Uroczystości poświęcenia pomnika przewodniczyli czarnogórscy politycy: Dragiša Maksimović i Gojko Mitrov Kilibard.
Przez kilka lat (przed rozpadem Jugosławii) pomnik stanowił znaczącą atrakcję turystyczną. Potem popadł w zapomnienie i został poważnie zaniedbany. Miejsce pamięci narażone było na stałe akty wandalizmu. Jeszcze w 2016 roku konstrukcja i teren ulegał stopniowej dewastacji. Ogólny stan elewacji pomnika i betonowej konstrukcji pozostaje stosunkowo dobry. Na miejscu nadal odbywają się coroczne ceremonie i wydarzenia upamiętniające poległych, a zwłaszcza Ljubo Čupicia, który nadal jest popularną postacią w regionie (w 2018 roku wystawiono mu figuralny posąg z brązu na Placu Wolności w centrum miasta).
Na pomniku pod Trebjesą znajduje się wiele elementów rzeźbiarskich. Podstawa centralnej rzeźby pamiątkowej, która jest ozdobiona kształtami przypominającymi koła zębate, ma dokładnie 32 wyrzeźbione okrągłe czarne kamienne panele przymocowane do „zęba” podstawy koła zębatego. Napisy na tych kamiennych tablicach to nazwiska i długość życia 32 partyzantów straconych w tym miejscu przez siły włoskie. We wnęce z przodu centralnego elementu pomnika, znajduje się wysoki prostokątny panel z czarnego kamienia, na którym wyryto wzory kół i cytat pośrodku:
1941 – 1945. „Wasze męstwo będzie przez wieki szanowane przez waszych potomków”.
Kilka metrów na północny wschód od pomnika, znajduje się mała skromna marmurowa tablica osadzona w dużym szorstkim głazie. Jest to oryginalna tablica z 1952 roku. Tablica ta wspomina tylko o 29 zabitych partyzantach, podczas gdy nowszy pomnik mówi o 32 bojownikach. Być może między 1952 a 1982 rokiem odkryto dodatkowe ofiary mordu. Napis na tablicy brzmi:
„W 1942 roku w tym miejscu obrzydliwi włoscy okupanci i ich odrażający czetniccy kolaboranci rozstrzelali 29 bohaterskich bojowników ruchu Ludowo-Wyzwoleńczego. Polegli bohaterską śmiercią za wolność i radosną przyszłość naszego narodu i będą wieczną pamiątką dla młodszych pokoleń o tym, jak należy kochać swój kraj i jego wolność. 13 lipca 1952. (Dzień Powstania Czarnogórskiego)”.
Symbolika.
Forma monumentu jest bardzo złożona. Pomnik składa się z nawarstwionych form i abstrakcyjnych kształtów. Centralnym motywem rzeźby jest duża, wysunięta do przodu okrągła płyta (trzy metry średnicy) przypominająca przekładnię zębatą. Ljubo Vojvodić, wykorzystuje motyw koła zębatego w wielu swoich pomnikach w regionie. Być może kształt ten ma odzwierciedlać koncepcję wirujących „biegów wojny”, które definiują życie zwykłych obywateli. Jednocześnie kształt pomnika można uznać za motyw kwiatowy, a duża okrągła płyta może symbolizować kwiat skierowany w stronę słońca. Symbolika kwiatu powtarza się na wielu abstrakcyjnych pomnikach wojennych w byłej Jugosławii. Ma wyobrażać odrodzenie, czy też odnowę. Widocznym symbolicznym elementem na okrągłej płycie pomnika jest pięcioramienna gwiazda, czyli motyw, który stał się symbolem partyzanckiej armii antyfaszystowskiej, a także jugosłowiańskiego rządu komunistycznego. Gwiazda ta, w odróżnieniu od innych krajów komunistycznych, przedstawiana była zwykle w Jugosławii w sposób subtelny i symboliczny, nie dosłownie, co ma również miejsce w tym przypadku. Historyk Veljko Bijelić w ten sposób odczytał symbolikę obiektu: „Pomnik ten o monumentalnej i artystycznej oprawie symbolizuje zjawisko uśmiechów żołnierzy i patriotów skazanych na śmierć przed rozstrzelaniem przez okupanta, jako kontrast do smutku zabójców”. Zamordowany Čedomir Čupić został ujęty w momencie rozstrzelania na fotografii włoskiego fotografa Karla Ravnica. Stał ze związanymi rękami przed plutonem egzekucyjnym, mając wyzywający uśmiech na twarzy. Dzięki tej fotografii stał się dla wielu Jugosłowian legendą.
Dominujący centralny segment pionowy pomnika jest skomponowany z dwóch przeciwstawnych elementów. Centralny nadaje statyczność i monumentalność dziełu, a dwa pochyłe wprowadzają wyraźną dynamikę całości. Ogólnie jest to kompozycja wielowarstwowa w sensie symbolicznym, oferuje skojarzenie z ptakiem z trzepoczącymi skrzydłami, któremu nie ma udało się wystartować, co przywodzi na myśl utracone życie poległych.
Pomnik do dziś jest jednym z najważniejszych symboli miasta Nikšić i jego najnowszej historii. Znajduje się na liście ochronnej Dyrekcji Ochrony Dziedzictwa Kulturowego Czarnogóry. Ponieważ znajduje się w publicznym parku, który ma również charakter sportowo-rekreacyjny, jest licznie odwiedzany. Ekspresja formy oddana w surowym betonie, ozdobna geometria i efektowność stanowią, że pomnik ten jest rozpoznawalnym i wielowarstwowym dziełem – jednym z najbardziej imponujących zabytków poświęconych II wojnie światowej na terytorium Czarnogóry.

</doc>
<doc id="5055993" url="https://pl.wikipedia.org/wiki?curid=5055993" title="Pieriesielje (obwód smoleński)">
Pieriesielje (obwód smoleński)

Pieriesielje () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest przy drodze regionalnej 66N-0508 (Zaborje – 66N-0506/Anosinki), 19 km od centrum administracyjnego osiedla wiejskiego (Zaborje), 34,5 km od centrum administracyjnego rejonu (Diemidow), 86 km od stolicy obwodu (Smoleńsk), 51 km od granicy z Białorusią.
W granicach miejscowości znajduje się ulica Parkowaja (28 posesji).
Demografia.
W 2010 r. miejscowość zamieszkiwało 30 osób.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Pieriesielje) zlikwidowanej jednostki administracyjnej Bakłanowskoje weszły w skład osiedla wiejskiego Zaborjewskoje.

</doc>
<doc id="5055996" url="https://pl.wikipedia.org/wiki?curid=5055996" title="Parafia Bożego Miłosierdzia w Osipowiczach">
Parafia Bożego Miłosierdzia w Osipowiczach

Parafia Bożego Miłosierdzia w Osipowiczach – rzymskokatolicka parafia znajdująca się w archidiecezji mińsko-mohylewskiej, w dekanacie bobrujskim, na Białorusi. Parafię prowadzą franciszkanie z prowincji Wniebowzięcia Najświętszej Maryi Panny Zakonu Braci Mniejszych w Katowicach.
Franciszkanie z osipowickiego klasztoru obsługują również parafie Wniebowzięcia Najświętszej Maryi Panny w Jelizowie i św. Józefa w Kazimirowie.
Historia.
Parafia powstała na początku XX w. (brak źródeł co do konkretnego roku rozpoczęcia działalności). Zbudowano tu wówczas kaplicę. Została ona zamknięta przez władze sowieckie i po II wojnie światowej w ruinie przekazana prawosławnym, którzy ją rozebrali.
Parafia odrodziła się po upadku komunizmu 8 czerwca 1992. W 1994 została ona powierzona prowincji Wniebowzięcia Najświętszej Maryi Panny Zakonu Braci Mniejszych w Katowicach. Nabożeństwa początkowo odbywały się w tymczasowej kaplicy. 22 września 1999 arcybiskup mińsko-mohylewski kard. Kazimierz Świątek poświęcił plac pod budowę nowego kościoła i klasztoru. 6 czerwca 2011 erygowano franciszkański dom zakonny w Osipowiczach. 7 kwietnia 2013 arcybiskup mińsko-mohylewski Tadeusz Kondrusiewicz poświęcił kościół.

</doc>
<doc id="5055999" url="https://pl.wikipedia.org/wiki?curid=5055999" title="Korniejewo (rejon diemidowski)">
Korniejewo (rejon diemidowski)

Korniejewo () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest przy drodze regionalnej 66N-0508 (Zaborje – 66N-0506/Anosinki), 18,5 km od centrum administracyjnego osiedla wiejskiego (Zaborje), 33,5 km od centrum administracyjnego rejonu (Diemidow), 85,5 km od stolicy obwodu (Smoleńsk), 51 km od granicy z Białorusią.
W granicach miejscowości znajduje się ulica Centralnaja (19 posesji).
Demografia.
W 2010 r. miejscowość zamieszkiwało 28 osób.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Korniejewo) zlikwidowanej jednostki administracyjnej Bakłanowskoje weszły w skład osiedla wiejskiego Zaborjewskoje.

</doc>
<doc id="5056000" url="https://pl.wikipedia.org/wiki?curid=5056000" title="Broń dystansowa">
Broń dystansowa



</doc>
<doc id="5056001" url="https://pl.wikipedia.org/wiki?curid=5056001" title="Enderleinellus kellogi">
Enderleinellus kellogi



</doc>
<doc id="5056002" url="https://pl.wikipedia.org/wiki?curid=5056002" title="William Morgan (antymason)">
William Morgan (antymason)

William Morgan (ur. 7 sierpnia 1774 w Culpeper, Wirginia, zm. po 11 września 1826) – amerykański rzemieślnik i mason. Mieszkaniec Batavii w stanie Nowy Jork, którego zniknięcie i przypuszczalne morderstwo w 1826 roku, zapoczątkował potężny ruch przeciwko masonerii, która na początku istnienia Stanów Zjednoczonych była bardzo wpływową organizacją.
Życiorys.
W połowie lat 20. XIX wieku zaczęły powstawać pierwsze grupy sprzeciwiające się działalności wolnomularskiej w Stanach Zjednoczonych. W 1826 roku William Morgan, który sam był masonem, niezadowolony z działalności loży, postanowił upublicznić działalność jej członków, wydając książkę ujawniającą ich tajemnice. Po ogłoszeniu tego planu, 11 września tego samego roku został aresztowany za rzekome niespłacenie pożyczki i rzekomą kradzież koszuli oraz krawata i uprowadzony do Fortu Niagara, gdzie słuch o nim zaginął. Zniknięcie i domniemana śmierć Morgana wzmogła nastroje antymasońskie w społeczeństwie amerykańskim. Rok później po odnalezieniu niezidentyfikowanych zwłok w pobliżu rzeki Niagara (które uznano za zwłoki Morgana), pierwsze grupy przeciwne wolnomularstwu zorganizowały konwencję. W 1828 roku powołano komitet polityczny, którego celem było utworzenie antymasońskiej partii. Choć pojawiły się spekulacje, że Morgan nadal żyje w Kanadzie pod inną tożsamością, trzech masonów, Loton Lawon, Nicholas Chesebro i Edward Sawyer, zostało oskarżonych i skazanych za porwanie Morgana.

</doc>
<doc id="5056003" url="https://pl.wikipedia.org/wiki?curid=5056003" title="Superstore">
Superstore



</doc>
<doc id="5056005" url="https://pl.wikipedia.org/wiki?curid=5056005" title="Lista odcinków serialu Superstore">
Lista odcinków serialu Superstore



</doc>
<doc id="5056009" url="https://pl.wikipedia.org/wiki?curid=5056009" title="Christopher Ranck">
Christopher Ranck

Christopher Ranck, właśc. dr inż. Johann Christoph Otto Ranck (ur. 6 czerwca 1869 w Stade, zm. 24 maja 1951 w Hamburgu) – niemiecki architekt i urbanista, naczelnik Wydziału Budownictwa w Hamburgu. Autor rozprawy doktorskiej "Das Hamburger Bürgerhaus. Seine Bau- und Kunstgeschichte", Hamburg 1911 (wspólnie z Albertem Erbe) na Uniwersytecie technicznym w Berlinie, a także opracowania pt. "Zarys przygotowawczy i program ogólny planu zabudowy Łodzi i okolic oraz planów zabudowy miasta" w 1917 r.
W 1916 r. został zaproszony przez stojącego na czele Rady Miejskiej w Łodzi, nadburmistrza Leopolda Skulskiego w celu pełnienia funkcji miejskiego radcy budowlanego. Na potrzeby pełnienia swojej funkcji opracował w 1917 r. "Zarys przygotowawczy i program ogólny planu zabudowy Łodzi i okolic oraz planów zabudowy miasta" zwany "Planem Rancka", a także "Planem zabudowania dla miasta Łodzi". "Plan Rancka" obejmował politykę komunalną, mieszkaniową, przebieg sieci wodociągowej i kanalizacyjnej, Ranck uważał także, że konieczna jest budowa lotniska oraz wyznaczenie dzielnic przemysłowych w południowo-wschodniej części Łodzi. Podkreślał konieczność utrzymywania terenów zielonych w mieście, które chciał połączyć szlakami konnymi wzdłuż cieków wodnych. Plan obejmował również przebieg kanalizacji, wodociągów, politykę komunalną i mieszkaniową. Ranck planował również utworzenie nowej osi drogowej Wschód-Zachód w śladzie ówczesnej ul. Głównej (dziś: al. Piłsudskiego), a także nowej osi w śladzie współczesnej ul. Małachowskiego, a także przebicie ul. Targowej do skrzyżowania ulic: Źródłowej, Brzezińskiej (dziś: ul. Wojska Polskiego) i Marysińskiej. W 1918 r. Ranck wyjechał z Łodzi i wrócił do Niemiec, a jego prace kontynuował współpracownik Adolf Goldberg, który również wkrótce zrezygnował z pracy w wyniku nieporozumień z władzami.
Po powrocie do Hamburga realizował liczne budynki oraz koszary, które współcześnie stanowią obiekty zabytkowe.
Po sporządzeniu przez urbanistę Jerzego Michalskiego w 1930 r. planu regulacyjnego dla Łodzi, poprawionego przez prof. Tadeusza Tołwińskiego, poproszono Christophera Rancka o zaopiniowanie planu, ten uznał, iż plany te są niemożliwe do realizowania. Krytycznie wypowiadał się również o planach wyburzeń pierzei zabudowy w celu poszerzenia ulic, uznając, że te zdegradują tkankę miejską.

</doc>
<doc id="5056010" url="https://pl.wikipedia.org/wiki?curid=5056010" title="Carciliini">
Carciliini

Carciliini – plemię chrząszczy z rodziny ryjkowcowatych i podrodziny "Mesoptiliinae". 
Systematyka.
Do "Carciliini" zaliczane są 2 rodzaje:

</doc>
<doc id="5056011" url="https://pl.wikipedia.org/wiki?curid=5056011" title="Laemosaccini">
Laemosaccini

Laemosaccini – plemię chrząszczy z rodziny ryjkowcowatych i podrodziny "Mesoptiliinae". 
Systematyka.
Do "Laemosaccini" zaliczanych jest 9 rodzajów:

</doc>
<doc id="5056012" url="https://pl.wikipedia.org/wiki?curid=5056012" title="Magdalidini">
Magdalidini

Magdalidini – plemię chrząszczy z rodziny ryjkowcowatych i podrodziny "Mesoptiliinae". 
Systematyka.
Do "Magdalidini" zaliczanych jest 6 rodzajów:

</doc>
<doc id="5056013" url="https://pl.wikipedia.org/wiki?curid=5056013" title="Mesoptiliini">
Mesoptiliini

Mesoptiliini – plemię chrząszczy z rodziny ryjkowcowatych i podrodziny "Mesoptiliinae". 
Systematyka.
Do "Mesoptiliini" zaliczanych jest 7 rodzajów:

</doc>
<doc id="5056014" url="https://pl.wikipedia.org/wiki?curid=5056014" title="Grata Recordatio">
Grata Recordatio

Grata Recordatio – trzecia encyklika papieża Jana XXIII sygnowana datą 26 września 1959 r. o modlitwie różańcowej w intencji Kościoła, misji oraz problemów międzynarodowych i społecznych. 

</doc>
<doc id="5056028" url="https://pl.wikipedia.org/wiki?curid=5056028" title="Princeps Pastorum">
Princeps Pastorum

Princeps Pastorum – czwarta encyklika papieża Jana XXIII sygnowana datą 28 listopada 1959 r. o misjach, rodzimych duchownych i zaangażowaniu świeckich. 

</doc>
<doc id="5056030" url="https://pl.wikipedia.org/wiki?curid=5056030" title="Związkowiec Gdańsk">
Związkowiec Gdańsk



</doc>
<doc id="5056032" url="https://pl.wikipedia.org/wiki?curid=5056032" title="Aeterna Dei Sapientia">
Aeterna Dei Sapientia

Aeterna Dei Sapientia – szósta encyklika papieża Jana XXIII sygnowana datą 11 listopada 1961 r. o św. Leonie Wielkim, papieżu i doktorze Kościoła. 

</doc>
<doc id="5056035" url="https://pl.wikipedia.org/wiki?curid=5056035" title="Włókniarz Łódź (żużel)">
Włókniarz Łódź (żużel)



</doc>
<doc id="5056036" url="https://pl.wikipedia.org/wiki?curid=5056036" title="Paenitentiam Agere">
Paenitentiam Agere

Paenitentiam Agere – siódma encyklika papieża Jana XXIII sygnowana datą 1 lipca 1962 r. dotycząca pokuty. 

</doc>
<doc id="5056038" url="https://pl.wikipedia.org/wiki?curid=5056038" title="KKS Polonia Piła">
KKS Polonia Piła



</doc>
<doc id="5056039" url="https://pl.wikipedia.org/wiki?curid=5056039" title="Marek Profus">
Marek Profus

Marek Waldemar Profus (ur. 5 kwietnia 1952 w Warszawie) – polski przedsiębiorca, od 1994 do 1996 najbogatszy Polak według Wprost, założyciel firmy Profus Management i Międzynarodowej Giełdy Towarowej, właściciel pisma "Piłka Nożna", dawny właściciel nieistniejących pism "Piłka Nożna Plus" i "Szpilki", menedżer piłkarzy nożnych.
Wczesne życie.
Marek Waldemar Profus urodził się 5 kwietnia 1952 roku w Warszawie i tam też się wychował. Ukończył technikum elektroniczne. W nagrodę za dobre wyniki w nauce wyjechał na praktyki do NRD, gdzie pracował w firmie komputerowej i ukończył Instytut Herdera w Marburgu. Tam również w 1971 przeprowadził pierwszą w życiu większą transakcję handlową. Kupił kilkunastoletnie auto marki Pobieda, które sprzedał w Polsce z kilkakrotnym zyskiem. Do Polski wrócił w 1976.
Biznes.
W 1977 założył firmę Profus Management, która importowała do Polski sprzęt RTV i była partnerem firmy informatycznej Industrial and Financial Systems. Otworzył punkty serwisowe urządzeń marki Sony i Panasonic. Na początku lat 90. miał 900 sklepów z elektroniką, 11 składów celnych i hurtowni oraz własny transport. Profus Management zajmowała się również organizowaniem remontów oraz napraw sprzętu i uzbrojenia, w szczególności samolotów i silników lotniczych z byłego ZSRR oraz Polski.
Na przełomie lat 70. i 80. zaczął inwestować za granicą, w Hongkongu założył wytwórnię kaset wideo.
W roku 1992 zainwestował w rosyjską drużynę Fakieł Woronież plasującą się w dole tabeli ligowej. Było to posunięcie strategiczne, ponieważ klub był powiązany z zakładami wojskowymi "WASO", jednym z największych na świecie producentów samolotów i broni używanej w lotnictwie.
Od 1992 był wydawcą tygodnika "Piłka Nożna" i miesięcznika "Piłka Nożna Plus". Był również właścicielem tygodnika "Szpilki" i portalu Pilkanozna.pl.
W 1993 wycofał się z biznesu elektronicznego i wraz z żoną Gabrielą utworzył Międzynarodową Giełdę Towarową, która specjalizowała się w hurtowym handlu sprzętem wojskowym, ropą, paliwami, metalami kolorowymi, stalą, produktami chemicznymi, lekami i żywnością.
Ma licencję FIFA zezwalającą na przeprowadzanie międzynarodowych transferów piłkarskich. Od 2001 przeprowadzał transfery zawodników z Europy Wschodniej do zachodnich klubów. W 2010 był menedżerem 65 piłkarzy z Europy, Ameryki Południowej i Afryki. W 2011 wyraził zainteresowanie kupnem klubu piłkarskiego Korona Kielce. W 2020 TVP3 Kielce donosiło, że ponownie jest zainteresowany kupnem klubu.
W 2008 "Rzeczpospolita" donosiła, że Marek Profus został w 1993 zarejestrowany przez Wojskowe Służby Informacyjne jako osobowe źródło informacji i dzięki temu miał w 1994 otrzymać koncesję na obrót specjalny, w tym między innymi na handel bronią. W 1995 oficer Wojskowych Służb Informacyjnych wskazywał, że firma biznesmena może być infiltrowana przez rosyjskie służby.
W 2016 wyciekły dokumenty Panama Papers, z których wynikało, że w 8 lutego 1993 kancelaria Mossack Fonseca zarejestrowała spółkę o nazwie Profus Management West Ltd w raju podatkowym na Bahamach. Jej udziałowcami i dyrektorami zostali Marek i Gabriela Profusowie. Sam Marek Profus zaprzeczył, jakoby miał optymalizować podatki przy pomocy firm w rajach podatkowych. Według niego spółka nigdy nie zaczęła działalności, a jej założenie tłumaczył "wynikiem panującej wówczas mody oraz presji społeczno-środowiskowej na tworzenie tego rodzaju spółek". Profus Management West Ltd została wykreślona z rejestru pod koniec 2015 roku.
Ocena majątku.
W latach 90. Marek Profus regularnie pojawiał się w pierwszej dziesiątce najbogatszych Polaków według tygodnika „Wprost”. Ostatni raz pojawił się w pierwszej setce w 2010, kiedy tygodnik oszacował jego majątek na 1,46 miliardów złotych. Gdy Forbes zaczął prowadzić swoją listę najbogatszych Polaków, zdecydował się nie uwzględniać Profusa, argumentując, że jego majątku nie da się oszacować.
Polski Klub Biznesu i miesięcznik "Businessman" uznały go "Biznesmenem Roku 1991".
Życie prywatne.
Media opisywały go jako osobę, która unika rozgłosu i chroni swoją prywatność. Na początku lat 90. prasa donosiła, że mieszka w blokowisku na Woli.
Jego żoną jest Gabriela Profus, która w przeszłości pełniła różne funkcje zarządcze w firmach Profusa.

</doc>
<doc id="5056040" url="https://pl.wikipedia.org/wiki?curid=5056040" title="KKS Kolejarz Rawicz">
KKS Kolejarz Rawicz



</doc>
<doc id="5056042" url="https://pl.wikipedia.org/wiki?curid=5056042" title="Gwardia Rzeszów (żużel)">
Gwardia Rzeszów (żużel)



</doc>
<doc id="5056044" url="https://pl.wikipedia.org/wiki?curid=5056044" title="Grabiec (ptak)">
Grabiec (ptak)

Grabiec ("Lycocorax pyrrhopterus") – gatunek ptaka z rodziny cudowronek (Paradisaeidae), najstarszy przedstawiciel rodziny. Występuje na 7 wyspach w indonezyjskiej prowincji Moluki Północne. Zasiedla głównie lasy i skraje lasów oraz plantacje, rzadziej inne tereny z choćby nieznacznym udziałem drzew i krzewów. Żywi się głównie owocami, a aktywny jest zwłaszcza o świcie i zmierzchu. Nie jest zagrożony wyginięciem. Wyróżniane są trzy podgatunki, których status jest kwestionowany – być może stanowią dwa lub trzy odrębne gatunki. Ze względu na podobieństwo do krukowatych – mocny, ciemny dziób, matowe czarne upierzenie, cynamonowobrązowe skrzydła – gatunek ten początkowo zaliczono właśnie do tej rodziny.
Taksonomia.
Po raz pierwszy gatunek opisał Karol Lucjan Bonaparte w 1850. Holotyp pochodził z Halmahery, największej wyspy Moluków. Autor nadał nowemu gatunkowi nazwę "Corvus pyrrhopterus". Zanim uznano go za przedstawiciela cudowronek (Paradisaeidae), grabiec był włączany do krukowatych (Corvidae), a Wallace (1869) uznał go za szpaka podobnego do wrony lub kruka. Obecnie (2021) Międzynarodowy Komitet Ornitologiczny umieszcza grabca w monotypowym rodzaju "Lycocorax" Bonaparte, 1853. Podobną klasyfikację zastosowali autorzy "Kompletnej listy ptaków świata" (2021) oraz "Clements Checklist of Birds of the World" (2019). We wszystkich tych ujęciach grabiec dzieli się na trzy podgatunki. Ich status i potencjalna odrębność gatunkowa są niepewne, a tym samym również monotypowość rodzaju.
Oprócz podgatunku nominatywnego, grabca brązowoskrzydłego, "L. (p.) pyrrhopterus" (Bonaparte, 1850), do rangi gatunku wynoszone bywają grabiec rajski, "L. (p.) morotensis" (Schlegel, 1863) i grabiec lśniący, "L. (p.) obiensis" (Bernstein, 1865). Hermann Schlegel opisał grabca rajskiego w oparciu okazy z kolekcji Heinricha Bernsteina. Ten został wysłany do ówczesnych Holenderskich Indii Wschodnich – później ogłosiły niepodległość jako Indonezja – by pozyskać okazy do kolekcji Muzeum Historii Naturalnej w Lejdzie. Bernstein stacjonował w Ternate, skąd odbył co najmniej 9 wypraw. Holotyp "L. (p.) morotensis" zdobył 23 sierpnia 1861 podczas drugiej z nich. W trakcie piątej wyprawy, między 17 lipca a 2 września 1862, na Obi pozyskał cztery okazy reprezentujące nieznane dotąd taksony, w tym "L. (p.) obiensis".
Autorzy "Handbook of the Birds of the World" pierwotnie uznawali podział na trzy podgatunki. Zostało to zmienione i w opracowywanej przy współpracy z BirdLife International liście ptaków świata (wydanie książkowe: 2016, 5. wersja online: grudzień 2020) zastąpiły je dwa gatunki – jeden z dwoma podgatunkami, trzeci uzyskał rangę gatunku. Ponieważ BirdLife International opiniuje przy tworzeniu Czerwonej Księgi IUCN, od 2016 oceniany jest stopień zagrożenia dla dwóch gatunków. W takim ujęciu, zaakceptowanym również przez niektóre inne autorytety, za całkiem odrębny gatunek uznaje się grabca lśniącego (jako "L. obiensis"), natomiast grabiec rajski i brązowoskrzydły stanowią dwa podgatunki "L. pyrrhopterus".
Po raz pierwszy przedstawicieli rodziny cudowronek rozpatrzono jako gatunki filogenetyczne (ewolucyjne) w 1992. Cracraft potraktował każdy z trzech podgatunków grabca jako osobny gatunek. Z jego podejściem nie zgodził się Snow (1997), według którego kryteria oceny przyjmowane dla poszczególnych gatunków były niespójne. Cracraft przypisał populacje z Batjan i Halmahery do jednego gatunku, mimo że według jego kryteriów można było je rozdzielić. Uzasadnił to wstrzymaniem się z decyzją do czasu pojawienia się nowych informacji o zróżnicowaniu behawioralnym i genetycznym grabców z tych populacji. Według Snowa w ten sam sposób Cracraft mógłby wyjaśnić przyznanie danemu taksonowi rangi gatunku.
Filogeneza.
Grabiec jest najstarszym gatunkiem cudowronek. Wchodzi w skład kladu bazalnego tej rodziny, który obejmuje również fałdowrona lśniącego ("Phonygammus keuraudrenii") oraz cztery gatunki fałdowronów "Manucodia". W bazie TimeTree dostępne są dane z czterech badań opublikowanych przed 2017 (kiedy opublikowano podstawową wersję bazy) pozwalające na oszacowanie czasu oddzielenia się linii rozwojowych kladu "Lycocorax"+"Phonygammus"+"Manucodia", samego rodzaju "Lycocorax", a w końcu rozdzielenia się "Phonygammus" i "Manucodia". Wyodrębnienie się linii "Lycocorax"+"Phonygammus"+"Manucodia" nastąpiło w oligocenie lub na początku miocenu – między 28,8 a 18,2 mln lat temu. Linia rozwojowa grabca oddzieliła się między 17,2 a 12,3 mln lat temu.
Wyjątkowy na tle rodziny jest u przedstawicieli kladu "Lycocorax"+"Phonygammus"+"Manucodia" brak znaczącego dymorfizmu płciowego. Poza tym brak go jedynie u dwóch gatunków z rodzaju "Astrapia", czasami wydzielanych do "Paradigalla": tarczonosa długosternego ("A. carunculata") i kusego ("A. brevicauda"). Gatunki z tej grupy są również monogamiczne i dobierają się w pary, co jest nietypowe dla cudowronek. W przypadku grabca nie ma jednak pewnych danych. Brak znaczącego dymorfizmu płciowego, monogamia i utrzymywanie par razem tworzą strategię życiową dosyć „mało efektowną” w porównaniu do reszty cudowronek. Ułatwia to dyspersję i pozwala wytłumaczyć obecność fałdowronów "Manucodia"+"Phonygammus" na kilku wyspach u wybrzeży Nowej Gwinei oraz na półwyspie Jork, a "Lycocorax" – na Molukach Północnych. Tarczonosy są geograficznie ograniczone do Gór Środkowych i gór Ptasiej Głowy, a także Fakfak; mają więc niewielkie możliwości dyspersji.
Niemal wszystkie cudowronki występują na Nowej Gwinei i wyspach w obrębie jej górotworu. Grabiec i flagowiec ("Semioptera wallacii") jako jedyne zasiedliły Moluki Północne. Według Irestedt "et al". (2009) współczesne rozmieszczenie tych gatunków może być wynikiem głównie specjacji allopatrycznej oraz wahań poziomu morza pod koniec pliocenu i w miocenie. Trudniejsze do wyjaśnienia jest występowanie we wspomnianym regionie flagowca. Należy wziąć pod uwagę, że jest to gatunek ewolucyjnie młodszy od grabca. Linia rozwojowa flagowca wyodrębniła się bowiem między 14,6 a 9,8 mln lat temu (według wspomnianych 4 źródeł w bazie TimeTree). Był to późny miocen (ogółem trwający 23,03 do 5,33 mln lat temu). Specjacja musiała zachodzić więc wtedy, kiedy Moluki Północne (będące wyspami oceanicznymi) dryfowały obok półwyspu Ptasia Głowa.
Poniższy kladogram przedstawia relacje w obrębie kladu bazalnego Paradisaeidae według Irestedt "et al". (2009) i Jønsson "et al". (2016). Jetz "et al". (2012) i Marki "et al". (2005) inaczej przedstawiają jedynie pozycję "M. jobiensis" i "M. ater" (nie jako gatunki siostrzane):
Następujący kladogram prezentujący pozycję grabca na tle całej rodziny opiera się o pracę Irestedt "et al". (2009). Przedstawiony został jednak według Ligon "et al". (2018), w której to pracy uaktualniono pozycję "Lophorina" i "Ptiloris":
Etymologia.
Nazwa rodzaju "Lycocorax" pochodzi od "Lycos" Boie, 1829, synonimu dla "Corvus monedula" – kawki zwyczajnej oraz greckiego słowa κόραξ "koraks" – „kruk”. Według innego źródła nawiązuje nie do kawki, a „wilka” – λύκος "lykos". Epitet gatunkowy "pyrrhopterus" wywodzi się od πυρρός "pyrros" – „ognisty”, „czerwony” i -πτερος -pteros – „-skrzydły”.
Morfologia.
Długość ciała wynosi od 42 do 44 cm (według jednego ze starych źródeł – od 38 cm). Masa ciała: u samców grabców brązowoskrzydłych 242–304 g ("n"=8), u grabców lśniących – 300–370 g ("n"=9), natomiast u samic jest to odpowiednio 218–276 g ("n"=7) i 250–316 g ("n"=5). Dane o masie ciała pochodzą z etykiet dołączonych do okazów muzealnych – część ptaków po zabiciu była jeszcze ważona. Takich adnotacji Frith i Frith (1997) nie znaleźli na etykietach okazów grabców rajskich. Wymiary szczegółowe – zebrane przez tych samych autorów – podane w milimetrach znajdują się w poniższej tabeli ("n" oznacza liczbę zmierzonych okazów).
Grabce wszystkich podgatunków można łatwo zidentyfikować po czerwonej tęczówce, mocnym ciemnym dziobie, matowym czarnym upierzeniu, cynamonowobrązowych skrzydłach i białych plamach na skrzydłach. Dalszy opis dotyczy ptaków podgatunku nominatywnego, jeżeli nie zaznaczono inaczej.
Pióra na głowie popielatobrązowe, wydają się być nieco czarniawe i połyskliwe. Ciemię ciemniejsze. Obszar od płaszcza do pokryw podogonowych jaśniejszy i bardziej szary ze słabym niebieskoszarym połyskiem (z nieznaczną domieszką zieleni). Skrzydła z wierzchu brązowe, przy czym pokrywy i lotki III rzędu są ciemniejsze od cynamonowobrązowych lotek. Lotki I rzędu u nasady białe, co w różnym stopniu widać u siedzącego ptaka, lecz u lecącego – bardzo wyraźnie. Ogon czarniawobrązowy, połyskujący. Spód ciała ubarwiony podobnie do płaszcza, lecz jaśniejszy, z niebiesko-zielonym połyskiem. Brzuch bardziej brązowy, podobnie jak okolice kloaki i pokrywy podogonowe. U osobników w 1. szacie ciemię, środek grzbietu oraz wierzchnia strona ogona są ubarwione jak u dorosłych. Pozostała część upierzenia brązowawa ze znikomym niebiesko-czarnym połyskiem. Pozostały na spodzie ciała puch brązowy, matowy. Później osobniki młodociane uzyskują szatę bardziej matową i mniej czarniawą od dorosłej. Prawdopodobnie skrzydła są bardziej jasnobrązowe.
Grabce rajskie na tle dwóch pozostałych wyróżniają się znacząco większymi rozmiarami ciała. Upierzeniem przypominają grabce brązowoskrzydłe, jednak są jaśniejsze, bardziej brązowawe z wierzchu i ciemniejsze od spodu. Biały obszar u nasady lotek I rzędu stosunkowo duży.
Odrębność grabców lśniących była od dawna wspominana w literaturze. Znacznie bardziej różnią się upierzeniem od grabców brązowoskrzydłych niż różnią się od nich grabce rajskie. U ptaków tego podgatunku – nieco większych niż "L. (p.) pyrrhopterus" – całość upierzenia jest ciemniejsza, mocniej i bardziej zielono opalizująca. Zewnętrzne chorągiewki lotek są ciemnobrązowe, nie jasnobrązowe, przez co nie kontrastują z tułowiem. Na żywo grabce lśniące mają ponoć bardziej przypominać fałdowrony. Pióra w obszarze kantarka oraz brwi są dłuższe i grubsze, co daje wrażenie wyrastania u tych ptaków gęstej „brwi”.
Frith i Frith (1998) stwierdzili aberracje barwne u 2 z 224 (0,9%) zbadanych okazów muzealnych (różnych podgatunków). Były to dwie samice, odpowiednio z jednym białym piórem w płaszczu i z dużą białą plamą na środku brzucha.
Zasięg występowania.
Zasięg występowania grabca obejmuje 7 wysp w prowincji Moluki Północne, która stanowi jedno z 7 indonezyjskich centrów endemizmu. Według szacunków BirdLife International obszar ten zajmuje 59,8 tys. km², z czego na grabca lśniącego przypada 3,6 tys. km², a na brązowoskrzydłego i rajskiego łącznie – 56,2 tys. km². Rozciągłość południkowa zasięgu całego gatunku to około 485 km (od Tanjung Sopi na północy Morotai po Wai Lower na południu Obi ).
Grabce lśniące występują na Obi i Bisa, znajdujących się w skrajnie południowej części Moluków Północnych. Z szacowanych 3,6 tys. km² większość zajmuje Obi – 2,67 tys. km². Na Obi grabce lśniące nie występują jedynie na terenach nadbrzeżnych. Zasięg geograficzny tego podgatunku ("L. (p.) obiensis") jest najbardziej wysunięty na południe spośród wszystkich trzech.
Dalej na północ występują grabce brązowoskrzydłe. Ich zasięg obejmuje wyspy Halmahera, Kasiruta i Bacan (leżącą około 33 km na północ od Wysp Obi). Na Bacan znajduje się najwyższy punkt Moluków Północnych, Sibela – 2111 m n.p.m. Halmaherę tworzą 4 górzyste półwyspy, jednak najwyższy punkt tej wyspy znajduje się na jedynie 1635 m n.p.m. Występowanie na Kasiruta odnotowano dopiero w 1991 roku.
Grabce rajskie zamieszkują najbardziej wysuniętą na północ wyspę Moluków – Morotai (2315 km²), a prócz tego przyległą niewielką wyspę Rau. Cieśnina Morotai oddzielająca Morotai i Halmaherę w najwęższym miejscu ma około 10 km szerokości, przeciętnie około 15 km. Podczas zlodowaceń cieśnina zwężała się do kilku kilometrów, co sprzyjało rozwojowi endemizmu na Morotai.
Ekologia i zachowanie.
Wymagania środowiskowe.
Środowiskiem życia grabców są lasy i skraje lasów oraz plantacje, jednak akceptują każde inne środowisko z porozrzucanymi krzewami i drzewami, również na terenach uprawnych. Przynajmniej do połowy lat 90. XX wieku większość badań prowadzono nad ptakami wysp Ternate, Halmahera i Bacan.
Ogółem podobne preferencje co do środowiska życia obserwuje się również u grabców rajskich i brązowoskrzydłych. Grabce brązowoskrzydłe zamieszkują lasy, zarówno te położone na nizinach, jak i na wzgórzach i w środkowych partiach gór; prócz tego spotykane są na obrzeżach lasów, w odrastających lasach i w ogrodach. Rzadko zapuszczają się też w bagienne lasy i przyległe do nich namorzyny. Najchętniej wybierają obszary położone głębiej w lesie i z wyższymi drzewami. Przeważnie unikają terenów rolniczych. Na Halmaherze występują co najmniej do 1500 m n.p.m., a na Bacan – 1700 m n.p.m.
O grabcach rajskich wiadomo, że żyją w gęstych lasach na umiarkowanych wysokościach. Na Morotai, którego najwyższy szczyt sięga 1250 m n.p.m., do 2015 włącznie nieliczne wyprawy docierały jednak powyżej 800 m n.p.m. Ten opis zasięgu "L. (p.) morotensis" pochodzi od Bernsteina, lecz przytoczono go w publikacji z 1950 roku. Został wspomniany w monografii o cudowronkach wydanej w 2019 roku, bez wzmianek o nowszych danych.
Grabce lśniące na Obi (której najwyższy punkt wynosi 1611 m n.p.m.) występują zarówno blisko poziomu morza, jak i na wzgórzach, między 0 a 1550 m n.p.m. (do 2013 roku stwierdzane były jedynie poniżej 800 m n.p.m.). Lambert (1994) ocenił, że ówcześnie Obi była "słabo zbadana" pod względem występujących na niej ptaków, stąd i dostępność informacji o awifaunie Moluków Północnych jako całość była niewielka. W 2012 prowadzono badania terenowe w 6 lokalizacjach, z czego w jednej w ogóle grabców nie zaobserwowano – na samym wybrzeżu. W 4-stopniowej skali w trzech lokalizacjach oceniono go jako pospolitego ("common"), w jednej jako dosyć pospolitego ("fairly common") – były to okolice dużych miasteczek z namorzynami, polami uprawnymi oraz plantacjami kokosów i czapetki pachnącej (z której pozyskuje się goździki). Grabca uznano za nieczęstego ("uncommon"; przedostatnia z ocen) w pobliżu dwóch miejsc wydobycia rud niklu.
Pożywienie.
Grabce żywią się głównie owocami. Zjadają również stawonogi. Jedno źródło wspomina o szczególnym upodobaniu do palm "Pinanga", autor znalazł też pestkę jej owocu w gnieździe.
Tryb życia i zachowanie.
Największa aktywność grabców przypada na świt, po którym następuje stopniowy spadek aktywności w ciągu dnia i gwałtowny wzrost przed zmierzchem. Grabce żerują samotnie, w parach lub małych grupach. Przebywają w środkowych piętrach lasu oraz w koronach drzew, niekiedy w bardziej otwartych miejscach. Dołączają się do gołębi, widywano je żerujące razem z owocożerami "Ptilinopus" (brodawkowymi, "P. granulifrons" i wspaniałymi, "P. superba"), muszkatelami "Ducula" (dwubarwnymi, "D. bicolor" i białoookimi, "D. perspicillata") i kasztanówkami cienkodziobymi ("Macropygia amboinensis"). Lindon "et al". (2018) w nowatorski sposób badali między innymi złożoność sygnałów w komunikacji cudowronek, również podczas zalotów. Dla ułatwienia stworzyli barwne drzewo filogenetyczne ze skalą różnorodności sygnałów obok. U grabca przeważa komunikacja optyczna (wzrokowa) – najmniej różnorodne są komunikaty oparte o barwy, natomiast większość stanowią specyficzne zachowania. Komunikację akustyczną umiejscowiono pomiędzy nimi. Na tle kladu "Lycocorax"+"Phonygammus"+"Manucodia" grabiec jest przedostatni; mniejsza różnorodność sygnałów cechuje wyłącznie fałdowrona trąbiącego.
Grabce lśniące są opisywane jako znaczne aktywniejsze i śmielsze od przedstawicieli pozostałych dwóch podgatunków. Na Obi to jedne z częściej widywanych ptaków, których trąbiący głos stanowi charakterystyczny element tamtejszych lasów. Grabce brązowoskrzydłe z populacji na Halmaherze były opisywane (jeszcze co najmniej w 2015) jako raczej niezwracające na siebie uwagi i ograniczone w swym zasięgu do lasów w interiorze wyspy. Grabce lśniące tolerują za to tereny zdegradowane przez działalność agroleśniczą. Różnice w zachowaniu i preferencjach środowiskowych bywają podstawą do wydzielania grabca lśniącego. Przekonanie o tym, że grabce brązowoskrzydłe występujące na Halmaherze, Kasiruta i Bacan są ciche i dosyć skryte pochodzi od Lamberta (1994). Wspomniał również o węższych preferencjach środowiskowych. Już 5 lat później ukazały się wyniki ekspedycji, której celem było zbadanie rozmieszczenia i stanu populacji grabców oraz flagowców. Zaprzeczały one sugestiom Lamberta, jakoby grabce miały być skryte, nieprzykuwające uwagi i trudne do zaobserwowania na Halmaherze.
Lęgi.
Aktywne gniazda i jaja grabców lśniących ("L. (p.) obiensis") znajdowano od grudnia do stycznia. U grabców rajskich ("L. (p.) pyrrhopterus") i brązowoskrzydłych ("L. (p.) morotensis") okres lęgowy trwa co najmniej od grudnia do początku czerwca. Powiększone gonady wskazujące na aktywność lęgową zaobserwowano u samców odłowionych w styczniu, czerwcu, sierpniu, październiku i listopadzie, natomiast u samic – w lipcu. Brak pewnych informacji o sposobie kojarzenia, jednak różni autorzy na przestrzeni lat zakładali, że grabce są monogamiczne.
Gniazdo ma kształt zbliżony do czarki lub misy, jest stosunkowo duże. Przypomina gniazda fałdowronów "Manucodia", od którego jest bardziej zwaliste. Budulec warstwy zewnętrznej stanowią lekkie poskręcane łodygi pnączy, wąsy czepne i martwe liście lub mech. Za wyściółkę służą wióry lub płatki kory oraz sprężyste wąsy czepne podobne do włosów. Gniazdo umieszczone jest na drzewie, od 4 do 15 m nad podłożem.
W zniesieniu najprawdopodobniej znajduje się tylko jedno jajo. Skorupka ma barwę jasnoszarą lub różowawoszarą. Pokrywają ją nieregularnie rozmieszczone proste i faliste kreski koloru fioletowego, fiołkowego i brązowego. Parker (1963) uzyskał informacje o 5 jajach w zbiorach muzealnych; trzy należały do grabców brązowoskrzydlych, jedno – do lśniącego, ostatnie było nieznanego pochodzenia. Ich wymiary wynosiły 35,2–41 na 25–29 mm. Najmniejsze są jaja grabców brązowoskrzydłych, odpowiednio do mniejszych rozmiarów samych ptaków.
Co najmniej do 2019 nie było żadnych informacji o wysiadywaniu i opiece nad młodymi.
Status, zagrożenia i ochrona.
IUCN uznaje grabca za gatunek najmniejszej troski (LC, "Least Concern") od 2016 (stan w 2021). Od tamtego roku grabiec lśniący jest klasyfikowany osobno, stąd dla danego gatunku nie jest podawana „łączna” klasyfikacja z poprzednich lat. BirdLife International uznaje trend liczebności populacji za prawdopodobnie stabilny ze względu na brak widocznych zagrożeń. Moluki Północne zostały uznane przez BirdLife International za ostoję ptaków endemicznych (Endemic Bird Area).
Grabiec jest jednym z ponad 560 gatunków ptaków objętych ochroną w Indonezji (spośród 1723 występujących w tym kraju). Określa je załącznik do rozporządzenia Ministerstwa Środowiska i Leśnictwa nr 7/1999 w sprawie ochrony gatunkowej roślin i zwierząt, przy czym wykaz gatunków poszerzono i zmieniono w rozporządzeniu 20/2018.

</doc>
<doc id="5056057" url="https://pl.wikipedia.org/wiki?curid=5056057" title="Nad przepaścią (powieść)">
Nad przepaścią (powieść)

Nad przepaścią – współczesna powieść obyczajowa Józefa Ignacego Kraszewskiego. Napisana została w lipcu 1884 roku podczas osadzenia autora w twierdzy w Magdeburgu. Pierwsza publikacja miała miejsce w „Dzienniku Polskim”, 1887, nr 86–130; wydanie książkowe ukazało się w 1887 roku nakładem księgarni H. Altenberga we Lwowie. Przekład czeski – "Nad propasti (Morituri)" – autorstwa Karela V. Rypáčka, z ilustracjami Josifa Kočiho i nakładem Josifa R. Vilímka, wydrukowany został w Pradze: 1913 i 1920.
Okoliczności powstania utworu.
Od 26 maja 1884 roku Kraszewski przebywał w twierdzy w Magdeburgu. To skutek procesu, mającego miejsce w Lipsku w dniach 12–19 maja, który rząd pruski wytoczył jemu i Franciszkowi Hentschowi, pracownikowi administracji telegrafów. Oskarżono ich o szpiegowanie na rzecz rządu francuskiego. W sprawę zaangażowany był sam Otto von Bismarck, którego list został odczytany na rozprawie sądowej. Skazano Kraszewskiego na trzy i pół lata twierdzy i to właśnie w Magdeburgu zostało napisane "Nad przepaścią".
Fabuła.
Akcja powieści dzieje się w Warszawie. Główny bohater, trzydziestokilkuletni Aureli Żabiec, typ utracjusza i dekadenta, pragnie popełnić samobójstwo, które zostaje zaniechane z powodu przybycia dawnej znajomej, służącej domu Żabców, panny Salomei. Widząc, w jakiej go zastała sytuacji, zabiera mu strychninę i rewolwer i obiecuje, że jeśli w ciągu miesiąca Żabiec nie zmieni zdania i swojego położenia, które doprowadziło go do tego, co zobaczyła, odda mu je.
Powieść opowiada o wahaniach, wątpliwościach i błądzeniu Aurelego w poszukiwaniu własnej drogi i chęci zmiany dotychczasowego życia. Ważną rolę odgrywa w nich przypadek: wygrana w karty, stosunki z ciotką Winnicką, pojawienie się hrabiny Eleonory, dawnej miłości Aurelego, wreszcie samej Salomei. Ostatecznie Aureli zmienia się – osiada w Maczkach pod Warszawą i oddaje się tam pracy, odcinając się od swojej przeszłości.
Recepcja.
W 1888 roku, czyli świeżo po publikacji książkowej, ukazały się dwie recenzje tej powieści.
Recenzent „Prawdy” ocenia utwór w sposób pozytywny jako dzieło dojrzałego pisarza. Zwraca uwagę na warunki, w jakich powstawała owa powieść, dostrzega pośpiech w jej tworzeniu, a więc m.in. niekonsekwencję wydarzeń, szkicowość postaci, papierową motywację działań bohaterów. Stwierdza on w pewnym momencie:
Traktuje powieść Kraszewskiego jako sposób ucieczki więźnia do rzeczywistości, jaką zapamiętał, przebywając na wolności. Całość zostaje jednak oceniona w sposób pozytywny jako dzieło dojrzałego pisarza.
W warszawskim „Życiu” recenzent również zwraca uwagę na brak pogłębionej psychologii postaci, zauważa jednak:
Uwagi.
Książka ukazała się we Lwowie w 1887 roku. Nie była potem wznawiana. Nie doczekała się również szerszych analiz w literaturze fachowej. Może to wynikać z faktu, że w bibliotekach na świecie zachowało się stosunkowo niewiele egzemplarzy książki. Jeden jest przechowywany w Bibliotece Jagiellońskiej, drugi w Columbus, trzeci zaś w Lwowskiej Narodowej Naukowej Bibliotece Ukrainy im. Wasyla Stefanyka. Wersja elektroniczna powieści ukazała się w kwietniu 2021 w serwisie Wikiźródła.

</doc>
<doc id="5056059" url="https://pl.wikipedia.org/wiki?curid=5056059" title="Franciszek Kristinus">
Franciszek Kristinus

Franciszek Józef Ferdynand Kristinus (ur. 5 marca 1878 w Jabłonkowie) – pułkownik piechoty Wojska Polskiego.
Życiorys.
Franciszek Kristinus urodził się 5 marca 1878 w Jabłonkowie. W piechocie C. K. Armii został mianowany kadetem z dniem 1 września 1898, następnie awansowany na podporucznika z dniem 1 listopada 1899, oraz na porucznika z dniem 1 maja 1905. Był przydzielony do 1 pułku piechoty w Troppau, jako kadet pełniąc funkcję zastępcy oficera, potem jako oficer od około 1903 do około 1906 był adiutantem batalionu, a od około 1909 do około 1911 figurował jeszcze w ewidencji tej jednostki jako oficer z przyznanym zaopatrzeniem. W trakcie I wojny światowej otrzymał awans na kapitanaa piechoty w rezerwie z dniem 1 listopada 1914. Podczas wojny nadal posiadał przydział do pułku piechoty nr 1.
Po zakończeniu wojny został przyjęty do Wojska Polskiego. W stopniu podpułkownika od sierpnia lub października 1921 był dowódcą 64 pułku piechoty. W tym czasie został awansowany na pułkownika piechoty z dniem 1 czerwca 1919. Od sierpnia 1926 dowódcą piechoty dywizyjnej w 13 Dywizji Piechoty. Od 31 marca 1927 był członkiem Oficerskiego Trybunału Orzekającego. W 1928 został przeniesiony w stan spoczynku. W 1934 jako emerytowany pułkownik był przydzielony do Oficerskiej Kadry Okręgowej nr V jako "oficer przewidziany do użycia w czasie wojny" i pozostawał wówczas w ewidencji Powiatowej Komendy Uzupełnień Bielsko. Zmarł w 1938.
Odznaczenia.
austro-węgierskie

</doc>
<doc id="5056060" url="https://pl.wikipedia.org/wiki?curid=5056060" title="Lista francuskich okrętów podwodnych">
Lista francuskich okrętów podwodnych

To lista okrętów podwodnych Marine nationale, podana chronologicznie według typów. Daty oznaczają okres budowy danego typu.

</doc>
<doc id="5056064" url="https://pl.wikipedia.org/wiki?curid=5056064" title="Piotr Jan Steygwiłł Laudański">
Piotr Jan Steygwiłł Laudański

Piotr Jan Steygwiłł Laudański herbu Jastrzębiec (zm. w 1681 roku) – oboźny upicki w latach 1673-1681.
Jako poseł na sejm elekcyjny 1674 roku był elektorem Jana III Sobieskiego z powiatu upickiego w 1674 roku.

</doc>
<doc id="5056065" url="https://pl.wikipedia.org/wiki?curid=5056065" title="Jakub Pocięty">
Jakub Pocięty



</doc>
<doc id="5056066" url="https://pl.wikipedia.org/wiki?curid=5056066" title="Roman Hawranke">
Roman Hawranke

Roman Hawranke (ur. 15 lipca 1878 w Mlewie) – major piechoty Wojska Polskiego, kawaler Orderu Virtuti Militari.
Życiorys.
Roman Hawranke urodził się 17 lipca 1878 w Mlewie jako syn Ottona. Po zakończeniu I wojny światowej, jako były oficer Armii Cesarstwa Niemieckiego został przyjęty do Wojska Polskiego i zatwierdzony w stopniu porucznika. W tym stopniu latem 1919 został mianowany dowódcą I batalionu w formowanym Grudziądzkim Pułku Strzelców. W szeregach przemianowanego 64 pułku piechoty pełnił tę funkcję na froncie w wojnie polsko-bolszewickiej, w tym w walkach nad Berezyną, gdzie 5 czerwca 1920 został ranny, po czym trafił do szpitala. Potem ponownie dowodził I batalionem od 27 lipca do 1 sierpnia 1920, lecz po odnowieniu ran ustąpił. Od 29 października 1920 do końca walk był dowódcą II batalionu.
Po wojnie został awansowany na kapitana piechoty ze starszeństwem z dniem 1 czerwca 1919. do 1923 był p.o. dowódcy II batalionu 64 pułku piechoty w Grudziądzu. Następnie otrzymał awans na majora z dniem 1 lipca 1923 i był etatowym dowódcą II batalionu. Z dniem 1 marca 1927 został mu udzielony dwumiesięczny urlop z zachowaniem uposażenia, a z dniem 30 kwietnia tego roku został przeniesiony w stan spoczynku. W 1928 mieszkał w Grudziądzu. W 1934 jako emerytowany major był przydzielony do Oficerskiej Kadry Okręgowej nr VIII jako "oficer przewidziany do użycia w czasie wojny" i pozostawał wówczas w ewidencji Powiatowej Komendy Uzupełnień Grudziądz.

</doc>
<doc id="5056068" url="https://pl.wikipedia.org/wiki?curid=5056068" title="Pierre Aubry">
Pierre Aubry

Pierre Aubry (ur. 14 lutego 1874 w Paryżu, zm. 31 sierpnia 1910 w Dieppe) – francuski muzykolog i filolog.
Życiorys.
Ukończył studia filologiczne (1892) i prawnicze (1894). Następnie studiował w École nationale des chartes w Paryżu, którą ukończył w 1898 roku pracą "La philologie musicale des trouvères" (wyd. Tuluza 1898). W 1900 roku obronił dyplom z języka ormiańskiego i odbył podróż badawczą do Turkiestanu. Był wykładowcą Institut Catholique, Schola Cantorum de Paris i École pratique des hautes études. Pisywał artykuły do „Tribune de Saint-Gervais”, „Revue d’histoire et de critique musicales” i „Mercure musical”. Zginął w wypadku podczas ćwiczeń szermierczych.
W swoich badaniach zajmował się francuską muzyką religijną i świecką XIII wieku. Przygotował liczne edycje źródłowe, interesował się też ikonografią muzyczną. 

</doc>
<doc id="5056071" url="https://pl.wikipedia.org/wiki?curid=5056071" title="Jaskinia Jaworzycka">
Jaskinia Jaworzycka

Jaskinia Jaworzycka () – jaskinia krasowa w Czechach, na północny zachód od Ołomuńca.
W jaskinia występuje bogata szata naciekowa oraz jeziorka z perłami jaskiniowymi.

</doc>
<doc id="5056073" url="https://pl.wikipedia.org/wiki?curid=5056073" title="Gouffre Jean-Bernard">
Gouffre Jean-Bernard

Gouffre Jean-Bernard (również "Réseau Jean Bernard") – jaskinia krasowa we Francji, w Alpach Sabaudzkich. Jedna z najgłębszych jaskiń na świecie.
Jaskinię odkryła i przebadała do głębokości -100 m podczas letniego obozu eksploracyjnego w 1963 r. speleologiczna grupa "Vulcain". Dalsze badania kontynuowane były corocznie w następnych latach. W 1969 r. osiągnięto syfon na głębokości -623 m. W styczniu 1975 r. odkryta została sala "Crèpes" na głębokości -938 m. W listopadzie tegoż roku odnaleziono połączenie z wyżej położoną jaskinią B-19, znaną od roku 1968. Dzięki temu głębokość jaskini wzrosła do -1 208 m. W roku 1976 speleolodzy przedostali się przez zawał do kolejnego syfonu na głębokości -1 298 m, co dało jaskini drugie miejsce na liście najgłębszych jaskiń świata.
W sierpniu 1979 r. znalezione zostało połączenie między wyżej położoną jaskinią, w której znajduje się głęboka na 140 m przepaść, a korytem podziemnego potoku, zwanego "Excentriques". W ten sposób, z głębokością -1 358 m, Gouffre Jean-Bernard stała się najgłębszą jaskinią świata. W lutym 1980 r. francuskim płetwonurkom jaskiniowym udało się pokonać długi na 40 m syfon, za którym odkryto 300 m obniżających się korytarzy, którymi osiągnięta została głębokość -1 410 m.
Do roku 1998 jaskinia zajmowała zajmowała pierwsze miejsce na liście najgłębszych jaskiń świata. Według danych z 2022 r. długość jej korytarzy wynosi 27 134 m, natomiast deniwelacja 1 617 m. Czyni ją to w 2022 r. siódmą co do głębokości jaskinią na świecie.

</doc>
<doc id="5056074" url="https://pl.wikipedia.org/wiki?curid=5056074" title="Aleksander Jerzy Puzyna">
Aleksander Jerzy Puzyna

Aleksander Jerzy Puzyna herbu Oginiec (zm. w 1702 roku) – chorąży upicki w latach 1671–1702, cześnik nowogródzki w 1658 roku.
Poseł sejmiku upickiego na sejm zwyczajny 1692/1693 roku.
Był elektorem Jana III Sobieskiego z powiatu upickiego w 1674 roku.

</doc>
<doc id="5056076" url="https://pl.wikipedia.org/wiki?curid=5056076" title="Aleksander Chistowski">
Aleksander Chistowski

Aleksander Chistowski (ur. 1 kwietnia 1912 w Kartuzach, zm. 14 kwietnia 1989 w Gdańsku) – polski bokser.
Kariera.
Boks uprawiał w latach międzywojennych w klubie Gedania Gdańsk. Startując w mistrzostwach Polski, zdobył srebrny medal w 1934, w kategorii ciężkiej. Po wojnie reprezentował barwy klubu Gryf Wejherowo i Stoczniowca Gdańsk w którym to zakończył swoją sportową karierę.
Pochowany na Cmentarzu Oliwskim (kw.18-15-1) w Gdańsku - Oliwie.

</doc>
<doc id="5056077" url="https://pl.wikipedia.org/wiki?curid=5056077" title="Grotte de Jeita">
Grotte de Jeita

Grotte de Jeita – najdłuższa jaskinia w Libanie, w górach Liban.
W jaskini znajduje się bogata szata naciekowa, jezioro oraz rzeka.

</doc>
<doc id="5056078" url="https://pl.wikipedia.org/wiki?curid=5056078" title="Jivara">
Jivara

Jivara – jaskinia krasowa w południowo-wschodniej części Kuby, w górach Sierra Maestra.
W jaskini znajduje się kaskadowy ciąg obszernych korytarzy oraz przepływa potok.

</doc>
<doc id="5056081" url="https://pl.wikipedia.org/wiki?curid=5056081" title="August Wilhelm Ambros">
August Wilhelm Ambros

August Wilhelm Ambros (ur. 17 listopada 1816 w Mýcie, zm. 28 czerwca 1876 w Wiedniu) – austriacki historyk muzyki.
Życiorys.
Pochodził z rodziny urzędniczej o zamiłowaniach artystycznych; jego matka była pianistką i śpiewaczką, siostrą historyka muzyki Raphaela Georga Kiesewettera. Studiował na Uniwersytecie Praskim, w 1839 roku uzyskując doktorat z prawa. Interesował się malarstwem, poezją i muzyką. Pracował jako prawnik, jednocześnie samodzielnie pogłębiając swoją wiedzę muzyczną, podjął próby kompozytorskie i pisywał artykuły do „Neue Zeitschrift für Musik”. Od 1850 roku prowadził wykłady w Konserwatorium Praskim, dziewiętnaście lat później otrzymał natomiast posadę profesora na uniwersytecie. W 1872 roku wyjechał do Wiednia, gdzie otrzymał posadę w Ministerstwie Sprawiedliwości i wykładał w konserwatorium. Udzielał też lekcji z historii sztuki i muzyki następcy tronu, arcyksięciu Rudolfowi.
W 1870 roku otrzymał krzyż kawalerski Orderu Franciszka Józefa, a w 1874 roku został odznaczony krzyżem komandorskim Orderu Korony Żelaznej.
Twórczość.
Dziełem życia Ambrosa była obszerna synteza pt. "Geschichte der Musik", której autor nie zdołał jednak ukończyć. Tom I obejmuje dzieje muzyki w starożytności, tom II omawia chorał gregoriański, twórczość trubadurów i minnesingerów oraz wczesne formy wielogłosowe, tom III muzykę niderlandzką, niemiecką, angielską i włoską XV wieku. Tomy IV i V, opracowane po śmierci autora na podstawie pozostawionych przez niego notatek, obejmują twórczość kompozytorów włoskich lat 1450–1550 oraz antologię utworów XV- i XVI-wiecznych. Układ materiału w "Geschichte der Musik" jest niekonsekwentny pod względem chronologii i prądów stylistycznych, autor jako kryterium porządkowania treści przyjął zgodnie z ówcześnie dominującymi tendencjami tzw. koncepcję heroiczną, wysuwającą na pierwszy plan osobowość artysty jako twórcy procesu dziejowego muzyki.
Skomponował operę "Břetislav a Jitka", 2 symfonie, uwertury orkiestrowe, utwory fortepianowe i religijne, pieśni.

</doc>
<doc id="5056085" url="https://pl.wikipedia.org/wiki?curid=5056085" title="Edward Tadeusz Bieliński">
Edward Tadeusz Bieliński

Edward Tadeusz Bieliński (ur. 13 października 1795 w Tomaszpolu, zm. 1864 we Lwowie) – polski inżynier, oficer inżynierii Królestwa Polskiego, jeden z budowniczych kanału Augustowskiego.
Życiorys.
Pochodził z rodziny Tadeusza Bielińskiego herbu Junosza i jego żony Petroneli z d. Owczarskiej. Urodził się 13 października 1795 w Tomaszpolu i ukończył Liceum Krzemienieckie. W 1816 wstąpił do wojsk artyleryjskich i w następnym roku przeniesiony został do wojsk inżynieryjnych. W 1819 dostał stopień podporucznika oraz był adiutantem gen. Hauke oraz Komitetu Artylerii i Inżynierów. Był jednym z budowniczych kanału Augustowskiego i wraz z Michałem Horainem kierował budową śluzy Kudrynki. Kierował również zakładem w Białobrzegach produkującym cement wiążący pod wodą. Brał udział w wojnie z Turcją, za co otrzymał Order Świętej Anny 3 kl. z kokardą i awans na stopień porucznika.
W powstaniu listopadowym brał czynny udział i w lutym 1831 otrzymał stopień kapitana, a we wrześniu 1831 podpułkownika. Odznaczony Złotym Krzyżem Orderu Virtuti Militari. Z korpusem gen. Ramorino przeszedł do Galicji. Po upadku powstania udał się na emigrację do Francji. W lipcu 1834 był w Szwajcarii i wraz z J.P. Lelewelem pracował przy osuszanie bagien.
W 1852 przeniósł się do Galicji i osiadł we Lwowie, gdzie był prezesem Towarzystwa Wzajemnych Ubezpieczeń od Ognia. Opracował plan żeglugi po Dniestrze. Przyjacielem Bielińskiego we Lwowie był Wincenty Pol, który właśnie jemu zadedykował swój poemat historyczny "Mohort".
Żonaty był z Julią Kieszkowską z Kieszkowa h. Krzywda, zmarł we Lwowie w 1864.

</doc>
<doc id="5056088" url="https://pl.wikipedia.org/wiki?curid=5056088" title="Iryna Dauhała">
Iryna Dauhała

Iryna Wiktarauna Dauhała (, , "Irina Wiktorowna Dowgało", ur. 8 marca 1967 w Krzyczewie) – białoruska działaczka państwowa i polityczka, deputowana do Izby Reprezentantów Białorusi VII kadencji.
Życiorys.
Urodziła się 8 marca 1967 w Krzyczewie, w obwodzie mohylewskim Białoruskiej SRR, ZSRR. Ukończyła Homelski Uniwersytet Państwowy im. Franciszka Skaryny ze specjalnościami „Język rosyjski i literatura” oraz „Prawoznawstwo”, a także Akademię Zarządzania przy Prezydencie Republiki Białorusi ze specjalnością „Administracja państwowa i lokalna”.
Pracę rozpoczęła w wieku 17 lat w Centralnym Komitecie Rejonowym Komsomołu miasta Homla, była opiekunką pionierów w Szkole Średniej Nr 21, sekretarzem komitetu Komsomołu Homelskiej Muzycznej Wyższej Szkoły Artystycznej im. Niesciera Sakałouskiego. Przez 11 lat pracowała w komisjach ds. niepełnoletnich Rejonu Centralnego miasta Homla i miasta Homla, a następnie w Wydziale ds. Młodzieży Homelskiego Miejskiego Komitetu Wykonawczego. Później pełniła funkcję zastępczyni szefa administracji Rejonu Nowobielickiego miasta Homla. W 2010 roku rozpoczęła pracę w Homelskim Obwodowym Komitecie Wykonawczym, gdzie trzy lata później stanęła na czele Głównego Urzędu Pracy Ideologicznej, Kultury i Spraw Młodzieży. Jest członkinią zjednoczenia społecznego „Biała Ruś”.
W 2019 roku została deputowaną do Izby Reprezentantów VII kadencji z homelskiego-sowieckiego okręgu wyborczego nr 34. Pełni w niej funkcję członkini Stałej Komisji ds. Prawodawstwa. Należy do Delegacji Zgromadzenia Narodowego ds. Ożywienia Kontaktów ze Zgromadzeniem Parlamentarnym Rady Europy, a także do grup roboczych ds. współpracy z parlamentami Algierii, Hiszpanii, Kirgistanu, Singapuru i państw Europy Południowo-Wschodniej.
Życie prywatne.
Iryna Dauhała jest mężatką, ma syna.

</doc>
<doc id="5056092" url="https://pl.wikipedia.org/wiki?curid=5056092" title="Witold Korski">
Witold Korski

Witold Korski (ur. 24 lipca 1918 w Tarnobrzegu, zm. 8 sierpnia 2003 w Krakowie) – polski architekt, medalier, rysownik, rzeźbiarz, wykładowca akademicki. Absolwent Wydziału Architektury Politechniki Warszawskiej, Wydziałów Politechnicznych Akademii Górniczej i Akademii Sztuk Pięknych w Krakowie. Asystent Adolfa Szyszko-Bohusza. Profesor na Wydziale Architektury Politechniki Krakowskiej. Laureat honorowej nagrody SARP w 1990.
Życiorys.
Studiował architekturę w Warszawie w latach 1936–1939, lecz dyplom uzyskał w 1947 na wydziale architektury Akademii Górniczo-Hutniczej w Krakowie, a w 1948 ukończył studia na Akademii Sztuk Pięknych w Krakowie. Najważniejsze budynki swojego projektu zrealizował ze swoim ojcem Józefem Korskim w Łodzi.
Konkursy.
Witold Korski był nagradzany w wielu konkursach architektonicznych i medalierskich, m.in. za projekty:
Odznaczenia i nagrody.
i in.
Źródło: Izba Architektów RP.

</doc>
<doc id="5056095" url="https://pl.wikipedia.org/wiki?curid=5056095" title="Michajłowskoje (obwód smoleński)">
Michajłowskoje (obwód smoleński)

Michajłowskoje () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest przy drodze regionalnej 66N-0508 (Zaborje – 66N-0506/Anosinki), 17,5 km od centrum administracyjnego osiedla wiejskiego (Zaborje), 32,5 km od centrum administracyjnego rejonu (Diemidow), 85,5 km od stolicy obwodu (Smoleńsk), 50 km od granicy z Białorusią.
W granicach miejscowości znajdują się ulice: Bołotnaja, Centralnaja, Mołodiożnaja, Prawosławnaja, Raboczaja, Swietłaja, Szkolnaja.
Demografia.
W 2010 r. miejscowość zamieszkiwały 133 osoby.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Michajłowskoje) zlikwidowanej jednostki administracyjnej Bakłanowskoje weszły w skład osiedla wiejskiego Zaborjewskoje.

</doc>
<doc id="5056097" url="https://pl.wikipedia.org/wiki?curid=5056097" title="Parafia św. Grzegorza VII w Rzymie">
Parafia św. Grzegorza VII w Rzymie

Parafia św. Grzegorza VII w Rzymie – rzymskokatolicka parafia znajdująca się w diecezji rzymskiej, w wikariacie generalnym Rzymu, sektorze zachodnim, prefekturze XXXIII w Rzymie. Parafię prowadzą franciszkanie z prowincji św. Franciszka Zakonu Braci Mniejszych w Umbrii.
Parafia graniczy z Watykanem.
Historia.
21 czerwca 1952 parafię erygował wikariusz generalny Rzymu kard. Clemente Micara dekretem "In suburbana regione". Od początku istnienia jest powierzona franciszkanom. W latach 1958 - 1959 zbudowano kościół.

</doc>
<doc id="5056099" url="https://pl.wikipedia.org/wiki?curid=5056099" title="Gradski stadion pod Hisarom">
Gradski stadion pod Hisarom

Gradski stadion pod Hisarom – stadion sportowy w Leskovacu, w Serbii. Obiekt może pomieścić 7000 widzów. Swoje spotkania rozgrywali na nim piłkarze klubów FK Dubočica Leskovac i FK Lemind 1953, a także piłkarki zespołu ŽGFK Lavice Dubočica.
W 2012 roku zachodnia trybuna stadionu została wyposażona w plastikowe krzesełka.
W marcu 2021 roku rozpoczęła się rozbiórka obiektu. W jego miejscu w ciągu dwóch lat ma powstać nowy piłkarski stadion na 8500 widzów.

</doc>
<doc id="5056102" url="https://pl.wikipedia.org/wiki?curid=5056102" title="Kuminowo (obwód smoleński)">
Kuminowo (obwód smoleński)

Kuminowo () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest 0,5 km od drogi regionalnej 66N-0508 (Zaborje – 66N-0506/Anosinki), 17,5 km od centrum administracyjnego osiedla wiejskiego (Zaborje), 32,5 km od centrum administracyjnego rejonu (Diemidow), 85,5 km od stolicy obwodu (Smoleńsk), 50 km od granicy z Białorusią.
W granicach miejscowości znajdują się ulice: Pobiedy, Zariecznaja.
Demografia.
W 2010 r. miejscowość zamieszkiwało 28 osób.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Kuminowo) zlikwidowanej jednostki administracyjnej Bakłanowskoje weszły w skład osiedla wiejskiego Zaborjewskoje.

</doc>
<doc id="5056104" url="https://pl.wikipedia.org/wiki?curid=5056104" title="Wapień z Solnhofen">
Wapień z Solnhofen

Wapień z Solnhofen także Solnhofener Plattenkalk (dosł. solnhofeński wapień płytowy) lub Formacja Solnhofen (niem. "Solnhofen-Formation") – pokłady późnojurajskich wapieni płytowych i Fossillagerstätte na południu Jury Frankońskiej w południowych Niemczech, charakteryzujące się bogactwem wyjątkowo dobrze zachowanych skamieniałości z piętra tytonu datowanego na czas od 152,1 ± 0,9 do 145,0 mln lat temu, m.in. liliowców, amonitów, ryb i skorupiaków. Znaleziono tu także szczątki "Archaeopteryx".
Etymologia.
Nazwa pochodzi od nazwy miejscowości Solnhofen położonej na południu Jury Frankońskiej w południowych Niemczech, w której pobliżu znajdują się pokłady skał. Historycznie stosowana była również nazwa „łupki solenhofeńskie” (niem. "„Solenhofener Schiefer"), która współcześnie została zastąpiona nazwą „wapień z Solnhofen”. 
W języku angielskim stosowane są nazwy "Solnhofen Limestone" i "Solnhofen Plattenkalk", a w niemieckim "Solnhofener Plattenkalk". 
Geologia.
Solnhofen znajduje się na południu Jury Frankońskiej złożonej z płaskowyżu i wzgórz zbudowanych ze skał jurajskich, które na południowym wschodzie przykryte są utworami trzeciorzędowymi. Od północy Jura Frankońska graniczy z Basenem Germańskim wypełnionym utworami triasowymi. 
W epoce jury późnej współczesne południowe Niemcy pokrywały wody płytkiego ciepłego morza, w których utworzyła się platforma węglanowa – obszar intensywnej sedymentacji osadów węglanowych. W okresie dolnej jury powstały tu liczne laguny i rafy koralowe. Początkowo z bioherm gąbkowych powstała zwarta bariera na południu i wschodzie regionu, a na północy rozwijała się platforma węglanowa. Kiedy poziom wód opadał, biohermy zaczęły się rozrastać i podzieliły platformę węglanową na wiele lagun. 
Przy półsuchym klimacie i braku zasilania wodami rzecznymi doszło do rozwarstwienia gęstościowego wód oraz powstania przy dnie warunków hypersalinarnych i beztlenowych. Zwierzęta żyły jedynie w wodach pelagialnych, a rzadki bentos tworzyły osobniki przyniesione przez sztormy z raf. W okresie tytonu, datowanego od 152,1 ± 0,9 do 145,0 mln lat temu, zaszły procesy sedymentacyjne. Obszary rafy koralowej zbudowały wapienie i dolomity, a w lagunach o niedotlenionych wodach przydennych wytworzyły się wapienie płytowe. Pod koniec jury wody morza Tetydy opadły, osady zostały odkryte i wystawione na działalność żywiołów do późnej kredy. Na przełomie turonu i cenomanu obszar ponownie został zalany wodami morza. Od ustąpienia wód do czasów współczesnych skały poddawane są erozji. 
Powstała Formacja Solnhofen jest częścią większej jednostki litostratygraficznej – Grupy Altmühl złożonej z Formacji Geisental, Formacji Solnhofen i Formacji Mörnsheim. Dzieli się na Dolny Plattenkalk i Górny Plattenkalk. Jej miąższość wynosi od 27,8 m w Schernfeld do 59,9 m w Solnhofen. 
Wapień płytowy z okolic Solnhofen charakteryzuje się dużą twardością, drobnoziarnistością i jasną barwą, i daje się łupać na cienkie płytki. Zbudowany jest przede wszystkim z mikrytu i niewielkich ilości mikrosparytu.
Paleontologia.
Wapień z Solnhofen skrywa skamieniałości z piętra tytonu, datowanego na okres od 152,1 ± 0,9 do 145,0 mln lat temu. W wapieniach odkryto ponad 750 gatunków skamieniałych roślin i zwierząt, m.in. liliowców, amonitów, ryb i skorupiaków. Znaleziono wyjątkowo dobrze zachowane organizmy bezszkieletowe (meduzy, kałamarnice) i owady. Skamieniałości zachowały się wyjątkowo dobrze dzięki specyficznym warunkom abiotycznym na dnie zbiornika, gdzie osadzały się szczątki oraz szybkiemu ich przykrywaniu przez drobny muł węglanowy w czasie sztormów. 
W 1861 roku znaleziono tu pióro, które w 1861 roku zbadał niemiecki paleontolog Hermann von Meyer (1801–1869) i przypisał zwierzęciu nazwanemu przez siebie "Archaeopteryx lithographica". Pierwszy szkielet Archaeopteryxa został znaleziony rok później, a kolejny w 1877 roku – został on zakupiony przez Muzeum Historii Naturalnej w Berlinie. 
Szczególnie różnorodną grupę skamieniałości odkrytych w wapieniach solnhofeńskich są ryby. Znaleziono tu skamieniałości rekinów z rodzajów "Palaeoscyllium", "Pseudorhina", "Galeoidea" i "Protospinax", zrosłogłowych z rodzaju "Ischyodus", promieniopłetwych z rodzaju "Lepidotes", "Gyronchus", "Caturus", "Aspidorhynus" i "Pachytrisops", mięśniopłetwych z rodzaju "Coccoderma". 
Wśród skamieniałości w Solnhofen znajdują się również szczątki żółwi z rodzaju "Eurysternum", krokodyli z rodzaju "Alligatorellus", "Steneosaurus" i "Geosaurus", a także ichtiozaura "Macropterygiusa", kompsognata i pterozaurów z rodzaju "Rhamphorhynchus", "Pterodactylus" i "Ctenochasma" .
Wydobycie.
Wapień solnhofeński od lat wykorzystywany jest w budownictwie i litografii. 
Wydobywany był już w czasach rzymskich i stosowany jako materiał budowlany, m.in. do budowy warowni wzdłuż północnej granicy cesarstwa, i jako materiał wykończeniowy, m.in. w łaźniach. W okresie średniowiecza służył przede wszystkim jako kamień podłogowy i do krycia dachów. Był również eksportowany, m.in. płytki wapienne z Solnhofen zostały użyte w mozaice podłogowej w kościele Mądrości Bożej w Konstantynopolu. W XVI–XVII w. używany był do produkcji nagrobków i tablic pamiątkowych. 
Po wynalezieniu w 1798 roku litografii wapień solnhofeński zaczął być stosowany przez litografów.
Wapień solnhofeński wydobywany jest do tej pory w tradycyjnych kamieniołomach. 

</doc>
<doc id="5056108" url="https://pl.wikipedia.org/wiki?curid=5056108" title="Bitwa pod Małymi Gajanami">
Bitwa pod Małymi Gajanami

Bitwa pod Małymi Gajanami – walki polskiego 1 pułku Ułanów Wielkopolskich z oddziałami sowieckimi toczone w pierwszym roku wojny polsko-bolszewickiej.
Geneza.
W pierwszych miesiącach 1919 roku na wschodnich krańcach odradzającej się Rzeczypospolitej stacjonowały jeszcze wojska niemieckie Ober-Ostu. Ich ewakuacja powodowała, że opuszczane przez nie tereny od wschodu zajmowała Armia Czerwona. Jednocześnie od zachodu podchodziły oddziały Wojska Polskiego. W lutym 1919 jednostki polskie weszły w kontakt bojowy z oddziałami Armii Czerwonej. Rozpoczęła się nigdy niewypowiedziana wojna polsko-bolszewicka. 
Wskutek zarządzenia pogotowia bojowego przeciwko Niemcom, w maju i czerwcu front przeciwsowiecki pozostawał w defensywie. W drugiej połowie lipca Naczelne Dowództwie WP zakończyło prace nad planem szeroko zakrojonej operacji zaczepnej, której celem było opanowanie Mińska, Borysowa, Bobrujska i oparcie frontu o linię rzek Dźwiny i Berezyny.
W rozkazie operacyjnym Frontu Litewsko-Białoruskiego z 3 sierpnia 1919 przewidziano, że natarcie na Mińsk ubezpieczą na lewym skrzydle oddziały 1 Dywizji Piechoty Legionów w rejonie Mołodeczna, Wilejki, a na prawym skrzydle oddziały Grupy Operacyjnej gen. Lasockiego. 2 Dywizja Piechoty Legionów miała wykonać natarcie na miasto z północnego zachodu, a następnie miała ubezpieczyć Mińsk z kierunku Borysowa. Z kolei Grupa Wielkopolska gen. Konarzewskiego miała nacierać od południowego zachodu, a jednocześnie 1 pułk Ułanów Wielkopolskich miał wyjść na tyły Mińska i przeciąć drogę oraz linię kolejową Mińsk-Borysów.
Walki pod Małymi Gajanami.
W sierpniu 1919, w ramach polskiej ofensywy na Mińsk, 1 pułk Ułanów Wielkopolskich ppłk. Władysława Andersa otrzymał rozkaz wykonania zagonu na północ od Mińska z zadaniem przecięcia traktu i linii kolejowej łączących Mińsk z Borysowem. Miał też zwalczać sowieckie odwody zmierzające z Borysowa w kierunku Mińska.
Rano 7 sierpnia 1 pułk Ułanów Wielkopolskich przeszedł za frontem oddziałów 2 Dywizji Piechoty Legionów na jej lewe skrzydło i po kilku godzinach marszu dotarł pod Małe Gajany.Dowódca polskiego pułku wysłał na rozpoznanie 1 szwadron. Szwadron stoczył parę zwycięskich utarczek z patrolami nieprzyjaciela i zajął folwark Łysa Góra skąd nadał meldunek rozpoznawczy. Miejscowości bronił trzystuosobowy oddział łotewskiego pułku strzelców i szwadron kawalerii.
Podpułkownik Anders zdecydował uderzyć od czoła spieszonym 1 i 4 szwadronem, a 2 szwadron konno obszedł miejscowość i zaatakował ze skrzydła. Zaskoczeni strzelcy łotewscy nie potrafili zorganizować skutecznej obrony i wycofali się w nieładzie. Po opanowaniu miejscowości 1 i 4 szwadron zanocowały w Małych Gajanach, a pozostała część pułku w folwarku Magazyn.
W kolejnym dniu pułk realizował postawione przed nim zadanie.
Bilans walk.
Zdobycie Małych Gajan wybiło lukę w sowieckiej obronie i umożliwiło kontynuowanie zagonu przez szwadrony 1 pułku Ułanów Wielkopolskich. Zdobyto kilka ckm-ów i wzięto kilkudziesięciu jeńców. Straty pułku to 3 rannych. 
Bój pod Małymi Gajnami był chrztem bojowym przyszłego 15 pułku Ułanów Poznańskich.

</doc>
<doc id="5056110" url="https://pl.wikipedia.org/wiki?curid=5056110" title="Szczukino (obwód smoleński)">
Szczukino (obwód smoleński)

Szczukino () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest w pobliżu zachodniego brzegu jeziora Rytoje, 1 km od drogi regionalnej 66N-0508 (Zaborje – 66N-0506/Anosinki), 16 km od centrum administracyjnego osiedla wiejskiego (Zaborje), 30,5 km od centrum administracyjnego rejonu (Diemidow), 83,5 km od stolicy obwodu (Smoleńsk), 49,5 km od granicy z Białorusią.
W granicach miejscowości znajduje się ulica Jużnaja (16 posesji).
Demografia.
W 2010 r. miejscowość zamieszkiwało 9 osób.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Szczukino) zlikwidowanej jednostki administracyjnej Bakłanowskoje weszły w skład osiedla wiejskiego Zaborjewskoje.

</doc>
<doc id="5056111" url="https://pl.wikipedia.org/wiki?curid=5056111" title="Frank Beyer">
Frank Beyer

Frank Beyer (ur. 26 maja 1932 w Nobitz, zm. 1 października 2006 w Berlinie) – niemiecki reżyser i scenarzysta filmowy. Obok Konrada Wolfa i Heinera Carowa był jednym z najwybitniejszych twórców kina NRD. Tworzył zarówno filmy mierzące się z nazistowską przeszłością Niemiec, jak i z realiami życia we Wschodnich Niemczech.
Życiorys.
W 1952 rozpoczął studia teatralne na Uniwersytecie Humboldta w Berlinie, ale niedługo później przeniósł się na uczelnię filmową FAMU w Pradze. Po ukończeniu studiów w 1957 rozpoczął pracę we wschodnioniemieckiej państwowej wytwórni filmowej DEFA, początkowo jako asystent reżysera Kurta Maetziga, a wkrótce potem jako samodzielny reżyser.
Jego głośny film "Nadzy wśród wilków" (1963) według powieści Brunona Apitza był opowieścią o polskich więźniach obozu w Buchenwaldzie, ukrywających przed esesmanami żydowskiego chłopca. Był to pierwszy film Beyera dystrybuowany szeroko poza granicami NRD i pierwszy w historii niemiecki film poświęcony tematyce obozów koncentracyjnych.
"Ślad kamieni" (1966), z Krystyną Stypułkowską w roli głównej, został zaledwie trzy dni po premierze zakazany przez władze, gdyż zbyt realistycznie ukazywał warunki życia i pracy w Niemczech Wschodnich. Film uznano za "wrogi wobec partii i państwa", skierowano go na półkę na 20 lat, reżysera usunięto z Socjalistycznej Partii Jedności Niemiec i objęto zakazem pracy dla jedynej w kraju wytwórni filmowej DEFA.
Wobec tych represji, Beyer musiał skupić się na pracy dla telewizji oraz dla państwowego teatru w Dreźnie. Kolejny film fabularny nakręcił dopiero po dziewięciu latach. "Jakub kłamca" (1975), poruszający tematykę Holocaustu, był jedynym filmem z NRD nominowanym do Oscara dla najlepszego filmu nieanglojęzycznego. Obraz osadzony był w realiach warszawskiego getta i oparty na podstawie powieści Jurka Beckera. Opowiadał on historię tytułowego Jakuba, dodającego otuchy przebywającym w getcie Żydom poprzez rozpowszechnianie wśród nich pogłosek o zbliżających się wyzwolicielach. Główną rolę Vlastimila Brodský'ego nagrodzono Srebrnym Niedźwiedziem dla najlepszego aktora na 25. MFF w Berlinie.
Wiele kontrowersji wzbudził dramat wojenny "Pobyt" (1983), nakręcony na podstawie powieści Hermanna Kanta. Obraz oskarżano o podgrzewanie antypolskich resentymentów, gdyż ukazywał postać młodego niemieckiego żołnierza niesłusznie oskarżonego o zbrodnie wojenne i osadzonego po wojnie w polskim więzieniu. Po interwencji władz polskich film został ostatecznie wycofany z udziału w konkursie głównym na 33. MFF w Berlinie, gdzie - zdaniem krytyków - miał szansę na główne nagrody.
Po upadku muru berlińskiego Beyer pracował głównie dla telewizji. W 1991 otrzymał Niemiecką Nagrodę Filmową za całokształt twórczości w uznaniu swoich zasług dla "budowania mostów pomiędzy RFN i NRD na długo przed oficjalnym zjednoczeniem". Beyer przewodniczył jury konkursu głównego na 43. MFF w Berlinie (1993).

</doc>
<doc id="5056116" url="https://pl.wikipedia.org/wiki?curid=5056116" title="Puchar Interkontynentalny w Lekkoatletyce 2018 – skok wzwyż mężczyzn">
Puchar Interkontynentalny w Lekkoatletyce 2018 – skok wzwyż mężczyzn

Skok wzwyż mężczyzn – jedna z konkurencji technicznych rozgrywana w ramach lekkoatletycznyego pucharu interkontynentalnego na Stadionie miejskim w Ostrawie-Witkowicach.
Terminarz.
Źródło: "worldathletics.org".
Rekordy.
Tabela prezentuje rekord świata, rekord pucharu interkontynentalnego, rekordy kontynentów oraz najlepszy wynik na listach światowych w sezonie 2018 przed rozpoczęciem mistrzostw.
Rezultaty.
Źródło: "worldathletics.org".
Klasyfikacja drużynowa.
Źródło:

</doc>
<doc id="5056117" url="https://pl.wikipedia.org/wiki?curid=5056117" title="Gerd Cintl">
Gerd Cintl

Gerd Cintl (ur. 11 grudnia 1938 w Düsseldorfie, zm. 27 grudnia 2017 tamże) – niemiecki wioślarz, medalista olimpijski.
Podczas letnich igrzysk olimpijskich w Rzymie (1960) zdobył złoty medal w wioślarstwie – w konkurencji czwórek ze sternikiem. Oprócz tego, był dwukrotnym medalistą wioślarskich mistrzostw Europy: złotym (Mâcon 1959 – czwórka ze sternikiem) oraz srebrnym (Poznań 1958 – dwójka bez sternika).

</doc>
<doc id="5056118" url="https://pl.wikipedia.org/wiki?curid=5056118" title="Madlena Zepter">
Madlena Zepter

Madlena Zepter (ur. 1947 w Belgradzie) – żona serbskiego biznesmena Philipa Zeptera. Fundatorka prywatnej opery w Belgradzie Madlenianum, Muzeum Zeptera oraz Europejskiej Nagrody Literackiej Madlena Zepter.
Życiorys.
Madlena Janković studiowała w Belgradzie literaturę i język serbski na Wydziale Filologicznym. Wyszła za mąż Milana Janković'a. W latach 80. XX wieku wyjechali do Austrii. Milan pracował w oddziale niemieckiej firmy AMC handlującej garnkami. Pod koniec lat 80. założył własną firmę Zepter. Zmienił imię i nazwisko na Philip Zepter. Madlena jest założycielką i właścicielką działającej od 1989 roku Madlenianum prywatnej Opery i Teatru w Belgradzie, której nazwa pochodzi od jej imienia. 1 lipca 2010 roku zostało otwarte Muzeum Zepter w Belgradzie, które na stałej wystawie prezentuje kolekcję sztuki z drugiej połowy XX wieku. W 2003 roku ufundowała European Literary Award Prix Litteraire Europeen “Madlena Zepter” (Europejską Nagrodę Literacką „Madlena Zepter”). Razem z mężem i córką mieszka w Monako.

</doc>
<doc id="5056122" url="https://pl.wikipedia.org/wiki?curid=5056122" title="Konsulat Generalny Rzeczpospolitej Polskiej w Ho Chi Minh">
Konsulat Generalny Rzeczpospolitej Polskiej w Ho Chi Minh



</doc>
<doc id="5056124" url="https://pl.wikipedia.org/wiki?curid=5056124" title="Żugino (rejon diemidowski)">
Żugino (rejon diemidowski)

Żugino () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest 0,5 km od drogi regionalnej 66N-0508 (Zaborje – 66N-0506/Anosinki), 16 km od centrum administracyjnego osiedla wiejskiego (Zaborje), 31,5 km od centrum administracyjnego rejonu (Diemidow), 84 km od stolicy obwodu (Smoleńsk), 49 km od granicy z Białorusią.
W granicach miejscowości znajduje się ulica Sowchoznaja (13 posesji).
Demografia.
W 2010 r. miejscowość zamieszkiwały 4 osoby.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Żugino) zlikwidowanej jednostki administracyjnej Bakłanowskoje weszły w skład osiedla wiejskiego Zaborjewskoje.

</doc>
<doc id="5056126" url="https://pl.wikipedia.org/wiki?curid=5056126" title="Gabriel Kociuba">
Gabriel Kociuba

Gabriel Kociuba (ur. 2 marca 1887 we Lwowie, zm. 8 czerwca 1938 Warszawie) – pułkownik dyplomowany inżynier artylerii Wojska Polskiego.
Życiorys.
Gabriel Kociuba urodził się 2 marca 1887 we Lwowie. Został oficerem C. K. Armii (wcześniej, do ok. 1900 w intendenturze tej armii służył inny Gabriel Kociuba). Został mianowany na stopień podporucznika w korpusie artylerii fortecznej z dniem 1 września 1907. 2 Morawsko-Galicyjskiego pułku artylerii fortecznej w Krakowie. Pozostając oficerem tej jednostki od ok. 1911 był słuchaczem na dwuletnim wyższym kursie artylerii w ramach 2 Technicznych Kursów Wojskowych w Wiedniu. W tym czasie został awansowany na porucznika z dniem 1 listopada 1912. W trakcie I wojny światowej otrzymał awans na kapitana sztabu artylerii w rezerwie z dniem 1 września 1915 i był oficerem w służbie czynnej.
Po zakończeniu wojny został przyjęty do Wojska Polskiego. W stopniu podpułkownika był szefem sztabu Dowództwa Okręgu Korpusu Nr VIII w Toruniu. Następnie od 22 października 1922 do listopada 1925 w randze oficera Sztabu Generalnego sprawował stanowisko dowódcy 16 pułku artylerii polowej w Grudziądzu. W tym okresie został awansowany na pułkownika artylerii ze starszeństwem z dniem 1 czerwca 1919. W 1928 uzyskał tytuł inżyniera na Wyższych Kursach Artylerii w Wiedniu. W 1928 jako oficer 16 p.a.p. był przydzielony do Powiatowej Komendy Uzupełnień Modlin. W 1934 jako pułkownik dyplomowany inżynier artylerii przeniesiony w stan spoczynku był przydzielony do Oficerskiej Kadry Okręgowej nr I jako "oficer reklamowany na 12 miesięcy" i pozostawał wówczas w ewidencji Powiatowej Komendy Uzupełnień Warszawa Miasto III.
Przez wiele lat pracował w biurze dyrekcji Fabryki Karabinów i Fabryki Sprawdzianów Państwowych Wytworni Uzbrojenia w Warszawie. W 1927 ożenił się z Zofią (1893–1946), siostrą Karola Szymanowskiego, wcześniej żoną Mieczysława Grzybowskiego), z którą od 1933 był w separacji.
Zmarł po krótkiej chorobie 8 czerwca 1938 w Warszawie. Został pochowany 11 czerwca 1938 na Cmentarzu Wojskowym na Powązkach w Warszawie (kwatera A10-6-21).

</doc>
<doc id="5056129" url="https://pl.wikipedia.org/wiki?curid=5056129" title="Paul Sundu">
Paul Sundu

Paul Sundu (ur. 27 lipca 1973 w Womatne) – papuaski duchowny katolicki, biskup Kundiawy od 2021.
Życiorys.
Prezbiterat.
Święcenia kapłańskie przyjął 17 stycznia 2006 i został inkardynowany do diecezji Kundiawa. Po kilkuletnim stażu wikariuszowskim został dyrektorem wydziału ds. powołań, a w latach 2010–2011 i 2015–2018 był rektorem diecezjalnego seminarium. Po złożeniu urzędu rektora pozostał w tym seminarium w charakterze wykładowcy, jednocześnie kierując parafią w Koge.
Episkopat.
3 kwietnia 2021 papież Franciszek mianował go biskupem diecezji Kundiawa. Sakry udzielił mu 3 lipca 2021 arcybiskup Douglas Young.

</doc>
<doc id="5056130" url="https://pl.wikipedia.org/wiki?curid=5056130" title="Prefektura XXXIII">
Prefektura XXXIII

Prefektura XXXIII () – rzymskokatolicki dekanat diecezji rzymskiej we Włoszech. W jej skład wchodzi 13 parafii. Wszystkie one mieszczą się w Rzymie.
Prefektura graniczy z Watykanem.

</doc>
<doc id="5056131" url="https://pl.wikipedia.org/wiki?curid=5056131" title="Bubolewo">
Bubolewo

Bubolewo () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest przy drodze regionalnej 66N-0508 (Zaborje – 66N-0506/Anosinki), 16 km od centrum administracyjnego osiedla wiejskiego (Zaborje), 31 km od centrum administracyjnego rejonu (Diemidow), 84,5 km od stolicy obwodu (Smoleńsk), 48 km od granicy z Białorusią.
W granicach miejscowości znajdują się ulice: Proletarskaja, Szyrokaja, Wierchniaja.
Demografia.
W 2010 r. miejscowość zamieszkiwało 12 osób.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Bubolewo) zlikwidowanej jednostki administracyjnej Bakłanowskoje weszły w skład osiedla wiejskiego Zaborjewskoje.

</doc>
<doc id="5056133" url="https://pl.wikipedia.org/wiki?curid=5056133" title="Horst Effertz">
Horst Effertz

Horst Effertz (ur. 4 sierpnia 1938 w Düsseldorfie) – niemiecki wioślarz, medalista olimpijski.
Podczas letnich igrzysk olimpijskich w Rzymie (1960) zdobył złoty medal w wioślarstwie – w konkurencji czwórek ze sternikiem. Na kolejnych igrzyskach (Tokio 1964) zajął 6. miejsce w konkurencji czwórek bez sternika.
Był trzykrotnym medalistą wioślarskich mistrzostw Europy: dwukrotnie złotym (Mâcon 1959 – czwórka ze sternikiem; Amsterdam 1964 – czwórka bez sternika) oraz srebrnym (Poznań 1958 – dwójka bez sternika).

</doc>
<doc id="5056135" url="https://pl.wikipedia.org/wiki?curid=5056135" title="Raphael P’Mony Wokorach">
Raphael P’Mony Wokorach



</doc>
<doc id="5056137" url="https://pl.wikipedia.org/wiki?curid=5056137" title="Manfred Kreuz">
Manfred Kreuz

Manfred Kreuz (ur. 7 marca 1936 w Gelsenkirchen) – niemiecki piłkarz grający na pozycji pomocnika lub napastnika, wieloletni zawodnik Schalke Gelsenkirchen (w latach 1962–1968 kapitan), trener.
Kariera piłkarska.
SC Hassel.
Manfred Kreuz karierę piłkarską rozpoczął w 1953 roku w SC Hassel. Równocześnie rozpoczął aplikację w urzędzie skarbowym w Borken. Potem jednak ze względu na długi dojazd do pracy i długie godziny, optymalne nie było możliwe, w związku z czym zawiesił karierę urzędnika skarbowego. Z SC Hassel odszedł w 1956 roku.
Schalke Gelsenkirchen.
Następnie Kreuz został zawodnikiem Schalke Gelsenkirchen, w którym debiut zaliczył 2 września 1956 roku w wygranym 4:2 ligowym meczu domowym z VfL Bochum. Łącznie w sezonie 1956/1957 rozegrał 15 meczów, w których zdobył 7 goli, a "Królewsko-Niebiescy" zakończyli rozgrywki ligowe na 4. miejscu. W sezonie 1957/1958 rozegrał 25 meczów, w których zdobył 13 goli (w tym hat tricka 11 sierpnia 1957 roku w wygranym 0:5 meczu wyjazdowym z Hamborn 07), a "Królewsko-Niebiescy" wygrali rozgrywki Oberligi zachodniej, dzięki czemu awansowali do rundy finałowej mistrzostw Niemiec, w której był kluczowym zawodnikiem "Królewsko-Niebieskich". W tej rundzie, która została skrócona z powodu nadchodzących mistrzostw świata 1958 w Szwecji, "Królewsko-Niebiescy" w fazie grupowej wygrali wszystkie trzy mecze: z Eintrachtem Brunszwik (4:1), Tennisem Borussią Berlin (9:0) oraz z SC Karlsruher (3:0), w której Kreuz zdobył 3 gole i tym samym Schalke Gelsenkirchen awansowało do finału, w którym 18 maja 1958 roku na Niedersachsenstadion w Hanowerze na oczach 81 000 widzów prowadzonym przez sędziego – Alberta Duscha "Królewsko-Niebiescy" wygrali 3:0 z Hamburgerem SV, a Kreuz zdobył gola na 3:0 ustalając tym samym wynik meczu i tym samym zdobyli mistrzostwo Niemiec.
W sezonie 1958/1959 "Królewsko-Niebiescy" występowali w Pucharze Europy, w którym grali kolejno: z duńskim Kjøbenhavns Boldklub (0:3, 5:2, 3:1), angielskim Wolverhampton Wanderers (2:2, 2:1) oraz w ćwierćfinale, w którym przegrali rywalizację z hiszpańskim Atlético Madryt (0:3, 1:1) i tym samym zakończyli swój udział w rozgrywkach. W sezonie 1961/1962 "Królewsko-Niebiescy" zajęli 2. miejsce w Oberlidze zachodniej, dzięki czemu awansowali do rundy finałowej mistrzostw Niemiec, w której Kreuz grał na lewym skrzydle oraz współpracował wraz z Egonem Horstem oraz Willym Schulzem. W meczu barażowym "Królewsko-Niebiescy" wygrali 4:1 po dogrywce z Werderem Brema, dzięki czemu awansowali do fazy grupowej, w której grali wraz z Borussią Neunkirchen (3:2), Tasmanią Berlin (1:1) oraz FC Nürnberg (1:3) oraz zajęli ostatecznie 3. miejsce i tym samym nie awansowało do finału. Natomiast w Pucharze Niemiec dotarli do półfinału, w którym 22 sierpnia 1962 roku na Rheinstadion w Düsseldorfie przegrali 3:2 z Fortuną Düsseldorf.
W sezonie 1962/1963 (ostatnim przed utworzeniem Bundesligi), w której Kreuz rozegrał 27 meczów, w których zdobył 9 goli. "Królewsko-Niebiescy" zajęli 6. miejsce w Oberlidze zachodniej, dzięki czemu dostali się do nowo utworzonej Bundesligi. Kreuz ostatni mecz Oberlidze zachodniej, w której w latach 1956–1963 rozegrał 135 meczów, w których zdobył 42 gole, ostatni mecz rozegrał 11 maja 1963 roku w zremisowanym 1:1 meczu domowym z Fortuną Düsseldorf, w którym Kreuz wystąpił w ataku wraz z Waldemarem Gerhardtem, Willym Koslowskim, Reinhardem Libudą oraz Hansem Nowakiem.
Po sezonie 1962/1963 Schalke Gelsenkirchen dostało się do nowo utworzonej Bundesligi, w której Kreuz zadebiutował 24 sierpnia 1963 roku w wygranym 2:0 meczu domowym z VfB Stuttgart. W sezonie 1963/1964 "Królewsko-Niebiescy" pod wodzą trenera – Georga Gawliczka oraz Fritza Langera (prowadził drużynę w trzech ostatnich meczach sezonu) zakończyli rozgrywki ligowe na 8. miejscu, a w sezonie 1964/1965 zakończyli rozgrywki ligowe na ostatnim – 16. miejscu, jednak w wyniku powiększenia Bundesligi do 18 klubów w sezonie 1965/1966, w związku z czym uniknęli spadku do Regionalligi. W sezonie 1964/1965 dotarli także do półfinału Pucharu Niemiec, w którym 7 kwietnia 1965 roku przegrali 4:3 po dogrywce z Alemannią Aachen. W sezonie 1965/1966 z 9 golami był najlepszym strzelcem "Królewsko-Niebiesckich."
7 stycznia 1967 roku Schalke Gelsenkirchen doznało najwyższej porażki w historii swoich występów w Bundeslidze – przegrało aż 0:11 z Borussią Mönchengladbach, a jednym z możliwych powodów porażki była śmierć żony Kreuza dwa dni przed meczem, przez co zawodnicy klubu byli w szoku i nie mogli się skoncentrować na grze.
Ostatni mecz w Bundeslidze, a także jedyny mecz w sezonie 1967/1968 rozegrał 30 marca 1968 roku w zremisowanym 1:1 meczu domowym z Hannoverem 96, w którym grał z prawej strony pomocy wraz Horstem Blechingerem, Herbertem Höbuschem, Gerhardem Neuserem oraz Hansem-Jürgenem Wittkampem. Po sezonie 1967/1968 poddał się operacji łąkotki, w wyniku której musiał zakończyć karierę. Łącznie w Bundeslidze rozegrał 83 mecze, w których zdobył 17 goli, a także występował w rundach finałowych mistrzostw Niemiec (7 meczów/4 gole), w Pucharze Niemiec (12 meczów/4 gole) oraz w Pucharze Europy (4 mecze).
Reprezentacja RFN.
Manfred Kreuz mimo swojej renomy w RFN nigdy nie zagrał w reprezentacji RFN, ani w reprezentacji RFN B (choć otrzymał powołanie). Według niego miał na to wpływ jego styl życia, gdyż po meczu prawdopodobnie pił piwo i palił papierosa, na co nie godził się ówczesny selekcjoner reprezentacji RFN – Sepp Herberger.
Styl gry.
Manfred Kreuz oprócz świetnej gry w na lewym i prawym skrzydle oraz w ataku, potrafił również świetnie grać lewą nogą.
Kariera trenerska.
Manfred Kreuz po zakończeniu kariery piłkarskiej rozpoczął karierę trenerską. Przez wiele lat był trenerem amatorskiej drużyny Schalke Gelsenkirchen.
Sukcesy.
Zawodnicze.
Schalke Gelsenkirchen

</doc>
<doc id="5056139" url="https://pl.wikipedia.org/wiki?curid=5056139" title="Pietrowskoje (wieś w pobliżu jeziora Pietrowskoje)">
Pietrowskoje (wieś w pobliżu jeziora Pietrowskoje)

Pietrowskoje () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest 0,7 km od jeziora Pietrowskoje, przy drodze regionalnej 66N-0508 (Zaborje – 66N-0506/Anosinki), 15 km od centrum administracyjnego osiedla wiejskiego (Zaborje), 30,5 km od centrum administracyjnego rejonu (Diemidow), 84 km od stolicy obwodu (Smoleńsk), 47,5 km od granicy z Białorusią.
Demografia.
W 2010 r. miejscowość zamieszkiwało 5 osób.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Pietrowskoje) zlikwidowanej jednostki administracyjnej Bakłanowskoje weszły w skład osiedla wiejskiego Zaborjewskoje.

</doc>
<doc id="5056141" url="https://pl.wikipedia.org/wiki?curid=5056141" title="Klaus Riekemann">
Klaus Riekemann

Klaus Riekemann (ur. 19 maja 1940 w Dorsten) – niemiecki wioślarz, medalista olimpijski.
Podczas letnich igrzysk olimpijskich w Rzymie (1960) zdobył złoty medal w wioślarstwie – w konkurencji czwórek ze sternikiem. Oprócz tego, był trzykrotnym medalistą wioślarskich mistrzostw Europy: dwukrotnie złotym (Poznań 1958 – dwójka ze sternikiem; Mâcon 1959 – dwójka ze sternikiem) oraz brązowym (Praga 1961 – czwórka bez sternika).

</doc>
<doc id="5056144" url="https://pl.wikipedia.org/wiki?curid=5056144" title="Eugene Joseph Butler">
Eugene Joseph Butler

Eugene Joseph Butler CSSp (ur. 23 października 1900 w Belfaście, zm. 3 maja 1981) – irlandzki duchowny rzymskokatolicki, duchacz, misjonarz, biskup mombaski.
Życiorys.
17 czerwca 1928 przyjął święcenia prezbiteriatu i został kapłanem Zgromadzenia Ducha Świętego pod opieką Niepokalanego Serca Maryi Panny.
26 stycznia 1957 papież Pius XII mianował go biskupem mombaskim i zanzibarskim. 11 maja 1957 przyjął sakrę biskupią z rąk biskupa Down-Connor Daniela Mageeana. Współkonsekratorami byli biskup Derry Neil Farren oraz biskup Dromore Eugene O’Doherty.
12 grudnia 1964 nastąpił podział diecezji mombaskiej i zanzibarskiej. Od tego dnia bp Butler nosił tytuł "biskupa mombaskiego". Był on pierwszym w historii biskupem zasiadającym na mombaskiej katedrze i jedynym zagranicznym misjonarzem na niej. Jako ojciec soborowy wziął udział w soborze watykańskim II.
27 lutego 1978, dwa lata po osiągnięciu wieku emerytalnego, przeszedł na emeryturę.

</doc>
<doc id="5056147" url="https://pl.wikipedia.org/wiki?curid=5056147" title="Sabine Monauni">
Sabine Monauni

Sabine Monauni (ur. 10 kwietnia 1974) – liechtensteińska polityk, dyplomata, wicepremier Liechtensteinu oraz minister spraw wewnętrznych, gospodarki i środowiska w rządzie Daniela Rischa od 2021 roku, ambasador Księstwa Liechtensteinu do Unii Europejskiej w latach 2016-2021.
Życiorys.
Monauni wychowywała się w Liechtensteinie w Schaan i Schellenbergu, a następnie uczęszczała do szkoły średniej w Vaduz, gdzie zdawała maturę. Potem studiowała prawo w szwajcarskim Sankt Gallen (licencjat), a po zakończeniu tych studiów ukończyła jeszcze studia podyplomowe z prawa europejskiego w belgijskiej Brugii. W latach 2001-2016 zajmowała różne stanowiska w administracji rządowej m.in. na wydziale spraw zagranicznych oraz ds. EOG. W 2016 roku została ambasadorem Liechtensteinu do Unii Europejskiej i Belgii.
W sierpniu 2020 Postępowa Partia Obywatelska poinformowała, że to właśnie Sabine Monauni będzie kandydatem na premiera. Był to pierwszy raz w historii Księstwa, kiedy do walki o to stanowisko została wystawiona kobieta. Wybory parlamentarne wygrała Unia Patriotyczna (przy czym różnica pomiędzy VU i FBP wynosiła mniej niż 0,01% głosów), dlatego Sabine nie została premierem tylko wicepremierem, a dodatkowo zostały jej przypisane trzy resorty w rządzie Daniela Rischa: spraw wewnętrznych, gospodarki i środowiska.
Życie prywatne.
Sabine Monauni jest mężatką, ma dwóch synów i wraz z rodziną mieszka w Schellenbergu.

</doc>
<doc id="5056149" url="https://pl.wikipedia.org/wiki?curid=5056149" title="Św. Pelagia">
Św. Pelagia



</doc>
<doc id="5056152" url="https://pl.wikipedia.org/wiki?curid=5056152" title="Puchar Interkontynentalny w Lekkoatletyce 2018 – skok o tyczce mężczyzn">
Puchar Interkontynentalny w Lekkoatletyce 2018 – skok o tyczce mężczyzn

Skok o tyczce mężczyzn – jedna z konkurencji technicznych rozgrywana w ramach lekkoatletycznyego pucharu interkontynentalnego na Stadionie miejskim w Ostrawie-Witkowicach.
Terminarz.
Źródło: "worldathletics.org".
Rekordy.
Tabela prezentuje rekord świata, rekord pucharu interkontynentalnego, rekordy kontynentów oraz najlepszy wynik na listach światowych w sezonie 2018 przed rozpoczęciem mistrzostw.
Rezultaty.
Źródło: "worldathletics.org".
Klasyfikacja drużynowa.
Źródło:

</doc>
<doc id="5056153" url="https://pl.wikipedia.org/wiki?curid=5056153" title="Ustinowo (rejon diemidowski)">
Ustinowo (rejon diemidowski)

Ustinowo () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest 0,7 km od drogi regionalnej 66N-0508 (Zaborje – 66N-0506/Anosinki), 15 km od centrum administracyjnego osiedla wiejskiego (Zaborje), 30,5 km od centrum administracyjnego rejonu (Diemidow), 85 km od stolicy obwodu (Smoleńsk), 46,5 km od granicy z Białorusią.
W granicach miejscowości znajduje się ulica Dacznaja (14 posesji).
Demografia.
W 2010 r. miejscowość zamieszkiwało 5 osób.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Ustinowo) zlikwidowanej jednostki administracyjnej Bakłanowskoje weszły w skład osiedla wiejskiego Zaborjewskoje.

</doc>
<doc id="5056154" url="https://pl.wikipedia.org/wiki?curid=5056154" title="Sportgemeinschaft SS Posen">
Sportgemeinschaft SS Posen

Sportgemeinschaft SS Posen (SG SS Posen) – klub piłkarski prowadzony przez SS, który w latach 1941–1943 rozgrywał mecze w Poznaniu, przyłączonym wówczas do tzw. Rzeszy Wielkoniemieckiej.
Historia.
Po Kampanii wrześniowej, w październiku 1939 r. Wielkopolska została przyłączona do Rzeszy Niemieckiej. Wszystkie polskie kluby zostały zakazane, tylko Niemcy mogli uczestniczyć w zorganizowanych zajęciach sportowych. W nowo powstałym Kraju Warty w 1940 roku utworzono oddzielną piłkarską ligę, Gauliga Wartheland (Liga okręgowa Kraju Warty). Wśród dwunastu klubów, które rozpoczęły pierwszy sezon w 1941 r. był SG SS Posen. W szeregach klubu grał były reprezentant Polski Fryderyk Scherfke, który nie był członkiem SS.
Jednak po rozegraniu zaledwie sześciu meczów SG została wycofana z gry w lutym 1942 roku, bez podania przyczyn przez prasę. Klub zajmował wówczas drugie miejsce w tabeli. W sierpniu 1942 r. klub został ponownie sformowany z nowych graczy, nie należał już do nich Scherfke. Jednak od tego momentu klub nie grał już w lidze okręgowej, ale w lidze powiatu poznańskiego. Rozgrywki zakończyły się pod koniec 1944 roku z powodu zbliżającego się frontu, a niemieckie kluby rozwiązały się.

</doc>
<doc id="5056161" url="https://pl.wikipedia.org/wiki?curid=5056161" title="Jürgen Litz">
Jürgen Litz

Jürgen Litz (ur. 8 października 1938 w Essen) – niemiecki wioślarz, medalista olimpijski.
Podczas letnich igrzysk olimpijskich w Rzymie (1960) zdobył złoty medal w wioślarstwie – w konkurencji czwórek ze sternikiem.

</doc>
<doc id="5056164" url="https://pl.wikipedia.org/wiki?curid=5056164" title="Jean Ogé">
Jean Ogé

Jean Ogé SMA (ur. 11 lutego 1868 w Ettendorfie, zm. 16 listopada 1931) – francuski duchowny rzymskokatolicki, misjonarz, prefekt apostolski Liberii, dyplomata papieski.
Biografia.
13 lipca 1890 otrzymał święcenia prezbiteriatu i został kapłanem Stowarzyszenia Misji Afrykańskich.
3 stycznia 1911 papież Pius X mianował go prefektem apostolskim Liberii. Od 15 grudnia 1927 pracował ponadto w dyplomacji papieskiej, w Delegaturze Apostolskiej w Liberii (brak danych na jakim stanowisku, być może był delegatem apostolskim).
Na obu tych stanowiskach służył do śmierci 16 listopada 1931.

</doc>
<doc id="5056165" url="https://pl.wikipedia.org/wiki?curid=5056165" title="Giovanni Ogé">
Giovanni Ogé



</doc>
<doc id="5056166" url="https://pl.wikipedia.org/wiki?curid=5056166" title="Michael Obst">
Michael Obst

Michael Obst (ur. 22 czerwca 1944 w Lipsku) – niemiecki wioślarz (sternik), medalista olimpijski.
Podczas letnich igrzysk olimpijskich w Rzymie (1960) zdobył złoty medal w wioślarstwie – w konkurencji czwórek ze sternikiem. Był również złotym medalistą wioślarskich mistrzostw Europy (Mâcon 1959 – czwórka ze sternikiem).

</doc>
<doc id="5056170" url="https://pl.wikipedia.org/wiki?curid=5056170" title="Tromøybroen">
Tromøybroen



</doc>
<doc id="5056173" url="https://pl.wikipedia.org/wiki?curid=5056173" title="Louis B. Mayer Pictures">
Louis B. Mayer Pictures

Louis B. Mayer Pictures, Louis B. Mayer Pictures Corporation, Louis B. Mayer Productions – amerykańska wytwórnia filmowa z epoki kina niemego, istniejąca w latach 1918–1924.
Wytwórnię założył Louis B. Mayer, właściciel teatru położonego w Nowej Anglii.
Jedną z czołowych gwiazd filmów wytwórni była m.in. Anita Stewart.
W 1924 wytwórnia połączyła się z Metro Pictures Corporation i Goldwyn Pictures, w wyniku czego zapoczątkowała istnienie studia Metro-Goldwyn-Mayer.

</doc>
<doc id="5056175" url="https://pl.wikipedia.org/wiki?curid=5056175" title="Maxus T60">
Maxus T60

Maxus T60 – samochód osobowy typu pickup klasy średniej produkowany pod chińską marką Maxus w latach 2016 – 2019 oraz jako Maxus T70 od 2019 roku.
Historia i opis modelu.
Maxus T60 został zaprezentowany w listopadzie 2016 roku podczas wystawy samochodowej Auto Guangzhou jako pierwszy pickup specjalizującej się dotychczas w furgonach i vanach chińskiej marki koncernu SAIC.
Samochód zyskał masywną, krągłą sylwetkę z wyraźnie zaznaczonymi nadkolami, a także rozległą chromowaną atrapą chłodnicy. Krawędź kabiny pasażerskiej i przedziału transportowego przyozdobiło orurowanie, z kolei charakterystyczną cechą tylnej części nadwozia stał się wytłaczany napis "MAXUS" na klapie przedziału transportowego.
Samochód został wyposażony w gamę czterocylindrowych, benzynowych i wysokoprężnych jednostek napędowych, które spełniły normy emisji spalin Euro VI. Pojazd wyposażono także w system multimedialny YunOS pozwalający na łączenie się ze smartfonem, a także trzy różne tryby jazdy dostosowujące specyfikę układu napędowego do preferencji kierującego. Oprócz manualnej przekładni biegów, do sprzedaży trafiła także 6-biegowa skrzynia automatyczna.
T90 EV.
W maju 2022 zaprezentowany został elektryczny wariant opracowany z myślą o rynkach eksportowych, debiutując w Wielkiej Brytanii jako Maxus T90 EV. Samochód wyposażono w silnik elektryczny o mocy 201 KM, a także baterię o pojemności 88,55 kWh. W ten sposób, elektryczny pickup na jednym ładowaniu może przejechać ok. 320 kilometrów na jednym ładowaniu. Wariant australijski zadebiutował pół roku później pod nazwą LDV eT60.
Lifting.
W maju 2019 roku Maxus T60 przeszedł niewielką restylizację, w ramach której wprowadzono nowy wygląd atrapy chłodnicy z dużym napisem "MAXUS" zamiast dotychczasowego logo producenta. Ponadto, producent dokonały korekty nazwy na rynku chińskim na Maxus T70, wprowadzając przy okazji zmodernizowaną gamę benzynowych i wysokoprężnych jednostek napędowych.
Sprzedaż.
Pickup Maxusa trafił do sprzedaży w pierwszej kolejności na lokalnym rynku chińskim w marcu 2017 roku, jednak podczas premiery producent zaznaczył, że T60 opracowany został z myślą o globalnych rynkach eksportowych, trafiając do sprzedaży także do w Ameryce Południowej, na Bliskim Wschodzie oraz wybranych krajach Azji Wschodniej. Ponadto, pojazd trafił do sprzedaży także w Australii i Nowej Zelandii pod lokalnie lepiej rozpoznawalną marką LDV jako LDV T60.
W sierpniu 2019 roku koncern SAIC włączył pickupa Maxusa już w zmodernizowanej wersji T70 także do oferty w Tajlandii, zasilając nim ofertę bratniej marki MG Motor pod nazwą MG Extender. Lokalnie produkowany model oferowano tam przez kolejne 2 lata, po czym w marcu 2021 przeszedł on obszerną restylizację. MG Extender został upodobniony do chińskiego Maxusa T90 wyglądem zewnętrznym, zachowując jednakże dotychczasową gamę jednostek napędowych, podzespoły techniczne i tą samą deskę rozdzielczą. W grudniu 2021 roku meksykański oddział koncernu General Motors ogłosił, że na mocy współpracy z chińskim koncernem SAIC Motor zdecydował się uzupełnić ofertę Chevroleta o nowego, średniej wielkości taniego pickupa. Odtąd Maxus T60 jest importowany do tego kraju pod nazwą Chevrolet S10 Max.
T90.
Maxus T90 został zaprezentowany po raz pierwszy w 2021 roku.
W lipcu 2020 roku chiński producent przedstawił studium luksusowego, zorientowanego na walory komfortu jazdi pickupa pod nazwą Maxus Concept Pickup. Produkcyjny model jako T90 powstał jako nowa, bardziej luksusowo i bardziej awangardowo stylizowaną odmianę oparta na tańszym i niżej pozycjonowanym w ofercie modelu T70.
Pod kątem wizualnym odróżniła się ona innym wyglądem pasa przedniego z masywną, chromowaną atrapą chłodnicy i dwupoziomowymi reflektorami, z kolei w kabinie pasażerskiej zastosowano nawiązujący do osobowych modeli projekt deski rozdzielczej z 10,25-calowym wyświetlaczem cyfrowych wskaźników oraz 12-calowym wyświetlaczem systemu multimedialnego.

</doc>
<doc id="5056176" url="https://pl.wikipedia.org/wiki?curid=5056176" title="MG Extender">
MG Extender



</doc>
<doc id="5056177" url="https://pl.wikipedia.org/wiki?curid=5056177" title="LDV T60">
LDV T60



</doc>
<doc id="5056178" url="https://pl.wikipedia.org/wiki?curid=5056178" title="Siniaki (rejon diemidowski)">
Siniaki (rejon diemidowski)

Siniaki () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest na południowym brzegu jeziora Pietrowskoje, przy drodze regionalnej 66N-0525 (Bakłanowo – Siniaki), 1,5 km od drogi regionalnej 66N-0508 (Zaborje – 66N-0506/Anosinki), 13,5 km od centrum administracyjnego osiedla wiejskiego (Zaborje), 28,5 km od centrum administracyjnego rejonu (Diemidow), 83 km od stolicy obwodu (Smoleńsk), 46,5 km od granicy z Białorusią.
W granicach miejscowości znajdują się ulice: Dacznaja, Nabierieżnaja.
Demografia.
W 2010 r. miejscowość zamieszkiwało 14 osób.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Siniaki) zlikwidowanej jednostki administracyjnej Bakłanowskoje weszły w skład osiedla wiejskiego Zaborjewskoje.

</doc>
<doc id="5056179" url="https://pl.wikipedia.org/wiki?curid=5056179" title="Manfred Rulffs">
Manfred Rulffs

Manfred Rulffs (ur. 6 marca 1935 w Kilonii, zm. 15 stycznia 2007 w Ratzeburgu) – niemiecki wioślarz, medalista olimpijski.
Podczas letnich igrzysk olimpijskich w Rzymie (1960) zdobył złoty medal w wioślarstwie – w konkurencji ósemek. Był również dwukrotnym złotym medalistą wioślarskich mistrzostw Europy: Poznań 1958 – czwórka bez sternika oraz Mâcon 1959 – ósemka.

</doc>
<doc id="5056181" url="https://pl.wikipedia.org/wiki?curid=5056181" title="Puchar Interkontynentalny w Lekkoatletyce 2018 – skok w dal mężczyzn">
Puchar Interkontynentalny w Lekkoatletyce 2018 – skok w dal mężczyzn

Skok w dal mężczyzn – jedna z konkurencji technicznych rozgrywana w ramach lekkoatletycznyego pucharu interkontynentalnego na Stadionie miejskim w Ostrawie-Witkowicach.
Terminarz.
Źródło: "worldathletics.org".
Rekordy.
Tabela prezentuje rekord świata, rekord pucharu interkontynentalnego, rekordy kontynentów oraz najlepszy wynik na listach światowych w sezonie 2018 przed rozpoczęciem mistrzostw.
Rezultaty.
Źródło: "worldathletics.org".
Klasyfikacja drużynowa.
Źródło:

</doc>
<doc id="5056182" url="https://pl.wikipedia.org/wiki?curid=5056182" title="Babowo">
Babowo

Babowo – wieś w północnej Bułgarii, w obwodzie Ruse, w gminie Sliwo pole, około 3 kilometry od brzegów Dunaju, na którym przebiega granica z Rumunią. 31 grudnia 2019 roku miejscowość zamieszkiwało 338 mieszkańców.

</doc>
<doc id="5056183" url="https://pl.wikipedia.org/wiki?curid=5056183" title="Maxus T70">
Maxus T70



</doc>
<doc id="5056184" url="https://pl.wikipedia.org/wiki?curid=5056184" title="Maxus T90">
Maxus T90



</doc>
<doc id="5056186" url="https://pl.wikipedia.org/wiki?curid=5056186" title="Bitwa pod Słobodą">
Bitwa pod Słobodą

Bitwa pod Słobodą – walki polskiego 1 pułku Ułanów Wielkopolskich z oddziałami sowieckimi toczone w pierwszym roku wojny polsko-bolszewickiej.
Geneza.
W pierwszych miesiącach 1919 roku na wschodnich krańcach odradzającej się Rzeczypospolitej stacjonowały jeszcze wojska niemieckie Ober-Ostu. Ich ewakuacja powodowała, że opuszczane przez nie tereny od wschodu zajmowała Armia Czerwona. Jednocześnie od zachodu podchodziły oddziały Wojska Polskiego. W lutym 1919 jednostki polskie weszły w kontakt bojowy z oddziałami Armii Czerwonej. Rozpoczęła się nigdy niewypowiedziana wojna polsko-bolszewicka. 
Wskutek zarządzenia pogotowia bojowego przeciwko Niemcom, w maju i czerwcu front przeciwsowiecki pozostawał w defensywie. W drugiej połowie lipca Naczelne Dowództwie WP zakończyło prace nad planem szeroko zakrojonej operacji zaczepnej, której celem było opanowanie Mińska, Borysowa, Bobrujska i oparcie frontu o linię rzek Dźwiny i Berezyny.
W rozkazie operacyjnym Frontu Litewsko-Białoruskiego z 3 sierpnia 1919 przewidziano, że natarcie na Mińsk ubezpieczą na lewym skrzydle oddziały 1 Dywizji Piechoty Legionów w rejonie Mołodeczna, Wilejki, a na prawym skrzydle oddziały Grupy Operacyjnej gen. Lasockiego. 2 Dywizja Piechoty Legionów miała wykonać natarcie na miasto z północnego zachodu, a następnie miała ubezpieczyć Mińsk z kierunku Borysowa. Z kolei Grupa Wielkopolska gen. Konarzewskiego miała nacierać od południowego zachodu, a jednocześnie 1 pułk Ułanów Wielkopolskich miał wyjść na tyły Mińska i przeciąć drogę oraz linię kolejową Mińsk-Borysów.
Walki pod Słobodą.
W sierpniu 1919, w ramach polskiej ofensywy na Mińsk, 1 pułk Ułanów Wielkopolskich ppłk. Władysława Andersa otrzymał rozkaz wykonania zagonu na północ od Mińska z zadaniem przecięcia traktu i linii kolejowej łączących Mińsk z Borysowem. Miał też zwalczać sowieckie odwody zmierzające z Borysowa w kierunku Mińska.
Rano 7 sierpnia 1 pułk Ułanów Wielkopolskich bez 3 szwadronu z 2 baterią artylerii konnej por. Milewskiego przeszedł za frontem oddziałów 2 Dywizji Piechoty Legionów na jej lewe skrzydło, po kilku godzinach marszu dotarł pod Małe Gajany opanował je. Zdobycie Małych Gajan wybiło lukę w sowieckiej obronie i umożliwiło kontynuowanie zagonu przez szwadrony 1 pułku Ułanów Wielkopolskich. 
Po opanowaniu miejscowości 1 i 4 szwadron zanocowały w Małych Gajanach, a pozostała część pułku w folwarku Magazyn.
8 marca pułk wznowił działania, a w szpicy maszerował 2 szwadron. W okolicy Łemkowa i Bujków szpica natknęła się na dobrze przygotowane sowieckie pozycje obronne. Szwadron spieszył się i zaatakował, ale sowiecka obrona okazała się zbyt twarda i polskie natarcie nie miało powodzenia. Wtedy dowódca pułku wsparał 2 szwadron szwadronem technicznym i pododdziałem karabinów maszynowych. Jednocześnie bateria artylerii wyjechała na otwartą pozycję i celnym ogniem raziła pozycje wroga. Nieprzyjaciel nie wytrzymał drugiego ataku i wycofał się. Pułk nie podjął pościgu za nieprzyjacielem, a realizował konsekwentnie postawione zadanie. Jako straż przednia do działania ruszył tym razem 4 szwadron z osią marszu na Krapużyn, Titwinówkę i Ostrożyce. Pododdziały pułku maszerowały przez Mańczuki, Władzinowo, Karpilówkę, Przylepy, Baturynikę i po kilku godzinach dotarły do Słobody, położonej w odległości trzech kilometrów od toru i traktu Mińsk – Borysów. Szwadrony stanęły na odpoczynek, a grupa minerów ppor. Czesława Buszkiewicza, osłaniana przez dwa plutony 4 szwadronu pod jednolitym dowództwem por. Janusza Czarneckiego, udała się na tor kolejowy zamierzając go wysadzić. W tym momencie od strony Mińska nadjechał „prowizoryczny pociąg pancerny”. Ostrzelano go z najbliższej odległości i załoga pociągu poniosła duże straty od ognia karabinowego i granatów. Po przejechaniu kilku kilometrów Sowieci porzucili pociąg i ratowali się ucieczką. Zaalarmowane odgłosami walki szwadrony pułku podeszły w pobliże torów, a ppłk Anders wysłał patrole w stronę Mińska oraz Borysowa. Wieczorem zauważono zbliżającą się od strony Mińska kolumnę sowieckiej piechoty z artylerią. Polacy zorganizowali zasadzkę. 1 i 4 szwadron oraz szwadron ckm zajęły stanowiska wzdłuż toru na skraju lasu. Kolumna sowiecka maszerowała bez ubezpieczeń, nie spodziewając się Polaków na tak głębokich tyłach frontu. Zaskoczona uległa panice, a czerwonoarmiści o zmroku utracili zdolność rozróżniania kto swój a kto obcy i rozpoczęli „walkę” między sobą. W ciągu kilkunastu minut kolumna rozproszyła się i nie stanowiła już większej wartości bojowej. Podobny sposób prowadzenia walki wielkopolscy ułani zastosowali w działaniach nocnych, rozpraszając kilka mniejszych oddziałów wycofujących się z Mińska. 
Rano 9 sierpnia pozycje pułku zaatakowała silna kolumna sowieckiej piechoty. Dzięki wykorzystaniu zdobycznych armat, obsługiwanych przez kanonierów artylerii konnej, atak przeważającego liczebnie nieprzyjaciela odparto, a Sowieci wycofali się w kierunku Ilhumenia.
Po południu pułk, już bez styczności z przeciwnikiem, pomaszerował do Mińska.
Bilans walk.
Zagon 1 pułku Ułanów Wielkopolskich zakończył się spektakularnym sukcesem taktycznym. Spowodował wiele zamieszania wśród wycofujących się z rejonu Mińska oddziałów Armii Czerwonej. Polacy zdobyli cztery działa, jedenaście jaszczy artyleryjskich, improwizowany pociąg pancerny, duże ilości amunicji, uzbrojenia i różnego sprzętu wojskowego. Do niewoli wzięto około stu jeńców.

</doc>
<doc id="5056189" url="https://pl.wikipedia.org/wiki?curid=5056189" title="Álex Pina">
Álex Pina

Álex Pina (ur. 23 czerwca 1967 w Pampelunie) – hiszpański producent telewizyjny, scenarzysta, twórca i reżyser. W 2019 wymieniony na liście „Top International Showrunners of 2019” magazynu The Hollywood Reporter.
Biografia.
Urodził się w Pampelunie 23 czerwca 1967. Pracował jako dziennikarz w El Diario Vasco, Diario de Mallorca i Europa Press.
W latach 1993-1996 pracował jako scenarzysta i redaktor w Videomedia, a w 1996 roku dołączył do Globomedia.
W 1997 roku, w tej samej firmie produkcyjnej, rozpoczął karierę jako scenarzysta w serialu Más que amigos, stamtąd zaczął grać role twórcy i producenta wykonawczego w hiszpańskich serialach takich jak Los Serrano, Los hombres de Paco i El barco.
Pod koniec 2016 roku, po premierze Uwięzionych na Antena 3, opuścił Globomedia i założył Vancouver Media, własną firmę produkcyjną. Pierwszą produkcją był serial Dom z papieru, który miał premierę 2 maja 2017. Serial ukazał się na platformie Netflix i stał się największym sukcesem w jego karierze.

</doc>
<doc id="5056190" url="https://pl.wikipedia.org/wiki?curid=5056190" title="Lista światowego dziedzictwa UNESCO w Czarnogórze">
Lista światowego dziedzictwa UNESCO w Czarnogórze

Lista światowego dziedzictwa UNESCO w Czarnogórze – lista miejsc w Czarnogórze wpisanych na listę światowego dziedzictwa UNESCO, ustanowionej na mocy Konwencji w sprawie ochrony światowego dziedzictwa kulturowego i naturalnego, przyjętej przez UNESCO na 17. sesji w Paryżu 16 listopada 1972 i ratyfikowanej przez Czarnogórę 3 czerwca 2006 roku.
Obecnie (stan na 2023 rok) na liście znajdują się 4 obiekty: 3 dziedzictwa kulturowego oraz 1 o charakterze przyrodniczym.
Na czarnogórskiej liście informacyjnej UNESCO – liście obiektów, które Czarnogóra zamierza rozpatrzyć do zgłoszenia do wpisu na listę światowego dziedzictwa – znajduje się 6 obiektów (stan na 2023 rok).
Obiekty na liście światowego dziedzictwa UNESCO.
Poniższa tabela przedstawia czarnogórskie obiekty na liście światowego dziedzictwa UNESCO:
Obiekty na czarnogórskiej liście informacyjnej UNESCO.
Poniższa tabela przedstawia obiekty na czarnogórskiej liście informacyjnej UNESCO:

</doc>
<doc id="5056191" url="https://pl.wikipedia.org/wiki?curid=5056191" title="Walter Schröder">
Walter Schröder

Walter Schröder (ur. 29 grudnia 1932 w Utechcie, zm. 10 listopada 2022) – niemiecki wioślarz, medalista olimpijski.
Podczas letnich igrzysk olimpijskich w Rzymie (1960) zdobył złoty medal w wioślarstwie – w konkurencji ósemek. Był również złotym medalistą wioślarskich mistrzostw Europy (Mâcon 1959 – ósemka).

</doc>
<doc id="5056193" url="https://pl.wikipedia.org/wiki?curid=5056193" title="Kadan Kjun">
Kadan Kjun

Kadan Kjun – górzysta wyspa na Morzu Andamańskim należąca do Mjanmy. Największa wyspa w archipelagu Mjeik.
Na wyspie występują namorzyny oraz plantacje kauczukowca. Na Kadan Kjun wydobywa się rudy manganu i cynku.

</doc>
<doc id="5056199" url="https://pl.wikipedia.org/wiki?curid=5056199" title="Medicover Polska">
Medicover Polska



</doc>
<doc id="5056200" url="https://pl.wikipedia.org/wiki?curid=5056200" title="Helena Serbska">
Helena Serbska

Helena Karadziordziewić, , , (ur. 4 listopada 1884 w Cetynii, zm. 16 października 1962 w Nicei) – serbska arystokratka, księżniczka rodowa, królewna Serbii, następnie Serbów, Chorwatów i Słoweńców jako córka Piotra I Wyzwoliciela, księżna krwi imperatorskiej jako żona Ioanna Romanowa.
Życiorys.
Urodziła się jako najstarsza córka gen. Piotra Karadziordziewicia (1844–1921) oraz Zorki Petrowić-Niegosz (1864–1890), księżniczki czarnogórskiej. Miała młodsze rodzeństwo: siostrę Milenę (1886–1887) oraz braci Jerzego (1887–1972), Aleksandra (1888–1934) i Andrzeja (1890). Gdy miała 6 lat zmarła jej matka, a opiekę nad dziewczynką przejęły ciotki Milena i Anastazja Petrowić-Niegoszówny, mieszkające w Petersburgu. Tam otrzymała wykształcenie podstawowe, zapewnione przez guwernantów Romanowów. Następnie uczęszczała do Instytutu Smolnego.
21 września 1904 wraz z koronacją ojca, otrzymała tytuł królewny Serbii, przemianowany później na Serbów, Chorwatów i Słoweńców (1 grudnia 1918).
Dzięki ciotce Helenie Petrowić-Niegosz, która była królową Włoch, poznała księcia Ioanna Romanowa. Jego oświadczyny zaskoczyły rodzinę, ponieważ planował zostać mnichem. Pobrali się 3 września 1911 roku w kaplicy Piotra i Pawła w pałacu Peterhof w Petersburgu.
Podczas wojen bałkańskich ufundowali szpital we Vranje, a księżna wyjechała do Serbii opiekować się rannymi. Pracowała w szpitalu również po wybuchu I wojny światowej, ufundowała też pociąg szpitalny.
Po ślubie Helena rozpoczęła studia medyczne na Petersburskim Uniwersytecie Państwowym, ale po urodzeniu pierwszego dziecka w 1914 roku musiała zrezygnować z dalszej nauki. Para miała dwójkę dzieci: Wosiewołoda Iwanowicza Romanowa (1914–1973) i Katarzynę Iwanowną Romanową (1915-2007). Córka Katarzyna wyszła za mąż za Ruggiero Farace di Villaforesta i miała trójkę dzieci oraz siedmiu wnuków.
Mąż Heleny został aresztowany po wybuchu rewolucji w Rosji w 1917 roku. Uwięziono go w Jekaterynburgu, a potem bolszewicy przenieśli go do Ałapajewska w obwodzie swierdłowskim. Helena, która dobrowolnie towarzyszyła mężowi, została przez niego namówiona do opuszczenia Ałapajewska i powrotu do dwójki ich małych dzieci, które zostawiła z matką Ioanna, wielką księżną Elżbietą. Ioann został zamordowany 18 lipca 1918 roku razem z wielką księżną Elżbietą Romanową, wielkim księciem Siergiuszem Romanowem, braćmi Ioanna księciem Konstantym Romanowem i księciem Igorem Romanowem, dalekim kuzynem księciem Włodzimierzem Pawłowiczem Paley, sekretarzem księcia Siergieja, Fiodorem Remezem oraz Barbarą Jakowlewą. Bolszewicy zagonili ich do lasu, wepchnęli do opuszczonego szybu, a następnie wrzucili do niego granaty.
W czerwcu 1918 roku Helena pojechała do Jekaterynburga, licząc na spotkanie z carem, ale nie pozwolono jej wejść do Domu Ipatiewa grożąc rozstrzelaniem. Poprosiła o pozwolenie na spotkanie CZEKA, ale wcześniej została aresztowana i uwięziona w Permie. Szwedzcy dyplomaci uzyskali pozwolenie, aby wielka księżna Elżbieta mogła w październiku 1918 roku opuścić Rosję na pokładzie szwedzkiego statku "Angermanland" razem z dziećmi Heleny, Wsiewołodem i Katarzyną oraz dwójką swoich młodszych dzieci: Jerzym Konstantynowiczem Romanowem i Werą Konstantynową Romanową. Helena przebywała w więzieniu w Permie, dopóki po interwencji norweskich dyplomatów nie została przeniesiona do pałacu kremlowskiego. Po zwolnieniu pozwolono jej wyjechać i dołączyć do swoich dzieci w Szwecji. Na stałe zamieszkała we Francji w Nicei. Powtórnie nie wyszła za mąż.

</doc>
<doc id="5056201" url="https://pl.wikipedia.org/wiki?curid=5056201" title="Louis B. Mayer Pictures Corporation">
Louis B. Mayer Pictures Corporation



</doc>
<doc id="5056203" url="https://pl.wikipedia.org/wiki?curid=5056203" title="Louis B. Mayer Productions">
Louis B. Mayer Productions



</doc>
<doc id="5056204" url="https://pl.wikipedia.org/wiki?curid=5056204" title="Michael Kpakala Francis">
Michael Kpakala Francis

Michael Kpakala Francis (ur. 12 lutego 1936 w Kakacie, zm. 19 maja 2013 w Monrovii) – liberyjski duchowny rzymskokatolicki, wikariusz apostolski, a następnie arcybiskup Monrowii.
Biografia.
4 sierpnia 1963 otrzymał święcenia prezbiteriatu i został kapłanem wikariatu apostolskiego Monrowii. Studiował w Waszyngtonie, w Stanach Zjednoczonych, na Katolickim Uniwersytecie Ameryki (teologię i psychologię), Uniwersytecie Georgetown (etykę medyczną) oraz Uniwersytecie Howarda (teologię ekumeniczną).
28 października 1976 papież Paweł VI mianował go wikariuszem apostolskim Monrowii oraz biskupem tytularnym ausuccureńskim. 19 grudnia 1976 w katedrze w Monrovii przyjął sakrę biskupią z rąk pronuncjusza apostolskiego w Liberii i swego poprzednika na monrowijskiej katedrze abpa Francisa Carrolla SMA. Współkonsekratorami byli biskup Kenemy Joseph Henry Ganda oraz wikariusz apostolski Cape Palmas bp Boniface Nyema Dalieh.
19 grudnia 1981 wikariat apostolski Monrovii został podniesiony do rangi archidiecezji. Tym samym bp Francis został arcybiskupem monrowijskim.
Bp Francis był pierwszym Liberyjczykiem na monrowijskiej katedrze. Podczas swego pontyfikatu otwarcie sprzeciwiał się kolejnym brutalnym reżimom rządzącym Liberią jak i watażkom prowadzącym wojny domowe. Szczególnie krytykował zaciąganie nieletnich do zbrojnych bojówek oraz brak sprawiedliwości w państwie. Występował również w obronie ubogich. Założył Katolicką Komisję Sprawiedliwości i Pokoju oraz Radio Veritas, zaangażowane w proces pokojowy. W 1999 za zaangażowanie w obronę praw człowieka otrzymał Robert F. Kennedy Human Rights Award.
Kilkukrotnie przewodniczył konferencjom episkopatów, do których należał: w latach 1983 – 1986 (Konferencja Episkopatu Gambii, Sierra Leone i Liberii), 1989 – 1996 (Stowarzyszenie Konferencji Episkopatów Anglojęzycznej Afryki Zachodniej) i 1999 – 2005 (Konferencja Episkopatu Liberii).
W 2004 doznał udaru, po którym nie był już w pełni sprawny. 12 lutego 2011 przeszedł na emeryturę.

</doc>
<doc id="5056207" url="https://pl.wikipedia.org/wiki?curid=5056207" title="Knjaževsko-srpski teatar">
Knjaževsko-srpski teatar

Knjaževsko-srpski teatar (cyr. Књажевско-српски театар) – najstarszy teatr znajdujący się w Serbii Centralnej.
Teatr został założony w 1835 roku przez Miłosza I Obrenowicia. Pierwszym reżyserem w teatrze był Joakim Vujić. Teatr od 1985 roku corocznie przyznaje statuetkę Joakima Vujicia; jest także gospodarzem międzynarodowego festiwalu teatralnego "Joakimfest". W 2005 roku teatr rozpoczął działalność wydawniczą. Od 2010 roku jest członkiem "World Theater Network Interact". W latach 2008–2009 w repertuarze teatru znajdowały się między innymi sztuki "Romeo i Julia", "Pionierzy z Ingolstadt" i "Wędrówki" autorstwa Miloša Crnjanskiego.

</doc>
<doc id="5056212" url="https://pl.wikipedia.org/wiki?curid=5056212" title="Tour of Almaty 2018">
Tour of Almaty 2018

Tour of Almaty 2018 – 6. edycja wyścigu kolarskiego Tour of Almaty, która odbyła się w dniach od 29 do 30 września 2018 na liczącej ponad 342 kilometry trasie, składającej się z 2 etapów i biegnącej z miejscowości Ałmaty do toru łyżwiarskiego Miedieo. Impreza kategorii 2.1 była częścią UCI Asia Tour 2018.
Pierwszy etap, po samotnym finiszu, wygrał Davide Villella. Na drugim etapie najszybszy był powracający po kontuzji doznanej na 2. etapie Tour de France 2018 Luis León Sánchez. Trzecią lokatę zajął liderujący w klasyfikacji generalnej Villella, wygrywając cały wyścig.

</doc>
<doc id="5056214" url="https://pl.wikipedia.org/wiki?curid=5056214" title="Jarosław Aleksandrowicz de Witold">
Jarosław Aleksandrowicz de Witold

Jarosław Aleksandrowicz de Witold (ur. w Kijowie, zm. 24 listopada 1955 w Wiśle) – pułkownik piechoty Wojska Polskiego.
Życiorys.
Jarosław Aleksandrowicz urodził się 21 stycznia 1875 w Kijowie w rodzinie polskiej jako syn Mikołaja, starosty kijowskiego. Uczył się w rodzinnym mieście. Wstąpił w szeregi Armii Imperium Rosyjskiego i od lutego 1893 do sierpnia 1895 jako podoficer w charakterze ochotnika służył w 40 pułku piechoty. Następnie jako kapral podjął naukę w Szkole Wojennej w Odessie, którą ukończył w 1897. Od tego roku jako podchorąży służył w 134 pułku piechoty w Jekaterynburgu. W 1898 mianowany podporucznikiem, a w 1902 awansowany na stopień porucznika. Od 1904 był oficerem korpusu interwencyjnego. Brał udział w wojnie rosyjsko-japońskiej (1904–1905). W 1906 otrzymał awans na kapitana sztabowego. Po wszczęciu buntów rewolucyjnych w szeregach armii carskiej z uwagi na podejrzenie o udział był przetrzymywany w twierdzi w Sewastopolu. Potem został zrehabilitowany i służył w 51 pułku piechoty. Po odbyciu kursu saperskiego z 1910 został awansowany na kapitana dowódcę kompanii. W szeregach armii rosyjskiej uczestniczył też w trakcie I wojny światowej. Został ranny i od grudnia 1914 do początku lutego 1915 przebywał na leczeniu. Po rekonwalescencji służył w sztabie VIII Armii. W 1917 otrzymał awans na podpułkownika, a w 1918 na pułkownika. Po przejściu rewolucji w Rosji odszedł z armii 12 marca 1918, po czym wstąpił do pułku Strzelców Polskich w Odessie w składzie III Korpusu Polskiego, lecz po nadejściu tamże wojsk niemieckich 20 kwietnia 1918 i likwidacji jednostki, przeniósł się na Krym. Po wkroczeniu tam wojsk Armii Ochotniczej gen. Antona Denikina (stronnictwo białych) płk Aleksandrowicz został powołany do tej armii. Po nadejściu wojsk bolszewickich w kwietniu 1919 pułkownik został aresztowany i skazany na karę śmierci. Po okresie dwóch miesięcy osadzenia zbiegł z uwięzienia, po czym 16 czerwca wstąpił do armii gen. Denikina i w jej szeregach brał udział w walkach z bolszewikami.
Od stycznia 1920 przebywał w Symferopolu, gdzie działał na rzecz Konsulatu RP, a po uzyskaniu polskiego obywatelstwa był tam specjalistą ds. wojskowych. W marcu 1920 wraz z grupą osób polskiego pochodzenia wyruszył do Polski. 3 maja 1920 w Warszawie zgłosił się do Wojska Polskiego, lecz nie został przyjęty. W czasie trwającej wojny polsko-bolszewickiej 19 lipca 1920 w Poznaniu jako ochotnik zgłosił się do 2 Batalionu Ochotniczego. Decyzją Naczelnego Dowódcy Wojska Polskiego z 14 sierpnia 1920 Aleksandrowiczowi przywrócono stopień wojskowy pułkownika i mianowano go dowódcą grupy „Pomorze”. Potem został dowódcą Pomorskiej Dywizji Rezerwowej. 15 sierpnia 1920 brał udział w skutecznej obronie przyczółka w Nieszawce na Wiśle. Następnego dnia objął dowodzenie nad polskimi wojskami, cofającymi się przed nawałą bolszewicką. Po dwudniowym formowaniu wraz z rtm. Ignacym Mielżyńskim grupy operacyjnej „Jabłonowo” objął jej dowództwo i rankiem 18 sierpnia udał się z Jabłonowa w kierunku Brodnicy. Dowodził wojskami polskimi w walkach o miasto, zakończonych wyzwoleniem tegoż. Potem wyruszył dalej, oswabadzając Lidzbark oraz Działdowo i docierając do Mławy (tam doszło do połączenia z siłami armii gen. Władysława Sikorskiego). Potem brał udział w bitwie nad Niemnem.
W Wojsku Polskim został zweryfikowany w stopniu pułkownika ze starszeństwem z dniem 1 czerwca 1919. Po wojnie odbył Kurs Wyższych Dowódców w 1921 został Okręgowym Inspektorem Piechoty przy Dowództwie Okręgu Korpusu Nr III w Białymstoku. Potem był komendantem Punktu Wymiany Jeńców w Baranowiczach. Od 1921 do 1923 pełnił funkcję pełnomocnika ds. repatriacji przy nadzwyczajnym komisarzu rządu do spraw repatriacji Władysławie Grabskim. Jako oficer nadetatowy 66 pułku piechoty od 12 sierpnia do 1 listopada 1923 sprawował stanowiska dowódcy piechoty w 10 Dywizji Piechoty w Łodzi, po czym został przeniesiony na to samo stanowisko w 16 Dywizji Piechoty w Grudziądzu i pozostawał na nim do marca 1927, gdy został przeniesiony w stan spoczynku. W 1928 przebywał w Poznaniu. W 1934 jako emerytowany pułkownik był przydzielony do Oficerskiej Kadry Okręgowej nr VII jako "oficer przewidziany do użycia w czasie wojny" i pozostawał wówczas w ewidencji Powiatowej Komendy Uzupełnień Poznań Miasto. 
Zamieszkał w Wiśle. 18 sierpnia 1927 na cmentarzu wojskowym w Brodnicy podczas odsłonięcia pomnika-kaplicy, upamiętniającej zwycięskie walki z bolszewikami, przypiął swoj własny Order Virtuti Militari przy tablicach z nazwiskami poległych. W tym czasie otrzymał honorowe obywatelstwo Brodnicy.
W trakcie II wojny światowej został wzięty przez Niemców i był osadzony w obozach jenieckich na ziemiach austriackich i niemieckich. Po odzyskaniu wolności powrócił do Polski i nadal zamieszkiwał w Wiśle. Zmarł tamże 24 listopada 1955 i został pochowany na miejscowym cmentarzu. 
Upamiętnienie.
Uchwałą Rady Miasta Brodnicy z 13 czerwca 2017 jedna z ulic w mieście otrzymała imię płk. Jarosława Aleksandrowicza.

</doc>
<doc id="5056218" url="https://pl.wikipedia.org/wiki?curid=5056218" title="Dzień Państwowości Czarnogóry">
Dzień Państwowości Czarnogóry

Dzień Państwowości Czarnogóry (czarnogórski: "Dan državnosti") – święto państwowe corocznie obchodzone w Czarnogórze. 
Święto to jest obchodzone 13 lipca; upamiętnia uznanie niepodległości Czarnogóry przez państwa biorące udział w kongresie berlińskim. Święto upamiętnia także zorganizowany 13 lipca 1941 roku bunt przeciwko ówczesnym włoskim okupantom Czarnogóry. Święto to jest jednak zazwyczaj znacznie mniej hucznie obchodzone niż czarnogórski Dzień Niepodległości. Dzień Państwowości jest w Czarnogórze dniem wolnym od pracy. W ten dzień zazwyczaj wręczane są Nagrody 13 Lipca.

</doc>
<doc id="5056219" url="https://pl.wikipedia.org/wiki?curid=5056219" title="Ljudevit Posawski">
Ljudevit Posawski



</doc>
<doc id="5056220" url="https://pl.wikipedia.org/wiki?curid=5056220" title="Óscar Santis">
Óscar Santis

Óscar Alexander „Lelito” Santis Cayax (ur. 25 marca 1999 w Mazatenango) – gwatemalski piłkarz występujący na pozycji skrzydłowego, reprezentant kraju, obecnie zawodnik Comunicaciones.
Profesjonalnymi piłkarzami są również jego ojciec Óscar Santis oraz brat Diego Santis.
Kariera klubowa.
Santis pochodzi z Mazatenango i jako czternastolatek rozpoczął treningi w szkółce juniorskiej tamtejszego klubu CSD Suchitepéquez. Tam jednym z jego trenerów był jego ojciec. W wieku 16 lat za kadencji szkoleniowca Waltera Claverí zadebiutował w gwatemalskiej Liga Nacional, 4 października 2015 w wygranym 3:1 spotkaniu z Antiguą GFC. W wiosennym sezonie Clausura 2016 jego zespół zdobył mistrzostwo Gwatemali, jednak on sam nie zagrał w żadnym meczu. W 2018 roku spadł z Suchitepéquez do drugiej ligi gwatemalskiej.
W styczniu 2020 Santis został wypożyczony na pół roku do krajowego potentata, stołecznego Comunicaciones FC. Później jego wypożyczenie zostało przedłużone o kolejny rok. Pierwsze gole w lidze gwatemalskiej strzelił 9 listopada 2020 w wygranym 4:0 meczu z Sacachispas, trzykrotnie wpisując się na listę strzelców. Szybko zyskał opinię jednego z najzdolniejszych graczy młodego pokolenia w Gwatemali.
Kariera reprezentacyjna.
Pierwsze powołanie do reprezentacji Gwatemali U-20 Santis otrzymał od Ericka Gonzáleza na konsultacje w kwietniu 2016. W październiku 2018 został powołany przez Davida Gardinera na Mistrzostwa CONCACAF U-20. Tam rozegrał wszystkie cztery mecze w pełnym wymiarze czasowym i strzelił dwa gole – w meczach z Gujaną (4:0), oraz Kajmanami (2:2). Jego drużyna odpadła z turnieju już w fazie grupowej.
W lipcu 2019 Santis znalazł się w ogłoszonym przez Ericka Gonzáleza składzie reprezentacji Gwatemali U-23 na środkowoamerykańskie preeliminacje do igrzysk olimpijskich w Tokio, zakończone dla jego drużyny niepowodzeniem.
W seniorskiej reprezentacji Gwatemali Santis zadebiutował za kadencji selekcjonera Amariniego Villatoro, 24 lutego 2021 w wygranym 1:0 meczu towarzyskim z Nikaraguą.

</doc>
<doc id="5056223" url="https://pl.wikipedia.org/wiki?curid=5056223" title="Joseph Kignoumbi Kia Mboungou">
Joseph Kignoumbi Kia Mboungou

Joseph Kignoumbi Kia Mboungou (ur. 10 października 1952 w Pointe Noire) – kongijski polityk, deputowany do Zgromadzenia Narodowego Konga, prezes i założyciel politycznego stowarzyszenia La Chaîne. Był kandydatem na urząd prezydenta w 2002, 2009, 2016 i 2021 roku. Jest II Sekretarzem Zgromadzenia Narodowego. 
Życiorys.
W 1995 roku podczas I Kongresu Panafrykańskiego Związku na rzecz Demokracji Społecznej został wybrany sekretarzem krajowym ds. finansowych oraz małych i średnich przedsiębiorstw. Był kandydatem UPADS w wyborach prezydenckich w 2002 roku. Zajął drugie miejsce z wynikiem 2,76% (33 154 głosów).
W wyborach parlamentarnych w 2002 roku uzyskał mandat deputowanego do Zgromadzenia Narodowego kandydując w okręgu Sibiti z list UPADS. 28 grudnia 2006 roku, podczas I nadzwyczajnego kongresu Panafrykańskiego Związku na rzecz Demokracji Społecznej został wybrany w skład kolegium wiceprzewodniczących UPADS. Reelekcję na deputowanego uzyskał w wyborach parlamentarnych w 2007 roku, ponownie kandydując z list UPADS.
Podczas prawyborów w UPADS przed wyborami prezydenckimi w 2009 roku wycofał się z kandydowania na rzecz Ange Édouarda Poungui. 19 czerwca 2009 Sąd Konstytucyjny zakazał Poungui udziału w wyborach z powodu niespełnienia wymogów konstytucyjnych (przez okres co najmniej dwóch lat trzeba zamieszkiwać kraj), w wyniku czego Mboungou zdecydował się kandydować (jako osoba bezpartyjna). Uzyskał 100 181 głosów (7,46%), tym samym zajmując drugie miejsce spośród 13 kandydatów.
22 grudnia 2009 roku został wybrany II Sekretarzem Zgromadzenia Narodowego, zastępując na tym stanowisku Claudine Munari. W 2013 roku przestał być wiceprzewodniczącym UPADS. W maju 2014 roku powołał polityczne stowarzyszenie La Chaîne, którego został prezesem. Był jednym z kandydatów na urząd prezydenta w wyborach w 2016 roku. Kandydując z ramienia La Chaîne, uzyskał 3540 głosów (0,25%), zajmując 7 miejsce.
W wyborach parlamentarnych w 2017 roku ponownie uzyskał mandat deputowanego do Zgromadzenia Narodowego, kandydując w okręgu Sibiti z list La Chaîne. W wyborach prezydenckich w 2021 roku był kandydatem partii La Chaîne. Uzyskał 10 502 głosów (0,6%), zajmując 4 miejsce.

</doc>
<doc id="5056224" url="https://pl.wikipedia.org/wiki?curid=5056224" title="Nikita Stalnow">
Nikita Stalnow

Nikita Sierikowicz Stalnow (, do końca 2014 Nikita Sierikowicz Umierbiekow , ur. 14 września 1991 w Celinogradzie) – kazachski kolarz szosowy.
Początkowo występował pod nazwiskiem swojego ojca (Umierbiekow), od sezonu 2015 przyjął nazwisko swojej matki (Stalnow).
Po sezonie 2021 zakończył karierę sportową.
Osiągnięcia.
Opracowano na podstawie:

</doc>
<doc id="5056226" url="https://pl.wikipedia.org/wiki?curid=5056226" title="Nikita Umierbiekow">
Nikita Umierbiekow



</doc>
<doc id="5056227" url="https://pl.wikipedia.org/wiki?curid=5056227" title="Nikita Umerbekov">
Nikita Umerbekov



</doc>
<doc id="5056228" url="https://pl.wikipedia.org/wiki?curid=5056228" title="Nikita Stalnov">
Nikita Stalnov



</doc>
<doc id="5056230" url="https://pl.wikipedia.org/wiki?curid=5056230" title="Pomnik poległych w walce o wolność mieszkańców Lješanskiej nahii">
Pomnik poległych w walce o wolność mieszkańców Lješanskiej nahii

Pomnik poległych w walce o wolność mieszkańców Lješanskiej nahii (serb. "Spomenik poginulim Lješnjanima u borbama za slobodu" lub "Spomenik Palim borcima Lješanske nahije") – pomnik poległych w różnych konfliktach mieszkańców regionu Lješanska nahija, stojący we wsi Barutana (Барутана) w Czarnogórze. 
Charakterystyka.
Pomnik poświęcony jest cywilom i żołnierzom, mieszkańcom Lješanskiej nahii, którzy polegli w trzech konfliktach XX wieku: I wojnie światowej, wojnach bałkańskich i II wojnie światowej. Usytuowany jest we wsi Barutana, w pobliżu dawnej szkoły i poczty, przy głównej drodze Podgorica – Cetynia (M-10).
Geneza i budowa.
Trzydzieści lat po zakończeniu II wojny światowej, na początku 1975 roku, lokalne grupy kombatantów i członkowie partii komunistycznej (ze wsparciem rządu Jugosławii) zaplanowały utworzenie rozległego kompleksu pomników w Barutanie dla upamiętnienia żołnierzy i cywilów regionu Lješanska Nahija, którzy zginęli podczas XX-wiecznych konfliktów. Obiekt został zaprojektowany przez Svetlanę Kanę Radević (1937–2000), która wówczas przebywała w Stanach Zjednoczonych. Jej projekt (""Kwiaty") zdobył pierwsze miejsce w otwartym republikańskim konkursie architektoniczno-urbanistycznym ogłoszonym w 1975 i został odsłonięty w 1980 (w konkursie tym startował m.in. Slobodan Slovinić z projektem zatytułowanym "1975""). Do konkursu, w regulaminowym terminie, zgłoszono tylko trzy koncepcje. Wynagrodzenie za pierwsze miejsce wyniosło 5000 dinarów (podobne otrzymał Slovenić). W jury zasiadali: Tupa Vikotić, Vasko Đurović, Slobodanka Mijović i Mijo Vujosevic. 
Historia i forma.
Obiekt otwarto w lipcu 1980 roku, dokładnie 26 lat po wyzwoleniu przez partyzantów rejonu wsi Barutana. Centralnym elementem kompleksu jest wysoki na 12 metrów zespół wąskich betonowych filarów, które razem tworzą formę wieży. Obok zbudowano amfiteatr, służący imprezom edukacyjnym i politycznym. Zespół wyposażono w energię elektryczną i oświetlenie do wykorzystania m.in. w amfiteatrze podczas nocnych imprez. Wzdłuż brukowanej ścieżki prowadzącej do centralnego placu znajdują się trzy okrągłe wnęki z mniejszymi elementami pamiątkowymi, z których każdy poświęcony jest ofiarom innego konfliktu. W czasach Jugosławii kompleks był regularnie konserwowany i doglądany przez dzieci z miejscowej szkoły. 
Przy początku brukowanej drogi prowadzącej do pomnika znajduje się tablica z napisem:"Pomnik poległych z regionu Lješanska Nahija, którzy zginęli w walce o wolność""."Następnie, bezpośrednio po drugiej stronie ścieżki wejściowej, w dolnym rogu ściany oporowej znajduje się mniejsza płyta z polerowanego czarnego marmuru, z napisem:"Autorką tego projektu jest architekt Svetlana Kana Radević""."Idąc ścieżką w kierunku głównego elementu, we wnękach z boku ścieżki znajdują się trzy elementy pamiątkowe z płytami odnoszącymi się do trzech kolejnych konfliktów XX wieku: I wojny światowej, wojen bałkańskich i II wojny światowej. Wokół okrągłego obwodu każdej z tych wnęk znajdują się wyryte kamienne panele z nazwiskami osób z regionu Lješanska Nahija, którzy zginęli w każdej z tych trzech wojen. 
W czasach po upadku Jugosławii, zespół był zaniedbywany i marginalizowany. Zmniejszyła się liczba oficjalnych uroczystości. Od czasu do czasu usuwano jedynie nadmiernie rozwiniętą roślinność. Główne elementy betonowe były w stosunkowo dobrym stanie, ale brak odpowiedniej konserwacji na przestrzeni lat spowodował, że beton zwietrzał i wymaga renowacji. Latem 2019 odbył się tu festiwal muzyki techno. 
W miarę wzrostu popularności abstrakcyjnego dziedzictwa pomnikowego byłej Jugosławii pomnik, po latach marginalizacji, stawał się w coraz większym stopniu dziełem inspirującym artystów, projektantów i fotografów. Svetlana Kana Radević w 2018 roku miała wystawę w nowojorskim MoMA, a artykuł z 2020 roku w londyńskim magazynie "Architectural Review", dotyczył jej twórczości i obejmował też pomnik w Barutanie. Czarnogórskie Centrum Konserwacji i Archeologii w czerwcu 2020 roku oczyściło pomnik i poddało go renowacji. 
W 2019 nakręcono promocyjny film o kompleksie. 
Symbolika.
Kompleks jest pełen symboliki i ukrytych znaczeń. Patrząc na centralny element rzeźbiarski z terenu amfiteatru, pierwsze wrażenie to dwa ramiona wyciągnięte w górę, ku niebu (być może z jakimś błaganiem). Może to być niebiańska ofiara za dusze poległych czarnogórskich bojowników, prowadzone w górę rękami ludu Jugosławii. Inna interpretacja centralnej rzeźby jest taka, że jest to płonąca pochodnia symbolizująca walkę o wolność Jugosławii. Atmosfera całości jest podniosła, niemal kościelna, z centralnym pomnikiem działającym prawie tak, jakby był jakimś boskim łącznikiem z niebiosami. Układ kompleksu dotyczy symbolicznej podróży w górę, zarówno w czasie, jak i w przestrzeni. Podróż ta zaczyna się u podnóża wzgórza, trwa wspinającą się ścieżką w kierunku szczytu, odwiedzając po drodze kolejne ""stacje pamięci", które opowiadają o przeszłych bitwach i zwycięstwach. Każda z tych stacji jest oddzielana od pozostałych małą betonową rzeźbą przypominającą niewielki kwiat. W miarę wspinaczki, każda stacja mówi o czasie coraz bliższym teraźniejszości. Będąc na szczycie widz odnajduje się na dużym otwartym dziedzińcu teraźniejszości lub tego, co było teraźniejszością w 1980 roku. Łączy się tutaj uniwersalny spirytualizm z optymistycznymi, socjalistycznymi poglądami jugosłowiańskiej wspólnoty. Intencją parku zdaje się być symboliczna gloryfikacja polityczna w drodze wspólnej walki: fizyczne poprowadzenie gościa śladami poszukiwań wolności. Dzięki tej wyprawie widz dociera na szczyt podróży, a "zrealizowane zwycięstwo" czeka na niego po pokonaniu przeciwników. Zwycięzców, w tym gościa kompleksu, czeka teraz "jasna socjalistyczna teraźniejszość"". Sama Radević tak wypowiedziała się na ten temat: "Jednym z najtrudniejszych zadań projektowych jest „pomnik”, ponieważ należy on do domeny architektury nieprogramowej. Pomnik jest utrwaleniem pewnego aktu dla przyszłych pokoleń. Ale to utrwalenie nie oznacza zapomnienia. Dlatego pomnik należy wprowadzić w cykl życia. Nie jestem za pomnikiem, którego doświadcza się w jednej chwili za pomocą intensywnych emocji, bólu, cierpienia, ale raczej za ciągłym doświadczeniem, za wyzwoleniem świętości i godności, za poczuciem, że życie zwycięża śmierć""."

</doc>
<doc id="5056232" url="https://pl.wikipedia.org/wiki?curid=5056232" title="Piotr Zarzycki">
Piotr Zarzycki

Piotr Paweł Zarzycki – polski chemik, dr hab. nauk chemicznych, profesor nadzwyczajny Instytutu Chemii Fizycznej Polskiej Akademii Nauk.
Życiorys.
27 czerwca 2005 obronił pracę doktorską "Badania teoretyczne równowagi i kinetyki adsorpcji jonów prostych na granicy faz tlenek metalu/roztwór elektorlitu", 14 października 2013 habilitował się na podstawie rozprawy zatytułowanej "Badania teoretyczne i symulacje komputerowe własności elektrostatycznych granicy faz minerał/roztwór elektrolitu". Pracował w Instytucie Katalizy i Fizykochemii Powierzchni PAN.
Jest profesorem nadzwyczajnym w Instytucie Chemii Fizycznej Polskiej Akademii Nauk.

</doc>
<doc id="5056235" url="https://pl.wikipedia.org/wiki?curid=5056235" title="Hala Targowa Górniak">
Hala Targowa Górniak

Hala Targowa Górniak – hala targowa powstała w 1934 r. w Łodzi, w dzielnicy Górna, przy ulicy Piotrkowskiej 317.
Historia.
Początkowo od 1825 r. okoliczny handel skupiał się na placu Reymonta, nazwany pierwotnie Górnym Rynkiem, a następnie Rynkiem Geyera, po wybudowaniu fabryki oraz pałacu przez fabrykanta Ludwika Geyera w II połowie XIX w., a okoliczny handel od 1904 r. przejął plac Leonarda (współcześnie plac Niepodległości) oraz plac targowy, przy placu Niepodległości, zwany Górniakiem. Zmianie tej sprzyjało wybudowanie linii tramwajowej wzdłuż ul. Piotrkowskiej, która dowoziła klientów z okolicznych wsi, a także systematyczny przyrost liczby mieszkańców w mieście. W latach 30. XX w. na Górniaku władze miejskie postanowiły postawić halę targową by handel odbywał się w bardziej higienicznych warunkach. Zelig i Tauba Klein wznieśli więc halę targową na gruntach wydzierżawionych od spółki „Ludwik Geyer SA”. Halę zrealizowano wg projektu architekta , wzniesiono go w latach 1932–1934. Przez lata hala targowa wraz z placem dookoła nie zmieniały się. Do rozbudowy Górniaka doszło w 2009 r., w którym prowizoryczne, drewniane stoiska dookoła hali zostały zastąpione przez nowe hale targowe. Targowisko Górniak stanowią 2 obiekty, hala targowa oraz pasa handlowy. Hala targowa usytuowana jest od strony ul. Piotrkowskiej, natomiast pasaż, od strony ulicy Wólczańskiej, a handel odbywa się na dwóch poziomach. Dookoła hali wyznaczone są również niezadaszone stoiska handlowe, a także stanowiska przeznaczone na handel obwoźny i sezonowy. Łącznie obie hale zajmują  m² oraz mają 148 miejsc do handlowania, natomiast na zewnątrz budynków znajduje się 50 niezadaszonych stoisk.
Hala Górniak została wykorzystana podczas realizacji filmu Juliusza Machulskiego – "Kingsajz". To tutaj matka (Beata Tyszkiewicz) mówi do córki, która kopnęła Olgierda Jedlinę: "Wiktorio, nie kop pana bo się spocisz!".
Architektura.
Halę w latach 1932–1934 zaprojektował Paweł Sperr. Utrzymana jest w stylu modernistycznym, odznacza się również drewnianym sklepieniem.

</doc>
<doc id="5056236" url="https://pl.wikipedia.org/wiki?curid=5056236" title="Martin &amp; Gina">
Martin &amp; Gina

„Martin &amp; Gina” – piosenka amerykańskiego rapera Polo G z jego drugiego albumu studyjnego The Goat (2020). Została wydana jako piąty singel albumu. Teledysk został wydany 13 sierpnia 2020 roku. W piosence Polo G porównuje swój związek ze swoją dziewczyną do relacji Martina Payne'a i Giny Waters w sitcomie Martin.
Teledysk.
Teledysk został wyreżyserowany przez Reel Goats. Polo G gra Martina, podczas gdy Gina jest grana przez komiczkę i raperkę Pretty Vee. Oboje odtwarzają sceny z filmu.

</doc>
<doc id="5056237" url="https://pl.wikipedia.org/wiki?curid=5056237" title="Artiom Zacharow">
Artiom Zacharow

Artiom Aleksiejewicz Zacharow (, ur. 27 października 1991 w Pietropawłowsku) – kazachski kolarz szosowy i torowy. Olimpijczyk (2016).
Osiągnięcia.
Kolarstwo szosowe.
Opracowano na podstawie:
Kolarstwo torowe.
Opracowano na podstawie:

</doc>
<doc id="5056238" url="https://pl.wikipedia.org/wiki?curid=5056238" title="Artyom Zakharov">
Artyom Zakharov



</doc>
<doc id="5056239" url="https://pl.wikipedia.org/wiki?curid=5056239" title="Armando Miranda">
Armando Miranda

Armando Miranda (ur. 12 grudnia 1939 w São Paulo, zm. 7 kwietnia 1980 tamże) – brazylijski piłkarz grający na pozycji napastnika.
Kariera piłkarska.
W 1959 rozpoczął karierę piłkarską w drużynie Corinthians. Na początku 1962 przeniósł się do Flamengo. W sezonie 1962/63 bronił barw Juventusu. W następnym sezonie występował w Catanii. Od 1967 do 1972 grał w klubie Atlético Junior.

</doc>
<doc id="5056241" url="https://pl.wikipedia.org/wiki?curid=5056241" title="Księżniczka Helena Serbska">
Księżniczka Helena Serbska



</doc>
<doc id="5056244" url="https://pl.wikipedia.org/wiki?curid=5056244" title="Luka Tomanović">
Luka Tomanović

Luka Tomanović (ur. 25 września 1909 w Lepetani, zm. 28 sierpnia 1992 w Igalo) – czarnogórki rzeźbiarz, autor pomników.
Życiorys.
Ukończył Szkołę Nauczycielską w Cetynii (1932 rok) i działał w Hercegowinie do II wojny światowej. Od 1941 roku brał udział w jugosłowiańskiej wojnie o wyzwolenie narodowe. Przez pewien czas przetrzymywany był na wyspie Mamula. W 1952 roku ukończył Akademię Sztuki Stosowanej w Belgradzie, a w okresie od 1953 roku do 1964 roku był dyrektorem Szkoły Artystycznej w Herceg Novi. Był członkiem ULUCG ("Udruženje likovnih umjetnika Crne Gore") oraz CANU ("Crnogorska akademija nauka i umjetnosti"). Zwyciężał w krajowych i zagranicznych konkursach. 
Był twórcą rozległych kompozycji rzeźbiarskich, pomników, popiersi, jak również mniejszych form, w tym portretowych. W swojej twórczości (głównie kamień i drewno) łączył tradycję z nowoczesnością. 
Dzieła.
Do jego głównych dzieł należały:

</doc>
<doc id="5056252" url="https://pl.wikipedia.org/wiki?curid=5056252" title="Filip Ćustić">
Filip Ćustić

Filip Ćustić Braut (ur. 31 marca 1993 r.) – hiszpańsko-chorwacki artysta mieszkający w Madrycie w Hiszpanii, jego twórczość łączy fotografię, performance, rzeźbiarstwo i sztuki wideo. Urodził się w Santa Cruz de Tenerife w chorwackiej rodzinie z wioski Kornić, która uciekła do Hiszpanii podczas chorwackiej wojny o niepodległość.
Życiorys.
Filip Ćustić jest artystą multidyscyplinarnym, jego prace były wystawiane w Hiszpanii w takich miejscach jak La Térmica w Maladze i La Fundación César Manrique na Lanzarote, a także na arenach międzynarodowych, takich jak Museum der bildenden Künste w Lipsku i w Manchesterze. Ćustić uczestniczył także w wielu projektach kulturalnych w świecie sztuki. W styczniu 2018 brał udział w drugiej edycji Inspíreme, która odbyła się w Espacio Cultural CajaCanarias na Teneryfie. Na początku 2019 roku został wybrany jako jeden z artystów, który będzie częścią londyńskiego projektu artystycznego Selfridges The New Order, który rozpoczął się we wrześniu 2019 roku. W maju 2019 r. Wygłosił przemówienie inauguracyjne podczas V edycji Design Fest, zorganizowanej przez IED Madrid. W lipcu 2019 był członkiem jury podczas Versiona Thyssen 2019, organizowanego przez Muzeum Thyssen-Bornemisza w Madrycie. Oprócz tego Ćustić pracował też jako artysta i fotograf dla Opening Ceremony, Vogue, Fucking Young!, GQ UK, Esquire, Visionare, Palomo Spain i innych. Współpracował z piosenkarką i autorką tekstów Rosalíą przy jej drugim studyjnym albumie z 2018 roku "El mal querer".

</doc>
<doc id="5056262" url="https://pl.wikipedia.org/wiki?curid=5056262" title="Wadim Pronski">
Wadim Pronski

Wadim Dienisowicz Pronski (, ur. 4 czerwca 1998 w Astanie) – kazachski kolarz szosowy.
Kolarstwo uprawia również jego młodszy brat, Daniił Pronski.
Osiągnięcia.
Opracowano na podstawie:

</doc>
<doc id="5056263" url="https://pl.wikipedia.org/wiki?curid=5056263" title="Vadim Pronskiy">
Vadim Pronskiy



</doc>
<doc id="5056265" url="https://pl.wikipedia.org/wiki?curid=5056265" title="Wadim Pronskij">
Wadim Pronskij



</doc>
<doc id="5056266" url="https://pl.wikipedia.org/wiki?curid=5056266" title="Prolinognathus caviae-capensis">
Prolinognathus caviae-capensis



</doc>
<doc id="5056271" url="https://pl.wikipedia.org/wiki?curid=5056271" title="Hans-Jürgen Wittkamp">
Hans-Jürgen Wittkamp

Hans-Jürgen Wittkamp (ur. 23 lipca 1947 w Gelsenkirchen) – niemiecki wszechstronny piłkarz grający na każdej pozycji z pola, trener.
Kariera piłkarska.
Hans-Jürgen Wittkamp karierę piłkarską rozpoczął w juniorach SpVgg Herten, w którym w 1965 roku przeszedł do profesjonalnej drużyny klubu, w którym występował do 1967 roku. Równocześnie uczył się zawodu urzędnika administracyjnego.
Następnie został zawodnikiem Schalke Gelsenkirchen, w którym w sezonie 1967/1968 (12 goli) oraz w sezonie 1968/1969 (7 goli) był najlepszym strzelcem klubu oraz dotarł do finału Pucharu Niemiec, w którym 14 czerwca 1969 roku na Waldstadion we Frankfurcie "Królewsko-Niebiescy" przegrali 2:1 z Beyernem Monachium. Po sezonie 1970/1971 odszedł z klubu.
Po odejściu z Schalke Gelsenkirchen został zawodnikiem Borussii Mönchengladbach, w którym występował na pozycji libero oraz odnosił największe sukcesy w swojej karierze piłkarskiej: trzykrotne mistrzostwo Niemiec (1975, 1976, 1977), dwukrotne wicemistrzostwo Niemiec (1974, 1978), 3. miejsce w Bundeslidze 1971/1972), Puchar Niemiec 1972/1973 – wygrana w finale 2:1 po dogrywce z FC Köln, 1974/1975 – wygrana rywalizacja w finale z holenderskim Twente Enschede (0:0, 5:1), a także finał Pucharu UEFA 1972/1973 – przegrana rywalizacja z angielskim FC Liverpoolem (0:3, 2:0) oraz finał Pucharu Europy 1976/1977 – przegrana 3:1 w finale z angielskim FC Liverpoolem. W półfinale w meczu rewanżowym z sowieckim Dynamo Kijów (pierwszy mecz przegrana 0:1), po wysokim lobie z rzutu wolnego Rainera Bonhofa Wittkamp przebił się przez bramkę "Biało-niebieskich" pomimo faulu, jednak trafił w klatkę piersiową ostatniego stojącego na linii zawodnika Dynama Kijów. Po odbiciu z powrotem w polu karnym Wittkamp skierował piłkę plecami do bramki i tym samym zdobył gola na 2:0, ustalając tym samym wynik meczu oraz zapewniając awans do finału, który rozegrano 25 maja 1977 roku na Stadio Olimpico w Rzymie.
29 kwietnia 1978 roku wystąpił w meczu z Borussią Dortmund – meczu ostatniej kolejki Bundesligi 1977/1978, w którym Borussia Mönchengladbach wygrała z Borussią Dortmund aż 12:0, co jest najwyższym zwycięstwem w historii Bundesligi. Po sezonie 1977/1978 odszedł z klubu. Łącznie w Bundeslidze rozegrał 280 meczów, w których zdobył 58 goli.
Następnie został zawodnikiem klubu Oberligi Nadrenii Północnej-Westfalii – SpVgg Erkenschwick, z którym w sezonie 1979/1980 awansował do 2. Bundesligi, po spadku z niej w sezonie 1980/1981 odszedł z klubu i przeniósł się do FC Recklinghausen, w którym w 1982 roku zakończył piłkarską karierę.
Skandal w Bundeslidze.
W 1971 roku wybuchł skandal, gdyż okazało się, że kilku zawodników Schalke Gelsenkirchen zostało przekupionych w sezonie 1970/1971. Jednym z zawodników okazał się Wittkamp, w związku z czym został skazany przez sąd w Essen na karę grzywny w wysokości 2300 marek niemieckich, a 18 marca 1973 roku został zawieszony przez DFB do 28 lutego 1974 roku, jednak 25 czerwca 1973 roku otrzymał zezwolenie na ewentualną grę za granicą. 24 stycznia 1974 roku został ułaskawiony, jednak 21 lutego 1976 roku ponownie został zawieszony, tym razem do 24 marca 1976 roku oraz od 9 grudnia 1976 roku do 14 stycznia 1977 roku. Musiał także zapłacić 10 000 marek niemieckich na rzecz organizacji German Cancer Aid – działającej na rzecz walki z rakiem.
Kariera trenerska.
Hans-Jürgen Wittkamp po zakończeniu kariery piłkarskiej rozpoczął karierę trenerską. W latach 1985–1986 trenował SpVgg Erkenschwick.
Sukcesy.
Zawodnicze.
Schalke Gelsenkirchen
Borussia Mönchengladbach
SpVgg Erkenschwick
Po zakończeniu kariery.
Hans-Jürgen Wittkamp po zakończeniu przygody z piłką nożną ponownie pracował w administracji. Najpierw pracował w urzędzie rejestracyjnym, potem w urzędzie ruchu drogowego, a później był urzędnikiem w urzędzie ochrony środowiska w zarządzie powiatu Recklinghausen. W 2004 roku przeszedł na emeryturę i od tego momentu mieszka wraz z żoną w dzielnicy Recklinghausen – Hochlar oraz na Majorce.

</doc>
<doc id="5056275" url="https://pl.wikipedia.org/wiki?curid=5056275" title="Puchar Niemiec w piłce nożnej (2016/2017)">
Puchar Niemiec w piłce nożnej (2016/2017)

Puchar Niemiec w piłce nożnej mężczyzn 2016/2017 – 74. edycja rozgrywek mających na celu wyłonienie zdobywcy Pucharu Niemiec, który uzyska tym samym prawo gry w fazie grupowej Ligi Europy UEFA sezonu 2017/2018. Finał został rozegrany na Stadionie Olimpijskim w Berlinie. W finale Borussia Dortmund pokonała Eintracht Frankfurt 2:1, zdobywając to trofeum po raz 4.
Rozgrywki.
1. runda.
Mecze zostały rozegrane w dniach 19-22 sierpnia 2016 roku.
2. runda.
Mecze zostały rozegrane w dniach 25-26 października 2016 roku
3. runda.
Mecze 3. rundy odbywały się w dniach 7-8 lutego 2017 roku.
Ćwierćfinały.
Mecze ćwierćfinałowe odbyły się w dniach 28 lutego, 1 oraz 14 marca 2017 roku.
Półfinały.
Mecze półfinałowe odbyły się w dniach 25-26 kwietnia 2017 roku.
Finał.
Finał odbył się 27 maja 2017 roku.

</doc>
<doc id="5056276" url="https://pl.wikipedia.org/wiki?curid=5056276" title="Mizuame">
Mizuame

 – gęsty syrop słodowy używany w Japonii do produkcji m.in. cukierków, wyrobów cukierniczych, dżemów. 
Opis.
Jest to bezbarwna, gęsta i lepka ciecz powstała w wyniku scukrzania skrobi za pomocą kwasów i enzymów scukrzających. Stanowi mieszaninę cukrów złożonych z glukozy, maltozy i dekstryn.
Wykorzystanie.
Mizuame stanowi główny składnik rozmaitych japońskich słodyczy, np.: 
Wytwarzanie.
Mizuame jest wytwarzane w bardzo podobny sposób do syropu kukurydzianego i ma bardzo podobny smak. Zasadnicza produkcja odbywa się na dwa sposoby.
Pierwszą, powszechną metodą jest hydroliza skrobi ziemniaczanej z kwasem, np. solnym, szczawiowym, siarkowym lub azotowym w celu wytworzenia odpowiedniego syropu.
Z racji toksyczności kwasu szczawiowego i nadawania także syropowi kwaskowatego posmaku, dodaje się węglan wapnia, w celu wytworzenia nierozpuszczalnego w wodzie szczawianu, a następnie usuwa się go metodą filtracji.
Druga, tradycyjna metoda polega na zmieszaniu kleistego ryżu ze słodem i zostawienie tak powstałej masy. Wraz z upływem czasu, następuje naturalny rozkład enzymów przekształcających skrobię w mizuame. Nazywa się go "mugi mizuame" (麦水飴) i jest uważany za bardziej aromatyczne niż wykonane ze skrobi ziemniaczanej.

</doc>
<doc id="5056278" url="https://pl.wikipedia.org/wiki?curid=5056278" title="Paulo Branco">
Paulo Branco

Paulo Branco (ur. 3 czerwca 1950 w Lizbonie) – portugalski producent filmowy. Jeden z najbardziej wpływowych i cenionych twórców i propagatorów europejskiego kina artystycznego.
Założyciel licznych niezależnych wytwórni filmowych, m.in. Madragoa Filmes (z siedzibą w Lizbonie), Gemini Fims (we Francji) i Spider Pictures (w Anglii). Odpowiadał za produkcję blisko trzystu filmów.
Znany z wieloletniej współpracy z reżyserami Raúlem Ruizem i Manoelem de Oliveirą. Współpracował również z takimi twórcami, jak m.in. Wim Wenders ("Lisbon Story", 1994), Pedro Costa ("Kości", 1997), Andrzej Żuławski ("Wierność", 2000), Jerzy Skolimowski ("Cztery noce z Anną", 2008) czy David Cronenberg ("Cosmopolis", 2017).
Zasiadał w jury konkursu głównego na 49. MFF w Berlinie (1999) oraz na 63. MFF w Wenecji (2006).

</doc>
<doc id="5056282" url="https://pl.wikipedia.org/wiki?curid=5056282" title="Deportivo Galcasa">
Deportivo Galcasa

Club Social y Deportivo Galcasa – nieistniejący już gwatemalski klub piłkarski z siedzibą w mieście Villa Nueva, w departamencie Gwatemala. Funkcjonował w latach 1970–1993. Swoje domowe mecze rozgrywał na obiekcie Estadio Glidden.
Historia.
Klub został założony przez przedsiębiorstwo Galvanizadora Centro América S.A. (w skrócie Galcasa), krajowego lidera w branży sztucznych pokryć dachowych. Historyczny awans do Liga Nacional wywalczył w listopadzie 1974, po pokonaniu drużyny Laboratorios Jiménez (4:1, 6:3) w decydującym dwumeczu rozegranym na narodowej arenie Estadio Mateo Flores. Przez pierwsze lata Galcasa nie posiadała własnego stadionu i korzystała z obiektu Estadio Municipal Amatitlán w pobliskim Amatitlán. Dopiero w 1978 roku w Villa Nueva zainaugurowano stadion Estadio Glidden.
W pierwszej lidze Galcasa występowała po raz pierwszy w latach 1975–1984. Wywalczyła wówczas puchar Gwatemali (1980) i superpuchar Gwatemali (1980). Następnie spadła do drugiej ligi, by powrócić do Liga Nacional już po roku. Drugi pobyt klubu w pierwszej lidze miał miejsce w latach 1986–1993. Tym razem drużyna zdobyła wicemistrzostwo Gwatemali (1986), dzięki czemu wzięła udział w międzynarodowych rozgrywkach Pucharu Mistrzów CONCACAF.
W 1993 roku klub sprzedał swoją licencję zespołowi Deportivo Mictlán za sumę 200 tysięcy quetzali gwatemalskich i przestał istnieć. Właściciel Galcasy, Richard Conoday, argumentował tą decyzję frustracją wynikającą z pracy sędziów w lidze gwatemalskiej, którzy mieli faworyzować czołowe drużyny ze stolicy. Ogółem Galcasa rozegrała 623 mecze w pierwszej lidze. Najlepszym strzelcem w historii klubu jest Argentyńczyk Ricardo Carreño (74 gole).
W kolejnych latach mieszkańcy Villa Nueva próbowali reaktywować klub, lecz bez większego powodzenia (np. w 2009 nowy zespół Galcasa na krótko przystąpił do czwartej ligi).

</doc>
<doc id="5056284" url="https://pl.wikipedia.org/wiki?curid=5056284" title="Wasilowa">
Wasilowa

Wasilowa (; , "Wasilowo") – chutor na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów folwark Drujka w gminie Druja, w powiecie dzisieńskim, w guberni wileńskiej Imperium Rosyjskiego. Od 1858 należała Józefa Wasilewskiego, wcześniej własność Massalskich, Czerniawskich.
W latach 1921–1945 folwark leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 16 osób, wszystkie były wyznania rzymskokatolickiego i zadeklarowały polską przynależność narodową. Były tu 3 budynki mieszkalne. W 1931 w 5 domach zamieszkiwało 27 osób.
Wierni należeli do parafii rzymskokatolickiej i prawosławnej w Druji. Miejscowość podlegała pod Sąd Grodzki w Druji i Okręgowy w Wilnie; właściwy urząd pocztowy mieścił się w Druji.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do obwodu mińskiego Białoruskiej SRR.
Od 1991 w składzie niepodległej Białorusi.

</doc>
<doc id="5056289" url="https://pl.wikipedia.org/wiki?curid=5056289" title="Parinibbana">
Parinibbana



</doc>
<doc id="5056295" url="https://pl.wikipedia.org/wiki?curid=5056295" title="Maxus V90">
Maxus V90

Maxus V90 – samochód dostawczo-osobowy typu van klasy wyższej produkowany pod chińską marką Maxus od 2019 roku.
Historia i opis modelu.
Model V90 został przedstawiony przez Maxusa jako nowa generacja samochodu dostawczego, w przeciwieństwie do V80 zbudowanego jeszcze za czasów brytyjskiego LDV, będącego samodzielną już konstrukcją chińskiego SAIC. Pojazd zbudowany został jako odpowiedź na konkurencyjne, duże samochody dostawcze m.in. europejskich producentów jak Mercedes-Benz Sprinter.
Poza wariantem dostawczym, Maxus V90 oferowany jest także jako podwozie do zabudowy, a także duży osobowy van lub minibus z różnymi rozstawami osi i długościami nadwozia w zależności od miejsc dla pasażerów.
Wynika to z zastosowania platformy umożliwiającej wszechstronne modyfikowanie wariantów nadwoziowych, a także źródeł przeniesienia napędu. V90 oferowany jest z 6-biegową manualną, zautomatyzowaną lub w pełni automatyczną przekładnią biegów.
Topowy samochód dostawczy Maxusa wyposażony został w szeroką gamę systemów bezpieczeństwa, które poza adaptacyjnym tempomatem i asystentem kierowcy, oferuje także funkcję ostrzegania przed zderzeniem i zmianą pasa ruchu, a także monitorowanie martwego pola pojazdu.
Maxus V90 wyposażony został w jedną jednostkę napędową w postaci czterocylindrowego, 2-litrowego silnika wysokoprężnego z podwójnym turbodoładowaniem i wtryskiem typu common rail. Jednostka rozwija moc 170 KM i osiąga maksymalny moment obrotowy 400 Nm dostępny przy 1500 obrotów.
EV90.
Oprócz wariantu spalinowego model V90 został opracowany także jako samochód elektryczny pod nazwą Maxus EV90. Pod kątem wizualnym odróżnia się on plastikową, połyskującą zaślepką w miejscu atrapy chłodnicy, z kolei pod kątem technicznym elektryczny furgon Maxusa napędza silnik elektryczny o mocy 204 KM i 350 Nm maksymalnego momentu obrotowego, z kolei nabywcy wybierać mogą baterie w trzech wariantach pojemności: 51,5 kWh, 72 kWh lub 88,55 kWh. Pozwalają one osiągnąć zasięg na jednym ładowaniu wynoszący odpowiednio 180, 235 lub 296 kilometrów według europejskiej normy pomiarowej WLTP.
Sprzedaż.
Maxus V90 powstał zarówno z myślą o wewnętrznym rynku chińskim, jak i o rynkach eksportowych. W 2020 roku samochód trafił do sprzedaży w Australii i Nowej Zelandii pod marką LDV jako LDV Deliver 9 lub LDV e Deliver 9 w wersji elektrycznej, z kolei w Wielkiej Brytanii i Irlandii zdecydowano się wprowadzić pojazd do sprzedaży pod marką Maxus jako Maxus Deliver 9 lub Maxus e Deliver 9. Od 2021 roku pod taką samą nazwą samochód dostawczy oferowany jest także na wybranych rynkach europejskich, w tym w Polsce.

</doc>
<doc id="5056296" url="https://pl.wikipedia.org/wiki?curid=5056296" title="Masennu">
Masennu



</doc>
<doc id="5056300" url="https://pl.wikipedia.org/wiki?curid=5056300" title="Maxus EV90">
Maxus EV90



</doc>
<doc id="5056302" url="https://pl.wikipedia.org/wiki?curid=5056302" title="LDV Deliver 9">
LDV Deliver 9



</doc>
<doc id="5056303" url="https://pl.wikipedia.org/wiki?curid=5056303" title="LDV e Deliver 9">
LDV e Deliver 9



</doc>
<doc id="5056304" url="https://pl.wikipedia.org/wiki?curid=5056304" title="Maxus Deliver 9">
Maxus Deliver 9



</doc>
<doc id="5056305" url="https://pl.wikipedia.org/wiki?curid=5056305" title="Maxus e Deliver 9">
Maxus e Deliver 9



</doc>
<doc id="5056310" url="https://pl.wikipedia.org/wiki?curid=5056310" title="Alphonse Poaty-Souchlaty">
Alphonse Poaty-Souchlaty

Alphonse Poaty-Souchlaty (ur. 25 marca 1941 w Kouilou) – kongijski polityk, premier Ludowej Republiki Konga w latach 1989–1990. Od 1976 do 1983 roku był ministrem finansów, a od 1986 do 1989 roku ministrem handlu oraz małych przedsiębiorstw. 
Życiorys.
Od 1976 do 1983 roku był ministrem finansów. W 1983 roku zastąpił go na tym stanowisku Henri Lopes. Od 1986 do 1989 roku był ministrem handlu oraz małych przedsiębiorstw. Następnie dołączył do Kongijskiej Partii Pracy. 7 sierpnia 1989 roku, podczas IV Zwyczajnego Kongresu Kongijskiej Partii Pracy, zastąpił Ange Édouarda Poungui na stanowisku premiera Ludowej Republiki Konga. 3 grudnia 1990 roku złożył rezygnację z tejże funkcji.
Założył własną partię polityczną "Union Republicaine pour le Progrès", która w wyborach parlamentarnych w 1992 roku uzyskała 3 mandaty w Zgromadzeniu Narodowym. Był jednym z kandydatów na prezydenta w wyborach w 1992 roku, uzyskał mniej niż 1% głosów. Następnie porzucił własną partię, żeby dołączyć do Panafrykańskiego Związku na rzecz Demokracji Społecznej.
28 grudnia 2006 roku, podczas I nadzwyczajnego kongresu Panafrykańskiego Związku na rzecz Demokracji Społecznej wybrano go w skład kolegium wiceprzewodniczących.

</doc>
<doc id="5056311" url="https://pl.wikipedia.org/wiki?curid=5056311" title="Jan Leszczyński z Leśnej">
Jan Leszczyński z Leśnej

Jan Leszczyński z Leśnej herbu Korczak (ur. przed 1600, zm. przed 1654) – polski urzędnik.
Życiorys.
Wywodził się z rodu Leszczyńskich herbu Korczak z Leśnej (wzgl. Leszny) na ziemi sanockiej. Został zastawnym posiadaczem Mchawy (1622), dzierżawcą Kulasznego w starostwie sanockim. Pełnił funkcje podsędka (1623), sędziego ziemskiego sanockiego (1635), posła na sejmy od 1627 do 1642, kilka razy marszałka sejmiku w Wiszni, sędziego kapturowego sanockiego, poborcy i szafarza poborów w sanockim.
Sędzia kapturowy ziemi sanockiej w 1632 roku.
W 1640 otrzymał konsens na cesję Kulasznego i Płowiec na rzecz synów Tomasza, Hiacynta i Jana. W 1652 nabył prawa od Prosielca od Jakuba Podgórskiego. Zmarł przed 1654.
W 1625 poślubił Barbarę z Kowalkowa, pisarzównę sandomierską. Jego dziećmi byli: Hiacynt, Tomasz (urzędnik sądowy), Jan, Wojciech (franciszkanin pod imieniem Franciszek), Piotr, Zofia, Barbara, Katarzyna.

</doc>
<doc id="5056314" url="https://pl.wikipedia.org/wiki?curid=5056314" title="World Team Trophy 2021">
World Team Trophy 2021

World Team Trophy 2021 – 7. edycja zawodów drużynowych w łyżwiarstwie figurowym, które odbyły się od 15 do 18 kwietnia 2021 w hali Maruzen Intec Arena w Osace.
W zawodach bierze udział 6 reprezentacji w których skład każdej wchodzi: dwóch solistów, dwie solistki, jedna para sportowa i jedna para taneczna.
Składy reprezentacji.
Zmiany na listach startowych.
Pierwotnie wśród sześciu zaproszonych na zawody reprezentacji były Chiny, ale Chiński Związek Łyżwiarski odrzucił zaproszenie, które ostatecznie przejęła Francja. Z kolei reprezentacja Kanady na World Team Trophy została powołana przez Skate Canada z wyłączeniem łyżwiarzy, którzy brali udział w mistrzostwach świata 2021 w Sztokholmie. Było to spowodowane odbyciem obowiązkowej, dwutygodniowej kwarantanny po powrocie ze Szwecji do Kanady i brakiem możliwości odpowiedniego przygotowania.
13 kwietnia 2021 roku, na kilka dni przed rozpoczęciem zawodów Międzynarodowa Unia Łyżwiarska (ISU) ogłosiła, że z zawodów musiał wycofać się włoski solista Matteo Rizzo, który nie przybył do Osaki wraz ze swoją drużyną. Reprezentacja Włoch musiała rywalizować w konkurencji solistów mając tylko jednego reprezentanta, gdyż do Japonii nie mógł przybyć w zastępstwie inny solista, Gabriele Frangipani. Rizzo potwierdził, że musiał zrezygnować z udziału ze względu na pozytywny wynik testu na COVID-19.

</doc>
<doc id="5056319" url="https://pl.wikipedia.org/wiki?curid=5056319" title="Gapgotan">
Gapgotan

Gapgotan – jaskinia w Turkmenistanie, w górach Köýtendag.
W jaskini występuje bardzo bogata szata naciekowa m.in. kryształy fluorytu z galeną, kwarcem oraz kalcytem.

</doc>
<doc id="5056321" url="https://pl.wikipedia.org/wiki?curid=5056321" title="Boulton Paul Bourges">
Boulton Paul Bourges

Boulton Paul P.7 Bourges – brytyjski samolot bombowy z końca I wojny światowej. 
Historia.
W 1918 roku konstruktor brytyjski John North z brytyjskiej wytwórni lotniczej Boulton Paul Aircraft Ltd., rozpoczął prace na samolotem bombowo-rozpoznawczym zgodnie ze specyfikacją A.2 (b) brytyjskiego Ministerstwa Lotnictwa. Gdy w 1918 roku powstał RAF, wydał on swoje specyfikacje, samolot ten miał spełniać wymogi trzech specyfikacji nr: IV – samolot fotograficzno-rozpoznawczy dalekiego zasięgu, VI – dzienny samolot bombowy krótkiego zasięgu i VIII – dzienny samolot bombowy dalekiego zasięgu. Projekt samolotu spełniającego te specyfikacje był gotowy w 1918 roku i rozpoczęto budowę trzech prototypów. Samolot ten otrzymał oznaczenie fabryczne P.7 i nazwę Bourges, zgodnie z wytycznymi Ministerstwa Lotnictwa.
Początkowo prototypy zostały wyposażone w nowe silniki gwiazdowe ABC Dragonfly o mocy 324 KM, wkrótce w czasie prób technicznych okazało się, że silniki te są zawodne i w czasie ich pracy następuje przegrzanie cylindrów. Prototypy różniły się od siebie kształtem skrzydeł, choć te różnice były niewielkie. W czasie jednej z prób jeden z prototypów rozbił się, samolotu tego nie naprawiono, a jego kadłub został użyty do budowy samolotu Boulton Paul Atlantic. 
Pozostałe 2 prototypy zostały przebudowane w 1919 roku, poprzez zamontowanie w nich sprawdzonych już silników rotacyjnych Bentley BR.2 o mocy 233 KM. Samoloty z tymi silnikami oblatano w lipcu 1919 roku, otrzymały one oznaczenie Mk IIA, w czasie prób okazało się, że moc silników jest zbyt mała. W związku z tym po raz kolejny wymieniono w nich silniki na mocniejsze silniki widlaste w układzie W12 o mocy 456 KM każdy. Tak przebudowane samoloty otrzymały oznaczenie P.8B. 
Te samoloty skierowano do bazy RAF w Hendon, gdzie pokazano je publicznie. W czasie pokazowego lotu, wykazały one doskonałe właściwości lotnicze. Pomimo tego nie zamówiono dalszych samolotów tego typu, gdyż RAF wybrał jako typowy samolot bombowy samolot Airco DH.10 Amiens. 
W związku z brakiem zamówień ze strony RAF, wytwórnia zamierzała pokazać ten samolot na pokazach w Paryżu i Amsterdamie i sprzedać je za granicę. Ministerstwo Lotnictwa, które było właścicielem samolotów nie wyraziło na to zgody. Natomiast wytwórnia odkupiła rozbity prototyp od Ministerstwa Lotnictwa i kadłub tego prototypu posłużył do budowy samolotu Boulton Paul Atlantic, po czym zakończono dalsze prace nad tym samolotem.
Użycie w lotnictwie.
Prototypy samolotu Boulton Paul Bourges, były używane tylko do lotów testowych i pokazowych, przy czym drugi prototyp został zniszczony w wyniku katastrofy. Natomiast dwa pozostałe prototypu otrzymały cywilne numery rejestracyjne; pierwszy prototyp – G-EACE, trzeci – G-EAWS. Prototyp pierwszy został zezłomowany w 1920 roku, natomiast trzeci prototyp był używany do pokazów na terenie Wielkiej Brytanii, m.in. w 1923 roku w bazie RAF w Hendon wziął udział w pozorowanej walce z dwoma samolotami myśliwskimi Nieuport Nighthawk.
Opis techniczny.
Samolot P.7 Bourges był dwupłatem o konstrukcji mieszanej. Kadłub o konstrukcji metalowej miał przekrój prostokątny, kryty płótnem. W dziobie kadłuba mieściło się oszklone stanowisko strzelca, wyposażonego w karabin maszynowy kal. 7,7 mm oraz przyrządy do zrzutu bomb, w tym celownik bombowy. Za tym stanowiskiem znajdowała się zakryta kabina pilota, pilot oprócz przyrządów do kierowania samolotem miał również przyrządy do zrzutu bomb w przypadku, gdyby nie mógł tego uczynić strzelec przedni. Następnie za skrzydłami znajdowało się drugie otwarte stanowisko strzeleckie, umieszczone na grzbiecie kadłuba, wyposażone one było w jeden lub dwa sprzężone karabiny maszynowe kal. 7,7 mm umieszczone na obrotnicy Scarffa. Pod stanowiskiem tylnego strzelca znajdowała się komora bombowa, w której umieszczano cztery bomby o wadze 100 kg, komora była zamykana systemem żaluzji. W przypadku wykorzystywania samolotu jako samolotu rozpoznania fotograficznego, można było tam umieścić aparat fotograficzny, który był obsługiwany przez tylnego strzelca. 
Skrzydła o konstrukcji drewnianej, zostały zamontowane do dolnej i górnej części kadłuba oraz wzmocnione stalowymi cięgnami. 
Podwozie klasyczne, stałe z płozą ogonową. 
Napęd stanowiły dwa silniki umieszczone w gondolach po obu stronach kadłuba, pomiędzy płatami samolotu. Każdy silnik napędzał jedno śmigło ciągnące, cztero-łopatowe. 
Uzbrojenie obronne stanowiły dwa lub trzy karabiny maszynowe karabiny maszynowe Lewis kal. 7,7 mm, jeden stały w stanowisku przednim i jeden lub dwa sprzężone ruchome na stanowisku tylnym. Uzbrojenie ofensywne stanowiły cztery bomby lotnicze o masie 100 kg każda.

</doc>
<doc id="5056331" url="https://pl.wikipedia.org/wiki?curid=5056331" title="Kap-Kutan">
Kap-Kutan



</doc>
<doc id="5056333" url="https://pl.wikipedia.org/wiki?curid=5056333" title="Kazachmys">
Kazachmys

Kazachmys (Kazakhmys, , ) – kazachstańskie przedsiębiorstwo metalurgiczne, specjalizujące się w produkcji miedzi.
Spółka w obecnej formie została założona w 1992 roku po uzyskaniu niepodległości przez Kazachstan, nawiązuje jednak do tradycji zakładów funkcjonujących w czasach radzieckich i wcześniejszych. Wydobycie miedzi w rejonie Żezkazganu rozpoczęto w 1913 roku, działała tam wówczas spółka kierowana przez Anglika Lesliego Urquharta, która została znacjonalizowana w latach 20. XX wieku, po rewolucji październikowej.
W czasach radzieckich odkryto kolejne złoża miedzi na terenie Kazachstanu i kontynuowano ich eksploatację. Złoże w rejonie Bałchaszu zostało odkryte w 1928 przez Michaiła Rusakowa. W tym samym czasie Kanysz Satpajew prowadził badania geologiczne w rejonie Żezkazganu, stwierdzając że tamtejsze zasoby miedzi są znacznie większe, niż wcześniej prognozowano.
W 1938 roku uruchomiono hutę miedzi w Bałchaszu, a w 1943 hutę i pięć pierwszych kopalń w Żezkazganie, budowę kompleksu zakończono w 1958 roku.
W 1992 roku, gdy kompleks znalazł się w niepodległym Kazachstanie, kompleks przekształcono w spółkę akcyjną, w której, w 1996 roku, 40% udziałów nabył południowokoreański Samsung, który sprzedał je w późniejszym czasie. W 2005 roku spółka była notowana na FTSE 100 London Stock Exchange. W tym czasie była największym dostawcą miedzi w Kazachstanie i 10. na świecie.
W 2014 roku przedsiębiorstwo zostało podzielone na dwa podmioty. Spółka publiczna, notowana na giełdzie przyjęła nazwę KAZ Minerals, a pod nazwą Kazachmys funkcjonuje przedsiębiorstwo prywatne.

</doc>
<doc id="5056335" url="https://pl.wikipedia.org/wiki?curid=5056335" title="Peter Szech">
Peter Szech

Peter Szech (ur. 26 maja 1953 w Essen, zm. 3 marca 2014 w Neuss) – niemiecki piłkarz grający na pozycji napastnika.
Kariera piłkarska.
Wczesna kariera.
Peter Szech karierę piłkarską rozpoczął w 1972 roku w Schwarz-Weiß Essen, jednak swój pierwszy mecz rozegrał już po utworzeniu 2. Bundesligi (wcześniej drugim poziomem rozgrywkowym w RFN była Regionalliga – 3 sierpnia 1974 roku bezbramkowo zremisowanym meczu domowym z VfL Wolfsburg. W sezonie 1974/1975 rozegrał 12 meczów, po czym przeniósł się do klubu w swoim rodzinnym mieście – VfR Neuss, w którym grał do 1978 roku.
Bayer Leverkusen.
Następnie Szech został zawodnikiem klubu 2. Bundesligi – Bayeru Leverkusen, w którym debiut zaliczył 29 lipca 1978 roku w wygranym 1:3 meczu wyjazdowym z Fortuną Kolonia. W sezonie 1978/1979 rozegrał 37 meczów, w których zdobył 15 goli oraz miał spory w wygraniu przez "Aptekarzy" grupy północnej i tym samym awansie do Bundesligi, w której debiut zaliczył 11 sierpnia 1979 roku w przegranym 3:1 meczu wyjazdowym z Bayernem Monachium, natomiast pierwszego gola w tych rozgrywkach zdobył 18 sierpnia 1979 roku w wygranym 2:1 meczu domowym z Herthą Berlin. W sezonie 1979/1980 rozegrał 33 mecze, w których zdobył 9 goli, dzięki czemu był najlepszym strzelcem klubu w sezonie, a "Aptekarze" pod wodzą trenera – Williberta Kremera zakończyli rozgrywki ligowe na 12. miejscu. Jednak najważniejsze gole dla "Aptekarzy" zdobył 9 czerwca 1982 roku w rewanżowym meczu barażowym o pozostanie w Bundeslidze (pierwszy mecz 1:0), kiedy "Aptekarze" po golach Szecha wygrali z Kickers Offenbach 2:1 i tym samym utrzymali się w Bundeslidze, a Szech odszedł z klubu.
Dalsza kariera.
Szech następnie został zawodnikiem Bayeru Uerdingen, w barwach którego w sezonie 1982/1983 awansował do Bundesligi, jednak stracił miejsce w podstawowym składzie klubu i w rundzie jesiennej sezonu 1983/1984 nie rozegrał żadnego meczu, w związku z czym w przerwie zimowej przeniósł się do klubu 2. Bundesligi – Rot-Weiss Essen, w którym rozegrał zaledwie 6 meczów oraz zdobył 2 gole, w tym w swoim ostatnim meczu w karierze – 20 lutego 1984 roku w zremisowanym 1:1 meczu wyjazdowym z MSV Duisburg, w którym Szech w 23. minucie zdobył gola na 0:1. Po sezonie 1983/1984 zakończył piłkarską karierę.
Łącznie w Bundeslidze rozegrał 91 meczów, w których zdobył 22 gole.
Sukcesy.
Bayer Leverkusen
Bayer Uerdingen
Ostatnie lata.
Peter Szech po zakończeniu kariery piłkarskiej mieszkał na farmie w Tajlandii przez ponad 20 lat. Zmarł 3 marca 2014 roku w wyniku obrażeń odniesionych w wypadku motocyklowym.

</doc>
<doc id="5056337" url="https://pl.wikipedia.org/wiki?curid=5056337" title="Hamo Sahyan">
Hamo Sahyan

Hamo Sahyan (ormiański: Համո Սահյան) znany także jako Hmayak Sahaki Grigoryan (ur. 14 kwietnia 1914 w Lor, zm. 17 lipca 1993 w Erywaniu) – armeński poeta i tłumacz
Życiorys.
Urodził się w 1914 roku w armeńskiej wiosce Lor. W 1927 roku przeniósł się do Baku. W 1939 roku ukończył tamtejszy instytut pedagogiczny. W 1941 roku przeniósł się do Erywania, następnie służył w radzieckiej marynarce w czasie II wojny światowej. Pracował między innymi w gazetach "Avangard", "Vozni" i "Grakan Tert". Pierwsza kolekcja jego wierszy została opublikowana w 1946 roku. W jego utworach bardzo często występowały motywy natury. Zmarł w 1993 roku, jest pochowany w Komitas Panteon w Erywaniu.

</doc>
<doc id="5056338" url="https://pl.wikipedia.org/wiki?curid=5056338" title="Franciszek Leszczyński (franciszkanin)">
Franciszek Leszczyński (franciszkanin)

Franciszek Leszczyński z Leszny, właśc. Wojciech Leszczyński herbu Korczak – polski właściciel ziemski, franciszkanin konwentualny.
Życiorys.
Wywodził się z rodu Leszczyńskich herbu Korczak z Leśnej (wzgl. Leszny) na ziemi sanockiej. Urodził się jako Wojciech Leszczyński. Był synem Jana Leszczyńskiego i Barbary z Kowalkowa. Jego rodzeństwem byli: Hiacynt, Tomasz (urzędnik sądowy), Jan, Piotr, Zofia, Barbara, Katarzyna.
26 lutego 1644 w Trójcy poślubił Jadwigę Humnicką. Miał synów Piotra i Wojciecha. Wspólnie z bratem Tomaszem został dziedzicem Dudyniec i Jędruszkowiec pod Sanokiem. 
Po śmierci żony wstąpił do zakonu franciszkanów i przyjął imię zakonne Franciszek. Przy składaniu ślubów zakonnych jako nowicjusz w 1692 dokonał zrzeczenia się swoich praw do majątku i przekazał w darowiźnie na rzecz konwentu franciszkanów w Krośnie sumę 1000 zł. (z kwoty 11 tys. zł. zapisanej mu w 1691 przez komornika sanockiego, Stanisława Pełkę z Grabownicy). Został gwardianem klasztoru franciszkanów w Sanoku. Tam dokonał budowy murowanego kościoła i klasztoru. W 1695 został przełożonym (prezydentem) klasztoru franciszkanów w Krośnie. W 1698 ponownie był gwardianem sanockim. Pełnił też funkcje prokuratora dla spraw sądowych konwentu krośnieńskiego i przemyskiego.

</doc>
<doc id="5056339" url="https://pl.wikipedia.org/wiki?curid=5056339" title="Herb gminy Cewice">
Herb gminy Cewice

Herb gminy Cewice – symbol gminy Cewice.
Wygląd i symbolika.
Herb przedstawia na tarczy z prostokątną głowicą, ostrołukową podstawą i czarną obwódką w jego centralnej części postać białego gryfa pomorskiego z czarnym konturem, jego dolną część stanowi złota litera "C" również z czarnym konturem. Tło herbu ma kolor zielony. Każdy z kolorów i elementów herbu ma swoją symbolikę. Gryf symbolizuje Pomorze i Kaszuby, litera "C" to inicjał nazwy Cewice, kolor czarny oznacza bogactwo, ziemię, diament, zieleń przypomina o królestwie roślin i miłości, złoto - o szlachetności oraz wzniosłości, natomiast biel symbolizuje czystość i pokorę.

</doc>
<doc id="5056342" url="https://pl.wikipedia.org/wiki?curid=5056342" title="Dziedzina (rejon miorski)">
Dziedzina (rejon miorski)

Dziedzina (; ) – wieś na Białorusi, w obwodzie witebskim, w rejonie miorskim, w sielsowiecie Przebrodzie.
Dawniej używana nazwa – Dziedzino lub Dziedzinka I.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja, a następnie w gminie Przebrodzie.
Według Powszechnego Spisu Ludności z 1921 roku zamieszkiwało tu 276 osób, wszystkie były wyznania rzymskokatolickiego. Jednocześnie 265 mieszkańców zadeklarowało polską przynależność narodową a 11 białoruską. Było tu 58 budynków mieszkalnych. W 1931 w 61 domach zamieszkiwały 282 osoby.
Wierni należeli do parafii rzymskokatolickiej w Ikaźni. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Przebrodziu.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do obwodu mińskiego Białoruskiej SRR.
Od 1991 w składzie niepodległej Białorusi.
Urodził się tu Czesław Sipowicz.

</doc>
<doc id="5056343" url="https://pl.wikipedia.org/wiki?curid=5056343" title="Animation">
Animation

Animation – trzeci solowy album Jona Andersona wydany w 1982 r.

</doc>
<doc id="5056346" url="https://pl.wikipedia.org/wiki?curid=5056346" title="Park Zakochanych w Erywaniu">
Park Zakochanych w Erywaniu

Park Zakochanych w Erywaniu – jeden z parków miejskich znajdujących się w Erywaniu. 
Charakterystyka.
Park ten został założony w XVIII wieku, dawniej był znany jako Park Kozern (na cześć jednej z dzielnicy Erywania). W 1949 roku został przeprojektowany i przemianowany na Park Puszkina (na cześć Aleksandra Puszkina). W 1970 roku został przemianowany na Barekamutyun (Przyjaźń). W 1995 roku, po odzyskaniu niepodległości przez Armenię, park nazwano Parkiem Zakochanych (w drugiej połowie XX wieku park był jednym z najpopularniejszych miejsc spotkań zakochanych, najprawdopodobniej stąd pochodzi jego nazwa). W latach 2005-2008 park przeprojektowywano. W parku znajduje się niewielka kawiarnia i amfiteatr; w parku znajduje się także kilka stawów i wodospadów. Czasami odbywają się w nim uroczystości, plenerowe pokazy filmowe, koncerty, festiwale lub wystawy. Od 2010 roku w parku znajduje się pomnik Gevorga Emina, armeńskiego poety i tłumacza.

</doc>
<doc id="5056348" url="https://pl.wikipedia.org/wiki?curid=5056348" title="Mirai (film)">
Mirai (film)

 – japoński film animowany z 2018 roku, napisany i wyreżyserowany przez Mamoru Hosodę. Produkcją filmu zajęło się Studio Chizu, natomiast dystrybutorem był Tōhō.
Premiera filmu odbyła się 16 maja 2018 w ramach sekcji „Quinzaine des Réalisateurs” na 71. MFF w Cannes, a w Japonii film trafił do kin 20 lipca 2018 roku. Polska premiera odbyła się 11 listopada 2018 roku podczas 4. Międzynarodowego Festiwalu Filmów Animowanych w Gdańsku.
Fabuła.
Kun to czteroletni chłopiec, który wraz z narodzinami swojej młodszej siostry Mirai (dosł. „przyszłość”) czuje, że uczucia i uwaga rodziców zostaje „skradziona” przez przybysza. Ogarnięty zazdrością i złością, odkrywa, że ogród obok domu jest niezwykły – umożliwia podróże w czasie i spotkania z krewnymi z przeszłości lub przyszłości. Spotkania te pomagają mu w rozwiązywaniu konfliktów z członkami rodziny i dzięki nim zaczyna rozumieć, co to znaczy być starszym bratem.
Produkcja.
Hosoda został częściowo zainspirowany do napisania scenariusza do "Mirai" tym, jak zobaczył pierwsze reakcje swojego wówczas trzyletniego syna na posiadanie młodszej siostry. Choć początkowo był ostrożny w stosunku do noworodka, syn Hosody pewnego dnia wpadł w furię, zazdrosny o uwagę, jaką rodzice poświęcali jego siostrze. Zainteresowanie się Hosody reakcją chłopca i tym, jak przystosowałby się do bycia starszym bratem, skłoniła go do uczynienia bohatera "Mirai" czterolatkiem.
Przez uczynienie głównego bohatera tak młodym, Hosoda chciał uchwycić, jak wyglądałoby życie w tak młodym wieku. Aby to zrobić, przyprowadził własne dzieci do biura Studia Chizu, aby animatorzy mieli wiele materiałów referencyjnych do szkicowania i animacji. Reżyser chciał również wykorzystać elementy fantasy w filmie do napędzania rozwoju wewnętrznego postaci. Ponieważ Mirai opowiadał o tym, „jak rodzina może się zmienić, ale zawsze [pozostać] sobą”, Hosoda zdecydował, że akcja filmu będzie miała miejsce w Jokohamie, „mieście, które ciągle się zmienia”.
Historia pradziadka Kuna była luźno oparta na historii pradziadka żony Hosody, który również pracował na samolotach bojowych i został ranny podczas wojny.
Muzyka.
Masakatsu Takagi, który wcześniej napisał muzykę do dwóch poprzednich filmów Studia Chizu ("Wilcze dzieci" i "Bakemono no ko"), ponownie stworzył ścieżkę dźwiękową do "Mirai". Początkowa ścieżka dźwiękowa była bardziej popowa z brazylijskimi wpływami, ale Hosoda chciał czegoś prostszego i bardziej odzwierciedlającego rodzinę.
Tatsurō Yamashita był autorem piosenek przewodnich do filmu: „Mirai no Theme” i „Music train”. Obie piosenki znalazły się na jego 51. singlu, wydanym 11 lipca.
Promocja i wydanie.
Premiera filmu odbyła się 16 maja 2018 roku podczas 71. MFF w Cannes w ramach sekcji "Quinzaine des Réalisateurs", a następnie został pokazany na Międzynarodowym Festiwalu Filmów Animowanych w Annecy i na Festiwalu Filmowym w Sydney w czerwcu. W Japonii film trafił do kin 20 lipca 2018 roku. Polska premiera odbyła się 11 listopada 2018 podczas 4. Międzynarodowego Festiwalu Filmów Animowanych w Gdańsku.
W celu promocji premiery filmu, Tokyo Dome Hotel od 18 sierpnia do 16 września 2018 roku oferował pokoje o tematyce filmowej. Ponadto wystawa filmowa Hosody, zawierająca materiały produkcyjne z "Mirai" i innych jego filmów, była dostępna w Tokyo Dome City Gallery AaMo od 25 lipca do 17 września.
Odbiór.
Film był w Japonii drugim najlepiej sprzedającym się filmem w weekend otwarcia – zarobił około 4,5 miliona dolarów z 295 tys. wyświetleń w 456 kinach. W Japonii w 2018 roku zarobił 2,88 mld jen.
W serwisie Rotten Tomatoes 90% z 84 recenzji filmu jest pozytywnych, a średnia ocen wyniosła 7,50/10 (stan na kwiecień 2021). Na portalu Metacritic średnia ocen z 18 recenzji wyniosła 81 punktów na 100.

</doc>
<doc id="5056349" url="https://pl.wikipedia.org/wiki?curid=5056349" title="Katakumby Pryscylli">
Katakumby Pryscylli

Katakumby Pryscylli – podziemny kompleks cmentarny w Rzymie w dzielnicy Trieste, rozciągający się wzdłuż antycznej Via Salaria. Wejście do kompleksu katakumb znajduje się przy Via Salaria w klasztorze sióstr benedyktynek.
Historia i sztuka starochrześcijańska.
Nekropolia była czynna od II do V wieku. Miejsca grzebalne – "loculi" – wykuwane były w miejscowym tufie. Katakumby biorą swa nazwę od historycznej postaci rzymianki Pryscylii z rodu Acyliuszy (), której hypogeum zidentyfikowano podczas wykopalisk w latach 1888-1889. Najstarsze i zarazem najgłębiej ulokowane galerie katakumb Pryscylii składają się z korytarzy i zdobionych malowidłami kaplic. Starożytni chrześcijanie przedstawiali sceny zaczerpnięte ze Starego i Nowego Testamentu. Sceny są wyrazem wiary w zbawienie i zmartwychwstanie zakotwiczonej w osobie Jezusa Chrystusa. Dominującym na płytach nagrobnych symbolem chrześcijańskim w katakumbach Pryscylli jest ryba ("ichthys").
W jednej z podziemnych kaplic grzebalnych, tzw. "Kubikulum kobiety z zakrytą głową" () przedstawiona została orantka ze wzniesionymi w geście modlitewnym rękami. Kobieta ma na sobie szatę liturgiczną. Jej głowę okrywa welon, zgodnie z nakazem Pawłowym (). Na sklepieniu nad orantką uwidoczniony został Dobry Pasterz między pawiami i gołębiami. W tym samym pomieszczeniu przedstawione zostały sceny: ofiary Abrahama ("Akeda"), proroka Jonasza wychodzącego z ryby oraz trzech młodzieńców w piecu ognistym, zaczerpnięte ze Starego Testamentu. Malowidła powstały w drugiej połowie III wieku.
W jednej z nisz katakumbowych znajduje się najprawdopodobniej najstarsze przedstawienie Marii z Dzieciątkiem, pochodzące z II–III wieku. Uzupełnieniem sceny jest postać proroka wskazującego na gwiazdę. Przedstawienie interpretowane jest jako proroctwo Balaama, zaczerpnięte z .
W tzw. "Kaplicy greckiej" () z arkosoliami wczesnochrześcijański malarz przedstawił wyobrażenie "agapy", która jest odwołaniem do sprawowanej okazjonalnie przy miejscach pochówków eucharystii. Siedmiu ucztujących za stołem z chlebami i rybami. Środkowa postać łamie chleb. Przed stołem siedem koszy jako odwołanie do ewangelicznego cudownego rozmnożenia chleba.
W katakumbach Pryscylli rozsiane są malowidła przedstawiające następujące sceny i motywy biblijne: Noe wychodzący z arki, Mojżesz wyprowadzający wodę ze skały, Daniel pośród lwów, uratowanie Zuzanny, wskrzeszenie Łazarza, uzdrowienie paralityka oraz Mędrcy ze Wschodu.
W sumie galerie katakumbowe ciągną się na 13 kilometrów.
Nad katakumbami wzniesiona została w czasach papieża Sylwestra I bazylika. Część jej pozostałości zrekonstruowano w latach 1904–1907.
Nekropolia papieska.
W katakumbach Pryscylii pochowano siedmiu papieży epoki starożytnej.
W Dzień Zaduszny 2 listopada 2019 w katakumbach mszę odprawił papież Franciszek, była to jego pierwsza wizyta w jakichkolwiek katakumbach.

</doc>
<doc id="5056351" url="https://pl.wikipedia.org/wiki?curid=5056351" title="Półwysep Keweenaw">
Półwysep Keweenaw

Półwysep Keweenaw (ang. "Keweenaw Peninsula") – równinny półwysep na południowym wybrzeżu Jeziora Górnego w USA, w stanie Michigan o długości 75 km.
Na półwysepie rozwinęło się rolnictwo oraz rybołówstwo.

</doc>
<doc id="5056352" url="https://pl.wikipedia.org/wiki?curid=5056352" title="Bohdan Radomyski">
Bohdan Radomyski

Bohdan Tadeusz Radomyski (ur. 12 lutego 1931 w Wieluniu, zm. 24 marca 2012 we Wrocławiu) – polski chemik, specjalista z zakresu technologii nafty i węgla, pracownik naukowy Politechniki Wrocławskiej.
Życiorys.
Pochodził z rodziny urzędniczej. Ojciec zginął w 1941 z rąk hitlerowców. Młodość spędził w Wieluniu, gdzie ukończył szkołę średnią. W 1950 podjął studia na Wydziale Chemicznym Politechniki Wrocławskiej. W 1963 r. na podstawie rozprawy doktorskiej pt. "O pewnych czynnikach wpływających na przebieg hydrorafinacji benzyny wytlewnej" uzyskał doktorat z nauk technicznych.
Od 1955 asystent w Katedrze Nafty i Paliw Płynnych Politechniki Wrocławskiej kierowanej przez prof. Zdzisława Tomasika. W 1964 roku awansował na stanowisko adiunkta, a w 1972 – docenta. Tytuł profesora nadzwyczajnego uzyskał w 1988 roku. W latach 1968-1975 pełnił obowiązki kierownika Zakładu Naukowego Modelowania Procesów Rafineryjnych w Instytucie Chemii i Technologii Nafty i Węgla Politechniki Wrocławskiej. Po likwidacji zakładów naukowych w 1976 roku kierował kolejno pracami zespołów badawczych (Modelowania Procesów Rafineryjnych, Katalitycznych Procesów Rafineryjnych), a od 1984 roku – Zakładem Katalizy Stosowanej. W latach 1987-1991 był dyrektorem Instytutu Chemii i Technologii Nafty i Węgla. Współpracował z ośrodkami naukowymi w Holandii, gdzie realizował projekty badawcze i wygłaszał wykłady z dziedziny modelowania i katalizy.
Jego głównym obszarem zainteresowań było katalityczne przetwarzanie ropy naftowej i węglopochodnych w obecności wodoru oraz otrzymywanie katalizatorów do tych procesów. Tematyka prac badawczych dotyczyła głównie katalizatorów do procesów przetwarzania surowców naftowych. Był współautorem trzech monografii i dwóch skryptów, 27 patentów oraz około stu opublikowanych artykułów i komunikatów konferencyjnych. Był również promotorem siedmiu prac doktorskich.
Odznaczony m.in. Krzyżem Kawalerskim Orderu Odrodzenia Polski (1985), Medalem 40-lecia PRL (1985), Złotym Krzyżem Zasługi (1974). Laureat Nagrody im. J. Łukasiewicza I stopnia (1988), Nagrody „Wrocławskie Dzieło 72” (1973) i wielu innych.
Pochowany na Cmentarzu Grabiszyńskim we Wrocławiu.

</doc>
<doc id="5056354" url="https://pl.wikipedia.org/wiki?curid=5056354" title="Hanging On">
Hanging On

Hanging On – piosenka brytyjskiej piosenkarki Ellie Goulding wydana w postaci singla promocyjnego, mająca na celu promocję albumu Halcyon 10 lipca 2012 roku, trzy miesiące przed premierą wydawnictwa (5 października 2012). Utwór jest coverem utworu o tym samym tytule amerykańskiego artysty Active Child z 2011 roku.
Piosenka została nagrana w dwóch wersjach, solowej oraz w duecie z raperem Tinie Tempah. Obie znajdują się na drugim studyjnym albumie Goulding Halcyon.
Historia.
Premiera singla miała miejsce 10 lipca 2012 roku na oficjalnym profilu Ellie na SoundCloud, wtedy została opublikowana wersja w duecie. 
13 lipca został opublikowany teledysk do utworu, którego reżyserią zajął się Ben Newbury. W dniu premiery piosenki Ellie Goulding napisała na Twitterze: 
Hanging On w mediach.
Cover Ellie został wykorzystany w serialach Plotkara w odcinku pt. ""The Revengers", nowej wersji serialu Nikita z 2010 roku, odcinek "Til Death Do Us Part"" oraz w ścieżce dźwiękowej do filmu Intruz z 2013 roku. W lutym 2013 roku, Living Phantoms stworzył remix piosenki, który został wykorzystany w zwiastunie gry na platformę PlayStation 3 pt. . I See MONSTAS zrobił własny remix singla, który został wykorzystany w filmie Niezgodna w 2014 roku. 

</doc>
<doc id="5056355" url="https://pl.wikipedia.org/wiki?curid=5056355" title="Chutor Dziedzina">
Chutor Dziedzina

Chutor Dziedzina (; ) – wieś na Białorusi, w obwodzie witebskim, w rejonie miorskim, w sielsowiecie Przebrodzie.
Dawniej używana nazwa – Dziedzina lub Dziedzinka II.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego.
W latach 1921–1945 kolonia leżała w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja, a następnie w gminie Przebrodzie.
Według Powszechnego Spisu Ludności z 1921 roku zamieszkiwało tu 246 osób, 207 były wyznania rzymskokatolickiego a 39 prawosławnego. Jednocześnie 158 mieszkańców zadeklarowało polską przynależność narodową a 88 białoruską. Było tu 47 budynków mieszkalnych. W 1931 w 51 domach zamieszkiwało 271 osób.
Wierni należeli do parafii rzymskokatolickiej w Ikaźni i prawosławnej w Przebrodziu. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Przebrodziu.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do obwodu mińskiego Białoruskiej SRR.
Od 1991 w składzie niepodległej Białorusi.

</doc>
<doc id="5056356" url="https://pl.wikipedia.org/wiki?curid=5056356" title="Dziedzinka I">
Dziedzinka I



</doc>
<doc id="5056357" url="https://pl.wikipedia.org/wiki?curid=5056357" title="Dziedzinka II">
Dziedzinka II



</doc>
<doc id="5056359" url="https://pl.wikipedia.org/wiki?curid=5056359" title="Sinomacrops">
Sinomacrops

Sinomacrops – rodzaj pterozaura z rodziny Anurognathidae.
Etymologia.
Rodzajowi nadano nazwę "Sinomacrops". Nazwę tę ukuto ze starogreckich słów oznaczających Chiny ("sino"), duży ("macro") i twarz ("ops"). Badacze pragnęli w ten sposób odwołać się do chińskiego pochodzenia gatunku typowego oraz do dużych oczu i szerokich twarzy anurognatów. Rzeczony gatunek otrzymał nazwę "Sinomacrops bondei", epitet gatunkowy czerpiąc od nazwiska paleontologa nazwiskiem Niels Bonde, w którym kreatorzy nowego taksonu widzieli inspirację swej pracy. Ponadto do rodzaju przeniesiono jeszcze drugi gatunek, noszący wcześniej nazwę "Batrachognathus volans".
Opis.
Skamieniałości nieznanego jeszcze zwierzęcia znaleziono w Chinach, na terenie dzielnicy Mentougou w mieście wydzielonym Pekin. Spoczywały wśród wulkanicznych skał zaliczanej do basenu sedymentacyjnego Chengde formacji Tiaojishan, którą datuje się na przełom jury środkowej i późnej. Skały te dostarczały już wcześniej skamieniałości pterozaurów, dinozaurów i ssaków, ale też płazów ogoniastych i owadów.
Znaleziony okaz skatalogowano jako JPM-2012-001 i poddano tomografii komputerowej. Badanie szczątków ujawniło niespotykaną wcześniej kombinację cech, jak redukcja grzebienia naramienno-piersiowego, prawie prostokątnego kształtu, zaokrąglony grzebień łokciowy tej samej kości, wśród synapomorfii wymieniono również stosunki długości między kośćmi.
Zwierzę zaliczono do rodziny Anurognathidae, definiowanej jako klad typu "node" obejmujący potomków ostatniego wspólnego przodka "Anurognathus ammoni" i "Batrachognathus volans" bądź jako klad typu "branch" o definicji "Anurognathus" - "Dimorphodon" - "Pterodactylus" - "Scaphognathus". W obrębie tej rodziny zwierzę zaliczono do podrodziny Batrachognathinae. Obejmuje ona wszystkie taksony bliższe "Batrachognathus volans" niż "Anurognathus ammoni".

</doc>
<doc id="5056360" url="https://pl.wikipedia.org/wiki?curid=5056360" title="Jewgienij Siemienienko">
Jewgienij Siemienienko

Jewgienij Stanisławowicz Siemienienko, ros. Евгений Станиславович Семененко (ur. 26 lipca 2003 w Petersburgu) – rosyjski łyżwiarz figurowy, startujący w konkurencji solistów. Uczestnik igrzysk olimpijskich (2022), uczestnik mistrzostw świata, medalista zawodów międzynarodowych oraz mistrz Rosji juniorów (2021).

</doc>
<doc id="5056364" url="https://pl.wikipedia.org/wiki?curid=5056364" title="Frank Schepke">
Frank Schepke

Frank Schepke (ur. 5 kwietnia 1935 w Königsbergu, zm. 4 kwietnia 2017 w Kilonii) – niemiecki wioślarz, medalista olimpijski. Brat Krafta Schepke, również wioślarza.
Podczas letnich igrzysk olimpijskich w Rzymie (1960) zdobył złoty medal w wioślarstwie – w konkurencji ósemek. Był również dwukrotnym złotym medalistą wioślarskich mistrzostw Europy: Mâcon 1959 – ósemka oraz Praga 1961 – czwórka ze sternikiem.

</doc>
<doc id="5056368" url="https://pl.wikipedia.org/wiki?curid=5056368" title="Kraft Schepke">
Kraft Schepke

Kraft Schepke (ur. 3 marca 1934 w Königsbergu) – niemiecki wioślarz, medalista olimpijski. Brat Franka Schepke, również wioślarza.
Podczas letnich igrzysk olimpijskich w Rzymie (1960) zdobył złoty medal w wioślarstwie – w konkurencji ósemek. Był również trzykrotnym złotym medalistą wioślarskich mistrzostw Europy: Poznań 1958 – czwórka bez sternika, Mâcon 1959 – ósemka oraz Praga 1961 – czwórka ze sternikiem.

</doc>
<doc id="5056373" url="https://pl.wikipedia.org/wiki?curid=5056373" title="Kate and Mim-Mim">
Kate and Mim-Mim



</doc>
<doc id="5056374" url="https://pl.wikipedia.org/wiki?curid=5056374" title="Dziedzinka (rejon miorski)">
Dziedzinka (rejon miorski)

Dziedzinka – dawna osada. Tereny, na których leżała, znajdują się obecnie na Białorusi, w obwodzie witebskim, w rejonie miorskim, w sielsowiecie Przebrodzie.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark a następnie osada leżała w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja, a następnie w gminie Przebrodzie.
W 1931 w 7 domach zamieszkiwały 33 osoby.
Wierni należeli do parafii rzymskokatolickiej w Ikaźni. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Przebrodziu.

</doc>
<doc id="5056380" url="https://pl.wikipedia.org/wiki?curid=5056380" title="Willi Padge">
Willi Padge

Willi Padge (ur. 4 października 1943 w Mölln) – niemiecki wioślarz (sternik), medalista olimpijski.
Podczas letnich igrzysk olimpijskich w Rzymie (1960) zdobył złoty medal w wioślarstwie – w konkurencji ósemek. Był również złotym medalistą wioślarskich mistrzostw Europy (Mâcon 1959 – ósemka).

</doc>
<doc id="5056382" url="https://pl.wikipedia.org/wiki?curid=5056382" title="Jan Zdanowicz">
Jan Zdanowicz



</doc>
<doc id="5056383" url="https://pl.wikipedia.org/wiki?curid=5056383" title="Hieronim Michał Puzyna">
Hieronim Michał Puzyna

Hieronim Michał Puzyna herbu Oginiec (zm. w 1703 roku) – podsędek upicki w latach 1696–1703, stolnik upicki w latach 1683–1694, cześnik nowogródzki już w 1674 roku.
Był elektorem Jana III Sobieskiego z powiatu upickiego w 1674 roku.

</doc>
<doc id="5056384" url="https://pl.wikipedia.org/wiki?curid=5056384" title="Astana Pro Team">
Astana Pro Team



</doc>
<doc id="5056392" url="https://pl.wikipedia.org/wiki?curid=5056392" title="Mikołaj Jan Stromberg">
Mikołaj Jan Stromberg

Mikołaj Jan Stromberg herbu własnego (zm. w 1688 roku) – podstarości wiłkomierski od 1686 roku, sędzia grodzki wiłkimierski w latach 1676-1685, cześnik mozyrski w 1674 roku, łowczy upicki w latach 1650-1674.
Był elektorem Jana III Sobieskiego z powiatu upickiego w 1674 roku.

</doc>
<doc id="5056395" url="https://pl.wikipedia.org/wiki?curid=5056395" title="Lazy Susan">
Lazy Susan



</doc>
<doc id="5056404" url="https://pl.wikipedia.org/wiki?curid=5056404" title="Dzieryporty">
Dzieryporty

Dzieryporty (; ) – wieś na Białorusi, w obwodzie witebskim, w rejonie miorskim, w sielsowiecie Powiacie.
Inna nazwa miejscowości – Strumyk.
Historia.
W czasach zaborów wieś w gminie Druja, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do dóbr Idołta.
W latach 1921–1945 wieś leżała w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 51 osób, 34 były wyznania rzymskokatolickiego a 17 prawosławnego. Jednocześnie wszyscy mieszkańcy zadeklarowali polską przynależność narodową. Było tu 7 budynków mieszkalnych. W 1931 w 8 domach zamieszkiwało 49 osób.
Wierni należeli do parafii rzymskokatolickiej i prawosławnej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do obwodu mińskiego Białoruskiej SRR.
Od 1991 w składzie niepodległej Białorusi.

</doc>
<doc id="5056405" url="https://pl.wikipedia.org/wiki?curid=5056405" title="Jan Krzysztof Skarbek Kiełczewski">
Jan Krzysztof Skarbek Kiełczewski

Jan Krzysztof Skarbek Kiełczewski herbu Habdank – marszałek kowieński w latach 1671-1700, podkomorzy kowieński w latach 1665-1670, podsędek kowieński w latach 1653-1664.
Był elektorem Jana III Sobieskiego z powiatu kowieńskiego w 1674 roku.

</doc>
<doc id="5056410" url="https://pl.wikipedia.org/wiki?curid=5056410" title="Mirjana Karanović">
Mirjana Karanović

Mirjana Karanović, serb. Мирјана Карановић (ur. 28 stycznia 1957 w Belgradzie) – serbska aktorka filmowa, teatralna i telewizyjna. Na arenie międzynarodowej znana z częstej współpracy z reżyserem Emirem Kusturicą.
Życiorys.
Zadebiutowała rolą tytułowej wieśniaczki w kultowym filmie "Wieniec Petriji" (1980) Srdjana Karanovicia. W 1985 roku zagrała w nagrodzonym Złotą Palmą na 35. MFF w Cannes filmie Emira Kusturicy "Ojciec w podróży służbowej". Wystąpiła też w dwóch późniejszych filmach tego reżysera: "Underground" (1995) i "Życie jest cudem" (2004). 
W 1998 roku zagrała w filmie Gorana Paskaljevicia "Beczka prochu". Za rolę zgwałconej Bośniaczki w filmie "Grbavica" (2006) w reżyserii Jasmili Žbanić była nominowana do Europejskiej Nagrody Filmowej dla najlepszej aktorki. Grała też w filmach innych jugosłowiańskich i serbskich reżyserów, takich jak m.in. Goran Marković, Lordan Zafranović, Boro Drašković czy Živojin Pavlović. 
Od 1995 roku wykłada na wydziale aktorskim Akademii Sztuk Pięknych w Belgradzie. W latach 2001–2003 oraz od 2009 roku pełniła funkcję dziekana.

</doc>
<doc id="5056416" url="https://pl.wikipedia.org/wiki?curid=5056416" title="Sępiec">
Sępiec

Sępiec – polski herb szlachecki.
Opis herbu.
Na tarczy dwudzielnej, w polu prawym błękitnym – dwa miecze, rękojeścią na dół, ukośnie skrzyżowane, w drugiej zaś lewej złotej – skrzydło czerwone. Nad hełmem w koronie trzy pióra strusie. Labry. Herb rodu Gerliczów. Znani herbowni: Jakub Gerlicz.

</doc>
<doc id="5056418" url="https://pl.wikipedia.org/wiki?curid=5056418" title="Astana Pro Team w sezonie 2020">
Astana Pro Team w sezonie 2020

Astana Pro Team w sezonie 2020 – podsumowanie występów zawodowej grupy kolarskiej Astana Pro Team w sezonie 2020, w którym należała ona do dywizji UCI WorldTeams.
Transfery.
Opracowano na podstawie:
Skład.
Opracowano na podstawie:
Zwycięstwa.
Opracowano na podstawie:
Ranking UCI.
Astana Pro Team sezon 2020 zakończyła na 7. pozycji w rankingu drużynowym UCI, a indywidualnie jej najlepszym zawodnikiem w sezonie 2020 był Jakob Fuglsang, który w zajął 5. miejsce z dorobkiem 1961 punktów.

</doc>
<doc id="5056421" url="https://pl.wikipedia.org/wiki?curid=5056421" title="Maxus V80">
Maxus V80

Maxus V80 – samochód dostawczo-osobowy typu van klasy wyższej produkowany pod chińską marką Maxus od 2011 roku.
Historia i opis modelu.
Po tym, jak brytyjskie przedsiębiorstwo LDV ogłosiło upadłość w 2009 roku, zmuszone było zakończyć także produkcję swojego samochodu dostawczego LDV Maxus, które wdrożyło do sprzdaży w 2005 roku. Masę upadłościową po LDV zdecydował się nabyć chiński koncern SAIC, który w 2011 roku przekształcił dawną brytyjską markę w nową o nazwie Maxus.
Jej debiut rynkowy odbył się w Chinach za pomocą kosmetycznie zmodernizowanego LDV Maxusa, którego przemianowano na nazwę Maxus V80 i wdrożono do produkcji w chińskim Wuxi za pomocą linii produkcyjnej w całości przeniesionej z brytyjskiego Birmingham.
W porównaniu do brytyjskiego pierwowzoru, V80 zyskał przemodelowany przedni zderzak, diody LED do jazdy dziennej zintegrowane z reflektorami, a także nową atrapę chłodnicy z chromowanymi poprzeczkami i centralnie umieszczonym logo marki Maxus. Samochód trafił do sprzedaży zarówno jako dostawczy furgon, jak i samochód osobowy w postaci vana jak i minibusa mogącego przewieźć do 16 osób.
Lifting.
W kwietniu 2019 roku Maxus zdecydował się zmodernizować V80 po raz pierwszy od rozpoczęcia produkcji dawnej brytyjskiej konstrukcji w 2011 roku. Samochód zyskał nową, większą atrapę chłodnicą wykończoną chromem i przyozdobioną większym logiem producenta, a ponadto przemodelowano także zderzak oraz wkłady lamp tylnych.
FCV80.
Po trzech latach prac konstrukcyjnych, w kwietniu 2017 roku Maxus przedstawił V80 z napędem zasilanym ogniwami paliwowymi w podstawie wodorowego modelu Maxus FCV80. 156-konny układ napędowy pozwala na przejechanie ok. 500 kilometrów na jednym tankowaniu, które pozwala uzupełnić do 6 kilogramów wodoru w 3-5 minut.
EV80.
W 2018 roku Maxus przedstawił kolejny wariant V80 o niekonwencjonalnym źródle napędu, tym razem w formie elektrycznego modelu pod nazwą Maxus EV80. Przy braku różnic wizualnych, układ napędowy wyposażony został w 136-konny silnik elektryczny rozwijający maksymalnie 320 Nm maksymalnego momentu obrotowego. Bateria o pojemności 56 kWh pozwala przejechać na jednym ładowaniu ok. 200 kilometrów.
Sprzedaż.
Po debiucie na rodzimym rynku chińskim w 2011 roku, Maxus stopniowo poszerzał zasięg rynkowy modelu V80 na kolejnych rynkach eksportowych. W 2013 roku pojazd trafił do sprzedaży w Australii i Nowej Zelandii pod reaktywowaną na potrzeby państw anglosaskich marką LDV jako LDV V80. W 2015 roku pod tą samą nazwą pojazd rozpoczęto sprzedawać w Irlandii, a w 2016 roku - w Wielkiej Brytanii, 8 lat po zakończeniu produkcji pierwowzoru.
Maxus V80 sprzedawany jest także na wybranych rynkach Ameryki Południowej, jak Kolumbia czy Chile, a także w Afryce (RPA) i krajach Azji Wschodniej, jak Malezja czy Filipiny. 
W 2019 roku koncern SAIC zdecydował się zasilić ofertę debiutującej lokalnie siostrzanej marki MG także pierwszym w historii oferowanym pod nią dużym samochodem dostawczym, rozpoczynając w Laem Chabang produkcję Maxusa V80 jako MG V80.

</doc>
<doc id="5056422" url="https://pl.wikipedia.org/wiki?curid=5056422" title="Maxus FCV80">
Maxus FCV80



</doc>
<doc id="5056423" url="https://pl.wikipedia.org/wiki?curid=5056423" title="Maxus EV80">
Maxus EV80



</doc>
<doc id="5056424" url="https://pl.wikipedia.org/wiki?curid=5056424" title="MG V80">
MG V80



</doc>
<doc id="5056426" url="https://pl.wikipedia.org/wiki?curid=5056426" title="LDV V80">
LDV V80



</doc>
<doc id="5056427" url="https://pl.wikipedia.org/wiki?curid=5056427" title="LDV EV80">
LDV EV80



</doc>
<doc id="5056429" url="https://pl.wikipedia.org/wiki?curid=5056429" title="Solahütte">
Solahütte



</doc>
<doc id="5056430" url="https://pl.wikipedia.org/wiki?curid=5056430" title="Dziewiele">
Dziewiele

Dziewiele (; ) – wieś na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów zaścianek w gminie Druja, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należał do dóbr Drujka.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwały tu 24 osoby, wszystkie były wyznania rzymskokatolickiego i zadeklarowały polską przynależność narodową. Były tu 4 budynki mieszkalne. W 1931 w 5 domach zamieszkiwało 21 osób.
Wierni należeli do parafii rzymskokatolickiej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do obwodu mińskiego Białoruskiej SRR.
Od 1991 w składzie niepodległej Białorusi.

</doc>
<doc id="5056431" url="https://pl.wikipedia.org/wiki?curid=5056431" title="Mohamed Jabrane">
Mohamed Jabrane

Mohamed Jabrane (ur. 29 listopada 1979) – marokański piłkarz grający na pozycji napastnika. Młodzieżowy reprezentant kraju.
Kariera.
Kariera klubowa.
Pierwszym klubem Mohameda Jabrane był MAS Fez. Grał tam od lipca 1996 do końca sezonu 2003/2004. W następnym sezonie jego klubem był Moghreb Tétouan. W sezonie 2005/2006 przeszedł do tunezyjskiego EGS Gafsa. Grał tam też w następnym sezonie. Nieznane są kluby zawodnika w sezonach 2007/2008 i 2008/2009. Zaś w sezonie 2009/2010 powrócił do MAS Fez i tam też zakończył karierę.
Kariera reprezentacyjna.
Mohamed Jabrane wystąpił w czterech meczach ojczystej reprezentacji U-20 na mistrzostwach świata.

</doc>
<doc id="5056433" url="https://pl.wikipedia.org/wiki?curid=5056433" title="Maxell">
Maxell

 – japońskie przedsiębiorstwo elektroniczne. Oferta firmy obejmuje baterie, nośniki danych, elementy optyczne, taśmy samoprzylepne, atramenty, folie, soczewki i urządzenia wyświetlające. Przedsiębiorstwo zostało założone w 1960 roku i zatrudnia ponad 5 tys. pracowników.

</doc>
<doc id="5056434" url="https://pl.wikipedia.org/wiki?curid=5056434" title="Priasilphidae">
Priasilphidae

Priasilphidae – rodzina chrząszczy z podrzędu wielożernych i nadrodziny zgniotków. 
Systematyka.
Do "Priasilphidae" zaliczane są 2 żyjące rodzaje:
Oraz 1 rodzaj wymarły:

</doc>
<doc id="5056438" url="https://pl.wikipedia.org/wiki?curid=5056438" title="Dušan Rajović">
Dušan Rajović

Dušan Rajović (ur. 19 listopada 1997 w Kraljevie) – serbski kolarz szosowy.
Osiągnięcia.
Opracowano na podstawie:

</doc>
<doc id="5056441" url="https://pl.wikipedia.org/wiki?curid=5056441" title="Fiedorynki">
Fiedorynki

Fiedorynki (; ) – wieś na Białorusi, w obwodzie witebskim, w rejonie brasławskim, w sielsowiecie Druja.
Inna nazwa wsi – Fedoryszki.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark a następnie kolonia leżała w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 29 osób, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne. W 1931 w 8 domach zamieszkiwały 52 osoby.
Wierni należeli do parafii rzymskokatolickiej w Druji. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5056442" url="https://pl.wikipedia.org/wiki?curid=5056442" title="Dirt 4">
Dirt 4

Dirt 4 (nazwa stylizowana: DiRT 4) – rajdowa gra wyścigowa stworzona przez Codemasters. Jest to dwunasta gra z serii "Colin McRae Rally" i szósty tytuł, który nosi nazwę "Dirt". Gra została wydana w czerwcu 2017 na platformy Windows, PlayStation 4 i Xbox One, a w marcu 2019 na macOS i Linux. Sequel, Dirt 5, został wydany w październiku 2020 roku.
Rozgrywka.
Gracze rywalizują w czasie wydarzeń etapowych na drogach asfaltowych i off-road w różnych warunkach pogodowych. Etapy rajdów obejmują pięć lokalizacji: Fitzroy w Australii, Tarragona w Hiszpanii, Michigan w Stanach Zjednoczonych, Värmland w Szwecji i Powys w Walii.
Dostępne samochody należą do z wielu różnych klas konkurencji i okresów takich jak samochody grupy B z lat 80., grupy A i grupy N z lat 90., a samochody grupy R z drugiej dekady XXI wieku. Gra nie zawiera samochodów WRC, ani żadnych elementów związanych z rajdowymi mistrzostwami świata.

</doc>
<doc id="5056449" url="https://pl.wikipedia.org/wiki?curid=5056449" title="Project Pop">
Project Pop

Project Pop – indonezyjski zespół grający muzykę komediową. Został założony w 1996 roku w Bandungu.
Pierwotnie w skład formacji weszło siedem osób: Muhammad Fachroni (Oon), Gumilar Nurochman (Gugum), Wahyu Rudi Astadi (Odie), Kartika Rachel Panggabean (Tika), Djoni Permato (Udjo), Hermann Josis Mokalu (Yosi), Hilman Mutasi (Hilman). W 2000 r. Hilman podjął decyzję o opuszczeniu grupy.
13 stycznia 2017 r. jeden z członków zespołu – Oon – zmarł na skutek powikłań cukrzycy. Od tej pory w zespole działa pięciu członków.
Swój debiutancki album zatytułowany "Lumpia Vs Bakpia" wydali w 1996 roku. W 2000 r. wyszedł kolejny album grupy pt. "Tu Wa Ga Pat".

</doc>
<doc id="5056450" url="https://pl.wikipedia.org/wiki?curid=5056450" title="Hubballi-Dharwar">
Hubballi-Dharwar



</doc>
<doc id="5056454" url="https://pl.wikipedia.org/wiki?curid=5056454" title="Zgniotki">
Zgniotki

Zgniotki ("Cucujoidea") – nadrodzina chrząszczy z podrzędu wielożernych z infrarzędu "Cucujiformia".
Systematyka.
Do nadrodziny "Cucujoidea" zaliczanych jest 25 żyjących rodzin:
Oraz 3 rodziny wymarłe:

</doc>
<doc id="5056455" url="https://pl.wikipedia.org/wiki?curid=5056455" title="Zamek teleskopowy">
Zamek teleskopowy

Zamek teleskopowy — ewolucyjna postać zamka swobodnego broni samopowtarzalnej wprowadzona po II wojnie światowej. W zamku teleskopowym część masy zamka przesunięta została do przodu wokół lufy lub ponad nią. Dzięki takiemu rozwiązaniu konstrukcje na nim oparte mogą być wyraźnie krótsze niż klasyczne pistolety maszynowe, w których cała masa zamka porusza się za lufą.
Charakterystyka.
Jedną z głównych konsekwencji oparcia konstrukcji klasycznych pistoletów maszynowych na prostym zamku swobodnym była konieczność nadania mu na tyle dużej masy, aby inercja zapobiegała przedwczesnemu otwarciu komory nabojowej przy stosowaniu relatywnie silnych naboi pistoletowych jak Parabellum. Skutkiem tego broń mimo mniejszych rozmiarów niż dotychczasowe uzbrojenie piechoty była ciężka (3,5 kg karabinu Mauser 98a wobec 4,18 kg MP-18 bez magazynka aż po 4,6 kg Suomi), zaś masywny i ciężki, co więcej poruszający się siłą odrzutu w tył i przód zamek utrudniał utrzymanie kontroli nad bronią, czym przyczyniał się do jej niskiej celności. 
Przekonstruowanie zamka do obejmującej lufę postaci teleskopowej pozwoliło na skrócenie broni, „schowanie” lufy w obudowie oraz jednoczesne przesunięciu magazynka naboi w uchwyt broni, co pozwala strzelcowi lepiej ją kontrolować, bowiem waga zarówno zamka jak i magazynka znajduje się blisko punktu chwytu. Jednocześnie mimo że zamek wciąż porusza się siłą odrzutu, część jego masy wciąż znajduje się ponad oraz przed chwytem.
Historia.
"De facto" zamek teleskopowy jest istotą działania pistoletów samopowtarzalnych opartych na rozwiązaniach Browninga, w których zamek obejmuje lufę i porusza się wzdłuż niej. Pierwsze konstrukcje pistoletów maszynowych opracowane w czasie I wojny światowej, na których wzorowano późniejsze rozwiązania, oparto jednak na układzie broni długiej, wyposażając w drewniane łoże i kolbę, a ich ciężkie zamki poruszały się między zakończeniem lufy a kolbą pistoletu.
Jedną z pierwszych konstrukcji wykorzystujących zamek teleskopowy w pistoletach maszynowych był prototyp MCEM-2 skonstruowany w Wielkiej Brytanii w 1944 przez inż. Jerzego Podsędkowskiego, który jednak nigdy nie wszedł do produkcji.
Pierwszym produkowanym pistoletem maszynowym z zamkiem teleskopowym był czeski Samopal vzor 48 konstrukcji Jaroslava Holečka z 1948 roku. Ten szeroko eksportowany model wywarł wpływ na wiele późniejszych konstrukcji — wśród których znajduje się m.in. izraelskie Uzi. 
Swoistym konstrukcyjnym powrotem do pistoletowych źródeł jest polski PM-63 prof. Piotra Wilniewczyca. 

</doc>
<doc id="5056457" url="https://pl.wikipedia.org/wiki?curid=5056457" title="Cucujoidea">
Cucujoidea



</doc>
<doc id="5056462" url="https://pl.wikipedia.org/wiki?curid=5056462" title="Języki lakes plain">
Języki lakes plain



</doc>
<doc id="5056465" url="https://pl.wikipedia.org/wiki?curid=5056465" title="Języki pogranicznopapuaskie">
Języki pogranicznopapuaskie



</doc>
<doc id="5056466" url="https://pl.wikipedia.org/wiki?curid=5056466" title="Christophe Moukouéké">
Christophe Moukouéké

Christophe Moukouéké (ur. 25 kwietnia 1939 w Mvouti – 30 września 2021 w Brazzaville) – kongijski polityk, jeden z założycieli Panafrykańskiego Związku na rzecz Demokracji Społecznej. Od 1971 roku był ministrem podstawowego i średniego wykształcenia, a od 1975 roku ministrem informacji. 
Od 1992 do 2006 roku był sekretarzem generalnym Panafrykańskiego Związku na rzecz Demokracji Społecznej. 
Życiorys.
Z wykształcenia jest nauczycielem. W grudniu 1971 roku wszedł w skład rządu jako minister podstawowego i średniego wykształcenia. Został członkiem Komitetu Centralnego Kongijskiej Partii Pracy. Działał jako wiceprzewodniczący "Cour Révolutionnaire de Justice", został także sekretarzem komisji propagandy KC PCT. 9 stycznia 1975 roku został ministrem informacji. Rok później został sekretarzem generalnym Université de Brazzaville.
W 1991 roku był jednym ze współzałożycieli partii Pascala Lissouby – Panafrykańskiego Związku na rzecz Demokracji Społecznej. W trakcie prezydencji Lissoby był sekretarzem generalnym partii, a także jednym z głównych doradców politycznych prezydenta. W 1997 roku, w wyniku obalenia Lissoby, został zmuszony do ucieczki do Francji. W tym czasie, w 2000 roku, napisał swoją książkę – "Congo-Brazzaville: 30 ans de révolution pour rien".
W 2006 roku powrócił do Konga. 28 grudnia 2006 roku, podczas I nadzwyczajnego kongresu Panafrykańskiego Związku na rzecz Demokracji Społecznej, Pascal Tsaty Mabiala zastąpił go na stanowisku sekretarza generalnego partii. W wyborach parlamentarnych w 2007 roku został wybrany deputowanym do Zgromadzenia Narodowego z list UPADS w okręgu Mabombo. W sierpniu 2008 roku, w wyniku fali krytyki spowodowanej prywatnym spotkaniem pomiędzy Moukouéké, a prezydentem Denisem Sassou-Nguesso, został wyrzucony z biura politycznego UPADS.
Zmarł w wieku 82 lat, 30 września 2021 roku w szpitalu Leyono w Brazzaville.

</doc>
<doc id="5056469" url="https://pl.wikipedia.org/wiki?curid=5056469" title="Transport kolejowy w Czarnogórze">
Transport kolejowy w Czarnogórze

Transport kolejowy w Czarnogórze – sieć linii kolejowych o łącznej długości 327,72 km, znajdująca się w Czarnogórze.
Organizacja.
Od 2006 do 2008 transport kolejowy w Czarnogórze zarządzany był przez spółkę Željeznica Crne Gore. 2 lipca 2008 dokonano restrukturyzacji, w wyniku której odpowiedzialności podzielono między cztery spółki:
Infrastruktura.
Łączna długość linii kolejowych w Czarnogórze wynosi 327,72 km. 77,2 km z nich stanowią tory stacyjne. Linie kolejowe są jednotorowe. 223,8 km stanowią linie zelektryfikowane (25 kV, 50 Hz). Wszystkie tory mają rozstaw 1435 mm.
W 2022 r. władze Czarnogóry ogłosiły rozpoczęcie prac projektowych dla dwóch linii: od stacji Nikšić do Bileća w Bośni i Hercegowinie oraz drugiej od miasta Pljevlja przez Bijelo Polje do stacji Berane z możliwością przedłużenia do granicy Kosowa.
Linie kolejowe.
System kolejowy w Czarnogórze można podzielić na trzy linie:
W trakcie analiz jest również projekt budowy nowej linii kolejowej Pljevlja - Bijelo Polje - Berane - granica z Kosowem.
Połączenia międzynarodowe.
Czarnogórska sieć kolejowa posiada dwa połączenia międzynarodowe:
Tabor.
Koleje czarnogórskie wykorzystują następujące lokomotywy:

</doc>
<doc id="5056470" url="https://pl.wikipedia.org/wiki?curid=5056470" title="Lekkerkerk">
Lekkerkerk

Lekkerkerk – miejscowość w Holandii, w prowincji Holandia Południowa, w gminie Krimpenerwaard, nad rzeką Lek. Jest położona 9 kilometrów na północ od Dordrechtu i 14 kilometrów na wschód od centrum Rotterdamu.
Historia.
Miejscowość powstała między XI a XIII wiekiem. W 1760 roku wzdłuż brzegu rzeki Lek wzniesiono kamienny mur, który miał na celu chronić wieś przed zalaniem. Rok 1900 zapoczątkował nagły wzrost liczby mieszkańców oraz rozbudowę Lekkerkerka. W latach 1985-2015 miejscowość była częścią gminy Nederlek, którą w 2015 roku włączono do nowo powstałej gminy Krimpenerwaard.
Populacja.
Źródło:

</doc>
<doc id="5056474" url="https://pl.wikipedia.org/wiki?curid=5056474" title="Jovan Kolundžija">
Jovan Kolundžija

Jovan Kolundžija, cyr. Јован Колунџија (ur. 4 października 1948 w Belgradzie) – serbski skrzypek, poseł do Zgromadzenia Narodowego Republiki Serbii.
Życiorys.
Ukończył szkołę średnią o profilu muzycznym w Belgradzie. Magisterium uzyskał na Akademii Sztuk w Belgradzie. Kształcił się także u skrzypka Henryka Szerynga. W trakcie wieloletniej kariery artystycznej zagrał ponad cztery tysiące koncertów, w tym w Carnegie Hall. Był wyróżnianych w różnych krajowych i międzynarodowych konkursach muzycznych. Koncertował także ze swoją siostrą, pianistką Nada Kolundžiją. Założyciel centrum sztuk pięknych „Guarnerius”, w 2013 podniesionego do rangi ogólnokrajowej instytucji kultury.
W 2020 przyjął propozycję Serbskiej Partii Postępowej wystartowania z jej ramienia w wyborach parlamentarnych. Otrzymał wówczas mandatowe miejsce na liście wyborczej skupionej wokół SNS koalicji, uzyskując wybór do Zgromadzenia Narodowego Republiki Serbii. Również w 2022 został umieszczony na wysokim miejscu listy wyborczej koalicji skupionej wokół postępowców, utrzymując mandat deputowanego na kolejną kadencję.

</doc>
<doc id="5056483" url="https://pl.wikipedia.org/wiki?curid=5056483" title="Jan Zdanowicz (oficer)">
Jan Zdanowicz (oficer)

Jan Zdanowicz (ur. 30 marca 1897 w Szczuczynie, zm. ?) – major piechoty Wojska Polskiego i nadkomisarz Policji Państwowej oraz kawaler Orderu Virtuti Militari.
Życiorys.
Urodził się 30 marca 1897 w Szczuczynie, w ówczesnym powiecie lidzkim guberni wileńskiej, w rodzinie Adama.
W Wojsku Polskim służył w 49 Pułku Piechoty w Kołomyi. W 1921 został formalnie przeniesiony do rezerwy i jako oficer rezerwy zatrzymany w służbie czynnej, w macierzystym pułku. W 1926 został przeniesiony do Korpusu Ochrony Pogranicza. Pełnił służbę w 23 Baonie Granicznym na stanowisku dowódcy 2 kompanii granicznej. 12 kwietnia 1927 został mianowany na stopień kapitana ze starszeństwem z 1 stycznia 1927 i 13. lokatą w korpusie oficerów piechoty. W marcu 1930 został przeniesiony z KOP do 37 Pułku Piechoty w Kutnie. W tym samym roku został przeniesiony do 71 Pułku Piechoty w Zambrowie na stanowisko komendanta powiatowego Przysposobienia Wojskowego Ostrów Mazowiecka. W 1933 został przeniesiony do 58 Pułku Piechoty w Poznaniu. Po 5 czerwca 1935 został przydzielony na praktykę w Policji Państwowej. 22 kwietnia 1936 został mianowany z dniem 1 maja 1936 nadkomisarzem i dowódcą Grupy Rezerwy Policyjnej w Warszawie. Na tym stanowisku wziął udział w kampanii wrześniowej, a następnie ewakuował się przez Węgry do Rumunii. W międzyczasie został mianowany majorem ze starszeństwem z 19 marca 1939 i 80. lokatą w korpusie oficerów rezerwy piechoty.

</doc>
<doc id="5056485" url="https://pl.wikipedia.org/wiki?curid=5056485" title="YAGNI">
YAGNI

YAGNI ("Nie będziesz tego potrzebować", ang. "You aren't gonna need it") – zasada pochodząca z programowania ekstremalnego, kładąca nacisk na wysokie ryzyko tworzenia kodu zanim będzie potrzebny.
Często zdarza się, że tworzony jest kod na wszelki wypadek, nawet gdy nie jest potrzebny w danym momencie. Może się później okazać, że nasza ocena co do użyteczności kodu lub jego działania była błędna i funkcja będzie wymagała refaktoryzacji lub całkowitego usunięcia. Dlatego zalecane jest stosowanie zasady YAGNI, czyli odkładanie pisania kodu na później, wtedy gdy będzie naprawdę potrzebny.

</doc>
<doc id="5056487" url="https://pl.wikipedia.org/wiki?curid=5056487" title="Thorstein Johansen">
Thorstein Johansen



</doc>
<doc id="5056489" url="https://pl.wikipedia.org/wiki?curid=5056489" title="Kompleks Pamięci „Dola”">
Kompleks Pamięci „Dola”

Kompleks Pamięci "Dola" (serb. "Memorijalni kompleks "Dola"") – pomnik cywilnych ofiar wojsk niemieckich, stojący we wsi Miljkovac (serb. Миљковац) w Czarnogórze (gmina Plužine), w pobliżu drogi M-3 z Plužine do Nikšića.
Charakterystyka.
Kompleks upamiętnia osoby z Miljkovaca i okolic (rejon Dola) które 7 czerwca 1943 roku zostały zamordowane przez zbrodniarzy z 7. dywizji SS „"Prinz Eugen"” składającej się w głównej mierze z volksdeutschów. Atak na rejon rzeki Piva miał miejsce podczas piątej ofensywy (Operacja "Schwarz") w czasie bitwy nad Sutjeską, która trwa od końca maja do połowy czerwca 1943 roku. Na terenie Doli w jeden dzień zamordowano 522 mieszkańców, w tym 109 dzieci. W ciągu 10 dni zginęło łącznie 1260 mieszkańców Doli. 
Zespół, zaprojektowany przez Lukę Tomanovića, jest posadowiony w niezamieszkałym terenie i składa się z czterech monumentalnych części, z których centralna jest rzeźbiarskim motywem, któremu towarzyszą inne formy:
Budowa kompleksu pamięci rozpoczęła się w latach 1975-1976, a zakończyła się w 1977. W 2011 roku obok pomnika wzniesiona została cerkiew św. Jana Chrzciciela. W 2016 roku dobudowano doń drewnianą dzwonnicę. Dominującym materiałem budowlanym obiektów sakralnych jest kamień, a część dzwonnicy wykonana jest z drewna. Pomnik jest stale odwiedzany i konserwowany.
Symbolika.
Po wejściu do kompleksu najpierw natrafia na rzeźbę w białym betonie (""Ręce"), która jest umieszczona na najwyższym wzniesieniu, na którym posadowiono betonową platformę. W różnych miejscach doliny znajdują się pozostałe trzy rzeźby. Rzeźba "Ręce" składa się z trzech otwartych dłoni wzniesionych do nieba, o różnych wymiarach. Elementy te wyobrażają odpowiednio dłonie mężczyzny-ojca, kobiety-matki i dziecka. Łącznie tworzą wyraźny symbol rodziny. Od "Rąk" wąska ścieżka zejściowa prowadzi w kierunku dolin, zarówno po prawej, jak i po lewej stronie płaskowyżu. Widz doprowadzany jest do rzeźby z brązu "Matka z dziećmi" (serb. "Majka sa djecom" lub "U krilu bronzane majke""). Jest to figura matki z czworgiem dzieci różnego wzrostu. Matka próbuje je chronić. Luka Tomanović zastosował tu specjalne podejście psycho-figuratywne, poprzez które wyraża liryczną wrażliwość. Zdeformowane i rozpuszczone kontury ciał dzieci wyrażają ich naiwność, figlarność, obecną niezależnie od trwającego piekła wojny, ale jednocześnie symbolizują ból i strach, przez które przechodzą te dzieci. Widz kierowany jest dalej do tablicy pamiątkowej (białej steli ze złamanym warkoczem, wskazującym miejsce, w którym zabito kobiety (ossuarium żeńskie). Najniżej zlokalizowano grób męski. Ekspresja liryczna zawarta w realizacjach kompleksu niesiona przez rzeźby z brązu, ukazuje głębokie stany psychiczne, w których zmieszany jest strach i smutek.
Ruch w przestrzeni kompleksu jest tak ukierunkowany, by odwiedzający, podążając okrężnie w jakimkolwiek kierunku, zawsze wrócił do punktu wejściowego. Rozbicie jedności przekazu, poprzez rozlokowanie kilku odrębnych pomników, wynika z tego, że oddzielnie potraktowano cierpienie poszczególnych grup ofiar.
Turystyka.
Przy głównej drodze M-3 Nikšić - Plužine znajduje się tablica informacyjna, na której jest wskazany kierunek dojazdu. Drogą tą, u podnóża kompleksu, przebiega szlak rowerowy TT1 "Salty and sweet".

</doc>
<doc id="5056492" url="https://pl.wikipedia.org/wiki?curid=5056492" title="Szuszanik Kurginian">
Szuszanik Kurginian

Szuszanik Kurginian zd. Popolian (oryg. orm. Շուշանիկ Կուրղինյան; ur. 18/30 sierpnia 1876 w Aleksandropolu, zm. 24 listopada 1927 w Erywaniu) – ormiańska poetka, twórczyni poezji rewolucyjnej.
Życiorys.
Była córką rzemieślnika. Ukończyła żeńską szkołę przy monasterze w jej rodzinnym mieście, a następnie gimnazjum żeńskie Argutian. Wyszła za mąż za Arszaka Kurginiana, pracownika zakładu jej ojca. W małżeństwie urodził się syn Szawarsz i córka Arszakanusz. Jeszcze podczas nauki wstąpiła do socjaldemokratycznej partii Gnczak (Dzwon) i założyła pierwsze żeńskie kółko tej organizacji w szkole.
W 1903 r. przeniosła się do Rostowa. Pod wrażeniem wystąpień robotniczych podczas rewolucji 1905 r. zaczęła tworzyć poezję rewolucyjną. W 1907 r. wydała tom wierszy "Triezwon swobody", w których potępiała władze carskie i rolę duchowieństwa w Rosji, wzywała do wspólnej walki robotników i chłopów. Była pierwszą poetką ormiańską, która wezwała do udziału w ruchu rewolucyjnym również kobiety.
Po klęsce rewolucji stworzyła kolejne utwory, w których potępiała samodzierżawie, opiewała bohaterstwo robotników poległych w walce o wolność oraz męstwo rewolucjonistów skazanych na więzienie lub wygnanie. W 1907 r. wydała kolejny tom wierszy "Zwon zari". W swojej twórczości poruszała również tematykę miłości, tęsknoty za ojczyzną, siły i odwagi ormiańskich kobiet-uchodźców.
W 1920 r. założyła we Władykaukazie Ormiański Klub Robotniczy im. Stepana Szaumiana. W 1921 r. wróciła do Erywania. Według niektórych źródeł w latach 20. wydawała kolejne wiersze, w których chwaliła rewolucję październikową. Zmarła w 1927 r. i została pochowana w Erywaniu w Panteonie im. Komitasa.
Z powodu przynależności Kurginian do partii, która domagała się odebrania Turcji ziem historycznej zachodniej Armenii, wbrew polityce rządu radzieckiego, po jej śmierci jej postać popadła w częściowe zapomnienie. O twórczości Kurginian wspominano jedynie okazjonalnie, a pamięć o niej była silniejsza w ormiańskiej diasporze niż w Armeńskiej SRR. Dopiero w ostatnich latach, w niepodległej Armenii poetka stała się symbolem ruchu feministycznego.

</doc>
<doc id="5056493" url="https://pl.wikipedia.org/wiki?curid=5056493" title="Narodowy Ruch Rewolucyjny">
Narodowy Ruch Rewolucyjny

Narodowy Ruch Rewolucyjny (fr. "Mouvement National Revolutionnaire") – nieistniejąca kongijska partia polityczna, działająca w trakcie reżimu Alphonse Massamba-Débat w latach 1964–1969. W grudniu 1969 roku została zastąpiona przez Kongijską Partię Pracy.
Była partią masową, zrzeszającą szerokie spektrum polityków.
Historia.
Partia ukonstytuowała się 20 lipca 1964 roku, według złożonych dokumentów główną ideą partii był "naukowy socjalizm". Pierwszym sekretarzem partii został Ambroise Noumazalaye.
4 września 1968 Massamba-Débat został obalony w wyniku przewrotu wojskowego, jednocześnie do władzy doszedł Marien Ngouabi. 31 grudnia 1969 roku, kontynuatorką idei MNR została Kongijska Partia Pracy.
Charakterystyka.
Komitet Centralny partii, wybierany przez Kongres partii, spotykał się cztery razy do roku. Posiadała biuro polityczne, nazywane "Conseil National de la Révolution", którego przewodniczący był również głową państwa. Założeniami partii były: wyeliminowanie neokolonializmu, walka z imperializmem, utrzymywanie stosunków dyplomatycznych i gospodarczych z blokiem wschodnim, promocja państwa świeckiego, a także utrzymanie znacjonalizowanej edukacji publicznej.

</doc>
<doc id="5056495" url="https://pl.wikipedia.org/wiki?curid=5056495" title="Tomica Milosavljević">
Tomica Milosavljević

Tomica Milosavljević, cyr. Томица Милосављевић (ur. 24 grudnia 1955 w Kruševacu) – serbski lekarz, nauczyciel akademicki i polityk, profesor, minister zdrowia w pięciu rządach.
Życiorys.
Ukończył szkołę średnią w Paraćin, a w 1979 studia na wydziale lekarskim Uniwersytetu w Belgradzie. W 1983 uzyskał magisterium, doktoryzował się w 1988. Kształcił się także w Monachium, Londynie i Amsterdamie. Specjalizował się w zakresie chorób wewnętrznych i gastroenterologii. Jako nauczyciel akademicki związany z macierzystym wydziałem, na którym doszedł do stanowiska profesora. Wchodził w skład kierownictwa tego wydziału. Podjął praktykę lekarską w uniwersyteckim centrum klinicznym UKCS, w 2001 powołany na wicedyrektora tej placówki i dyrektora kliniki gastroenterologii i hepatologii.
Członek G17 Plus, działającej jako organizacja pozarządowa i następnie ugrupowanie polityczne. Kierował miejskimi strukturami tej partii w Belgradzie, od 2006 do 2010 był wiceprzewodniczącym struktur krajowych.
Od czerwca 2002 do sierpnia 2003, od marca 2004 do listopada 2006 oraz od maja 2007 do lutego 2011 sprawował urząd ministra zdrowia w pięciu gabinetach, którymi kierowali Zoran Đinđić, Zoran Živković, Vojislav Koštunica i Mirko Cvetković. Został później dyrektorem do spraw medycznych w prywatnym szpitalu Euromedik.

</doc>
<doc id="5056496" url="https://pl.wikipedia.org/wiki?curid=5056496" title="Konkurs Piosenki Eurowizji 2022">
Konkurs Piosenki Eurowizji 2022

66. Konkurs Piosenki Eurowizji został rozegrany 10, 12 i 14 maja 2022 w hali PalaOlimpico w Turynie. Koncerty zorganizowała Europejska Unia Nadawców oraz włoski nadawca publiczny Radiotelevisione italiana (Rai). Był to trzeci konkurs, który odbył się we Włoszech.
Finał konkursu wygrał zespół Kalush Orchestra, reprezentanci Ukrainy z piosenką „Stefania”, za którą otrzymali łącznie 631 punktów w głosowaniu jurorów i telewidzów.
Lokalizacja.
Miejsce organizacji konkursu.
Telewizja Rai otrzymała prawa do organizacji 66. Konkursu Piosenki Eurowizji dzięki wygranej zespołu Måneskin, reprezentantów Włoch w finale konkursu w 2021. 8 października Rai i EBU ogłosiła, że konkurs odbędzie się w hali PalaOlimpico w Turynie w dniach 10, 12 i 14 maja. 13 października rada Turynu zagłosowała za ustawą przekazania środków na rzecz organizacji konkursu. Finansowanie o łącznej wartości 3,5 mln euro pochodzi z szeregu organów lokalnych.
Podobnie jak w poprzednich latach, dla gości i akredytowanych dziennikarzy przygotowane zostanie kilka atrakcji, w tym m.in. wioskę eurowizyjną (ang. Eurovision Village; miejsce na spotkania artystów i członków delegacji z fanami imprezy oraz akredytowanymi dziennikarzami), zlokalizowaną w Parco del Valentino, i euroklub (ang. EuroClub; miejsce imprez dla akredytowanych dziennikarzy i fanów), odbywa się w dziesięciu różnych miejscach w Turynie. Uroczysta ceremonia otwarcia konkursu odbyła się 8 maja w Pałacu Venaria.
Wybór miejsca organizacji.
Tuż po zwycięstwie szefowa delegacji Włoch Simona Martorelli ogłosiła, że miejsce organizacji zostanie wybrane w specjalnych spotkaniach, które nadawca również organizował przed konkursem w 2017, gdzie miastem wybranym na spełniające najlepsze warunki organizacji konkursu został Turyn. Szefowa delegacji zaprosiła też miasta chętne do organizacji konkursu do zgłoszenia swojej kandydatury. 7 lipca 2021 włoski nadawca Rai i EBU opublikowali listę kryteriów i wymagań dla miast chcących gościć konkurs:
Początkowe zainteresowanie organizacją konkursu wyraziło 14 miast, z których cztery nie zgłosiły formalnych aplikacji: Bari, Neapol, Reggio nell’Emilia i Werona. Ostatecznie 17 miast zgłosiło aplikacje: Acireale, Alessandria, Bertinoro, Bolonia, Florencja, Genua, Jesolo, Matera, Mediolan, Palazzolo Acreide, Pesaro, Rimini, Rzym, San Remo, Turyn, Triest i Viterbo. Na opracowanie szczegółowych aplikacji miasta miały czas do 4 sierpnia – uczyniło to 11 miast. 24 sierpnia portal "EurovisionIN" poinformował, iż w fazie finalnej znalazło się 5 miast: Bolonia, Mediolan, Pesaro, Rimini oraz Turyn, co nie zostało jednak potwierdzone przez EBU. Wybór spośród miast miał zostać dokonany do końca sierpnia, jednak tak się nie stało, a w połowie września Stefano Coletta, dyrektor generalny Rai 1, stwierdził, że wybór jest opóźniony, lecz nadawca stara się by zapewnić „przejrzystość i precyzję” w wyborze miasta-gospodarza. 8 października organizatorzy potwierdzili, że konkurs odbędzie się w PalaOlimpico w Turynie.
Przebieg konkursu.
Claudio Fasulo i Simona Martorelli będą pełnić rolę kierowników wykonawczych ze strony włoskiej firmy nadawczej Rai, a drugi rok z rzędu kierownikiem wykonawczym ze strony Europejskiej Unii Nadawców został Martin Österdahl. Cristian Biondani i Duccio Forzano będą reżyserami wszystkich koncertów konkursowych. Partnerem prezentacyjnym konkursu po raz kolejny został producent kosmetyków do włosów Moroccanoil, jako część 5-letniego kontraktu podpisanego przez firmę z EBU. Oficjalną linią lotniczą konkursu została linia Vueling Airlines.
Projekt grafiki i sceny.
21 stycznia 2022 roku EBU oraz Rai opublikowali oficjalny motyw graficzny konkursu. Sloganem zostało hasło "The Sound of Beauty". Główną inspirację dla szaty graficznej stanowiła cymatyka. Autorzy logo inspirowali się także słońcem i kształtami ogrodów włoskich. Użyta czcionka była bazowana z plakatów autorstwa kultowych włoskich artystów. 22 listopada 2021 rzymskie studio Atelier Francesca Montinaro ogłosiło w swoich mediach społecznościowych, że zostało wybrane przez Rai do zaprojektowania sceny do konkursu w 2022 roku.
Występy.
3 września 2021 islandzki nadawca RÚV opublikował zasady konkursu, ujawniając, że drugi rok z rzędu delegacje będą miały możliwość wykorzystania wcześniej nagranych chórków. Korzystanie z nagranych wokali towarzyszących nadal jest całkowicie opcjonalne. Każda delegacja może zdecydować się na użycie wokalistów wspierających, zarówno na scenie, jak i poza nią. Dopuszczalna będzie również kombinacja wokali na żywo i nagranych podkładów. Wszystkie wokale prowadzące muszą być nadal wykonywane na żywo, zgodnie z zasadami.
28 listopada 2021 ogłoszono, że drugi rok z rzędu każdy krajowy nadawca będzie miał obowiązek stworzyć przed konkursem nagranie zapasowe jako środek gwarantujący wszystkim uczestnikom możliwość wzięcia udziału w konkursie. Nagranie będzie można wykorzystać, jeśli uczestnik nie będzie miał możliwości znaleźć się na scenie w Turynie lub zostanie poddany kwarantannie po przyjeździe.
Prowadzący.
Po zwycięstwie Włoch w 65. Konkursie Piosenki Eurowizji rozpoczęły się spekulacje dotyczące prowadzących konkursu. Pierwotnie spekulowano, że konkurs poprowadzi m.in. Raffaella Carrà (spekulacje przerwała jej śmierć w lipcu) oraz Alessandro Cattelan. Podczas wywiadu dla RAI News24, Stefano Coletta, dyrektor generalny Rai 1, ujawnił, że jego intencją było zaproponowanie Carry rolę prowadzącej zarówno Eurowizji, jak i tegorocznego Festiwalu Piosenki Włoskiej w San Remo, natomiast Cattelan na spekulacje dotyczące prowadzenia konkursu odpowiedział, że „byłby wielce zaszczycony” taką ofertą.
24 stycznia 2022 włoska agencja Adnkronos doniosła, że konkurs poprowadzą: Alessandro Cattelan, Laura Pausini oraz Mika, co potwierdzono 2 lutego 2022 podczas drugiego wieczoru Festiwalu Piosenki Włoskiej.
Losowanie półfinałów i kolejność występów.
Losowanie przydzielające poszczególne kraje do półfinałów odbyło się 25 stycznia 2022 w turyńskim Palazzo Madama. Podobnie jak w poprzednich latach, wszystkie kraje uczestniczące, poza Wielką Piątką (czyli Francją, Hiszpanią, Niemcami, Wielką Brytanią i gospodarzami Włochami) zostały podzielone na tak zwane koszyki, a ich ułożenie było zależne od statystyk głosowania mieszkańców danych państw w poprzednich konkursach. Państwa biorące udział w półfinałach zostały podzielone na dwa półfinały, a członkowie Wielkiej Piątki zostali przydzieleni do jednego z półfinałów, w którym będą musieli głosować. Podział na koszyki został opublikowany 18 stycznia 2022.
Szczegółowa kolejność występów w półfinałach została ustalona przez produkcję i podana do wiadomości publicznej 29 marca. 15 marca podczas zjazdu delegacji, kraj gospodarz (Włochy) wylosował 9 pozycję w finale.
Kontrowersje.
Udział Ukrainy.
Po zwycięstwie Aliny Pasz w ukraińskich preselekcjach, zdobywcy drugiego miejsca Kalush Orchestra oskarżyli organizatorów koncertu o sfałszowanie wyników. Wokalista Olech Psiuk twierdził, że organizatorzy selekcji odmówili z nim rozmowy po tym, gdy podczas ogłoszenia wyników pojawiło się kilka problemów technicznych. Podczas ogłaszania wyników na żywo doszło do awarii elektronicznej tablicy wyników, co oznaczało, że gospodarz Timur Mirosznyczenko musiał ręcznie ogłaszać wyniki z kartki papieru. Członek zarządu NSTU Jarosław Łodyhin odparł zarzuty, mówiąc, że prowadzący był zdezorientowany z powodu błędów redakcyjnych w dokumencie z wynikami, a wyniki były prawidłowe. Nadawca NSTU i jego partner audytowy PwC utrzymali aktualność wyników.
W 2020 roku w wyniku zamieszania wokół udziału Maruv w konkursie w 2019 roku, do ukraińskich preselekcji wprowadzono zasadę uniemożliwiającą udział w konkursie artystom, którzy od 2014 występowali w Rosji lub przekroczyli granicę krymską z naruszeniem ustawodawstwa Ukrainy. 14 lutego 2022 aktywista i bloger Serhij Sternenko nagłośnił, że Pasz wjechała na Krym z terytorium Rosji w 2015, oraz wraz ze swoim zespołem sfałszowała dokumenty podróżne, aby wziąć udział w ukraińskich eliminacjach. Stacja NSTU oświadczyła, że zwrócą się do ukraińskiej Państwowej Straży Granicznej o sprawdzenie, czy dokumentacja nie jest sfałszowana, a Pasz nie będzie oficjalnie reprezentantką Ukrainy w konkursie „dopóki nie zakończy się weryfikacja i wyjaśnienie faktów”.
16 lutego piosenkarka ogłosiła w poście na Instagramie, że Państwowa Służba Graniczna nie była w stanie dostarczyć jej nowego zaświadczenia na dowód wjazdu na Krym, o co poprosiła w następstwie kontrowersji, ponieważ powiązane dokumenty są przechowywane tylko przez pięć lat. Wkrótce później Pasz ogłosiła w mediach społecznościowych, że wycofała swoją kandydaturę do reprezentowania Ukrainy w Konkursie Piosenki Eurowizji. 22 lutego przedstawiciele stacji NSTU potwierdzili, że kraj reprezentować będą Kalush Orchestra z utworem „Stefania”.
Dyskwalifikacja Rosji.
23 lutego 2022 roku ukraiński nadawca publiczny NSTU zaapelował o wydalenie rosyjskich członków C1R i RTR z Europejskiej Unii Nadawców z powodu uznania przez prezydenta Władimira Putina dnia 21 lutego dwóch separastycznych republik ludowych na terenie Ukrainy. Nadawca wspomniał również o notorycznym łamaniu przez nadawców wolności słowa i informacji. Dzień później, po rozpoczęciu rosyjskiej inwazji na Ukrainę następujący nadawcy wypowiedzieli się przeciwko udziałowi Rosji w konkursie: DR (Dania), Yle (Finlandia), LRT (Litwa), AVROTROS (Holandia), NRK (Norwegia), SVT (Szwecja), ERR (Estonia), RÚV (Islandia) oraz TVP (Polska). Nadawcy z Finlandii oraz Estonii ogłosili, że jeżeli Rosja weźmie udział w konkursie, to kraje wycofają się z udziału. Udziałowi Rosji sprzeciwili się również reprezentanci Łotwy, Citi Zēni.
25 lutego kraj został zdyskwalifikowany z konkursu pod pretekstem „obrony wartości konkursu, który promuje międzynarodową wymianę kulturalną, jednoczy publiczność, celebruje różnorodność poprzez muzykę i jednoczy Europę na jednej scenie”. Dzień później poinformowano o wyjściu z EBU wszystkich trzech stacji pochodzących z Rosji, co uniemożliwiło udział kraju w przyszłych konkursach, dopóki stacje dołączą do EBU ponownie.
Możliwe rezygnacje.
12 kwietnia, nadawca publiczny KAN ujawnił, że Izrael może zrezygnować z udziału w konkursie z powodu nasilającego się strajku służb do Minsterstwa Spraw Zagranicznych ze względu na brak zapewnienia bezpieczeństwa reprezentacji w dużych widowiskach. EBU nie otrzymała jednak formalnego zgłoszenia o wycofaniu się kraju z występu. Ostatecznie potwierdzono, że Izrael wystąpi w konkursie.
8 maja 2022 roku nadawca MKRTV ogłosił, że potępia zachowanie reprezentantki kraju, Andrei, która podczas ceremonii otwarcia konkursu rzuciła macedońską flagą by zapozować do zdjęcia, opisując je jako „bezczeszczenie symbolu narodowego, które jest karalne przez prawo macedońskie”. Nadawca ogłosił, że rozważa możliwość wycofania reprezentantki z konkursu, oraz że prawne możliwości najsurowszego ukarania tego skandalu zostaną podjęte wobec osób odpowiedzialnych w delegacji macedońskiej. Ostatecznie 11 maja nadawca oświadczył, że weźmie udział w konkursie oraz podejmie wszelkie środki dyscyplinarne po powrocie delegacji z Turynu.
Zamieszanie wokół hiszpańskich preselekcji.
Po finale hiszpańskich preselekcji pojawiły się zarzuty o faworyzowanie zwyciężczyni, Chanel. Jedna z członków krajowego jury, Miryam Benedited, wcześniej pracowała z Chanel jako choreografka, co doprowadziło do zarzutów o kumoterstwo. Ponadto hiszpańscy widzowie wyrazili frustrację formatem głosowania, gdy ujawniono, że galicyjska grupa folkowa Tanxugueiras, która zajęła trzecie miejsce, wygrała głosowanie publiczne z prawie 71% głosów, podczas gdy zwyciężczyni Chanel otrzymała wyłącznie 4%. Nadawca RTVE wydał oświadczenie, w którym uznał niezadowolenie widzów z selekcji i obiecał otworzyć dialog w celu ulepszenia przyszłych edycji eliminacji, ale utrzymał stanowisko wobec reprezentantki.
Problemy techniczne.
Niezadowolenie z prób statystów wyrazili reprezentanci Chorwacji, Holandii, Mołdawii i Łotwy. Pierwszego dnia prób, 30 kwietnia, włoski dziennik „La Stampa” poinformował o problemach z silnikami, które mają umożliwiać ruch pierścieni na scenie, przez co kinetyczne słońce nie może poruszać się tak swobodnie, jak oczekiwano. Do wiadomości podano także, iż problemu nie da się całkowicie rozwiązać i że podjęto decyzję o ograniczeniu zakresu, w jakim instalacja będzie się poruszać. Tego samego ranka litewska delegacja ogłosiła, że występ reprezentantki Moniki Liu nie będzie przebiegał zgodnie z planem, oraz że potrzebne będzie dokonanie zmian w występie.
Podczas ogłaszania wyników jury podczas finału trzech sekretarzy (Azerbejdżanu, Rumunii i Gruzji) nie mogło połączyć się ze względu na problemy techniczne.
Ataki hakerskie na nadawców i organizację.
23 lutego z profilu bułgarskiego nadawcy BNT poświęconego Eurowizji na Twitterze zniknęły wszystkie wpisy na temat formacji Intelligent Music Project, wyłonionej na reprezentanta kraju w konkursie. Pojawiły się także wpisy z datą 15 marca oraz sylwetką mężczyzny sugerujące, że telewizja wyłoniła nowego reprezentanta – Kristiana Kostowa, zdobywcy drugiego miejsca na Eurowizji 2017, który obchodzi urodziny 15 marca. Zaowocowało to wzrostem Bułgarii w zakładach bukmacherskich, która z 39. miejsca przed incydentem osiągnęła w najwyższym momencie trzecie miejsce. Kilka godzin później nadawca BNT ogłosił, że „zamieszanie wywołał fan konkursu, który miał dostęp do konta. Tweety zostały usunięte, a teraz temat jest zakończony”. Sam Kostow wyjaśnił, że nie doszło do jego ponownej selekcji, lecz chciałby powrócić do konkursu w przyszłości.
11 maja 2022 prorosyjska grupa hakerska Killnet przeprowadziła atak na wiele włoskich instytucjonalnych stron internetowych, m.in. Ministerstwa Obrony, Senatu, Narodowego Instytutu Zdrowia i Automobile Club d’Italia. Oficjalna strona internetowa Konkursu Piosenki Eurowizji została później ujawniona jako jedna ze stron, które były celem ataku. Hakerzy planowali również atak na platformę, na której oparty jest system głosowania konkursu. Atak ostatecznie się nie powiódł oraz nie nastąpiły żadne zakłócenia ani na stronie internetowej, ani na platformie do głosowania.
Anulowanie głosów sześciu państw.
W oświadczeniu opublikowanym w czasie głosowania finałowego EBU poinformowała, że w analizie głosowania jury po drugiej próbie generalnej drugiego półfinału w wynikach sześciu krajów (Azerbejdżanu, Gruzji, Czarnogóry, Polski, Rumunii i San Marino) wykryto nieprawidłowości – organizatorzy podejrzewali bowiem, że państwa te oddawały swoje głosy w sposób stronniczy, jednocześnie próbując zmanipulować ostateczny wynik. W konsekwencji wykrytych nieprawidłowości w drugim półfinale oraz finale Eurowizji anulowano głosy wspomnianych państw i zastosowano zastępcze wyniki opartymi na wcześniejszych schematach głosowania. W sprawie decyzji Europejskiej Unii Nadawców swoje oświadczenia opublikowali nadawcy z Azerbejdżanu, Gruzji, Rumunii i Polski, żądając wyjaśnień. 19 maja EBU ujawniła głosy jurorów z 6 krajów w półfinale, na którym widać wyraźnie, że ci jurorzy wymieniali się punktami dla samych siebie. Wyniki nie zostały zmienione i zostały zatwierdzone.
Wyniki głosowania jury Ukrainy.
Kalush Orchestra – zwycięzcy konkursu – otrzymali maksymalną liczbę punktów zarówno od polskiego jury, jak i widzów głosujących SMS-owo. Natomiast reprezentant Polski od ukraińskiego jury nie otrzymał żadnego punktu (za to od widzów z Ukrainy dostał maksymalną liczbę pkt), na co szybko zwrócono uwagę w mediach społecznościowych. Ambasador Ukrainy w Polsce Andrij Deszczycia i ukraiński minister kultury Ołeksandr Tkaczenko skrytykowali decyzję jury.
Kraje uczestniczące.
Kraje miały czas do 16 września 2021 na złożenie wniosków o udział w konkursie, a do 11 października na wycofanie ich bez narażania się na sankcje finansowe. 20 października 2021 EBU potwierdziła, że w konkursie wezmą udział reprezentacje z 41 krajów, w tym m.in. Czarnogóry i Armenii, które powrócą do stawki po przerwie. 25 lutego 2022 w świetle rosyjskiej inwazji na Ukrainę zdyskwalifikowana została Rosja, zmniejszając liczbę uczestników do 40.
Powracający artyści.
Jednym z członków zespołu Intelligent Music Project, który reprezentował Bułgarię, jest Stojan Jankułow, który wraz z Elicą Todorową wystąpił w barwach kraju w konkursie w 2007 i 2013. Zespół Zdob și Zdub reprezentujący Mołdawię wraz z Advahov Brothers z utworem „Trenulețul”, reprezentował kraj już w konkursach w 2005 oraz 2011 roku. Mahmood, reprezentujący Włochy wraz z Blanco, brał udział w konkursie w 2019, który odbył się w Tel Awiwie. Jednym z członków zespołu Kalush Orchestra reprezentującego Ukrainę jest Ihor Didenczuk, który już wcześniej reprezentował kraj jako członek zespołu Go A w 2020 i 2021 roku. Jedną z członkiń zespołu Reddi reprezentującego Danię jest Ihan Haydar, która była w chórze Soluny Samay, reprezentującej kraj w konkursie w 2012 w Baku.
Reprezentantka Litwy Monika Liu była współautorką tekstu utworu „This Time”, który Monika Linkytė i Vaidas Baumila zaśpiewali w barwach kraju podczas konkursu w 2015. Utwór „Snap” reprezentujący Armenię został częściowo skomponowany przez Tamar Kaprelian – amerykańsko-ormiańską artystkę, która reprezentowała kraj w konkursie w 2015 jako członkini zespołu Genealogy.
Wyniki.
Pierwszy półfinał.
Legenda:
Drugi półfinał.
Legenda:
Pozostałe nagrody.
Nagrody im. Marcela Bezençona.
W 2022 po raz kolejny przyznane zostaną tzw. Nagrody im. Marcela Bezençona, czyli wyróżnienia przyznawane od 2002 dla najlepszych piosenek biorących udział w koncercie finałowym, sygnowane nazwiskiem twórcy konkursu – Marcela Bezençona. Pomysłodawcami statuetek byli szwedzcy piosenkarze Christer Björkman i Richard Herrey z zespołu Herreys.
Nagrody podzielone są na trzy kategorie:
Faworyt OGAE.
Od 2007 corocznie, przed każdym konkursem, większość oddziałów Stowarzyszenia Miłośników Konkursu Piosenki Eurowizji (OGAE), zrzeszającej 44 krajowych fanklubów Konkursu Piosenki Eurowizji, przeprowadza głosowanie, w którym głosuje na wszystkie piosenki zgłoszone do danej edycji (z wyłączeniem propozycji krajowej), przy użyciu tak zwanego systemu eurowizyjnego (to znaczy 1–8, 10 i 12 punktów dla dziesięciu ulubionych utworów).
Pozostałe kraje.
Możliwość wzięcia udziału w Konkursie Piosenki Eurowizji wymaga narodowego nadawcy z aktywnym członkostwem w EBU, który będzie mógł nadawać konkurs za pośrednictwem sieci Eurowizji. EBU ogłosi zaproszenie do udziału w konkursie do wszystkich pięćdziesięciu sześciu aktywnych członków.
Aktywni członkowie EBU.
Poniższe kraje potwierdziły, że nie planują powrócić do udziału w konkursie w 2022 bez podania przyczyny:
Oglądalność.
W czwartek, 12 maja podczas drugiego półfinału 4 mln widzów (MOR) w momencie największej oglądalności zgromadził w TVP1 i TVP Polonia występ Krystiana Ochmana dając TVP udziały na poziomie 11,9%, dzięki czemu stacja stała się liderem dnia. Według TVP Info, „występ Ochmana, który będzie zapamiętany na długo obejrzało 5,42 mln widzów”. Finał 66. Konkursu Piosenki Eurowizji obejrzało w TVP1 i TVP Polonia 3,77 mln widzów, o 2,29 mln osób więcej niż zeszłoroczny finał – oglądalność finału wyniosła w TVP1 3,41 mln widzów przy udziale w rynku telewizyjnym na poziomie 36,35% w grupie 4+, 31,98, w grupie 16-49, i 33,04% w grupie 16-59 (z danych NAM). Pierwszy półfinał, który odbył się 10 maja, w TVP1 i TVP Polonia oglądało 1,11 mln widzów. Konkurs w 2022 roku odnotował w Polsce najwyższą oglądalność od 2016.
Według TVP Info, „występ Ochmana, który będzie zapamiętany na długo obejrzało 5,42 mln widzów”. Finał 66. Konkursu Piosenki Eurowizji obejrzało w TVP1 i TVP Polonia 3,77 mln widzów, o 2,29 mln osób więcej niż zeszłoroczny finał – oglądalność finału wyniosła w TVP1 3,41 mln widzów przy udziale w rynku telewizyjnym na poziomie 36,35% w grupie 4+, 31,98, w grupie 16-49, i 33,04% w grupie 16-59 (z danych NAM). Pierwszy półfinał, który odbył się 10 maja, w TVP1 i TVP Polonia oglądało 1,11 mln widzów. Konkurs w 2022 roku odnotował w Polsce najwyższą oglądalność od 2016.
W pozostałych krajach.
Telewizja hiszpańska zanotowała najwyższy wynik od 2008 roku, osiągając prawie 7 milionów widzów, co dało ponad 50% udziału w rynku. W Wielkiej Brytanii konkurs oglądało 8 milionów widzów, co dało 55% udziałów w rynku. W Holandii średni wynik to 3,09 miliona (w piku 6,85 mln), we Włoszech ponad 6,5 miliona (41,9% udziału), w Portugalii ponad 1,2 miliona (ponad 41% udziału), a w Rumunii 369 tys. (8,4% udziału). W Niemczech konkurs oglądało średnio ponad 6,5 miliona widzów, o 6% więcej niż w 2021. We Francji zanotowano niewiele ponad 2 miliony widzów (23,4% udziału) – aż 3 miliony mniej niż w roku poprzednim. W Austrii odnotowano najniższe wyniki oglądalności od 2013 roku.
Międzynarodowi nadawcy oraz głosowanie.
Sekretarze.
Poniższy spis uwzględnia poszczególne nazwiska osób, które podawały punkty od jury każdego poszczególnego państwa w finale konkursu.
Nadawcy publiczni i komentatorzy.
Poniższy spis uwzględnia nazwiska komentatorów poszczególnych nadawców publicznych transmitujących widowisko.

</doc>
<doc id="5056499" url="https://pl.wikipedia.org/wiki?curid=5056499" title="Wielka Pokuta">
Wielka Pokuta

Wielka Pokuta – wydarzenie o charakterze religijnym, które odbyło się w Polsce 15 października 2016 roku na Jasnej Górze w Częstochowie. Miało charakter całodniowej modlitwy przebłagalnej za grzechy społeczne Polaków. Wzięło w niej udział ponad 100 tysięcy wiernych.
Gospodarzem wydarzenia było Sanktuarium Jasnogórskie. Organizatorem zaś była grupa świeckich katolików skupionych wokół Fundacji Solo Dios Basta, która powstała z inicjatywy Macieja Bodasińskiego i Lecha Dokowicza. Wydarzenie miało aprobatę Episkopatu Polski.
Patronami duchowymi wydarzenia byli: św. Teresa Wielka, bł. Jerzy Popiełuszko, św. Maksymilian Kolbe, św. Wojciech, św. papież Jan Paweł II, św. siostra Faustyna Kowalska, Sługa Boży kardynał Stefan Wyszyński, św. Stanisław Papczyński, św. Andrzej Bobola, św. biskup Stanisław, św. królowa Jadwiga.
W uroczystościach wziął udział przewodniczący Konferencji Episkopatu Polski abp. Stanisław Gądecki. Wielu księży posługiwało nie tylko podczas Mszy świętej, ale również w sakramencie pokuty i pojednania.
Modlitwy prowadzili ojcowie Antonello Cadeddu i Henrique Porcu, misjonarze z Brazylii oraz ks. Dominik Chmielewski i ks. Piotr Glas.
Całodniowa modlitwa składała się z dziękczynienia za to, co dokonało się w historii Polski, z części pokutnej ze świadectwami i adoracją eucharystyczną.
Na zakończenie abp. Stanisław Gądecki odczytał Jubileuszowy Akt Przyjęcia Jezusa Chrystusa za Króla i Pana. Po mszy świętej, na błoniach pod murami Jasnej Góry został wniesiony Najświętszy Sakrament w olbrzymiej monstrancji i rozpoczęła się adoracja Pana Jezusa, podczas której ks. Piotr Glas poprowadził modlitwę pokutną z egzorcyzmem nad Polską.

</doc>
<doc id="5056501" url="https://pl.wikipedia.org/wiki?curid=5056501" title="Biophytum">
Biophytum

Biophytum – rodzaj roślin z rodziny szczawikowatych ("Oxalidaceae"). Obejmuje 78 gatunków. Rośliny te występują na wszystkich kontynentach w strefie międzyzwrotnikowej, przy czym największe zróżnicowanie gatunkowe jest na Madagaskarze, a brak ich tylko na Polinezji. Liście tych roślin bywają wrażliwe na dotyk (tigmotropizm) – dotknięte składają listki liścia złożonego. Zasiedlają różne siedliska – suche i mokre, zwykle jednak nieleśne.
"Biophytum sensitivum" jest często uprawiany, w strefie klimatów umiarkowanych zwykle jako roślina doniczkowa. Ten gatunek, a także "Biophytum umbraculum" wykorzystywane są także jako rośliny lecznicze (np. w Afryce Wschodniej ten drugi wykorzystywany jest do leczenia chorób wenerycznych).

</doc>
<doc id="5056502" url="https://pl.wikipedia.org/wiki?curid=5056502" title="Joyous Gard">
Joyous Gard

Joyous Gard (fr. "Joyeuse Garde") – zamek występujący w literaturze brytyjskiej z legendy o królu Arturze. Został on przedstawiony w XIII-wiecznej francuskiej prozie Lancelot-Graal jako dom i potężna forteca bohatera Lancelota z Jeziora po jego zdobyciu z rąk sił zła. Le Morte d'Arthur utożsamia ją z zamkiem Bamburgh.
Prawdopodobna lokalizacja.
W swoim Le Morte d'Arthur, późnośredniowieczny angielski pisarz Thomas Malory identyfikował Joyous Gard z zamkiem Bamburgh, nadmorskim zamkiem w Northumberland, który został zbudowany na miejscu celtyckiego/brytyjskiego fortu znanego jako Din Guarie. Przed napisaniem swojego dzieła Malory osobiście uczestniczył w oblężeniu zamku przez Yorkistów podczas Wojny Róż. Zaproponował również pobliski zamek Alnwick. Joyous Gard jest również łączony z Château de Joyeuse Garde, wczesnośredniowiecznym zamkiem w Bretanii, gdzie rozpoczęła się kontynentalna tradycja arturiańska.

</doc>
<doc id="5056503" url="https://pl.wikipedia.org/wiki?curid=5056503" title="Ulica Kleczkowska">
Ulica Kleczkowska



</doc>
<doc id="5056507" url="https://pl.wikipedia.org/wiki?curid=5056507" title="Gaston Kaboré">
Gaston Kaboré

Gaston Kaboré (ur. 23 kwietnia 1951 w Bobo-Dioulasso) – burkiński reżyser, scenarzysta i producent filmowy. Jeden z najważniejszych twórców kina afrykańskiego.
Życiorys.
Ukończył studia historyczne na paryskiej Sorbonie, po czym studiował produkcję filmową na tamtejszej uczelni École supérieure d'études cinématographiques. Po uzyskaniu dyplomu w 1976 powrócił do ojczystego Burkina Faso, gdzie został dyrektorem Narodowego Centrum Filmowego.
Jego debiut fabularny "Boski podarek" (1982) ukazywał wiejskie życie Afryki w czasach przedkolonialnych. Był zaledwie drugą w historii fabułą nakręconą w Burkina Faso. Obraz zdobył nagrodę Cezara dla najlepszego filmu frankofońskiego.
W latach 1985-1997 Kaboré sprawował funkcję sekretarza generalnego Panafrykańskiego Stowarzyszenia Filmowców (FEPACI). W 2005 założył w burkińskiej stolicy Wagadugu Szkołę Filmową „Imagine”, w której kształci się nowe pokolenie afrykańskich filmowców.
Kaboré zasiadał w jury konkursu głównego na 51. MFF w Wenecji (1994), 48. MFF w Cannes (1995) oraz na 59. MFF w Berlinie (2009).

</doc>
<doc id="5056510" url="https://pl.wikipedia.org/wiki?curid=5056510" title="Extreme E">
Extreme E

Extreme E – międzynarodowa jednoklasowa seria wyścigów off-road (terenowych) zatwierdzona przez FIA. Stworzona przez założyciela Formuły E Alejandro Agaga i byłego kierowcę Gila de Ferrana. W zawodach wykorzystywane są elektryczne SUV-y do ścigania się w odległych częściach świata takich jak las deszczowy Amazonii, wybrzeże Senegalu czy Arktyka. Sezon będzie składał się z 5 wyścigów. Wszystkie lokalizacje X-Prix są wybierane w celu podniesienia świadomości na temat niektórych aspektów zmian klimatycznych. Miejsca, do których wyruszą zawodnicy są najbardziej zaniedbanymi ekologicznie lokacjami świata, którym jednak nie brakuje uroku. Extreme E prowadzi „Program Legacy”, który ma na celu zapewnienie wsparcia społecznego i środowiskowego dla tych miejsc. Seria promuje również równość płci w sporcie motorowym, nakazując, aby wszystkie zespoły składały się z kobiety i mężczyzny w roli kierowców z takimi samymi zadaniami. Pierwszy sezon rozpoczął się 3 kwietnia 2021 roku w Al-Ula leżącym na terenach Arabii Saudyjskiej od Pustynnego X-Prix, a zakończy się 19 grudnia podczas Jurajskiego X-Prix w Dorset, w Wielkiej Brytanii. W Extreme E startuje 9 zespołów z 4 krajów i 18 kierowców 7 narodowości.
Zmiany w kalendarzu.
Głównie przez pandemię Covid-19 zaszło kilka zmian w pierwotnym kalendarzu. Wstępny harmonogram wyścigów został ogłoszony 17 grudnia 2019 r., początek sezonu miał nastąpić w styczniu 2021 imprezą w Senegalu. Jednak z powodu opóźnień spowodowanych pandemią COVID-19 początek sezonu przesunięto na wiosnę tego samego roku. Górskie X-Prix miało odbywać się w Nepalu, jednak odwołano te wydarzenie jeszcze przed rozpoczęciem zmagań i zastąpione je Lodowcowym X-Prix w Argentynie. 11 czerwca 2021 oba wydarzenia w Ameryce Południowej – planowane w Ushuaia (Argentyna) i Santarém (Brazylia) – zostały odwołane przez dyrektora generalnego mistrzostw Alejandro Agaga. Wyspiarskie X-Prix na Sardynii zostało ogłoszone jako pierwszy wyścig zastępczy pod koniec lipca. Jurajskie X-Prix, które ma się odbyć w Dorset, zostało ujawnione w październiku jako finał nowego sezonu.
Format sportowy.
Zawody rozgrywane są podczas dwóch dni. Pierwszego odbywają się dwustopniowe kwalifikacje w formie prób czasowych. Natomiast drugiego "shoot out", półfinał, "crazy race" oraz finał. W każdej sesji samochód musi pokonać dwa okrążenia toru, a każdy członek zespołu musi przejechać jedno z nich.
Trzy najszybsze załogi z kwalifikacji przechodzą do półfinału. Kolejna trójka do "crazy race" a reszta ekip do "shoot out". 
Do finału awansują dwa najlepsze zespoły z półfinału i jedna, najlepsza drużyna z "crazy race". 
W finale biorą udział 3 zespoły, które walczą o miejsca na podium. 
Zawodnicy, którzy odpadli podczas kwalifikacji biorą udział w wyścigu "shoot out", który jest swoistym wyścigiem pocieszenia, który pozwala zdobyć pewną liczbę punktów do klasyfikacji generalnej.
Podczas wyścigów można użyć jednego doładowania Hyper Drive na okrążenie, co zapewnia dodatkową moc na cztery sekundy . 
Punktacja.
Oprócz punktów z wyścigów zespoły są nagradzane także za rezultaty kwalifikacji:
Pojazd.
Elektryczny SUV Spark Odyssey 21 został zaprezentowany jako pojazd wyścigowy serii na Goodwood Festival of Speed w dniu 5 lipca 2019. Pojazd jest produkowany przez Spark Racing Technology, konstruktorów samochodów Formuły E, z akumulatorem wyprodukowanym przez Williams Advanced Engineering (Williams Racing). Opony do samochodów dostarcza niemiecka firma Continental. Auto waży 1.650 kg, maksymalny moment obrotowy to 920 nm, jest w stanie rozpędzić się od 0 do 100 km na godzinę w 4,5 sekundy przy mocy 400 kW (540 KM). 
Formuła 1 w Extreme E.
W projekt Extreme E zaangażowało się trzech byłych mistrzów świata Formuły 1, którzy wystawili w zmaganiach swoje własne ekipy. Mowa tu o Lewisie Hamiltonie, Nico Rosbergu i Jensonie Buttonie. Ten ostatni startuje również jako zawodnik w swoim własnym zespole pod nazwą JBXE, natomiast załoga Hamiltona to X44. Nazwa zespołu pochodzi od numeru startowego Brytyjczyka w Formule 1. Nico Rosberg zarządza Rosberg X Racing. Kolejnym nawiązaniem do królowej motorsportu jest to, że akumulatory dostarcza Williams, czyli legendarna ekipa Formuły 1.
Transmisje.
Aurora Media Worldwide i North One Television zostały wybrane na nadawców głównych, produkujących relacje z wyścigów na żywo i uzupełniający serial dokumentalny, łączący historie sportowe i naukowe. 
W Polsce wyłączne prawa do transmisji telewizyjnej od pierwszego sezonu ma Eurosport. Jednak serie również można oglądać całkowicie bez opłat w języku angielskim na oficjalnym kanale Extreme E na YouTube.

</doc>
<doc id="5056512" url="https://pl.wikipedia.org/wiki?curid=5056512" title="Sardegna Open 2021">
Sardegna Open 2021

Sardegna Open 2021 – tenisowy turniej ATP kategorii ATP Tour 250 w sezonie 2021 z cyklu Sardegna Open rozgrywany w dniach 5–11 kwietnia 2021 roku w Cagliari na kortach ceglanych o puli nagród wynoszącej 408 800 euro.

</doc>
<doc id="5056519" url="https://pl.wikipedia.org/wiki?curid=5056519" title="Damian Michalski (muzyk)">
Damian Michalski (muzyk)

Damian Michalski (ur. 1988 w Krajence) – polski muzyk i wokalista. Absolwent ZSS w Krajence.
Wziął udział w programie telewizyjnym The Voice of Poland, gdzie wykonywał utwór z repertuaru zespołu The Police pt. "Every Breath You Take". W programie został zauważony przez członków TSA i w 2018 zastąpił Marka Piekarczyka, który odszedł z zespołu. Wcześniej występował w lokalnej grupie muzycznej Nadmiar. Jako wokalista TSA zagrał trzy koncerty. Pierwszy 12 maja 2018 w Sokołowie Podlaskim, a ostatni 1 września 2018 roku w Tychach. Po ostatnim koncercie, w 2019 roku wraz z Januszem Niekarszem i Markiem Kapłonem założył zespół TSA Michalski Niekrasz Kapłon.

</doc>
<doc id="5056520" url="https://pl.wikipedia.org/wiki?curid=5056520" title="Hristifor Crnilović">
Hristifor Crnilović

Hristifor Crnilović (ur. 1886 w Vlasotincach, zm. 1961) – serbski malarz, badacz i kolekcjoner zabytków etnograficznych i przedmiotów artystycznych z regionu południowej Serbii, Kosowa, Metohiji i Macedonii. Zebrana przez Hristifora Crnilovića kolekcja dokumentuje kulturę ludową Serbii XIX i początku XX wieku, a sporządzone podczas badań terenowych notatki pozwalają obecnie odtwarzać dawne rzemiosła.
Życiorys.
Urodził się w miasteczku Vlasotince. Ukończył słynną wówczas szkołę artystyczną Rista i Beta Vukanovićów w Belgradzie, (późniejsza Akademia Sztuk), a następnie wyjechał do Monachium, żeby kontynuować naukę w tamtejszej akademii. W czasie I wojny światowej, wraz z braćmi, walczył w serbskiej armii. W okresie międzywojennym pracował jako nauczyciel plastyki w rodzinnym Vlasotnice. W czasie letnich wakacji konno objeżdżał wioski w Macedonii, Kosowie i południowej Serbii zbierając i skupując przedmioty związane z kulturą ludową. Szczególnie zainteresowany był strojami ludowymi i biżuterią, nie tylko je kolekcjonował, ale również notował w jaki sposób były one wytwarzane.
Jako malarz tworzył przede wszystkim akty i pejzaże.
Zmarł w 1961 roku w skrajnej nędzy.
Kolekcja Hristifora Crnilovića.
W trakcie swoich podróży Hristifor Crnilović zebrał pokaźną kolekcję strojów ludowych i biżuterii, a także innych przedmiotów i narzędzi związanych z serbską kulturą ludową i wiejskim rzemiosłem. Ogółem kolekcja zawiera około 2600 przedmiotów, ponadto ponad 1600 klisz negatywowych i około 23 000 kartek zawierających notatki z badań terenowych. Najbardziej wartościową i największą część zbiorów stanowią stroje ludowe oraz biżuteria. Ponadto znajdują się w niej przedmioty i narzędzia używane w gospodarstwach domowych takie jak naczynia, przybory do pisania, narzędzia tkackie, instrumenty muzyczne, przedmioty obrzędowe. W kolekcji jest również ok. 500 pocztówek z motywami ludowymi, a także znaleziska archeologiczne i monety (rzymskie, bizantyjskie, osmańskie i serbskie).
Po śmierci Hristifora Crnilovića cała kolekcja została przekazana przez jego spadkobierców miastu Belgrad, pod warunkiem zachowania jej w całości. Obecnie jest ona prezentowana w adaptowanym na ten cel zabytkowym budynku tzw. Domu Manaka.

</doc>
<doc id="5056523" url="https://pl.wikipedia.org/wiki?curid=5056523" title="Cmentarz św. Barbary we Wrocławiu – przykościelny">
Cmentarz św. Barbary we Wrocławiu – przykościelny

Cmentarz św. Barbary we Wrocławiu (przykościelny), – najstarszy spośród trzech cmentarzy św. Barbary we Wrocławiu, którego główne pole grzebalne położone było na północ (według "Encyklopedii Wrocławia" na zachód) od dawnego kościoła św. Barbary. Powstał prawdopodobnie wkrótce po wybudowaniu w tym miejscu pierwszej świątyni (kaplicy cmentarnej), czyli w drugiej połowie XIII wieku.
Początkowo cmentarz, jako filialny dla parafii przy kościele św. Elżbiety, służył jako miejsce pochówku uboższych parafian (ci zamożniejsi grzebani byli w pobliżu kościoła parafialnego), później zaś także rzemieślników. W źródłach pisanych został wspomniany po raz pierwszy przez Petera Eschenloera, wrocławskiego kronikarza, który zapisał, że pochowano na nim ofiary oblężenia miasta przez wojska króla czeskiego Władysława II Jagiellończyka w roku 1474.
Inicjator stworzenia dobroczynnego Bractwa Pogrzebowego św. Barbary (w celu m.in. zebrania środków dla zapewnienia godnych pochówków parafian na tym cmentarzu), żyjący jako mieszczanin, ograniczony umysłowo Piastowic Wacław z książąt żagańskich, który w swoim testamencie przeznaczył część swojego majątku na fundację wspierającą kościół św. Barbary, chciał po śmierci być pogrzebany "inter plebejos in cimiterio" („na cmentarzu wśród ludu”), lecz ostatecznie został pochowany po śmierci 29 kwietnia 1488 w i tak upokarzającym, południowym przedsionku tego kościoła.
Cmentarz był powiększany kilkakrotnie: pierwszy raz przed rokiem 1500, później jeszcze w 1622 i w 1632. Wraz z przejęciem przez protestantów parafii katolickich (pierwszą z nich, 6 kwietnia 1525 roku, była parafia św. Elżbiety), także i na cmentarz św. Barbary zaczęli trafiać ewangelicy, w tym również bardziej dla miasta zasłużeni i bardziej majętni. Na przykościelnym cmentarzu św. Barbary chowano do końca XVIII wieku m.in. rajców miejskich, rzemieślników (m.in. z cechu białoskórników) i członków rodów mieszczańskich, a także szlacheckich, a pod koniec funkcjonowania cmentarza – również osoby zmarłe w znajdującym się w sąsiedztwie "Allerheiligen Hospital" (Szpitalu Wszystkich Świętych). Cmentarz istniał do początków XIX stulecia, a jego teren znalazł się później na obszarze zajmowanym przez rozbudowujący się Szpital Wszystkich Świętych.

</doc>
<doc id="5056524" url="https://pl.wikipedia.org/wiki?curid=5056524" title="Lidija Mihajlović">
Lidija Mihajlović

Lidija Mihajlović (srb cyr. Лидија Михајловић; ur. 23 września 1968 w Niszu) – serbska strzelczyni, olimpijka, medalistka mistrzostw świata i mistrzostw Europy.
Kariera sportowa.
Specjalizowała się w strzelaniach karabinowych. Uczestniczka Letnich Igrzysk Olimpijskich 1992 jako niezależna olimpijka, oraz Letnich Igrzysk Olimpijskich 2008 jako reprezentantka Serbii. Najlepsze miejsce osiągnęła w swoim drugim olimpijskim starcie – w karabinie małokalibrowym w trzech postawach z 50 m dostała się do wąskiego finału, w którym uplasowała się na 7. miejscu.
Mihajlović raz stała na podium mistrzostw świata. W 2010 roku zdobyła brąz w drużynowym strzelaniu z karabinu małokalibrowego w trzech postawach z 50 m, osiągając najsłabszy rezultat w serbskiej drużynie (startowała wraz z Andreą Arsović i Ivaną Maksimović). Indywidualnie zajęła m.in. 4. miejsce w 2006 roku w karabinie małokalibrowym w trzech postawach z 50 m i 5. miejsce w 1991 roku w karabinie pneumatycznym z 10 m
W barwach Jugosławii zdobyła 2 medale mistrzostw Europy. W 1994 roku została indywidualną wicemistrzynią kontynentu w karabinie pneumatycznym z 10 m, przegrywając wyłącznie z Rosjanką Anną Małuchiną. Na turnieju w 1996 roku zdobyła drużynowy brąz w tej samej konkurencji. W karabinie małokalibrowym w trzech postawach z 50 m była m.in. na 5. miejscu w 2001 roku i na 8. pozycji w 2007 roku. 6 razy stała na podium zawodów Pucharu Świata, z kolei 3 razy znalazła się w strefie medalowej zawodów finałowych Pucharu Świata.
Wyniki.
Medale mistrzostw świata.
"Opracowano na podstawie materiałów źródłowych:"
Medale mistrzostw Europy.
"Opracowano na podstawie materiałów źródłowych:"

</doc>
<doc id="5056528" url="https://pl.wikipedia.org/wiki?curid=5056528" title="Płai (rejon diemidowski)">
Płai (rejon diemidowski)

Płai () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest na wschodnim brzegu jeziora Bakłanowskoje, przy drodze regionalnej 66N-0525 (Bakłanowo – Siniaki), 1 km od drogi regionalnej 66N-0508 (Zaborje – 66N-0506/Anosinki), 13 km od centrum administracyjnego osiedla wiejskiego (Zaborje), 28 km od centrum administracyjnego rejonu (Diemidow), 83,5 km od stolicy obwodu (Smoleńsk), 45,5 km od granicy z Białorusią.
W granicach miejscowości znajduje się ulica Nabierieżnaja (4 posesje).
Demografia.
W 2010 r. miejscowości nikt nie zamieszkiwał.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Płai) zlikwidowanej jednostki administracyjnej Bakłanowskoje weszły w skład osiedla wiejskiego Zaborjewskoje.

</doc>
<doc id="5056534" url="https://pl.wikipedia.org/wiki?curid=5056534" title="Hridsko jezero">
Hridsko jezero

Hridsko jezero (alb. "Liqeni i Hridit") – jezioro w Czarnogórze, najwyżej położone jezioro Prokletija (Gór Północnoalbańskich) i całej Czarnogóry.
Akwen znajduje się na wysokości 1970 m n.p.m. i leży po północno-zachodniej stronie Gór Północnoalbańskich. Ma 300 metrów długości, 160 metrów szerokości, a latem jest głęboki na około 5 metrów. Otoczony jest skalistymi szczytami górskimi: Hridski Krš (2358 m n.p.m.) i Krš Bogićevica (2374 m n.p.m.). W Czarnogórze skalista skała nazywana jest "„hrid”".
Jezioro jest położone w zróżnicowanym krajobrazie, pośród wysokich sosen i atrakcyjnych widokowo formacji skalnych.
Akwen bywa potocznie nazywany Jeziorem Szczęścia, ponieważ według legendy został stworzony przez bogów jako kąpielisko dla wróżek, oddalone od ludzkiego wzroku. Albańska nazwa ("Liqeni i Zanave") oznacza dosłownie "„Jezioro Wróżek”".
Łowisko na jeziorze pozostaje w gestii organizacji łowieckiej "„Hridsko jezero-Plav”".

</doc>
<doc id="5056540" url="https://pl.wikipedia.org/wiki?curid=5056540" title="Andalucia Open 2021">
Andalucia Open 2021

Andalucia Open 2021, właśc. AnyTech365 Andalucia Open 2021 – tenisowy turniej ATP kategorii ATP Tour 250 w sezonie 2021 z cyklu Andalucia Open rozgrywany w dniach 5–11 kwietnia 2021 roku w Marbelli na kortach ceglanych o puli nagród wynoszącej 255 500 euro.

</doc>
<doc id="5056547" url="https://pl.wikipedia.org/wiki?curid=5056547" title="Andalucia Open">
Andalucia Open

Andalucia Open, właśc. AnyTech365 Andalucia Open – męski turniej tenisowy kategorii ATP Tour 250 zaliczany do cyklu ATP Tour, rozgrywany na kortach ceglanych w hiszpańskiej Marbelli w sezonie 2021.

</doc>
<doc id="5056550" url="https://pl.wikipedia.org/wiki?curid=5056550" title="Damian Michalski">
Damian Michalski



</doc>
<doc id="5056553" url="https://pl.wikipedia.org/wiki?curid=5056553" title="Kopaniewo (ujednoznacznienie)">
Kopaniewo (ujednoznacznienie)



</doc>
<doc id="5056555" url="https://pl.wikipedia.org/wiki?curid=5056555" title="Kopaniewo (wieś)">
Kopaniewo (wieś)

Kopaniewo () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest nad rzeką Sienokosica, 3 km od drogi regionalnej 66N-0508 (Zaborje – 66N-0506/Anosinki), 16 km od centrum administracyjnego osiedla wiejskiego (Zaborje), 31,5 km od centrum administracyjnego rejonu (Diemidow), 87,5 km od stolicy obwodu (Smoleńsk), 44,5 km od granicy z Białorusią.
W granicach miejscowości znajduje się ulica Mochowaja (7 posesji).
Demografia.
W 2010 r. miejscowość zamieszkiwała 1 osoba.
Historia.
W 1859 r. we wsi była studnia i 5 gospodarstw, w których mieszkało 20 mężczyzn i 21 kobiet.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Kopaniewo) zlikwidowanej jednostki administracyjnej Bakłanowskoje weszły w skład osiedla wiejskiego Zaborjewskoje.

</doc>
<doc id="5056556" url="https://pl.wikipedia.org/wiki?curid=5056556" title="Damian Michalski (wokalista)">
Damian Michalski (wokalista)



</doc>
<doc id="5056557" url="https://pl.wikipedia.org/wiki?curid=5056557" title="Damian Michalski (ur. 1988)">
Damian Michalski (ur. 1988)



</doc>
<doc id="5056558" url="https://pl.wikipedia.org/wiki?curid=5056558" title="Damian Michalski (ur. 1998)">
Damian Michalski (ur. 1998)



</doc>
<doc id="5056560" url="https://pl.wikipedia.org/wiki?curid=5056560" title="Sandy Bay">
Sandy Bay



</doc>
<doc id="5056574" url="https://pl.wikipedia.org/wiki?curid=5056574" title="Copa Colsanitas 2021">
Copa Colsanitas 2021

Copa Colsanitas 2021 – tenisowy turniej WTA kategorii WTA 250 w sezonie 2021 z cyklu Copa Colsanitas rozgrywany w dniach 5–11 kwietnia 2021 roku w Bogocie na kortach ceglanych o puli nagród wynoszącej 235 238 dolarów amerykańskich.

</doc>
<doc id="5056576" url="https://pl.wikipedia.org/wiki?curid=5056576" title="Claro Open Colsanitas">
Claro Open Colsanitas



</doc>
<doc id="5056581" url="https://pl.wikipedia.org/wiki?curid=5056581" title="Charleston Open 2021">
Charleston Open 2021

Charleston Open 2021, właśc. Volvo Car Open 2021 – tenisowy turniej WTA kategorii WTA 500 w sezonie 2021 z cyklu Charleston Open rozgrywany w dniach 5–11 kwietnia 2021 roku w Charleston na kortach ceglanych o puli nagród wynoszącej 565 530 dolarów amerykańskich.

</doc>
<doc id="5056592" url="https://pl.wikipedia.org/wiki?curid=5056592" title="Samuel Krzysztof Kotłubaj">
Samuel Krzysztof Kotłubaj

Samuel Krzysztof (Zachariasz Krzysztof Samuel) Kotłubaj herbu Kot – podczaszy upicki w latach 1674-1692, cześnik upicki w latach 1669-1674, rotmistrz Jego Królewskiej Mości.
Był elektorem Jana III Sobieskiego z powiatu kowieńskiego w 1674 roku.

</doc>
<doc id="5056594" url="https://pl.wikipedia.org/wiki?curid=5056594" title="Sasinkovo">
Sasinkovo

Sasinkovo – wieś (obec) na Słowacji, w kraju trnawskim w powiecie Hlohovec. Znajduje się w północnej części Niziny Naddunajskiej.

</doc>
<doc id="5056596" url="https://pl.wikipedia.org/wiki?curid=5056596" title="Siladice">
Siladice

Siladice – wieś (obec) na Słowacji, w kraju trnawskim w powiecie Hlohovec. Znajduje się w północnej części Niziny Naddunajskiej.

</doc>
<doc id="5056597" url="https://pl.wikipedia.org/wiki?curid=5056597" title="Tekolďany">
Tekolďany

Tekolďany – wieś (obec) na Słowacji, w kraju trnawskim w powiecie Hlohovec. Znajduje się w północnej części Niziny Naddunajskiej.

</doc>
<doc id="5056598" url="https://pl.wikipedia.org/wiki?curid=5056598" title="Tepličky">
Tepličky

Tepličky – wieś (obec) na Słowacji, w kraju trnawskim w powiecie Hlohovec. Znajduje się w północnej części Niziny Naddunajskiej.

</doc>
<doc id="5056599" url="https://pl.wikipedia.org/wiki?curid=5056599" title="Trakovice">
Trakovice

Tepličky – wieś (obec) na Słowacji, w kraju trnawskim w powiecie Hlohovec. Znajduje się w północnej części Niziny Naddunajskiej.

</doc>
<doc id="5056600" url="https://pl.wikipedia.org/wiki?curid=5056600" title="Žlkovce">
Žlkovce

Žlkovce – wieś (obec) na Słowacji, w kraju trnawskim w powiecie Hlohovec. Znajduje się w północnej części Niziny Naddunajskiej.

</doc>
<doc id="5056605" url="https://pl.wikipedia.org/wiki?curid=5056605" title="Ronde van Vlaanderen 2021">
Ronde van Vlaanderen 2021

Ronde van Vlaanderen 2021 – 105. edycja wyścigu kolarskiego Ronde van Vlaanderen, która odbyła się 4 kwietnia 2021 na liczącej ponad 254 kilometry trasie z Antwerpii do Oudenaarde. Impreza kategorii 1.UWT była częścią UCI World Tour 2021.
Uczestnicy.
Lista startowa.
Legenda: DNF – nie ukończył, OTL – przekroczył limit czasu, DNS – nie wystartował, DSQ – zdyskwalifikowany.

</doc>
<doc id="5056606" url="https://pl.wikipedia.org/wiki?curid=5056606" title="Regierungsbezirk Oppeln">
Regierungsbezirk Oppeln



</doc>
<doc id="5056612" url="https://pl.wikipedia.org/wiki?curid=5056612" title="Port lotniczy Amderma">
Port lotniczy Amderma



</doc>
<doc id="5056615" url="https://pl.wikipedia.org/wiki?curid=5056615" title="Fiołek żółty">
Fiołek żółty

Fiołek żółty ("Viola lutea" Huds.) – gatunek roślin z rodziny fiołkowatych ("Violaceae"). Występuje endemicznie naturalnie w Irlandii, Wielkiej Brytanii, Holandii, Belgii, Francji, Szwajcarii oraz Hiszpanii.
Biologia i ekologia.
Rośnie na murawach, skarpach i terenach skalistych. Występuje na wysokości od 100 do 2000 m n.p.m. Kwitnie od lipca do sierpnia. Najlepiej rośnie w pełnym nasłonecznieniu, na glebach o lekko kwaśnym odczynie.
Zmienność.
W obrębie tego gatunku oprócz podgatunku nominatywnego wyróżniono jeden podgatunek:

</doc>
<doc id="5056616" url="https://pl.wikipedia.org/wiki?curid=5056616" title="Viola lutea">
Viola lutea



</doc>
<doc id="5056617" url="https://pl.wikipedia.org/wiki?curid=5056617" title="Fiołek pierzasty">
Fiołek pierzasty

Fiołek pierzasty ("Viola pinnata" L.) – gatunek roślin z rodziny fiołkowatych ("Violaceae"). Występuje naturalnie na obszarze od wschodniej Francji po Chorwację. 
Rozmieszczenie geograficzne.
Rośnie we wschodniej Francji, Szwajcarii, Austrii, północnych Włoszech oraz Chorwacji. We Francji jest podawany z departamentów Alpy Górnej Prowansji, Alpy Wysokie, Alpy Nadmorskie, Ariège, Sabaudia i Górna Sabaudia. W Szwajcarii spotykany jest w południowej i południowo-wschodniej części kraju. W Austrii jest obserwowany w Tyrolu i Karyntii. We Włoszech występuje na północy – w regionach Dolina Aosty, Piemont, Lombardia, Trydent-Górna Adyga, Wenecja Euganejska oraz Friuli-Wenecja Julijska. Według niektórych źródeł podawany jest także z Uralu i Syberii. 
Biologia i ekologia.
Rośnie na drobnych piargach wapiennych i w lasy sosnowych. We Francji występuje na wysokości od 800 do 2500 m n.p.m., natomiast we Włoszech od 500 do 2000 m n.p.m. Preferuje stanowiska w pełnym nasłonecznieniu, na glebach o zasadowym odczynie. Kwitnie od maja do czerwca lub lipca. 
Liczba chromosomów 2n = 48. 

</doc>
<doc id="5056619" url="https://pl.wikipedia.org/wiki?curid=5056619" title="Viola pinnata">
Viola pinnata



</doc>
<doc id="5056620" url="https://pl.wikipedia.org/wiki?curid=5056620" title="Fiołek transylwański">
Fiołek transylwański

Fiołek transylwański ("Viola jooi" Janka) – gatunek roślin z rodziny fiołkowatych ("Violaceae"). Występuje naturalnie w Rumunii oraz na Ukrainie – we wschodnich i południowych Karpatach. 
Biologia i ekologia.
Rośnie na skarpach i terenach skalistych. 

</doc>
<doc id="5056621" url="https://pl.wikipedia.org/wiki?curid=5056621" title="Viola jooi">
Viola jooi



</doc>
<doc id="5056622" url="https://pl.wikipedia.org/wiki?curid=5056622" title="Fiołek ałtajski">
Fiołek ałtajski

Fiołek ałtajski ("Viola altaica" Ker Gawl.) – gatunek roślin z rodziny fiołkowatych ("Violaceae"). Występuje naturalnie w Rosji (w zachodniej części Syberii), Kazachstanie, Uzbekistanie, Tadżykistanie, Kirgistanie, Mongolii oraz Chinach (w regionie Sinciang). 
Biologia i ekologia.
Rośnie na łąkach i brzegach cieków wodnych. 

</doc>
<doc id="5056623" url="https://pl.wikipedia.org/wiki?curid=5056623" title="Viola altaica">
Viola altaica



</doc>
<doc id="5056624" url="https://pl.wikipedia.org/wiki?curid=5056624" title="Fiołek powabny">
Fiołek powabny

Fiołek powabny ("Viola gracilis" Sm.) – gatunek roślin z rodziny fiołkowatych ("Violaceae"). Występuje naturalnie w Serbii, Czarnogórze, Albanii, Macedonii Północnej, Grecji, Bułgarii i Turcji. 
Biologia i ekologia.
Rośnie w miejscach suchych; trawiastych lub kamienistych. Występuje zwykle pojedynczo, ale w niektórych miejscach można znaleźć grupy z dużą liczbą osobników i dużym zagęszczeniem. Kwitnie od maja do sierpnia, natomiast owoce pojawiają się od lipca do września. 
Zagrożenia i ochrona.
Największymi zagrożeniami dla zachowania siedlisk tego gatunku są ograniczony zasięg, koszenie trawy na siano, hodowla i wypas zwierząt, niszczenie siedlisk w wyniku turystyki oraz zbieranie okazów jako rośliny ozdobnej. Zdolność reprodukcyjna gatunku jest ogólnie dobra – nasiona wykazują wysoką zdolność kiełkowania. W Bułgarii gatunek jest chroniony zgodnie z krajową ustawą o różnorodności biologicznej. Jego siedliska znajdują się tam na obszarach europejskiej sieci ekologicznej Natura 2000. 

</doc>
<doc id="5056625" url="https://pl.wikipedia.org/wiki?curid=5056625" title="Viola gracilis">
Viola gracilis



</doc>
<doc id="5056629" url="https://pl.wikipedia.org/wiki?curid=5056629" title="Puchar Interkontynentalny w Lekkoatletyce 2018 – trójskok mężczyzn">
Puchar Interkontynentalny w Lekkoatletyce 2018 – trójskok mężczyzn

Trójskok mężczyzn – jedna z konkurencji technicznych rozgrywana w ramach lekkoatletycznyego pucharu interkontynentalnego na Stadionie miejskim w Ostrawie-Witkowicach.
Terminarz.
Źródło: "worldathletics.org".
Rekordy.
Tabela prezentuje rekord świata, rekord pucharu interkontynentalnego, rekordy kontynentów oraz najlepszy wynik na listach światowych w sezonie 2018 przed rozpoczęciem mistrzostw.
Rezultaty.
Źródło: "worldathletics.org".
Klasyfikacja drużynowa.
Źródło:

</doc>
<doc id="5056630" url="https://pl.wikipedia.org/wiki?curid=5056630" title="Maria Truskolaska Leszczyńska">
Maria Truskolaska Leszczyńska

Maria Leszczyńska z domu Truskolaska herbu Ślepowron (ur. 1830 lub 1831, zm. 30 grudnia 1899 w Posadzie Sanockiej) – polska właścicielka dóbr ziemskich.
Życiorys.
Urodziła się w 1830 lub w 1831. Wywodziła się z rodu Truskolaskich herbu Ślepowron. Była córką Stanisława i Joanny z domu Żurowskiej. Miała brata Leonarda (1825-1888). Poślubiła Emila Leszczyńskiego herbu Korczak (1828-1903, dziedzic Polańczyka, Soliny, Łobozwi).
Wraz z mężem w swoim majątku dworskim w Łobozwi organizowała pomoc dla uczestników powstania styczniowego, które wybuchło w 1863. W latach 80. i 90. była właścicielką tabularną Łobozwi (wcześniej należącej formalnie do jej męża).
Zmarła 30 grudnia 1899 w Posadzie Sanockiej w wieku 69 lat. Została pochowana na cmentarzu przy ul. Rymanowskiej w Sanoku 1 stycznia 1900 w pogrzebie pod przewodnictwem sanockiego proboszcza ks. Bronisława Stasickiego.
Synami Emila i Marii Leszczyńskich byli: Bronisław Feliks, Tadeusz Stanisław, Mieczysław Kazimierz (ur. 1866), Stanisław Jacek z Leszna (ur. ok. 1868, żonaty z Heleną Janowską, córką Zygmunta; zm. 17 lutego 1906 w wieku 38 lat w wyniku zaczadzenia w Płonnej, gdzie przebywał w związku z pogrzebem swojego kuzyna Włodzimierza Truskolaskiego, .
Szczyt pomnika nagrobnego Marii Leszczyńskiej stanowi naczynie, określane przez opisujących obiekt jako kielich, waza wzgl. urna). Nagrobki Marii i Stanisława Leszczyńskich zostały uznane za obiekty zabytkowe i podlegają ochronie prawnej.

</doc>
<doc id="5056634" url="https://pl.wikipedia.org/wiki?curid=5056634" title="Hilary Zakrzewski">
Hilary Zakrzewski

Hilary Zakrzewski (ur. 1791, zm. 2 listopada 1861) – oficer Księstwa Warszawskiego i Królestwa Polskiego, inżynier budowy dróg i mostów, drukarz, urzędnik Królestwa Polskiego, radca stanu.
Życiorys.
Urodził się prawdopodobnie w 1791 w rodzinie Dominika Zakrzewskiego i jego żony. W 1811 uczył się w Szkole Aplikacyjnej Artylerii i Inżynierów został mianowany podporucznikiem a następnie służył w Batalionie Saperów jako adiutant w stopniu porucznika. 
Zdymisjonowany w 1818, pracował jako objazdowy inżynier w Dyrekcji Generalnej Dróg i Mostów a w latach 1821-24 jako jej Sekretarz Generalny. Został wysłany do Anglii celem poznania nowych metod budowy dróg. Dnia 10 marca 1829 Komisja Rządowa Spraw Wewnętrznych i Policji wydała patent swobody na wyłączne w królestwie odlewanie stereotypów metodą Stanhopa.
W powstaniu listopadowym brał udział w stopniu majora i uczestniczył w fortyfikowaniu Warszawy. Po upadku powstania pracował w Dyrekcji Komunikacji Lądowej i Wodnej oraz w rosyjskim Korpusie Inżynierów. W 1837 awansowanym do stopnia podpułkownika i zdymisjonowany. W Dyrekcji objął stanowisko Inspektora Generalnego. W latach 1840-45 brał udział w budowie traktu prowadzącego przez Zamość do granicy galicyjskiej, oraz w latach 1842-49 traktu dęblińskiego. Dosłużył się stanowiska radcy stanu. 
W 1857 przeszedł na emeryturę. Jest autorem broszury "O mostach wiszących" wydanej w Warszawie w 1824. Żonaty był z Franciszką Wiśniewską. Zmarł 2 listopada 1861 i pochowany został na cmentarzu Powązkowskim.

</doc>
<doc id="5056635" url="https://pl.wikipedia.org/wiki?curid=5056635" title="Astana Pro Team w sezonie 2019">
Astana Pro Team w sezonie 2019

Astana Pro Team w sezonie 2019 – podsumowanie występów zawodowej grupy kolarskiej Astana Pro Team w sezonie 2019, w którym należała ona do dywizji UCI WorldTeams.
Transfery.
Opracowano na podstawie:
Skład.
Opracowano na podstawie:
Zwycięstwa.
Opracowano na podstawie:
Ranking UCI.
Astana Pro Team sezon 2019 zakończyła na 5. pozycji w rankingu drużynowym UCI, a indywidualnie jej najlepszym zawodnikiem w sezonie 2019 był Jakob Fuglsang, który w zajął 3. miejsce z dorobkiem 3472,5 punktu.

</doc>
<doc id="5056637" url="https://pl.wikipedia.org/wiki?curid=5056637" title="Ludmiła Fiedotowa">
Ludmiła Fiedotowa

Ludmiła Jewgienijewna Fiedotowa (ros. Людмила Евгеньевна Федотова; ur. 23 kwietnia 1986 w Ałmaty) – kazachska narciarka alpejska, uczestniczka igrzysk olimpijskich (2010), trzykrotna medalistka zimowych igrzysk azjatyckich (2011).
W 2010 roku wzięła udział w igrzyskach olimpijskich w Vancouver. Wystartowała w trzech konkurencjach alpejskich – zajęła 36. miejsce w zjeździe i 38. miejsce w supergigancie, a w slalomie gigancie nie została sklasyfikowana (nie ukończyła pierwszego przejazdu).
Trzykrotnie uczestniczyła w mistrzostwach świata w narciarstwie alpejskim – w 2005 roku w Santa Caterina była 57. w slalomie gigancie, a slalomu nie ukończyła, w 2009 roku w Val d’Isère zajęła 45. miejsce w slalomie, 50. w slalomie gigancie, a w supergigancie nie została sklasyfikowana, z kolei w 2013 roku w Schladming nie wystartowała w supergigancie mimo zgłoszenia do zawodów. Dwukrotnie, w 2004 i 2005 roku, wzięła również udział w mistrzostwach świata juniorów. Spośród startów w pięciu konkurencjach, tylko raz została sklasyfikowana – zajęła 76. miejsce w slalomie gigancie w 2005 roku.
W 2011 roku zdobyła trzy medale igrzysk azjatyckich w Ałmaty – złoty w superkombinacji oraz srebrne w zjeździe i supergigancie.

</doc>
<doc id="5056638" url="https://pl.wikipedia.org/wiki?curid=5056638" title="Ludmiła Fedotowa">
Ludmiła Fedotowa



</doc>
<doc id="5056640" url="https://pl.wikipedia.org/wiki?curid=5056640" title="Ardisia costaricensis">
Ardisia costaricensis

Ardisia costaricensis Lundell – gatunek roślin z rodziny pierwiosnkowatych ("Primulaceae"). Występuje naturalnie w Hondurasie, Nikaragui, Kostaryce oraz Panamie. 
Biologia i ekologia.
Rośnie w lasach. Występuje na wysokości od 900 do 1600 m n.p.m.

</doc>
<doc id="5056643" url="https://pl.wikipedia.org/wiki?curid=5056643" title="Viola declinata">
Viola declinata

Viola declinata Waldst. &amp; Kit. – gatunek roślin z rodziny fiołkowatych ("Violaceae"). Występuje naturalnie w Czechach, na Słowacji, Węgrzech, Ukrainie i w Rumunii. 
Biologia i ekologia.
Rośnie na łąkach i skarpach. Występuje na wysokości od 800 do 2000 m n.p.m.

</doc>
<doc id="5056646" url="https://pl.wikipedia.org/wiki?curid=5056646" title="Rinorea paniculata">
Rinorea paniculata

Rinorea paniculata (Mart.) Kuntze – gatunek roślin z rodziny fiołkowatych ("Violaceae"). Występuje naturalnie w Kostaryce, Panamie, Kolumbii, Wenezueli, Gujanie, Gujanie Francuskiej, Peru oraz Brazylii (w stanach Acre, Amazonas, Amapá, Pará, Rondônia, Roraima, Tocantins, Alagoas, Bahia, Maranhão, Pernambuco, Sergipe, Mato Grosso do Sul, Mato Grosso, Espírito Santo i Rio de Janeiro, a także prawdopodobnie na Ceará oraz Minas Gerais). 
Biologia i ekologia.
Rośnie w lasach i zaroślach oraz na brzegach cieków wodnych. Występuje na wysokości do 700 m n.p.m.

</doc>
<doc id="5056647" url="https://pl.wikipedia.org/wiki?curid=5056647" title="Puchar Interkontynentalny w Lekkoatletyce 2018 – pchnięcie kulą mężczyzn">
Puchar Interkontynentalny w Lekkoatletyce 2018 – pchnięcie kulą mężczyzn

Pchnięcie kulą mężczyzn – jedna z konkurencji technicznych rozgrywana w ramach lekkoatletycznyego pucharu interkontynentalnego na Stadionie miejskim w Ostrawie-Witkowicach.
Terminarz.
Źródło: "worldathletics.org".
Rekordy.
Tabela prezentuje rekord świata, rekord pucharu interkontynentalnego, rekordy kontynentów oraz najlepszy wynik na listach światowych w sezonie 2018 przed rozpoczęciem mistrzostw.
Rezultaty.
Źródło: "worldathletics.org".
Klasyfikacja drużynowa.
Źródło:

</doc>
<doc id="5056648" url="https://pl.wikipedia.org/wiki?curid=5056648" title="Myrsine cubana">
Myrsine cubana

Myrsine cubana A.DC. – gatunek roślin z rodziny pierwiosnkowatych ("Primulaceae"). Występuje endemicznie naturalnie w Stanach Zjednoczonych (na Florydzie), Bahamach, Kubie, Jamajce, Haiti, Dominikanie, Portoryko, Turks i Caicos, Małych Antylach, Meksyku, Belize, Gwatemali, Hondurasie, Nikaragui, Kostaryce oraz Panamie. 
Biologia i ekologia.
Rośnie w lasach, na wysokości do 100 m n.p.m.

</doc>
<doc id="5056649" url="https://pl.wikipedia.org/wiki?curid=5056649" title="Pombalia calceolaria">
Pombalia calceolaria

Pombalia calceolaria (L.) Paula-Souza – gatunek roślin z rodziny fiołkowatych ("Violaceae"). Występuje naturalnie w Meksyku, Belize, Kostaryce, Kolumbii, Wenezueli, Trynidadzie i Tobago, Gujanie, Surinamie, Gujanie Francuskiej, Boliwii, Brazylii (w stanach Amazonas, Amapá, Pará, Roraima, Tocantins, Alagoas, Bahia, Ceará, Maranhão, Paraíba, Pernambuco, Piauí, Rio Grande do Norte, Sergipe, Mato Grosso do Sul, Mato Grosso, Espírito Santo, Minas Gerais, Rio de Janeiro i São Paulo oraz w Dystrykcie Federalnym), Paragwaju oraz północnej Argentynie. 
Biologia i ekologia.
Rośnie w zaroślach, na sawannach, brzegach cieków wodnych oraz polach uprawnych. Występuje na wysokości do 400 m n.p.m. 

</doc>
<doc id="5056650" url="https://pl.wikipedia.org/wiki?curid=5056650" title="Sebastián Pérez Cardona">
Sebastián Pérez Cardona



</doc>
<doc id="5056652" url="https://pl.wikipedia.org/wiki?curid=5056652" title="Port lotniczy Samara">
Port lotniczy Samara



</doc>
<doc id="5056655" url="https://pl.wikipedia.org/wiki?curid=5056655" title="Leopoldyna Leszczyńska">
Leopoldyna Leszczyńska

Leopoldyna Leszczyńska z domu Walter (ur. 13 maja 1852, zm. 25 września 1929 w Sanoku) – polska właścicielka dóbr ziemskich.
Życiorys.
Urodziła się 13 maja 1852. Wywodziła się z rodziny Walter. Została żoną Franciszka Leszczyńskiego (1841–1904, powstaniec styczniowy, kupiec w Tarnowie). Mieli syna Franciszka Stefana, córkę Jadwigę (1878-1952, zamężna z Zygfrydem Gölisem).
Po Leopoldzie Walterze na przełomie lat 80./90. była właścicielką tabularną Dwernika z Dwerniczkiem. Jako właścicielka ziemska tych majątków była uprawniona do wyboru posła na Sejm Krajowy Galicji.
Do końca życia zamieszkiwała w Sanoku pod numerem konskrypcyjnym 418. Zmarła w tym mieście 25 września 1929 w wieku 78 lat. Została pochowana na cmentarzu przy ul. Rymanowskiej w Sanoku 27 września 1929.

</doc>
<doc id="5056656" url="https://pl.wikipedia.org/wiki?curid=5056656" title="Tilia dasystyla">
Tilia dasystyla

Tilia dasystyla Steven – gatunek drzewa z rodziny ślazowatych. Występuje naturalnie na obszarze od zachodniej części Rosji po Iran. 
Zmienność.
W obrębie tego gatunku oprócz podgatunku nominatywnego wyróżniono dwa podgatunki:

</doc>
<doc id="5056658" url="https://pl.wikipedia.org/wiki?curid=5056658" title="Cybianthus detergens">
Cybianthus detergens

Cybianthus detergens Mart. – gatunek roślin z rodziny pierwiosnkowatych ("Primulaceae"). Występuje endemicznie w Brazylii – w stanach Amazonas, Pará, Bahia, Pernambuco, Goiás, Mato Grosso do Sul, Mato Grosso, Minas Gerais, São Paulo oraz Dystrykcie Federalnym. 

</doc>
<doc id="5056660" url="https://pl.wikipedia.org/wiki?curid=5056660" title="Nikola Šaranović">
Nikola Šaranović

Nikola Šaranović (czarnog. Никола Шарановић; ur. 23 listopada 1968 w Titogradzie) – czarnogórski strzelec, dwukrotny olimpijczyk, uczestnik mistrzostw świata i Europy.
Kariera.
Specjalizował się w strzelaniach pistoletowych. Dwukrotny uczestnik igrzysk olimpijskich (IO 2008, IO 2012). Na zawodach w Pekinie zajął 40. miejsce w pistolecie pneumatycznym z 10 m, wyprzedzając 7 sklasyfikowanych zawodników, oraz ostatnie 44. miejsce w pistolecie dowolnym z 50 m (wyłączając Kim Jong-su, którego zdyskwalifikowano za doping). W drugiej z tych konkurencji zajął również ostatnie miejsce na igrzyskach w Londynie (38. pozycja), ponadto był 41. w pistolecie pneumatycznym z 10 m, osiągając lepszy rezultat od 3 zawodników. Šaranović jest pierwszym strzelcem reprezentującym Czarnogórę, który wziął udział w igrzyskach olimpijskich.
Šaranović jest wielokrotnym uczestnikiem mistrzostw świata, mistrzostw Europy i zawodów Pucharu Świata. Na mistrzostwach świata najwyższe miejsce osiągnął na turnieju w 2010 roku, kiedy uplasował się na 43. miejscu w pistolecie dowolnym z 50 m (startowało 70 strzelców). Podczas mistrzostw kontynentu najlepsze miejsce zajął jako reprezentant Jugosławii – był 23. w 2003 roku w tej samej konkurencji (wśród 58 zawodników). W Pucharze Świata był m.in. na 28. miejscu w pistolecie pneumatycznym z 10 m w 2008 roku. 
W 2020 roku posiadacz rekordu Czarnogóry w pistolecie pneumatycznym z 10 m (586 pkt.). Medalista mistrzostw Czarnogóry. W pistolecie pneumatycznym zdobył m.in. złoto w 2015, 2016 i 2017 roku, srebro w 2014 i 2018 roku, a także brąz w 2021 roku.
Strzelectwo zaczął uprawiać w 1984 roku. Jest żonaty, ma 4 dzieci. Z zawodu jest policjantem.

</doc>
<doc id="5056661" url="https://pl.wikipedia.org/wiki?curid=5056661" title="Ksienija Stroiłowa">
Ksienija Stroiłowa

Ksienija Igoriewna Stroiłowa (ros. Ксения Игоревна Строилова; ur. 1992) – kazachska narciarka alpejska, dwukrotna brązowa medalistka zimowych igrzysk azjatyckich (2011).
W 2011 roku zdobyła dwa brązowe medale igrzysk azjatyckich w Ałmaty – w superkombinacji i zjeździe. W supergigancie zajęła czwartą pozycję.

</doc>
<doc id="5056662" url="https://pl.wikipedia.org/wiki?curid=5056662" title="Ksenia Stroiłowa">
Ksenia Stroiłowa



</doc>
<doc id="5056664" url="https://pl.wikipedia.org/wiki?curid=5056664" title="Ixchelia mexicana">
Ixchelia mexicana

Ixchelia mexicana (Ging. ex DC.) H.E.Ballard &amp; Wahlert – gatunek roślin z rodziny fiołkowatych ("Violaceae"). Występuje naturalnie w Meksyku, Gwatemali, Hondurasie, Nikaragui, Kostaryce oraz Panamie. 
Biologia i ekologia.
Rośnie w lasach, na wysokości od 100 do 1200 m n.p.m.

</doc>
<doc id="5056666" url="https://pl.wikipedia.org/wiki?curid=5056666" title="Jacquinia arborea">
Jacquinia arborea

Jacquinia arborea Vahl – gatunek roślin z rodziny pierwiosnkowatych ("Primulaceae"). Występuje naturalnie w Meksyku, Gwatemali, Hondurasie, na Jamajce, Dominikanie, Portoryko, Małych Antylach, Trynidadzie i Tobago, dawnych Antylach Holenderskich oraz Arubie. Ponadto został introdukowany w Stanach Zjednoczonych (na Florydzie). 
Biologia i ekologia.
Rośnie w namorzynach oraz na nieużytkach. Występuje na wysokości do 100 m n.p.m.

</doc>
<doc id="5056667" url="https://pl.wikipedia.org/wiki?curid=5056667" title="Leonia cymosa">
Leonia cymosa

Leonia cymosa Mart. – gatunek roślin z rodziny fiołkowatych ("Violaceae"). Występuje naturalnie w Kolumbii, Wenezueli, Ekwadorze, Peru, Boliwii oraz Brazylii (w stanach Acre, Amazonas, Pará, Rondônia, Roraima, Maranhão i Mato Grosso). 
Biologia i ekologia.
Rośnie w lasach, na wysokości do 700 m n.p.m.
Zastosowanie.
Owoce tego gatunku są lokalnie spożywane

</doc>
<doc id="5056668" url="https://pl.wikipedia.org/wiki?curid=5056668" title="Myrsine melanophloeos">
Myrsine melanophloeos

Myrsine melanophloeos (L.) R.Br. ex Sweet – gatunek roślin z rodziny pierwiosnkowatych ("Primulaceae"). Występuje naturalnie w Afryce Subsaharyjskiej. 
Rozmieszczenie geograficzne.
Rośnie naturalnie w Afryce Subsaharyjskiej, w takich państwach jak: Południowa Afryka, Eswatini, Mozambik, Madagaskar, Komory, Malawi, Zimbabwe, Zambia, Angola, Demokratyczna Republika Konga, Kongo, Kamerun, Nigeria, Tanzania, Burundi, Rwanda, Uganda, Kenia, Etiopia, Sudan, Wyspy Świętego Tomasza i Książęca i Republika Zielonego Przylądka. 
Biologia i ekologia.
Rośnie w zaroślach. 

</doc>
<doc id="5056669" url="https://pl.wikipedia.org/wiki?curid=5056669" title="Pigea floribunda">
Pigea floribunda

Pigea floribunda Lindl. – gatunek roślin z rodziny fiołkowatych ("Violaceae"). Występuje naturalnie w Australii – w stanach Australia Zachodnia, Australia Południowa, Wiktoria i Nowa Południowa Walia. 
Biologia i ekologia.
Rośnie w zaroślach oraz na wydmach. 

</doc>
<doc id="5056670" url="https://pl.wikipedia.org/wiki?curid=5056670" title="Pombalia linearifolia">
Pombalia linearifolia

Pombalia linearifolia (Vahl) Paula-Souza – gatunek roślin z rodziny fiołkowatych ("Violaceae"). Występuje naturalnie w Kubie, Haiti, Dominikanie, Portoryko oraz Małych Antylach. Ponadto został introdukowany w Stanach Zjednoczonych (na Florydzie) i Wietnamie. 
Biologia i ekologia.
Rośnie w lasach, zaroślach oraz na terenach skalistych i piaszczystych. Występuje na wysokości do 200 m n.p.m.

</doc>
<doc id="5056671" url="https://pl.wikipedia.org/wiki?curid=5056671" title="Rinorea dentata">
Rinorea dentata

Rinorea dentata (P.Beauv.) Kuntze – gatunek roślin z rodziny fiołkowatych ("Violaceae"). Występuje naturalnie w Afryce Subsaharyjskiej – w Gwinei, Liberii, Ghanie, Beninie, Nigerii, na Wyspach Świętego Tomasza i Książęcej, w Republice Środkowoafrykańskiej, Kamerunie, Gabonie, Kongo, Demokratycznej Republice Konga, Angoli, Tanzanii, Ugandzie, a także prawdopodobnie w Sudanie. 
Biologia i ekologia.
Rośnie w lasach oraz na terenach bagnistych. Występuje na wysokości od 1100 do 1400 m n.p.m.

</doc>
<doc id="5056673" url="https://pl.wikipedia.org/wiki?curid=5056673" title="Schweiggeria fruticosa">
Schweiggeria fruticosa

Schweiggeria fruticosa Spreng. – gatunek roślin z rodziny fiołkowatych ("Violaceae"). Występuje endemicznie w Brazylii – w stanach Espírito Santo, Rio de Janeiro, São Paulo oraz Paraná. 
Biologia i ekologia.
Rośnie w lasach. 

</doc>
<doc id="5056674" url="https://pl.wikipedia.org/wiki?curid=5056674" title="Stylogyne orinocensis">
Stylogyne orinocensis

Stylogyne orinocensis (Kunth) Mez – gatunek roślin z rodziny pierwiosnkowatych ("Primulaceae"). Występuje naturalnie w Kolumbii, Wenezueli, Gujanie, Surinamie, Gujanie Francuskiej, Ekwadorze, Peru, Boliwii oraz Brazylii (w stanach Acre, Amazonas, Amapá, Pará, Rondônia i Roraima). 

</doc>
<doc id="5056675" url="https://pl.wikipedia.org/wiki?curid=5056675" title="Puchar Interkontynentalny w Lekkoatletyce 2018 – rzut dyskiem mężczyzn">
Puchar Interkontynentalny w Lekkoatletyce 2018 – rzut dyskiem mężczyzn

Rzut dyskiem mężczyzn – jedna z konkurencji technicznych rozgrywana w ramach lekkoatletycznyego pucharu interkontynentalnego na Stadionie miejskim w Ostrawie-Witkowicach.
Terminarz.
Źródło: "worldathletics.org".
Rekordy.
Tabela prezentuje rekord świata, rekord pucharu interkontynentalnego, rekordy kontynentów oraz najlepszy wynik na listach światowych w sezonie 2018 przed rozpoczęciem mistrzostw.
Rezultaty.
Źródło: "worldathletics.org".
Klasyfikacja drużynowa.
Źródło:

</doc>
<doc id="5056676" url="https://pl.wikipedia.org/wiki?curid=5056676" title="Viola abyssinica">
Viola abyssinica

Viola abyssinica Steud. ex Oliv. – gatunek roślin z rodziny fiołkowatych ("Violaceae"). Występuje naturalnie w Afryce Subsaharyjskiej – w Nigerii, na Wyspach Świętego Tomasza i Książęcej, w Kamerunie, Sudanie, Etiopii, Kenii, Ugandzie, Rwandzie, Burundi, Tanzanii, na Madagaskarze, w Mozambiku, Malawi, Zambia, Zimbabwe oraz Południowej Afryce. 
Biologia i ekologia.
Rośnie na łąkach i brzegach cieków wodnych. 

</doc>
<doc id="5056677" url="https://pl.wikipedia.org/wiki?curid=5056677" title="Viola maximowicziana">
Viola maximowicziana

Viola maximowicziana Makino – gatunek roślin z rodziny fiołkowatych ("Violaceae"). Występuje endemicznie w Japonii – na wyspach Honsiu, Sikoku i Kiusiu. 
Biologia i ekologia.
Rośnie w lasach, na brzegach cieków wodnych i skarpach. 

</doc>
<doc id="5056678" url="https://pl.wikipedia.org/wiki?curid=5056678" title="Marcus Schwier">
Marcus Schwier

Marcus Schwier (ur. 1964 w Düsseldorfie) – niemiecki artysta. Zajmuje się głównie fotografią. Zaliczany jest do znanych przedstawicieli współczesnej fotografii w Niemczech.
Życiorys.
Marcus Schwier jest absolwentem Akademii Sztuk Pięknych w Düsseldorfie (Kunstakademie Düsseldorf), gdzie studiował u Ernst Kasper. Jego mentorem był Erwin Heerich.
Jako artysta fotograf uczestniczył w wielu wystawach; indywidualnych i zbiorowych (m.in.) Centrum Sztuki Współczesnej CSW w Touniu (2021), Światowy Dzień Fotografii w Centrum Aktywności Twórczej w Ustce (2020), Kunsthalle Düsseldorf (2019), Museum Ratingen (2019), Kunstmuseum Ravensburg (2018), Ludwig Galerie Schloss Oberhausen (2017), Kunsthalle Nürnberg (2016).
W latach 2000–2002 pełnił funkcje Profesora Fotografii University of Applied Sciences HSD w Düsseldorfie.
Szczególną rolę w twórczości Marcusa Schwier zajmuje fotografia architektury i fotografia dokumentalna (m.in. dokumentacja fotograficzna wystawy w Biurze Wystaw Artystycznych w Kielcach).

</doc>
<doc id="5056679" url="https://pl.wikipedia.org/wiki?curid=5056679" title="Encyklopedia. Świat w przekroju">
Encyklopedia. Świat w przekroju

Encyklopedia. Świat w przekroju – wielotomowa, popularnonaukowa polska encyklopedia wydana przez wydawnictwo Wiedza Powszechna w okresie PRL.
Historia.
Pełny tytuł wydawnictwa brzmi: "Encyklopedia. Świat w przekroju, kraje świata, polityka i gospodarka świata, organizacje i konferencje międzynarodowe, nauka, oświata, technika, kultura, sport".
Encyklopedia opracowana została przez komitet redakcyjny w składzie Janusz Gołębiowski, Janusz Symonides - przewodniczący, Jerzy Ciepielewski, Władysław Góralski, Wiesław Dobrzycki, Longin Pastusiak, Olgierd Wołczek i inni przy współudziale Polskiego Instytutu Spraw Międzynarodowych. Serię wydało wydawnictwo Wiedza Powszechna w Warszawie w latach 1959-1991. 
Stanowi popularno-naukowe kompendium wiedzy z zakresu bieżącej światowej polityki, geografii, gospodarki, nauki, oświaty, techniki, kultury oraz sportu. Wydano w sumie 32 tomy w latach 1959-1991. Tom wydany w danym roku podsumowywał najważniejsze zdaniem redakcji wydarzenia z roku poprzedzającego jakie miały miejsce w kraju i na świecie w tytułowych dziedzinach.
Zobacz też.
Encyklopedia do krajoznawstwa Galicji

</doc>
<doc id="5056683" url="https://pl.wikipedia.org/wiki?curid=5056683" title="James Chiona">
James Chiona

James Chiona (ur. w 1924 w Bandawe, zm. 18 sierpnia 2008 w Chiradzulu) – malawijski duchowny rzymskokatolicki, arcybiskup Blantyre.
Biografia.
12 września 1954 otrzymał święcenia prezbiteriatu i został kapłanem wikariatu apostolskiego Blantyre.
11 stycznia 1965 papież Paweł VI mianował go biskupem pomocniczym Blantyre oraz biskupem tytularnym bacanaryjskim. 28 marca 1965 przyjął sakrę biskupią z rąk arcybiskupa Blantyre Johna Baptisty Huberta Theunissena SMM. Współkonsekratorami byli biskup Dedzy Cornelius Chitsulo oraz biskup Zomby Lawrence Pullen Hardman SMM.
Jako ojciec soborowy wziął udział w czwartej sesji soboru watykańskiego II. 14 października 1967 abp Theunissen zrezygnował, aby arcybiskupem mógł zostać Malawijczyk. 29 listopada 1967 Paweł VI na nowego arcybiskupa Blantyre mianował bpa Chiona.
Arcybiskup Blantyre.
Podczas swojego pontyfikatu abp Chiona był jedynym arcybiskupem w Malawi, a wszyscy pozostali malawijscy biskupi byli jego sufraganami. Przewodniczył Konferencji Episkopatu Malawi w latach 1969 – 1980 oraz 1984 – 1994. W maja 1989 przyjmował w swojej archidiecezji papieża Jana Pawła II, podczas jego podróży apostolskiej do Afryki. 
Jako przewodniczący Konferencji Episkopatu Malawi wraz z innymi malawijskimi biskupami był sygnatariuszem wielkopostnego listu pasterskiego odczytanego w malawijskich kościołach w niedzielę 8 marca 1992. Episkopat skrytykował w nim łamanie praw człowieka przez reżim prezydenta Hastingsa Kamuzu Bandy. Rząd uznał list pasterski za publikację wywrotową, uznając jego posiadanie za przestępstwo. Biskupi byli przesłuchiwani przez policję w Blantyre. Rząd rozpoczął ponadto oszczerczą kampanię w mediach przeciwko episkopatowi. Malawi News pisał, że celem listu było "zaimportowanie terroryzmu IRA". Policja w Zombie otworzyła ogień do studentów protestujących w obronie biskupów. Sytuacja zaniepokoiła społeczność międzynarodową, która obawiała się rozpętania prześladowań katolików oraz zabójstw sygnatariuszy listu, co było znanym sposobem uciszania krytyków reżimu Bandy. W sprawie interweniowało m.in. Amnesty International. Ostatecznie w sytuacji przemian demokratycznych, które rozpoczęły w państwie, obawy nie sprawdziły się.
23 stycznia 2001, dwa lata po osiągnięciu wieku emerytalnego, abp Chiona przeszedł na emeryturę.

</doc>
<doc id="5056684" url="https://pl.wikipedia.org/wiki?curid=5056684" title="Państwowy Uniwersytet Arcachu">
Państwowy Uniwersytet Arcachu

Państwowy Uniwersytet Arcachu ( ( – uczelnia publiczna, zlokalizowana w Stepanakercie, na terenie Górskiego Karabachu, "de iure" w Azerbejdżanie. 
Uczelnia został założona w 1969 roku jako filia Instytutu Pedagogicznego im. Lenina w Baku. Działały tam w tym czasie dwa zakłady: Zakład Matematyki oraz Zakład Filologii i Literatury. Wykłady były prowadzone w języku ormiańskim i azerskim, potem również po rosyjsku. W 1973 roku uczelnia uzyskała samodzielność i została przemianowana na Państwowy Instytut Pedagogiczny w Stepankercie. 
W latach 80. XX wieku instytut stał się ośrodkiem dążeń do połączenia Górskiego Karabachu z Armenią, w wyniku czego jego działalność została zawieszona, a wykłady przeniesiono do Instytutu Pedagogicznego w Kirowakanie (obecnie Wanadzor). W 1988 roku, po trzęsieniu ziemi, w którym Kirowakan uległ znacznym zniszczeniom, przywrócono działalność edukacyjną w Stepanakercie, instytut był wówczas filią jednostki w Wanadzorze. 
W 1992 roku, gdy podczas wojny o Górski Karabach ogłoszono niepodległość tej republiki, władze ormiańskie ogłosiły połączeniu działających w Stepanakercie filii Instytutu Pedagogicznego w Wanadzorze oraz Politechniki w Erywaniu, tworząc Państwowy Uniwersytet Arcachu. 
W skład uczelni wchodzą następujące jednostki administracyjne :

</doc>
<doc id="5056689" url="https://pl.wikipedia.org/wiki?curid=5056689" title="Republika Pawłowska">
Republika Pawłowska



</doc>
<doc id="5056698" url="https://pl.wikipedia.org/wiki?curid=5056698" title="Viola pyrenaica">
Viola pyrenaica

Viola pyrenaica Ramond ex DC. – gatunek roślin z rodziny fiołkowatych ("Violaceae"). Występuje naturalnie w północnej Hiszpanii, południowej i wschodniej Francji, Włoszech, Szwajcarii, Austrii, na Węgrzech, Słowacji, w Chorwacji, Albanii, Rumunii, Bułgarii, Grecji, na Przedkaukaziu oraz Zakaukaziu. 
Biologia i ekologia.
Rośnie na łąkach, skarpach i terenach skalistych. Występuje na wysokości od 500 do 2500 m n.p.m. Kwitnie od kwietnia do maja, wkrótce po stopieniu się śniegu. 
Liczba chromosomów 2n = 20.

</doc>
<doc id="5056701" url="https://pl.wikipedia.org/wiki?curid=5056701" title="Szugajłowo (obwód smoleński)">
Szugajłowo (obwód smoleński)

Szugajłowo () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest w dorzeczu Połowki, przy drodze regionalnej 66N-0513 (66N-0508 – Saki), 3 km od drogi regionalnej 66N-0508 (Zaborje – 66N-0506/Anosinki), 10 km od centrum administracyjnego osiedla wiejskiego (Zaborje), 25,5 km od centrum administracyjnego rejonu (Diemidow), 84 km od stolicy obwodu (Smoleńsk), 40 km od granicy z Białorusią.
W granicach miejscowości znajdują się ulice: Pokrowskaja, Riecznaja.
Demografia.
W 2010 r. miejscowość zamieszkiwało 5 osób.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Szugajłowo) zlikwidowanej jednostki administracyjnej Bakłanowskoje weszły w skład osiedla wiejskiego Zaborjewskoje.

</doc>
<doc id="5056703" url="https://pl.wikipedia.org/wiki?curid=5056703" title="Zbigniew M. Bocheński">
Zbigniew M. Bocheński



</doc>
<doc id="5056704" url="https://pl.wikipedia.org/wiki?curid=5056704" title="Zestrzelenie Lockheed U-2">
Zestrzelenie Lockheed U-2



</doc>
<doc id="5056707" url="https://pl.wikipedia.org/wiki?curid=5056707" title="Audi A7L">
Audi A7L



</doc>
<doc id="5056709" url="https://pl.wikipedia.org/wiki?curid=5056709" title="Viola raddeana">
Viola raddeana

Viola raddeana (Thouars) Baill. – gatunek roślin z rodziny fiołkowatych ("Violaceae"). Występuje naturalnie w Chinach (w prowincjach Heilongjiang i Jilin, a także w regionie autonomicznym Mongolia Wewnętrzna), na Półwyspie Koreańskim, w Japonii oraz na Rosyjskim Dalekim Wschodzie. 
Biologia i ekologia.
Rośnie na łąkach, brzegach cieków wodnych i skarpach. 

</doc>
<doc id="5056712" url="https://pl.wikipedia.org/wiki?curid=5056712" title="Roewe R95">
Roewe R95



</doc>
<doc id="5056714" url="https://pl.wikipedia.org/wiki?curid=5056714" title="AllMusic Guide">
AllMusic Guide



</doc>
<doc id="5056716" url="https://pl.wikipedia.org/wiki?curid=5056716" title="Saki (obwód smoleński)">
Saki (obwód smoleński)

Saki () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest w dorzeczu Połowki, przy drodze regionalnej 66N-0513 (66N-0508 – Szugajłowo – Saki), 4,5 km od drogi regionalnej 66N-0508 (Zaborje – 66N-0506/Anosinki), 8,5 km od centrum administracyjnego osiedla wiejskiego (Zaborje), 23,5 km od centrum administracyjnego rejonu (Diemidow), 83,5 km od stolicy obwodu (Smoleńsk), 37 km od granicy z Białorusią.
W granicach miejscowości znajdują się ulice: Polewaja, Zielonaja.
Demografia.
W 2010 r. miejscowość zamieszkiwała 1 osoba.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Saki) zlikwidowanej jednostki administracyjnej Bakłanowskoje weszły w skład osiedla wiejskiego Zaborjewskoje.

</doc>
<doc id="5056717" url="https://pl.wikipedia.org/wiki?curid=5056717" title="Park Zwycięstwa w Erywaniu">
Park Zwycięstwa w Erywaniu

Park Zwycięstwa w Erywaniu (ormiański :Հաղթանակ զբոսայգի) – jeden z parków miejskich znajdujących się w Erywaniu. 
Charakterystyka.
Budowa parku została rozpoczęta w 1930 roku. Dawniej park był znany pod nazwą "Park Miejski Arabkir" (na cześć jednej z dzielnic Erywania - "Arabkir"). Po zakończeniu II wojny światowej park przemianowano na Park Zwycięstwa. Po wojnie park został otwarty 29 listopada 1950 roku, w ten sam dzień w parku umieszczono 19-metrowy pomnik Józefa Stalina autorstwa Siergieja Mierkurowa. W 1962 roku pomnik zdemontowano i zastąpiono go pomnikiem Matki Armenii (Matka Armenia to personifikacja narodowa Armenii). W 1958 roku w parku rozpoczęto budowę sztucznego jeziora "Arevik", w następnym roku w parku otwarto restaurację. W latach 1983-1985 park był zamknięty z powodu prac konserwatorskich. W 1989 roku w małym parku rozrywki znajdującym się we wschodniej części parku zainstalowano diabelski młyn.

</doc>
<doc id="5056721" url="https://pl.wikipedia.org/wiki?curid=5056721" title="Kościół św. Jakuba w Lublanie">
Kościół św. Jakuba w Lublanie

Kościół św. Jakuba w Lublanie (słoweń. "Župnijska cerkev sv. Jakoba v Ljubljani") – rzymskokatolicki kościół parafialny znajdujący się w Lublanie.
Historia.
Wzmiankowany w 1383, w XV wieku należał do zakonu augustianów. W 1597, dzięki staraniom dziekana katedry Tomaža Hrena, z Grazu do Lublany przybyli jezuici. W latach 1598–1602 wybudowano dla nich budynek klasztorny, a kilkanaście lat później (1613–1615) nowy kościół zakonny, na miejscu dawnej świątyni augustianów. Między 1667 a 1670 do nawy, od strony północnej, dobudowano ośmioboczną kaplicę.
Kolejne prace wykonano w 1701. Pod kierunkiem budowniczego Francesco Ferraty podwyższono nawę i wybudowano empory. Wtedy też wykonano główny portal. Przeprowadzono również prace we wnętrzu – sklepienia zostały ozdobione malowidłami Janeza Jurija i Franca Karela Remba oraz sztukateriami, wykonanymi przez Tommasa Ferratę. Zarówno polichromia, jak i sztukaterie zostały zniszczone w wyniku pożaru w 1774.
W 1895 trzęsienie ziemi zniszczyło dzwonnicę. W jej miejsce wybudowano nową, neogotycką, według projektu Raimunda Jeblingera.
Architektura i wyposażenie.
Budynek jest pierwszym przykładem barokowego kościoła jednonawowego z kaplicami (w typie rzymskiego kościoła Il Gesu) zbudowanego w Słowenii. Pozostałością wcześniejszego gotyckiego obiektu jest długie, trójbocznie zamknięte prezbiterium z zewnętrznymi przyporami. Od strony północnej dobudowano ośmioboczną kaplicę św. Franciszka Ksawerego, z wnętrzem bogato zdobionym sztukateriami, pochodzącymi z lat 70. XVII wieku, wykonanymi przez artystów włoskich. Na ścianach znajdują się obrazy przedstawiające sceny z życia św. Franciszka. 
Kościół posiada bogate wyposażenie ołtarzowe, wykonane przez rzeźbiarzy weneckich, którzy pracowali w Słowenii w okresie baroku, w tym: 
Wśród pozostałego wyposażenia znajdują się obrazy drogi krzyżowej z 1849, pędzla Pavla Kühnla oraz ambona wykonana w latach 1864–1867 przez kamieniarza Ignaca Tomana. Sklepienia nawy i prezbiterium ozdobione są malowidłami przedstawiającymi sceny z życia św. Jakuba. Polichromie wykonał w 1886 Jurij Šubic. 
Kolumna maryjna.
W otoczeniu kościoła, po jego południowej stronie stoi kolumna z figurą Matki Bożej Niepokalanie Poczętej, wykonana przez salzburskiego rzeźbiarza Wolfa Weissenkirchera w latach 1681–1682. Została wzniesionadla uczczenia zwycięstwa nad Turkami w bitwie pod Szentgotthárd. Przerobiona w 1938 przez Jože Plečnika. 

</doc>
<doc id="5056722" url="https://pl.wikipedia.org/wiki?curid=5056722" title="Pomnik &quot;Bojownikom o wolność i niepodległość&quot;">
Pomnik &quot;Bojownikom o wolność i niepodległość&quot;



</doc>
<doc id="5056723" url="https://pl.wikipedia.org/wiki?curid=5056723" title="Big Hit Entertainment">
Big Hit Entertainment



</doc>
<doc id="5056726" url="https://pl.wikipedia.org/wiki?curid=5056726" title="Ukryte stanowiska chrześcijańskie w regionie Nagasaki">
Ukryte stanowiska chrześcijańskie w regionie Nagasaki



</doc>
<doc id="5056727" url="https://pl.wikipedia.org/wiki?curid=5056727" title="Ferdynandowo (rejon brasławski)">
Ferdynandowo (rejon brasławski)

Ferdynandowo – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja, a następnie w gminie Przebrodzie.
Według Powszechnego Spisu Ludności z 1921 roku zamieszkiwało tu 6 osób, wszystkie były wyznania rzymskokatolickiego i jednocześnie zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwało 6 osób.
Wierni należeli do parafii rzymskokatolickiej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.

</doc>
<doc id="5056731" url="https://pl.wikipedia.org/wiki?curid=5056731" title="Galenika">
Galenika

Galenika a.d. () – serbskie przedsiębiorstwo farmaceutyczne z siedzibą w Zemunie, dzielnicy Belgradu.
Spółka powstała w 1945 roku w Jugosławii, instalacje produkcyjne zostały ukończone w 1947 roku, a 31 lipca 1949 rozpoczęto produkcję penicyliny (Galenika stała się wówczas czwartym wytwórcą tego antybiotyku na świecie).
W 1990 roku Galenika była pierwszym jugosłowiańskim przedsiębiorstwem, które zostało sprywatyzowane. Nabywcą był koncern ICN Pharmaceutical kierowany przez Milana Panića.
W 1999 roku, w czasie rządów Slobodana Miloševića, zakład został znacjonalizowany, co wywołało protesty i akcję strajkową pracowników.
Jako państwowe przedsiębiorstwo Galenika stała się nierentowna, w 2013 roku rząd podjął próbę jej prywatyzacji, ale jedyny oferent, kanadyjska spółka Valeant (powiązana z ICN), wycofała się, wskazując jako przyczynę niechęć lokalnych związków zawodowych.
Do kolejnej próby prywatyzacji doszło w 2017 roku, rząd ogłosił chęć zbycia udziałów w spółce za cenę wywoławczą 1 euro plus pokrycie długów przedsiębiorstwa. Ostatecznie nabywcą została brazylijska spółka farmaceutyczna EMS, która za 93,7% akcji Galeniki zaoferowała 16 mln euro, a także zadeklarowała spłatę długów bankowych w wysokości 25 mln euro oraz odszkodowania dla pracowników, którzy zdecydują się na skorzystanie z programów dobrowolnych odejść.

</doc>
<doc id="5056733" url="https://pl.wikipedia.org/wiki?curid=5056733" title="Mistrzostwa Polski w Biathlonie 2018">
Mistrzostwa Polski w Biathlonie 2018

51. Mistrzostwa Polski w biathlonie odbyły się w dniach 28–29 marca 2018 roku w Dusznikach-Zdroju. Rozegrano sprinty oraz biegi ze startu wspólnego.

</doc>
<doc id="5056735" url="https://pl.wikipedia.org/wiki?curid=5056735" title="Gevorg Emin">
Gevorg Emin

Gevorg Emin (; ur. 30 września 1919 w Asztarak, zm. 11 czerwca 1998 w Erywaniu) – armeński poeta, eseista i tłumacz.
Życiorys.
Gevorg Emin urodził się 30 września 1919 roku w Asztarak; był synem nauczyciela szkolnego. W 1927 roku jego rodzina przeniosła się do Erywania. W 1936 roku ukończył szkołę średnią, a w 1940 roku ukończył studia na tamtejszym Instytucie Politechnicznym. Po ukończeniu studiów pracował na budowach elektrowni wodnych. W młodości był znajomym Jeghiszy Czarenca. W latach 1941–1945 walczył w II wojnie światowej (został w niej ranny). W 1976 roku otrzymał Nagrodę Państwową ZSRR. Jego pierwsza żona była córką znanego armeńskiego poety Vahana Teriana. Bratem Emina jest znany kompozytor Vazgen Muradian. Emin miał trzech synów. Jego książki zostały przetłumaczone na bardzo wiele języków; sam także tłumaczył wiele utworów na język ormiański (między innymi utwory Adama Mickiewicza i Tadeusza Różewicza).

</doc>
<doc id="5056740" url="https://pl.wikipedia.org/wiki?curid=5056740" title="Hardcore Justice (2021)">
Hardcore Justice (2021)

Hardcore Justice (2021) – gala wrestlingu zorganizowana przez amerykańską federację Impact Wrestling, która była transmitowana za pomocą platformy Impact Plus. Odbyła się 10 kwietnia 2021 w Skyway Studios w Nashville. Była to dwunasta gala z cyklu Hardcore Justice.
Karta walk składała się z dziewięciu pojedynków, w tym jednego o tytuł mistrzowski. W walce wieczoru Violent By Design (Eric Young, Joe Doering, Rhino i Deaner) pokonali Team Dreamer (Trey Miguel, Rich Swann, Eddie Edwards i Willie Mack) w Hardcore War. We wcześniejszej walce Deonna Purrazzo, Impact Knockouts Championka, zwyciężyła Jazz w Title vs. Career matchu, zachowując tytuł mistrzowski i powodując zakończenie kariery przeciwniczki.
Karta walk.
Zestawienie zostało oparte na źródle:

</doc>
<doc id="5056744" url="https://pl.wikipedia.org/wiki?curid=5056744" title="Małgorzata Michel">
Małgorzata Michel

Małgorzata Michel – polska pedagożka, doktor habilitowana nauk społecznych, profesor Uniwersytetu Jagiellońskiego w Instytucie Pedagogiki Wydziału Filozoficznego UJ, mediatorka, steeetworkerka, działaczka społeczna i aktywistka.
Życiorys.
W 2000 ukończyła studia pedagogiczne na Uniwersytecie Jagiellońskim. W 2005 na tej samej uczelni obroniła pracę doktorską "Efektywność oddziaływania lokalnego systemu resocjalizacji na dewiacyjne grupy rówieśnicze", napisaną pod kierunkiem Bronisława Urbana. W 2017 habilitowała się na podstawie rozprawy zatytułowanej "Gry uliczne w wykluczenie społeczne w przestrzeni miejskiej. Perspektywa resocjalizacyjna". Pracowała w Zakładzie Pedagogiki Szkoły Wyższej i Polskiej Myśli Pedagogicznej Uniwersytetu Jagiellońskiego. Następnie związała się z Pracownią Metodologii Badań Społecznych i Analizy Danych w Instytucie Pedagogiki UJ. Została Pełnomocniczką Kierownika studiów doktoranckich w Instytucie Pedagogiki UJ.
Jej zainteresowania badawcze koncentrują się wokół edukacji, wychowania oraz terapii dzieci i młodzieży wykluczonych oraz społecznie niedostosowanych. Zajmowała się m.in. badaniem lokalnego systemu profilaktyki i resocjalizacji osób nieletnich oraz tworzenia bezpiecznej przestrzeni w programach profilaktyki zachowań ryzykownych, a także studia w nurcie w kontekście działań miejskich gangów dziecięcych i młodzieżowych. Opublikowała cztery monografie oraz ponad czterdzieści artykułów w pracach zbiorowych i wydawnictwach pokonferencyjnych. Współtworzyła szereg ogólnopolskich i międzynarodowych projektów profilaktycznych dotyczących społeczności lokalnych. Współorganizatorka akcji „Pedagodzy UJ dla Ukrainy”.
Jest opiekunką naukową Koła Naukowego Pedagogów Resocjalizacyjnych Instytutu Pedagogiki Uniwersytetu Jagiellońskiego, koordynatorką Sekcji Badań Jakościowych przy Kole Naukowym Pedagogów Resocjalizacyjnych IP UJ, kierowniczką studiów podyplomowych ze streetworkingu. Była kierowniczką Międzywydziałowego Koła Społecznej Inicjatywy Narkopolityki. Sprawuje opiekę naukową nad czasopismem "Reska. ResUJ z nami".
Została wybrana na członkinię Polskiego Towarzystwa Pedagogicznego, Zespołu Pedagogiki Resocjalizacyjnej Komitetu Nauk Pedagogicznych PAN oraz Ludowego Towarzystwa Naukowo-Kulturalnego. Współpracowała jako ekspertka z organizacjami pozarządowymi i streetworkerami w Polsce. Była autorką szeregu szkoleń z zakresu profilaktyki zachowań ryzykownych skierowanych do nauczycieli, pedagogów, wychowawców, pracowników socjalnych, rodziców i młodzieży. Współpracowała przy organizacji festiwalu profilaktycznego Juchy Soundsystem „Zażywam tylko dźwięków” oraz koordynowała strefę bezpieczeństwa i profilaktyki społecznej na Cieszanów Rock Festiwal. Była ekspertką metodologiczną w projekcie „Czytanie miasta” w ramach Wrocław Europejska Stolica Kultury 2016.
Mieszka w Krzeszowicach.

</doc>
<doc id="5056747" url="https://pl.wikipedia.org/wiki?curid=5056747" title="Ajdar Biekżanow">
Ajdar Biekżanow

Ajdar Bułatuły Biekżanow (ros. Айдар Булатулы Бекжанов; ur. 20 maja 1993 w Uralsku) – kazachski łyżwiarz szybki specjalizujący się w short tracku, dwukrotny olimpijczyk, medalista uniwersjady i igrzysk azjatyckich.
Dwukrotnie uczestniczył w zimowych igrzyskach olimpijskich. W 2010 roku na igrzyskach w Vancouver wystartował w dwóch konkurencjach – zajął 28. miejsce w biegu na 500 m, a na 1000 m został zdyskwalifikowany w rundzie kwalifikacyjnej. Cztery lata później na igrzyskach w Soczi zaprezentował się w trzech konkurencjach – był 20. w biegu na 500 m, 29. na 1500 m oraz 5. w sztafecie.
W latach 2010–2017 wielokrotnie startował w mistrzostwach świata. Najwyższe w karierze, szóste miejsce w zawodach tej rangi osiągnął w 2017 roku w biegu sztafetowym. Indywidualnie jego najlepszym rezultatem w mistrzostwach świata było 17. miejsce w biegu na 1000 m w 2010 roku. W sezonie 2016/2017 dwukrotnie zajął trzecie miejsce w biegach sztafetowych zaliczanych do klasyfikacji Pucharu Świata (w Mińsku i w Salt Lake City).
W 2011 roku zdobył brązowy medal igrzysk azjatyckich, a w 2017 roku brązowy medal uniwersjady, oba w biegach sztafetowych.

</doc>
<doc id="5056748" url="https://pl.wikipedia.org/wiki?curid=5056748" title="Ajdar Bekzanow">
Ajdar Bekzanow



</doc>
<doc id="5056749" url="https://pl.wikipedia.org/wiki?curid=5056749" title="Aidar Bekzhanov">
Aidar Bekzhanov



</doc>
<doc id="5056751" url="https://pl.wikipedia.org/wiki?curid=5056751" title="Aidar Bekzanow">
Aidar Bekzanow



</doc>
<doc id="5056752" url="https://pl.wikipedia.org/wiki?curid=5056752" title="Ajdar Bekżanow">
Ajdar Bekżanow



</doc>
<doc id="5056753" url="https://pl.wikipedia.org/wiki?curid=5056753" title="Mistrzostwa Polski w Biathlonie 2019">
Mistrzostwa Polski w Biathlonie 2019

52. Mistrzostwa Polski w biathlonie odbyły się w dniach 28–30 grudnia 2018 roku w Dusznikach-Zdroju. Rozegrano sztafetę mieszaną, sprinty oraz biegi ze startu wspólnego.

</doc>
<doc id="5056758" url="https://pl.wikipedia.org/wiki?curid=5056758" title="Jokha Al-Harthi">
Jokha Al-Harthi

Jokha Al-Harthi (ur. 1978) – omańska pisarka, laureatka międzynarodowej nagrody Man Booker w 2019 roku za opublikowaną w języku angielskim powieść "Celestial Bodies".
Życiorys.
Al-Harthi urodziła się w Omanie i tu ukończyła studia. W 2010 roku obroniła pracę doktorancką z literatury arabskiej na Uniwersytecie Edynburskim. Pracuje jako profesor nadzwyczajny ucząc języka i literatury arabskiej na Uniwersytecie Sułtana Kabusa.
Pisaniem opowiadań i powieści zajmuje się od 2001 roku. Opublikowała trzy powieści: "Manamat", "Sayyidat el-Qamar" i "Narinjah". Jej opowiadania były publikowane w tłumaczeniach w europejskich czasopismach.
"Sayyidat el-Qamar" została wydana w 2010 roku. Angielskie tłumaczenie autorstwa Marilyn Booth ukazało się w Wielkiej Brytanii w czerwcu 2018 roku pod tytułem "Celestial Bodies" i zdobyło nagrodę Man Booker International Prize 2019. Powieść "Sayyidat el- Qamar" była pierwszym utworem pisarza arabskojęzycznego, który otrzymał międzynarodową nagrodę Man Booker. Wzrosło zainteresowanie kupnem praw do tłumaczenia powieści. W 2020 roku powieść ukazała się w języku malajalamskim. W 2021 roku zapowiedziano publikację nowej powieści Al-Harthi "Harir Al Ghazaleh"
Al-Harthi mieszka w Maskacie. Jej mąż jest inżynierem budownictwa. Mają 3 dzieci (2019).

</doc>
<doc id="5056765" url="https://pl.wikipedia.org/wiki?curid=5056765" title="Big Hit Music">
Big Hit Music

Big Hit Music (hangul: , wcześniej Big Hit Entertainment) – południowokoreańska firma rozrywkowa założona 1 lutego 2005 roku przez Bang Si-hyuka. Jest to spółka zależna Hybe. 31 marca 2021 roku firma zmieniła nazwę z Big Hit Entertainment na Big Hit Music.

</doc>
<doc id="5056767" url="https://pl.wikipedia.org/wiki?curid=5056767" title="Estadio Winston Pineda">
Estadio Winston Pineda

Estadio Winston Pineda Gudiel (El Cóndor) – stadion piłkarski w gwatemalskim mieście Jutiapa, stolicy departamentu Jutiapa. Obiekt może pomieścić 7 300 widzów, a swoje mecze rozgrywa na nim drużyna CSD Jutiapa.
Obiekt ma dwie trybuny (jedna zadaszona w całości, a druga częściowo – po tym, jak za sprawą działalności natury część dachu uległa zniszczeniu), cztery maszty sztucznego oświetlenia oraz małą salę konferencyjną. Jest domowym stadionem lokalnych klubów z niższych lig gwatemalskich, lecz okazjonalnie swoje mecze rozgrywał na nim pierwszoligowy Deportivo Mictlán z pobliskiego Asunción Mita.
Stadion jest zlokalizowany w El Cóndor, jednej z dzielnic Jutiapy. Z tego względu nosił wcześniej nazwę Estadio El Cóndor, która wciąż jest powszechnie używana. Znajduje się w pobliżu Culmy, najmniejszego wulkanu w Ameryce Centralnej.

</doc>
<doc id="5056772" url="https://pl.wikipedia.org/wiki?curid=5056772" title="Honoré Sayi">
Honoré Sayi

Honoré Sayi (ur. 4 września 1960 w Mossendjo) – kongijski polityk, od 2022 roku minister transportu, deputowany do Zgromadzenia Narodowego. Jest byłym rzecznikiem prasowym oraz byłym szefem grupy parlamentarnej Panafrykańskiego Związku na rzecz Demokracji Społecznej. 
W latach 2021–2022 był ministrem energetyki i hydrauliki. 
Życiorys.
Był kandydatem do Zgromadzenia Narodowego w wyborach parlamentarnych w 2012 roku, z list UPADS w okręgu Dolisie 2, w departamencie Niari.
W wyborach parlamentarnych w 2017 roku został wybrany deputowanym do Zgromadzenia Narodowego z list UPADS, w okręgu Dolisie 2. W Zgromadzeniu został członkiem Unii Międzyparlamentarnej oraz komisji kongijsko-libijskiej. Od 2 września 2017 także członkiem Komisji Ekonomii i Finansów. Do 19 maja 2021 roku pełnił także funkcje szefa grupy parlamentarnej UPADS.
Po utworzeniu nowego rządu, przez premiera Anatole Collinet Makosso, 15 maja 2021 roku został powołany na stanowisko ministra energetyki i hydrauliki, jednocześnie pozostając w opozycyjnym UPADS. Cztery dni później został zawieszony w prawach członka partii. Tego samego dnia zrezygnował z członkostwa, jednocześnie zapowiadając, że po skończeniu kadencji ponownie dołączy do UPADS. 13 marca 2022 roku Rada Krajowa UPADS przywróciła mu prawa członka partii. W wyborach w lipcu 2022 roku uzyskał reelekcję jako deputowany do Zgromadzenia Narodowego w pierwszej turze w okręgu Dolisie 1. Po utworzeniu nowego rządu 24 września tego samego roku został mianowany ministrem transportu, na funkcji ministra energetyki zastąpił go Emille Ouso.

</doc>
<doc id="5056774" url="https://pl.wikipedia.org/wiki?curid=5056774" title="Estadio El Cóndor">
Estadio El Cóndor



</doc>
<doc id="5056776" url="https://pl.wikipedia.org/wiki?curid=5056776" title="Takownoje">
Takownoje

Takownoje () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest 2 km od drogi regionalnej 66N-0513 (66N-0508 – Szugajłowo – Saki), 5,5 km od drogi regionalnej 66N-0508 (Zaborje – 66N-0506/Anosinki), 10,5 km od centrum administracyjnego osiedla wiejskiego (Zaborje), 25 km od centrum administracyjnego rejonu (Diemidow), 85,5 km od stolicy obwodu (Smoleńsk), 37 km od granicy z Białorusią.
W granicach miejscowości znajduje się ulica Lesnaja (9 posesji).
Demografia.
W 2010 r. miejscowość zamieszkiwały 4 osoby.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Takownoje) zlikwidowanej jednostki administracyjnej Bakłanowskoje weszły w skład osiedla wiejskiego Zaborjewskoje.

</doc>
<doc id="5056789" url="https://pl.wikipedia.org/wiki?curid=5056789" title="Teofil Dadzibóg Chrapowicki">
Teofil Dadzibóg Chrapowicki

Teofil Dadzibóg Chrapowicki herbu Gozdawa – wojski połocki w latach 1640-1681.
Był elektorem Jana III Sobieskiego z województwa połockiego w 1674 roku.

</doc>
<doc id="5056791" url="https://pl.wikipedia.org/wiki?curid=5056791" title="Ardisia compressa">
Ardisia compressa

Ardisia compressa Kunth – gatunek roślin z rodziny pierwiosnkowatych ("Primulaceae"). Występuje naturalnie w Meksyku, Belize, Gwatemali, Salwadorze, Hondurasie, Nikaragui, Kostaryce, Panamie, Kolumbii, Wenezueli, Ekwadorze, Brazylii oraz na Trynidadzie i Tobago. 
Biologia i ekologia.
Rośnie w lasach. Występuje na wysokości do 1700 m n.p.m.

</doc>
<doc id="5056793" url="https://pl.wikipedia.org/wiki?curid=5056793" title="Teatr Knjaževsko-srpski">
Teatr Knjaževsko-srpski



</doc>
<doc id="5056796" url="https://pl.wikipedia.org/wiki?curid=5056796" title="Jerdżanik Awetisjan">
Jerdżanik Awetisjan

Jerdżanik Żoraji Awetisjan (orm. Երջանիկ Ժորայի Ավետիսյան, ros. Ерджаник Жораевна Аветисян, "Jerdżanik Żorajewna Awietisjan"; ur. 7 grudnia 1969 w Ajgezardzie) – ormiańska strzelczyni, olimpijka, multimedalistka mistrzostw świata i Europy. Reprezentantka ZSRR (1989–1992), WNP (1992), Armenii (1993–1994), Rosji (1995–2008) i ponownie Armenii.
Kariera.
Specjalizowała się w strzelaniu do rzutków, głównie w skeecie. Uczestniczka Letnich Igrzysk Olimpijskich 2000, na których zajęła 6. miejsce w skeecie.
Awetisjan jest 9-krotną medalistką mistrzostw świata. Pierwszy tytuł wywalczyła w 1994 roku – osiągnęła wówczas mistrzostwo świata w skeecie, zostając tym samym pierwszą reprezentantką Armenii, która zdobyła medal strzeleckich mistrzostw świata. Kolejne tytuły wywalczyła jako reprezentantka Rosji. Indywidualnie została mistrzynią świata w 1999 i 2006 roku, natomiast w drużynie zdobyła mistrzostwo w 1999 i 2001 roku, oraz wicemistrzostwo w latach 1998, 2002, 2003 i 2006. W zawodach indywidualnych zajęła m.in. 4. miejsce na mistrzostwach świata w 2001 roku, 7. pozycję na zawodach w 2007 roku i 9. lokatę w 1995 roku. Ponadto była 8. zawodniczką świata w trapie podwójnym w 1994 roku.
Na mistrzostwach Europy zdobyła przynajmniej 18 medali, w tym 12 złotych, 4 srebrne i 2 brązowe (wszystkie w skeecie). W 1992 roku została indywidualną i drużynową mistrzynią kontynentu w reprezentacji Wspólnoty Niepodległych Państw. W barwach ormiańskich zdobyła indywidualnie srebro w 1993 roku i złoto w 1994 roku. Na ostatnim z wymienionych turniejów zajęła wraz z drużyną 2. miejsce. W latach 1998–2006 osiągnęła 12 medalowych pozycji jako reprezentantka Rosji, w tym 7 razy w drużynie i 5 razy indywidualnie. Po powrocie do macierzystej reprezentacji została indywidualną mistrzynią Europy w 2012 roku.
Wielokrotna uczestniczka Pucharu Świata. 4 razy stała na podium zawodów, ponadto 4 razy osiągnęła medalowe pozycje w finałowych zawodach Pucharu Świata. Mistrzyni Rosji w latach 1999 i 2003. W 2000 roku otrzymała odznakę Zasłużonego Mistrza Sportu.
Trenerem Awetisjan był jej mąż Gor Barsegjan, z którym ma 3 dzieci.
Wyniki.
Medale mistrzostw świata.
"Opracowano na podstawie materiałów źródłowych:"
Medale mistrzostw Europy.
"Opracowano na podstawie materiałów źródłowych:"

</doc>
<doc id="5056797" url="https://pl.wikipedia.org/wiki?curid=5056797" title="Bonellia macrocarpa">
Bonellia macrocarpa

Bonellia macrocarpa (Cav.) B.Ståhl &amp; Källersjö – gatunek roślin z rodziny pierwiosnkowatych ("Primulaceae"). Występuje naturalnie w Meksyku, Belize, Gwatemali, Salwadorze oraz Hondurasie. Ponadto został introdukowany w Stanach Zjednoczonych (na Florydzie) i Wietnamie. 
Zmienność.
W obrębie tego gatunku oprócz podgatunku nominatywnego wyróżniono dwa podgatunki:

</doc>
<doc id="5056798" url="https://pl.wikipedia.org/wiki?curid=5056798" title="Louis-Joseph-Marie Auneau">
Louis-Joseph-Marie Auneau

Louis-Joseph-Marie Auneau SMM (ur. 11 lutego 1876 w Mésangerze, zm. 5 listopada 1959) – francuski duchowny rzymskokatolicki, misjonarz, montfortanin, wikariusz apostolski Shiré.
Biografia.
15 lipca 1900 otrzymał święcenia prezbiteriatu i został kapłanem Zgromadzenia Misjonarzy Towarzystwa Maryi.
9 maja 1910 papież Pius X mianował go wikariuszem apostolskim Shiré oraz biskupem tytularnym cerazyjskim. 1 listopada 1910 w Chilubuli przyjął sakrę biskupią z rąk wikariusza apostolskiego Niasy Josepha-Marii-Stanislasa Duponta MAfr.
25 grudnia 1949 przeszedł na emeryturę.

</doc>
<doc id="5056803" url="https://pl.wikipedia.org/wiki?curid=5056803" title="Cybianthus guyanensis">
Cybianthus guyanensis

Cybianthus guyanensis (A.DC.) Miq. – gatunek roślin z rodziny pierwiosnkowatych ("Primulaceae"). Występuje naturalnie w Wenezueli, Gujanie, Surinamie, Gujanie Francuskiej, Ekwadorze, Peru oraz Brazylii (w stanach Acre, Amazonas, Amapá, Pará, Rondônia, Roraima i Mato Grosso). 
Biologia i ekologia.
Rośnie w lasach oraz na brzegach cieków wodnych. Występuje na wysokości do 200 m n.p.m.
Zmienność.
W obrębie tego gatunku oprócz podgatunku nominatywnego wyróżniono jeden podgatunek:

</doc>
<doc id="5056804" url="https://pl.wikipedia.org/wiki?curid=5056804" title="Bielany (obwód smoleński)">
Bielany (obwód smoleński)

Bielany () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest nad rzeką Połowka, 2 km od drogi regionalnej 66N-0513 (66N-0508 – Szugajłowo – Saki), 3 km od drogi regionalnej 66N-0508 (Zaborje – 66N-0506/Anosinki), 6,5 km od centrum administracyjnego osiedla wiejskiego (Zaborje), 22 km od centrum administracyjnego rejonu (Diemidow), 81,5 km od stolicy obwodu (Smoleńsk), 38 km od granicy z Białorusią.
Demografia.
W 2010 r. miejscowości nikt nie zamieszkiwał.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Bielany) zlikwidowanej jednostki administracyjnej Bakłanowskoje weszły w skład osiedla wiejskiego Zaborjewskoje.

</doc>
<doc id="5056805" url="https://pl.wikipedia.org/wiki?curid=5056805" title="Wieża widokowa na Czantorii Wielkiej">
Wieża widokowa na Czantorii Wielkiej

Wieża widokowa na Czantorii Wielkiej – metalowa wieża widokowa o wysokości 29 metrów, znajdująca się na szczycie Wielkiej Czantorii - najwyższym szczycie Beskidów Cieszyńskich. Właścicielem obiektu i zarządcą jest gmina Nydek. Wieża jest częścią Ścieżki Rycerskiej, szlaku turystycznego z wieloma przystankami naukowymi dotyczącymi Beskidów Śląskich.
Widok.
Ze szczytu wieży widokowej na Czantorii Wielkiej można podziwiać wioskę Nýdek oraz Beskidy Morawsko-Śląskie, w dobrych warunkach pogodowych na horyzoncie dostrzec można także Jesioniki. W kierunku Słowacji znajduje się region Kysuce, w oddali widać Tatry. W kierunku Polski rozpościera się uzdrowiskowe miasto Ustroń i dolina rzeki Wisły.

</doc>
<doc id="5056806" url="https://pl.wikipedia.org/wiki?curid=5056806" title="Jacquinia berteroi">
Jacquinia berteroi

Jacquinia berteroi Spreng. – gatunek roślin z rodziny pierwiosnkowatych ("Primulaceae"). Występuje naturalnie na Kajmanach, Kubie, Bahamach, Turks i Caicos, w Haiti, na Dominikanie, Portoryko oraz Małych Antylach.
Biologia i ekologia.
Rośnie w zaroślach i nieużytkach. Występuje na wysokości do 200 m n.p.m.

</doc>
<doc id="5056808" url="https://pl.wikipedia.org/wiki?curid=5056808" title="Stanislava Staša Zajović">
Stanislava Staša Zajović

Stanislava Staša Zajović (ur. 25 stycznia 1953 w Nikšiciu) – działaczka na rzecz pokoju i praw człowieka, feministka.
Życiorys.
Urodziła się 25 stycznia 1953 roku w jugosłowiańskim mieście Nikšić, współcześnie znajdującym się na terenie Czarnogóry. W 1977 roku została absolwentką romanistyki Uniwersytetu w Belgradzie. Od studiów działała na rzecz praw człowieka, w latach 80. intensywnie angażowała się pierwsze inicjatywy feministyczne na terenie Jugosławii. W 1984 roku Zajović po raz pierwszy trafiła do aresztu. Od lat 90. była ważnym głosem antywojennym w Serbii. W 1991 roku współzałożyła i zaczęła koordynować grupę Kobiety w Czerni w Belgradzie, inspirując się organizacją powstałą w Izraelu i Palestynie. Wraz z grupą organizowała lub angażowała się w działalność antywojenną, pokojowe marsze, performance oraz inne formy aktywizmu skierowanego przeciw wojnie, militaryzmowi i fundamentalizmowi. Organizowała także cotygodniowe pokojowe czuwania w Belgradzie, Serbii i Czarnogórze, w których milczące kobiety w czerni potępiały swoją postawą wojnę i zbrodnie popełnione w imieniu Serbów. Jednym z głównych celów aktywizmu Zajović było doprowadzenie do ukarania zbrodni wojennych i pociągnięcia rządu Serbii do odpowiedzialności. Ze względu na swą działalność, Zajović wraz z Kobietami w Czerni musiały stawić czoła wielokrotnym atakom ze strony chuliganów i skrajnych nacjonalistów. 
Autorka licznych artykułów opublikowanych w kraju i za granicą poruszających takie tematy, jak kobiety i wojna, prawa reprodukcyjne, nacjonalizm i antymilitaryzm. Napisała także dwie książki. Zorganizowała liczne działania edukacyjne dotyczące praw kobiet i międzyetnicznej solidarności, zakładała również grupy sieciujące dla kobiet. W 1997 roku założyła międzynarodową organizację sieciującą Women in Peace. Wspierała ideę obywatelskiego nieposłuszeństwa, uważając ją za kluczowy element praw człowieka i twierdząc, iż sprawiedliwość jest „zbyt ważna, by ją pozostawić politykom”. 
Otrzymała nagrodę Millennium Peace Prize for Women przyznawaną przez ONZ, została także nominowana do nagrody Nobla. Jest członkinią organizacji European Women's Lobby. 

</doc>
<doc id="5056809" url="https://pl.wikipedia.org/wiki?curid=5056809" title="Myrsine africana">
Myrsine africana

Myrsine africana L. – gatunek roślin z rodziny pierwiosnkowatych ("Primulaceae"). Występuje naturalnie w Afryce na obszarze od Południowej Afryki po Erytreę, w Azji od Półwyspu Arabskiego po Chiny oraz na Azorach.
Rozmieszczenie geograficzne.
Rośnie naturalnie na Azorach, Wyspach Zielonego Przylądka, w Południowej Afryce, Lesotho, Eswatini, Mozambiku, Malawi, Zimbabwe, Zambii, Angoli, Demokratycznej Republice Konga, Tanzanii, Rwandzie, Ugandzie, Kenii, Somalii, Etiopii, Erytrei, Sudanie, Arabii Saudyjskiej, Jemenie, Afganistanie, Pakistanie, Indiach (wliczając Arunachal Pradesh), Chinach (w częściach wschodniej, południowo-wschodniej i południowej oraz w Tybecie) i na Tajwanie. 

</doc>
<doc id="5056811" url="https://pl.wikipedia.org/wiki?curid=5056811" title="Pigea monopetala">
Pigea monopetala

Pigea monopetala (Schult.) Ging. – gatunek roślin z rodziny fiołkowatych ("Violaceae"). Występuje naturalnie w Australii – w stanach Australia Południowa, Wiktoria, Nowa Południowa Walia i Queensland. 
Biologia i ekologia.
Rośnie w lasach, zaroślach oraz na terenach skalistych. 

</doc>
<doc id="5056813" url="https://pl.wikipedia.org/wiki?curid=5056813" title="Bimbo (ujednoznacznienie)">
Bimbo (ujednoznacznienie)



</doc>
<doc id="5056815" url="https://pl.wikipedia.org/wiki?curid=5056815" title="Pombalia brevicaulis">
Pombalia brevicaulis

Pombalia brevicaulis (Mart.) Paula-Souza – gatunek roślin z rodziny fiołkowatych ("Violaceae"). Występuje naturalnie w Brazylii – w stanach Bahia, Minas Gerais, Rio de Janeiro, São Paulo oraz Paraná. 

</doc>
<doc id="5056817" url="https://pl.wikipedia.org/wiki?curid=5056817" title="Rinorea brachypetala">
Rinorea brachypetala

Rinorea brachypetala (Turcz.) Kuntze – gatunek roślin z rodziny fiołkowatych ("Violaceae"). Występuje naturalnie w Afryce Subsaharyjskiej – w Sierra Leone, Liberii, Wybrzeżu Kości Słoniowej, Ghanie, Beninie, Togo, Nigerii, Republice Środkowoafrykańskiej, Kamerunie, Gabonie, Kongo, Demokratycznej Republice Konga, Angoli, Zambii, Tanzanii, Rwandzie, Ugandzie, Kenii oraz Sudanie. 
Biologia i ekologia.
Rośnie w lasach, na wysokości do 1900 m n.p.m.

</doc>
<doc id="5056818" url="https://pl.wikipedia.org/wiki?curid=5056818" title="Sokoriewo (wieś)">
Sokoriewo (wieś)

Sokoriewo () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest nad rzeką Połowka, 1 km od drogi regionalnej 66N-0508 (Zaborje – 66N-0506/Anosinki), 7 km od centrum administracyjnego osiedla wiejskiego (Zaborje), 23 km od centrum administracyjnego rejonu (Diemidow), 81,5 km od stolicy obwodu (Smoleńsk), 40,5 km od granicy z Białorusią.
W granicach miejscowości znajdują się ulice: Bieriozowaja, Smolanaja.
Demografia.
W 2010 r. miejscowość zamieszkiwały 3 osoby.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Sokoriewo) zlikwidowanej jednostki administracyjnej Zakustiszczenskoje weszły w skład osiedla wiejskiego Zaborjewskoje.

</doc>
<doc id="5056819" url="https://pl.wikipedia.org/wiki?curid=5056819" title="Ostspitze">
Ostspitze



</doc>
<doc id="5056821" url="https://pl.wikipedia.org/wiki?curid=5056821" title="Sokoriewo">
Sokoriewo



</doc>
<doc id="5056824" url="https://pl.wikipedia.org/wiki?curid=5056824" title="Stylogyne lateriflora">
Stylogyne lateriflora

Stylogyne lateriflora (Sw.) Mez – gatunek roślin z rodziny pierwiosnkowatych ("Primulaceae"). Występuje naturalnie na Portoryko i Małych Antylach. 
Biologia i ekologia.
Rośnie w lasach, na wysokości do 1200 m n.p.m.

</doc>
<doc id="5056825" url="https://pl.wikipedia.org/wiki?curid=5056825" title="The Backyardigans">
The Backyardigans



</doc>
<doc id="5056827" url="https://pl.wikipedia.org/wiki?curid=5056827" title="Viola adenothrix">
Viola adenothrix

Viola adenothrix Hayata – gatunek roślin z rodziny fiołkowatych ("Violaceae"). Występuje naturalnie na Tajwanie. 
Biologia i ekologia.
Rośnie na łąkach, na wysokości od 2000 do 3800 m n.p.m.
Zmienność.
W obrębie tego gatunku oprócz podgatunku nominatywnego wyróżniono dwa podgatunki oraz jedną odmianę:

</doc>
<doc id="5056828" url="https://pl.wikipedia.org/wiki?curid=5056828" title="Viola gracillima">
Viola gracillima

Viola gracillima A.St.-Hil. – gatunek roślin z rodziny fiołkowatych ("Violaceae"). Występuje endemicznie w Brazylii – w stanach Goiás, Minas Gerais i São Paulo oraz Dystrykcie Federalnym, a według niektórych źródeł także w Paraná. 

</doc>
<doc id="5056829" url="https://pl.wikipedia.org/wiki?curid=5056829" title="Poboiszcze (obwód smoleński)">
Poboiszcze (obwód smoleński)

Poboiszcze () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest nad rzeką Połowka, 0,5 km od drogi regionalnej 66N-0508 (Zaborje – 66N-0506/Anosinki), 7,5 km od centrum administracyjnego osiedla wiejskiego (Zaborje), 23,5 km od centrum administracyjnego rejonu (Diemidow), 80,5 km od stolicy obwodu (Smoleńsk), 42,5 km od granicy z Białorusią.
W granicach miejscowości znajduje się ulica Zariecznaja (7 posesji).
Demografia.
W 2010 r. miejscowość zamieszkiwało 6 osób.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Poboiszcze) zlikwidowanej jednostki administracyjnej Zakustiszczenskoje weszły w skład osiedla wiejskiego Zaborjewskoje.

</doc>
<doc id="5056832" url="https://pl.wikipedia.org/wiki?curid=5056832" title="Viola montagnei">
Viola montagnei

Viola montagnei Gay – gatunek roślin z rodziny fiołkowatych ("Violaceae"). Występuje endemicznie naturalnie w środkowym i północnym Chile oraz północno-zachodniej części Argentyny. 
Biologia i ekologia.
Rośnie na łąkach, skarpach i terenach skalistych. Występuje na wysokości od 2900 do 4200 m n.p.m.

</doc>
<doc id="5056833" url="https://pl.wikipedia.org/wiki?curid=5056833" title="Tour La Marseillaise">
Tour La Marseillaise

Tour La Marseillaise – wieżowiec w Marsyliau, we Francji, w dzielnicy "Euroméditerranée".
Ta wieża jest drugą co do wysokości wieżą biurową w Marsylii. Zaprojektował go architekt Jean Nouvel.
Z wysokością 136 m jest piątą co do wysokości wieżą prowincjonalną po dwóch wieżach Lyonu, "Tour Incity" (200 m), "Tour Part-Dieu" (165 m), "Tour CMA CGM" w Marsylii (145 m) i "Tour Bretagne" w Nantes.

</doc>
<doc id="5056837" url="https://pl.wikipedia.org/wiki?curid=5056837" title="Iwaszniewo (obwód smoleński)">
Iwaszniewo (obwód smoleński)

Iwaszniewo () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest nad rzeką Połowka, 0,7 km od drogi regionalnej 66N-0508 (Zaborje – 66N-0506/Anosinki), 7 km od centrum administracyjnego osiedla wiejskiego (Zaborje), 23 km od centrum administracyjnego rejonu (Diemidow), 80 km od stolicy obwodu (Smoleńsk), 42,5 km od granicy z Białorusią.
W granicach miejscowości znajduje się ulica Lesnaja (3 posesje).
Demografia.
W 2010 r. miejscowość zamieszkiwały 3 osoby.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Iwaszniewo) zlikwidowanej jednostki administracyjnej Zakustiszczenskoje weszły w skład osiedla wiejskiego Zaborjewskoje.

</doc>
<doc id="5056838" url="https://pl.wikipedia.org/wiki?curid=5056838" title="Diecezja Bangalore">
Diecezja Bangalore



</doc>
<doc id="5056843" url="https://pl.wikipedia.org/wiki?curid=5056843" title="Kauksi Ülle">
Kauksi Ülle

Kauksi Ülle (ur. Ülle Kahusk 23 września 1962 w Võru) – estońska pisarka i scenarzystka ściśle związana ze zwyczajami i historią południowej Estonii.
Życie i praca.
Zgodnie z tradycją jej ojczyzny w południowej Estonii, często pojawia się pod imieniem Kauksi Ülle. Systematycznie pisze w języku võro w celu ożywienia tego języka. Jej prace przypisywane są jako przykłady etnofuturyzmu. Obecnie mieszka we wsi Obinitsa.
Kauksi Ülle dorastała na wsi w hrabstwie Võru i uczęszczała do szkół w Rõuge i Võru. W 1986 roku ukończyła studia na Uniwersytecie w Tartu, uzyskując dyplom z historii. Następnie pracowała w redakcji magazynu "Kultuur ja Elu", w oddziale Tartuskim dla Związku Pisarzy Estońskich, w Võru Raadio oraz w fundacji Fenno-Ugria.

</doc>
<doc id="5056847" url="https://pl.wikipedia.org/wiki?curid=5056847" title="Wstań.BG">
Wstań.BG

Wstań.BG (bułg. Изправи се.БГ, trl. "Izpravi se.BG") – bułgarskie ugrupowanie polityczne o charakterze proeuropejskim i antyelitarnym, popierające demokrację bezpośrednią i demokrację elektroniczną, założone 6 grudnia 2019 przez Maję Manołową, reprezentowane w Zgromadzeniu Narodowym 45. i 46. kadencji.
Historia.
3 września 2019 Maja Manołowa zrezygnowała z funkcji Rzecznika Praw Obywatelskich Republiki Bułgarii, aby kandydować na stanowisko burmistrzyni Sofii. 6 grudnia 2019 założyła ona ruch polityczny Wstań.BG. 23 maja 2020 ugrupowanie zorganizowało protest przed siedzibą bułgarskiego rządu, domagając się dymisji Rady Ministrów. Tego samego dnia Manołowa ogłosiła, że założone przez nią ugrupowanie wystartuje w wyborach parlamentarnych w 2021 roku. Przedstawiciele ugrupowania aktywnie brali udział w antyrządowych protestach.
Przedstawiciele Wstań.BG wystartowali w wyborach parlamentarnych w kwietniu 2021 roku z list formacji Wyprostuj się, Precz z Mafią, w skład której weszły ponadto Ruch 21, Volt, ruchu „Bułgaria na rzecz Obywateli”, Zjednoczonej Partii Ludowej, Ruchu na rzecz Jedności Narodowej i Zbawienia oraz Narodowego Związku Rolnictwa. Koalicja zdobyła 150 940 (4,65%) głosów ważnych i wprowadziła 14 posłów do Zgromadzenia Narodowego. W wyborach parlamentarnych w lipcu tego samego roku partia ponownie wystartowała z list formacji Wyprostuj się, Precz z Mafią i zdobywając 4,95% głosów ważnych wprowadziła 13 posłów do Zgromadzenia Narodowego. W wyborach parlamentarnych w listopadzie tego samego roku ugrupowanie po raz kolejny startowało z list koalicji, tym razem noszącej nazwę „Wstań.BG! My idziemy!”. Koalicja zdobyła 2,29% głosów i nie przekroczyła czteroprocentowego progu wyborczego.

</doc>
<doc id="5056849" url="https://pl.wikipedia.org/wiki?curid=5056849" title="Bimbo (zespół muzyczny)">
Bimbo (zespół muzyczny)

Bimbo (dawniej Trio Los Bimbos, Trio Bimbo) – indonezyjska grupa wokalna grająca muzykę popularną i religijną. Została założona w 1967 r. w Bandungu. Jest jednym z najstarszych wciąż istniejących zespołów muzyki popularnej w Indonezji.
Zadebiutowali w 1967 r. na antenie stacji TVRI pod nazwą Trio Bimbo. Początkowo nagrywali muzykę pop w stylu zachodnim. Współcześnie znani są przede wszystkim z utworów "qasidah", indonezyjskiej muzyki popularnej z motywami islamskimi. Większość ich dorobku składa się z utworów w języku indonezyjskim, chociaż tworzyli również w lokalnym języku sundajskim. 
W skład formacji wchodzą Samsudin „Sam” Hardjakusumah, Darmawan „Acil” Hardjakusumah, Jaka Purnama Hardjakusumah oraz Parlina „Iin” Hardjakusumah.
Trzy spośród utworów zespołu znalazły się w zestawieniu 150 indonezyjskich utworów wszech czasów, opublikowanym na łamach miejscowego wydania magazynu „Rolling Stone” („Tuhan” na pozycji 17., „Melati Dari Jayagiri” na pozycji 45., „Flamboyan” na pozycji 81.).

</doc>
<doc id="5056850" url="https://pl.wikipedia.org/wiki?curid=5056850" title="Trio Bimbo">
Trio Bimbo



</doc>
<doc id="5056856" url="https://pl.wikipedia.org/wiki?curid=5056856" title="Bremer">
Bremer

Bremer – polski herb szlachecki z indygenatu.
Opis herbu.
Opis historyczny.
Juliusz Ostrowski blazonuje herb następująco:
Opis współczesny.
Opis skonstruowany współcześnie brzmi następująco:
"Na tarczy dwudzielnej w słup w jej lewym polu srebrnym pół czerwonego koła młyńskiego, prawe pole czerwone."
"W klejnocie pięć piór strusich, skrajne srebrne, następne czerwone i środkowe srebrne."
"Labry herbowe czerwone, podbite srebrem."
Geneza.
Herb Bremer jest indygenatem z 1662 roku, przyznanym Egidemu Bremerowi, Baronowi von Brytmar.
Herbowni.
Bremer.

</doc>
<doc id="5056860" url="https://pl.wikipedia.org/wiki?curid=5056860" title="Gorodiec (ujednoznacznienie)">
Gorodiec (ujednoznacznienie)

Gorodiec – nazwa miejscowości w Rosji

</doc>
<doc id="5056865" url="https://pl.wikipedia.org/wiki?curid=5056865" title="Gorodiec (rejon diemidowski)">
Gorodiec (rejon diemidowski)

Gorodiec () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest nad Gorodieczenką, 0,8 km od drogi regionalnej 66N-0508 (Zaborje – 66N-0506/Anosinki), 4,5 km od centrum administracyjnego osiedla wiejskiego (Zaborje), 20 km od centrum administracyjnego rejonu (Diemidow), 79,5 km od stolicy obwodu (Smoleńsk), 40 km od granicy z Białorusią.
W granicach miejscowości znajduje się ulica Centralnaja (6 posesji).
Demografia.
W 2010 r. miejscowość zamieszkiwało 11 osób.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5056869" url="https://pl.wikipedia.org/wiki?curid=5056869" title="Franopol (sielsowiet Przebrodzie)">
Franopol (sielsowiet Przebrodzie)

Franopol – dawna kolonia. Tereny na których leżała znajdują się obecnie na Białorusi, w obwodzie witebskim, w rejonie miorskim, w sielsowiecie Przebrodzie.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark a następnie kolonia leżała w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 13 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 7 domach zamieszkiwało 38 osób.
Wierni należeli do parafii rzymskokatolickiej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.

</doc>
<doc id="5056871" url="https://pl.wikipedia.org/wiki?curid=5056871" title="Sassenheim">
Sassenheim

Sassenheim – miasto w Holandii, w prowincji Holandia Południowa, w gminie Teylingen. Jest położone 6 kilometrów na północ od Lejdy, 21 kilometrów na północny wschód od Hagi oraz 27 kilometrów na południowy zachód od Amsterdamu. 
Historia.
Pierwsza wzmianka o Sassenheimie pochodzi z IX wieku. Wymieniony został jako wieś o nazwie "Sagne". W XIII-wiecznej kronice wymieniana jest jako Zassenem. W 1514 roku w miejscowości znajdowały się nie więcej niż 32 domy. W 1622 roku wieś zamieszkiwało 392 mieszkańców. W XVII i XVIII wieku wielu zamożniejszych kupców lokalizowało w Sassenheimie i okolicach letnie rezydencje. W 1860 roku rozpoczęto uprawę kwiatów cebulowych, co przyciągało do miasta coraz więcej mieszkańców, dzięki czemu w latach 1900-1930 powstało wiele willi. Po II wojnie światowej gospodarka miejscowości miała opierać się głównie na przemyśle lekkim, hodowla kwiatów została wstrzymana, wiele magazynów cebul zostało zburzonych. 
Populacja.
Źródło:

</doc>
<doc id="5056878" url="https://pl.wikipedia.org/wiki?curid=5056878" title="Viola perinensis">
Viola perinensis

Viola perinensis W.Becker – gatunek roślin z rodziny fiołkowatych ("Violaceae"). Występuje naturalnie w południowej Bułgarii oraz północnej Grecji. 
Biologia i ekologia.
Rośnie na skałach wapiennych oraz terenach kamienistych, skalistych lub trawiastych z płytką glebą, rzadko spotykany w lasach iglastych. Tworzy rozproszone populacje; na skałach tworzy większe zbiorowiska, a na obszarach skalistych i trawiastych rośnie w małych grupach lub samotnie. Występuje na wysokości od 1100 do 2800 m n.p.m. Kwitnie od maja do sierpnia, natomiast owoce pojawiają się od lipca do września. 

</doc>
<doc id="5056881" url="https://pl.wikipedia.org/wiki?curid=5056881" title="Ardisia staminosa">
Ardisia staminosa

Ardisia staminosa Lundell – gatunek roślin z rodziny pierwiosnkowatych ("Primulaceae"). Występuje naturalnie w Meksyku, Gwatemali, Hondurasie, Salwadorze, Nikaragui, Kostaryce oraz Panamie. 
Biologia i ekologia.
Rośnie w lasach, na wysokości od 900 do 2000 m n.p.m.

</doc>
<doc id="5056882" url="https://pl.wikipedia.org/wiki?curid=5056882" title="James F. Sundah">
James F. Sundah

James Freddy Sundah (ur. 1 grudnia 1955 w Semarang) – indonezyjski kompozytor i autor tekstów.
Muzyk ma na swoim koncie współpracę z takimi lokalnymi wokalistkami jak Vina Panduwinata, Titiek Puspa, Krisdayanti czy Ruth Sahanaya oraz z malezyjską piosenkarką Sheilą Majid.
Do znanych jego kompozycji należy m.in. utwór „Lilin-Lilin Kecil” (wykonanie: Chrisye), który został sklasyfikowany na 13. pozycji w zestawieniu 150 indonezyjskich utworów wszech czasów, ogłoszonym na łamach miejscowego wydania magazynu „Rolling Stone”.
Jest zaliczany do grona kompozytorów, którzy wywarli znaczny wpływ na rozwój indonezyjskiej muzyki popularnej.

</doc>
<doc id="5056890" url="https://pl.wikipedia.org/wiki?curid=5056890" title="Tham Khao Chongpran">
Tham Khao Chongpran

Tham Khao Chongpran – jaskinia krasowa w środkowozachodniej Tajlandii.
Jaskinia zamieszkiwana jest przez największą na świecie kolonię nietoperzy, szacowaną na ok. 4–5 mln osobników.

</doc>
<doc id="5056892" url="https://pl.wikipedia.org/wiki?curid=5056892" title="Cybianthus peruvianus">
Cybianthus peruvianus

Cybianthus peruvianus (A.DC.) Miq. – gatunek roślin z rodziny pierwiosnkowatych ("Primulaceae"). Występuje naturalnie w Wenezueli, Ekwadorze, Peru, Boliwii oraz Brazylii (w stanach Amazonas, Pará, Rondônia, Bahia, Mato Grosso, Espírito Santo, Minas Gerais, Rio de Janeiro, São Paulo, Paraná, Santa Catarina oraz Dystrykcie Federalnym). 

</doc>
<doc id="5056895" url="https://pl.wikipedia.org/wiki?curid=5056895" title="Myrsine juergensenii">
Myrsine juergensenii

Myrsine juergensenii (Mez) Ricketson &amp; Pipoly – gatunek roślin z rodziny pierwiosnkowatych ("Primulaceae"). Występuje naturalnie w Meksyku, Gwatemali, Hondurasie, Salwadorze, Nikaragui, Kostaryce oraz Panamie. 
Biologia i ekologia.
Rośnie w lasach, na wysokości od 800 do 1600 m n.p.m.

</doc>
<doc id="5056897" url="https://pl.wikipedia.org/wiki?curid=5056897" title="Myrsine monticola">
Myrsine monticola

Myrsine monticola Mart. – gatunek roślin z rodziny pierwiosnkowatych ("Primulaceae"). Występuje endemicznie w Brazylii. Zaobserwowany w stanach Bahia, Paraíba, Pernambuco, Goiás, Mato Grosso, Minas Gerais, Paraná i São Paulo oraz w Dystrykcie Federalnym. 
Biologia i ekologia.
Rośnie w lasach oraz na terenach skalistych. Występuje na wysokości około 1200 m n.p.m.

</doc>
<doc id="5056898" url="https://pl.wikipedia.org/wiki?curid=5056898" title="Warmond">
Warmond

Warmond – miejscowość w Holandii, w prowincji Holandia Południowa, w gminie Teylingen. Jest położona 4 kilometry na północ od Lejdy, 17 kilometrów na północny wschód od Hagi oraz 32 kilometry na południowy zachód od Amsterdamu. W 2015 roku liczyła 4210 mieszkańców.

</doc>
<doc id="5056914" url="https://pl.wikipedia.org/wiki?curid=5056914" title="Myrsine parvifolia">
Myrsine parvifolia

Myrsine parvifolia A.DC. – gatunek roślin z rodziny pierwiosnkowatych ("Primulaceae"). Występuje naturalnie w Brazylii (w stanach Sergipe, Bahia, Espírito Santo, Minas Gerais, Rio de Janeiro, São Paulo, Paraná, Rio Grande do Sul oraz Santa Catarina) i Urugwaju. 
Biologia i ekologia.
Rośnie w lasach oraz na terenach skalistych. Występuje na do 1600 m n.p.m.

</doc>
<doc id="5056974" url="https://pl.wikipedia.org/wiki?curid=5056974" title="Jugopetrol">
Jugopetrol

Jugopetrol a.d. – czarnogórskie przedsiębiorstwo przemysłowe zajmujące się wydobyciem oraz przetwórstwem ropy naftowej i gazu ziemnego.
Spółka "Jugopetrol Kotor" powstała w 1947 roku w Kotorze, w Jugosławii. Początkowo była niewielkim przedsiębiorstwem, budującym magazyny i stacje paliw, w 1964 roku rozpoczęła budowę instalacji w Barze. W latach 70. XX wieku spółka uzyskała pozwolenie na prace eksploracyjne i wydobywcze. W latach 1976–1981 wykonano trzy odwierty na południowym Adriatyku.
W 1996 roku Jugopetrol został przekształcony w spółkę akcyjną, w 2002 rząd zdecydował się wystawić na sprzedaż 54% akcji przedsiębiorstwa. Wśród zainteresowanych kupnem znaleźli się m.in. Łukoil, chorwacka spółka INA, słoweńska Petrol oraz grecka Hellenic Petroleum. Ostatecznie nabywcą został Hellenic Petroleum, który w 2004 roku przeniósł główną siedzibę firmy z Kotoru do Podgoricy i zmienił nazwę z Jugopetrol A.D. Kotor na Jugopetrol A.D.

</doc>
<doc id="5056998" url="https://pl.wikipedia.org/wiki?curid=5056998" title="Mistrzostwa Polski w Biathlonie 2021">
Mistrzostwa Polski w Biathlonie 2021

53. Mistrzostwa Polski w biathlonie odbyły się w dniach 19–21 marca 2021 roku w Dusznikach-Zdroju. Rozegrano biegi indywidualne, sprinty oraz biegi ze startu wspólnego.
53. edycja mistrzostw Polski planowana była pierwotnie na 27-29 marca 2020 w Dusznikach-Zdrój, ale została z uwagi na zagrożenie epidemiologiczne wywołane pandemią COVID-19 w Polsce została odwołana. W kolejnym terminie planowanym na 27-29 grudnia 2020 również w Dusznikach-Zdrój zawody nie odbyły się z uwagi brak dostatecznej pokrywy śniegu.

</doc>
<doc id="5057030" url="https://pl.wikipedia.org/wiki?curid=5057030" title="Józef Degórski">
Józef Degórski

Józef Degórski (u r. 17 sierpnia 1878 w Grabowie nad Prosną, zm. 15 stycznia 1947 w Piekarach Śląskich) – polski farmaceuta.
Życiorys.
Był synem aptekarza Antoniego Degórskiego i Heleny z domu Janowskiej. W 1899 r. ukończył z wyróżnieniem gimnazjum w Lesznie i podjął pracę w aptece szpitala pod wezwaniem Wszystkich Świętych we Wrocławiu, następnie kontynuował praktykę w aptece Victoria w Berlinie, gdzie w 1902 roku zdał egzamin na stopień pomocnika aptekarskiego.
W 1904 r. rozpoczął studia na Wydziale Filozoficznym Uniwersytetu Wrocławskiego, jednakże po roku przeniósł się do Rostocku, gdzie studiował równocześnie farmację i chemię. W 1906 r. zdał z wynikiem celującym egzamin państwowy i uzyskał dyplom aptekarza aprobowanego. Kontynuował studia chemiczne na uniwersytecie w Rostocku, gdzie 22 grudnia1909 r. obronił rozprawę doktorską pt. ,Beitrage zur Kenntnis des Cummarons und einiger seiner Derivate”.
W latach 1910–1913 pracował jako przedstawiciel naukowy oddziału Farmaceutycznego Towarzystwa Akcyjnego „Farbenfabriken vormals Fried r. Bayer &amp; Co.” w Leverkusen. Na półtora roku przed wybuchem pierwszej wojny światowej objął stanowisko dyrektora oddziału berlińskiego firmy „Prof. D r. v. Poehi &amp; Söhne, St. Petersburg”, specjalizującej się w produkcji preparatów organoterapeutycznych. Siedziba tej fabryki znajdowała się w Petersburgu i dlatego z chwilą wybuchu wojny w sierpniu 1914 r. jej filia w Berlinie została zlikwidowana, a Degórski ponownie podjął pracę aptekarza. Podczas wojny był zatrudniony w aptekach w Poznaniu, Pobiedziskach i Friedlandzie. Służył również w armii pruskiej w charakterze aptekarza wojskowego. 
Pod koniec 1919 r. zgłosił się do dyspozycji władz niepodległej Polski i został mianowany kierownikiem Inspektoratu Pracy w Lesznie. Wkrótce potem z uwagi na swoje wykształcenie został skierowany do Wielkopolskiej Huty Miedzi w Poznaniu, gdzie pełnił funkcję zastępcy członka zarządu. W kilka lat później oddelegowano go na podobne stanowisko członka zarządu w Zakładach Przemysłu Kartoflanego „Wronki” we Wronkach. Równocześnie został mianowany radcą Izby Przemysłowo-Handlowej w Poznaniu, która umieściła go na liście biegłych rewidentów. Z okazji 10-lecia niepodległości Rzeczypospolitej Polskiej Rada Główna Powszechnej Wystawy Krajowej w Poznaniu nadała mu dyplom uznania za wybitne zasługi w dziedzinie organizacji przemysłu spożywczego w Polsce. 
W 1932 r. osiedlił się w dzielnicy Piekar Śląskich Szarleju, gdzie kupił aptekę „Mariańską”. W rok później walne zgromadzenie oddziału górnośląskiego Polskiego Powszechnego Towarzystwa Farmaceutycznego wybrało go do władz tej organizacji. Przez kilka kadencji sprawował obowiązki przewodniczącego Sądu Koleżeńskiego PPTF oraz brał udział w pracach komisji problemowych.
Po wybuchu II wojny światowej nadal prowadził aptekę w Piekarach. 8 kwietnia 1940 r. aresztowało go gestapo. Dzięki interwencji rodziny oraz wysokiemu okupowi udało się go jeszcze tego samego dnia wydobyć z więzienia. Nie miał już prawa prowadzić swojej apteki, ale wobec niedoboru wykwalifikowanych farmaceutów wolno mu było pracować w innych. Jeszcze kilka razy był przez Niemców zatrzymywany. Wraz z innymi farmaceutami niósł konspiracyjną pomoc więźniom obozach, przekazując dla nich leki.
Po zakończeniu wojny powrócił do pracy we własnej aptece „Mariańskiej” w Piekarach Śląskich. W lutym 1945 r. uczestniczył w zebraniu organizacyjnym, na którym doszło do utworzenia Okręgowej Izy Aptekarskiej w Katowicach i został powołany na jej prezesa. Za czasów swej krótkiej kadencji postawił katowicką Izbę Aptekarską na wysokim poziomie organizacyjnym. Powstały agendy i komisje problemowe, zorganizowano Spółdzielczy Bank Aptekarski oraz Spółdzielnię Farmaceutyczną „Vis”, zabezpieczono opuszczone apteki, rejestrowano personel fachowy, utworzono fundusz stypendialny dla studentów farmacji i podejmowano wiele innych działań.
Józef Degórski zmarł nagle w dniu 15 stycznia 1947 r. na skutek wypadku na ulicy. Po jego śmierci obowiązki prezesa Izby Aptekarskiej w Katowicach przejął mgr Mieczysław Estkowski, powołany na to stanowisko komisarycznie przez Urząd Wojewódzki w Katowicach.

</doc>
<doc id="5057036" url="https://pl.wikipedia.org/wiki?curid=5057036" title="Lena Möllers">
Lena Möllers



</doc>
<doc id="5057039" url="https://pl.wikipedia.org/wiki?curid=5057039" title="Góry Drozdowskie">
Góry Drozdowskie

Góry Drozdowskie (; ) – chutor na Białorusi, w obwodzie witebskim, w rejonie miorskim, w sielsowiecie Przebrodzie.
Historia.
W czasach zaborów zaścianek szlachecki w gminie Druja, w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś a następnie zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 10 osób, wszystkie były wyznania staroobrzędowego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwało 7 osób.
Wierni należeli do parafii rzymskokatolickiej i prawosławnej w Druji. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR. Zgodnie z umową graniczną z 1945 weszła w skład ZSRR.
Od 1991 w składzie niepodległej Białorusi.

</doc>
<doc id="5057040" url="https://pl.wikipedia.org/wiki?curid=5057040" title="Beta Vukanović">
Beta Vukanović

Beta Vukanović, de domo Bachmeyer (ur. 18 kwietnia 1872 w Bambergu, zm. 31 października 1972 w Belgradzie) – serbska malarka i karykaturzystka niemieckiego pochodzenia.
Życiorys.
Urodziła się 18 kwietnia 1872 roku w Bambergu jako Babette Bachmeyer. Studiowała malarstwo w monachijskiej Szkole Rzemiosła Artystycznego i w szkole Antona Ažbe, w której poznała znaczenie malarstwa plenerowego, choć skupiła się na malowaniu portretów. W 1897 roku wyjechała do Paryża, gdzie kontynuowała studia malarskie w pracowni Auguste’a Josepha Delécluse’a i zaczęła eksperymentować w swojej twórczości.
W 1898 roku przyjechała do Belgradu, w którym spędziła większość życia. Jej prace nabrały impresjonistycznego charakteru. Należała do założycieli lokalnej grupy artystycznej Lada. W 1900 roku, wraz z mężem, malarzem Ristą Vukanoviciem, założyła we własnym domu szkołę malarską, która była pierwszą niezależną szkołą artystyczną w Belgradzie i jedną z pierwszych placówek tego typu na terenie Serbii. Studentami mogli zostać nie tylko mężczyźni, ale i kobiety. Po kilku latach, z pomocą artystów Dorde Jovanovicia i Marka Murata, szkoła przeniosła się do nowej siedziby oraz zaczęła funkcjonować pod nową nazwą. Beta uczyła studentki, a Rista, Jovanović i Murat prowadzili zajęcia dla studentów. Szkołę zamknięto z wybuchem I wojny światowej i śmiercią Risty.
Po wojnie malarstwo Vukanović stało się bardziej realistyczne. Stworzyła wiele pejzaży przedstawiających serbski krajobraz i portretów. Dalej nauczała malarstwa, wychowując pokolenie serbskich artystek. Wśród jej wychowanek były Vidosava Kovačević, Ljubica Sokić i Natalija Cvetković.
Vukanović dała początek serbskiej karykaturze artystycznej, pozostawiając po sobie około 500 humorystycznych portretów postaci z kręgów towarzyskich Belgradu.
Zmarła 31 października 1972 roku w Belgradzie w wieku stu lat.

</doc>
<doc id="5057041" url="https://pl.wikipedia.org/wiki?curid=5057041" title="Clif Magness">
Clif Magness

Clifton „Clif” Magness (ur. 24 kwietnia 1957 w Teksasie) – amerykański piosenkarz, autor tekstów, producent muzyczny i multiinstrumentalista, najbardziej znany ze współtworzenia i produkcji kilku utworów z debiutanckiego albumu Avril Lavigne z 2002 roku, "Let Go," w tym utworu „Losing Grip”.
Na 33. ceremonii rozdania nagród Grammy Magness odebrał nagrodę Grammy za najlepszą aranżację instrumentalną wokalisty towarzyszącego za piosenkę „The Places You Find Love” z albumu Quincy Jones "Back On The Block". Otrzymał nominacje do Oscara, Złotego Globu i Grammy za piosenkę przewodnią „The Day I Fall In Love” z filmu "Beethoven’s 2nd".
Współpraca.
Magness współpracował z Lavigne nad jej multi-platynowym debiutanckim albumem "Let Go", był współautorem 5 utworów i wyprodukował 6, w tym „Losing Grip”, Mobile, „Unwanted”, „My World” i „Too Much to Ask ”. "Let Go" dotarł na szczyt list przebojów w Kanadzie i Wielkiej Brytanii, aż do 2. miejsca na "liście Billboard" 200 i zakończył rok na 14. miejscu "listy" 200 albumów Billboard w 2002 roku. Przed wyjazdem z Nowego Jorku do Los Angeles, aby współpracować z Magness, Lavigne przydzielono współpracowników przez jej wytwórnię Arista, której „nie udało się nawiązać kontaktu z dziewczyną, która właśnie odkryła rock oparty na gitarze Magness dał Lavigne swobodę twórczą, której pragnęła. „Utworu o mocniejszym, rockowym brzmieniu z "Let Go" – a konkretnie„ Losing Grip ”i„ Unwanted ”- miały brzmienie, jakiego chciała na całym albumie”.
Kontynuując współpracę z Lavigne, Magness podjął współpracę z laureatką amerykańskiej edycji Idola Kelly Clarkson nad jej debiutanckim albumem "Thankful". Album nr 1 zawierał dwie produkcje Magness'a. Jest współautorem i producentem dwóch piosenek z drugiego albumu artystki - "Breakaway". Magness był również autorem pięciu piosenek dla innego uczestnika amerykańskiej edycji "Idola", Clay Aikena, na swoim debiutanckim albumie "Measure of a Man", w tym singiel „Solitaire”, który przez 4 tygodnie znajdował się na szczycie kanadyjskiej listy przebojów w 2004 roku. Magness wyprodukował dla Vanessy Amorosi najdłużej odtwarzaną w radiu piosenkę w historii Australii, „ Perfect ”.
Magness jest współautorem pierwszego singla „Lights Out” i pięciu innych piosenek z Lisą Marie Presley z jej debiutanckiego albumu "To Whom It May Concern". Album zadebiutował na 5. miejscu listy albumów Billboard 200.
Na początku swojej kariery Magness pracował nad utworem tytułowym „ All I Need ” z debiutanckiego albumu Jacka Wagnera All I Need. W 1985 roku piosenka spędziła 2 tygodnie na szczycie "listy Billboard" 's Adult Contemporary. W 1990 roku współpraca Magness'a z autorem piosenek Steve'em Kipnerem zaowocowała umieszczeniem na liście 5 singli Billboard dla „Impulsive” Wilsona Phillipsa.
Magness jest także współautorem i / lub producentem utworów dla Celine Dion, Jessiki Simpson, Amy Grant, Hanson, Steve Perry, O-Town, Charlotte Martin, Rachel Loy, Wild Orchid, Judith Owen, Jude, Joe Bonamassa, The Urge, Kyle Vincent, Marie Digby, Andreya Triana, Days Difference, Ill Scarlett, Ivy Lies, Christina Grimmie, Caroline Sunshine, Jermaine Jackson, Barbra Streisand, Julio Iglesias, Sheena Easton, George Benson i Al Jarreau.

</doc>
<doc id="5057046" url="https://pl.wikipedia.org/wiki?curid=5057046" title="Bieleńkije (obwód smoleński)">
Bieleńkije (obwód smoleński)

Bieleńkije () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest nad Gorodieczenką, przy drogach regionalnych 66N-0508 (Zaborje – 66N-0506/Anosinki) i 66N-0514 (66N-0508/Bieleńkije – Wierchnije Ługi), 3 km od centrum administracyjnego osiedla wiejskiego (Zaborje), 19 km od centrum administracyjnego rejonu (Diemidow), 78 km od stolicy obwodu (Smoleńsk), 41 km od granicy z Białorusią.
W granicach miejscowości znajduje się ulica Centralnaja (7 posesji).
Demografia.
W 2010 r. miejscowość zamieszkiwało 12 osób.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5057048" url="https://pl.wikipedia.org/wiki?curid=5057048" title="Tromeđa">
Tromeđa

Tromeđa (alb. "Trekufiri", cyr. Тромеђа) – szczyt górski w Górach Północnoalbańskich ("Prokletije") o wysokości 2366 m n.p.m., na którym łączą się granice Albanii, Czarnogóry i Serbii (Kosowa). Leży na pograniczu Parku Narodowego Prokletije (Czarnogóra), obszaru chronionego krajobrazu Lumi i Gashit (Albania) oraz Parku Narodowego Bjeshkët e Nemuna (Serbia/Kosowo). 
Główny grzbiet górski, w którym leży Tromeđa nosi ślady procesów lodowcowych, rzeczno-lodowcowych i erozji rzecznej. Grzbiet ten jest wyższy niż 2000 m n.p.m. na prawie całej swojej długości na obszarze Bogićevicy. Wzdłuż samego grzbietu, poza kilkoma niżej położonymi przełęczami, znajduje się więcej wyższych szczytów, jak: Pasji vrh (2405 m n.p.m.), Maja Madhe (2372 m n.p.m.), Maja e Vogël (2284 m n.p.m.), Maja e Spalit (2203 m n.p.m.) oraz Ujkov krš / Kërshi Vujkit (2269 m n.p.m.). Ze szczytu Tromeđi odchodzi jeden krótszy grzbiet w kierunku południowo-wschodnim w kierunku Ćafy Dobrodol (2275 m n.p.m.), przełęczy oddzielającej Bogićevicę od grup górskich Đeravica / Gjeravica i Skilzen / Shklezen / Maja Škeljcen. Wzdłuż grzbietu wznoszą się dwa wyższe szczyty: Maja Bogicaj (2404 m n.p.m.) i Maja e Ram Arucit (2358 m n.p.m.). 
W przeszłości pastwiska w rejonie stoków Tromeđi wykorzystywali czarnogórscy pasterze z miasta Plav i jego okolic. Tworzono tu okresowe osady pasterskie, tzw. katuny. 
Obecnie szczyt jest udostępniony turystycznie szlakiem Via Dinarica. Roztacza się z niego panorama najwyższych części Gór Dynarskich - Gór Północnoalbańskich ("Prokletije"), jak również dostrzegalne są tak odległe szczyty jak Besna Kobila w Masywie Rodopskim (Serbia, 1923 m n.p.m., odległa o 176,5 km), Vlajna (Serbia, 1443 m n.p.m., odległa o 155 km), Markov Kamen (Czarnogóra, 1509 m n.p.m., odległy o 72 km), Kom Vasojevićki (Czarnogóra, 2440 m n.p.m., odległy o 36,5 km), czy Golem Korab, na którym łączą się granice Albanii, Kosowa i Macedonii Północnej (2764 m n.p.m., odległy o 93,5 km). 

</doc>
<doc id="5057055" url="https://pl.wikipedia.org/wiki?curid=5057055" title="Wierchnije Ługi">
Wierchnije Ługi

Wierchnije Ługi () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest w pobliżu rzeki Kamienki, przy drodze regionalnej 66N-0514 (66N-0508/Bieleńkije – Wierchnije Ługi), 7 km od drogi regionalnej 66N-0508 (Zaborje – 66N-0506/Anosinki), 8 km od drogi regionalnej 66K-11 (R120/Olsza – Wieliż – granica z obwodem pskowskim), 8 km od centrum administracyjnego osiedla wiejskiego (Zaborje), 20,5 km od centrum administracyjnego rejonu (Diemidow), 82,5 km od stolicy obwodu (Smoleńsk), 33,5 km od granicy z Białorusią.
W granicach miejscowości znajduje się ulica Olchowaja (4 posesje).
Demografia.
W 2010 r. miejscowość zamieszkiwało 9 osób.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5057056" url="https://pl.wikipedia.org/wiki?curid=5057056" title="Jerzy Szczupaczyński">
Jerzy Szczupaczyński

Jerzy Zygmunt Szczupaczyński – polski politolog, doktor habilitowany nauk społecznych, adiunkt na Wydziale Nauk Politycznych i Studiów Międzynarodowych Uniwersytetu Warszawskiego. Specjalista w zakresie socjologii polityki i zarządzania publicznego. 
Praca naukowa.
W dniu 29 kwietnia 2015 r. uzyskał na ówczesnym Wydziale Dziennikarstwa i Nauk Politycznych UW stopień doktora habilitowanego nauk społecznych w dyscyplinie nauk o polityce na podstawie dorobku naukowego i rozprawy "Władza a moralny wymiar przywództwa". 
Należał do kadry naukowo-dydaktycznej Instytutu Nauk Politycznych UW, a po jego likwidacji w ramach reorganizacji wydziału w 2019 r. wszedł w skład zespołu Katedry Socjologii Polityki i Marketingu Politycznego. Ponadto wykładał w Szkole Wyższej Psychologii Społecznej oraz w Olympus Szkole Wyższej. W 1998 r. otrzymał nagrodę rektora UW za zredagowaną przez siebie antologię "Władza a społeczeństwo""." 
Był promotorem pracy doktorskiej "Przywództwo wojskowe w warunkach bojowych" autorstwa Anny Zygo. 

</doc>
<doc id="5057057" url="https://pl.wikipedia.org/wiki?curid=5057057" title="Bayraktar Mini">
Bayraktar Mini

Bayraktar Mini – turecki, bezzałogowy aparat latający (UAV - Unmanned Aerial Vehicle) produkcji firmy Baykar Makina.
Historia.
27 lipca 2005 roku, tureckie Dowództwo Wojsk Lądowych rozpoczęło formalnie projekt pod nazwą Rozwój Narodowych Zdolności w Celu Realizacji Zadań C4ISR (C4ISR - Rozpoznanie, Nadzór, Wykrywanie Celów, Identyfikacja i Rozpoznanie). W ramach projektu rozpoczęto poszukiwania bezzałogowego aparatu rodzimej konstrukcji i produkcji, mogących realizować zdefiniowane w ramach programu zadania. Selçuk Bayraktar, założyciel firmy Baykar Defense, zaprojektował miniaturowy, taktyczny aparat bezzałogowy, służący do bliskiego rozpoznania. Konstrukcja jest na tyle niewielka i lekka, że może być transportowana i kontrolowana przez pojedynczego żołnierza. Pomiędzy 24 października 2005 roku a końcem listopada tego samego roku, gotowy prototyp został poddany próbom w powietrzu. Zakończyły się one sukcesem, który zaowocował podpisaniem 4 października 2006 roku umowy na dostawy 19 zestawów Bayraktar Mini dla tureckiego wojska. Pojedynczy zestaw składa się z 4 aparatów latających, dwóch przenośnych stacji kontroli lotu, dwóch naziemnych terminali transmisji danych, czterech wymiennych głowic z kamerami światła dziennego i dwóch głowic z kamerami termowizyjnymi. W grudniu 2007 roku aparat został przyjęty do służby operacyjnej a rok później, w sierpniu 2008 roku, zakończono jego dostawy. Bayraktar Mini startuje z ręki, napędzany jest bezszczotkowym silnikiem elektrycznym z dwułopatowym śmigłem pchającym. Aparat zbudowany został w układzie górnopłata z usterzeniem motylkowym. Wyposażenie rozpoznawcze obejmuje wymienną głowicę z kamerą światła dziennego lub termowizyjną.

</doc>
<doc id="5057059" url="https://pl.wikipedia.org/wiki?curid=5057059" title="Góry Kozakowskie">
Góry Kozakowskie

Góry Drozdowskie – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie miorskim, w sielsowiecie Przebrodzie.
Historia.
W czasach zaborów zaścianek w gminie Druja, w powiecie dzisieńskim, w guberni wileńskiej Imperium Rosyjskiego.
W latach 1921–1945 kolonia a następnie zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 12 osób, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne. W 1931 w 10 domach zamieszkiwało 60 osób.
Wierni należeli do parafii rzymskokatolickiej i prawosławnej w Druji. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.

</doc>
<doc id="5057063" url="https://pl.wikipedia.org/wiki?curid=5057063" title="Powinnam?">
Powinnam?

Powinnam? – pierwszy singel Natalii Szroeder zapowiadający jej drugi album, wydany 16 marca 2021. Singel oprócz wersji digital download, ukazał się też na winylu. 
Utwór znalazł się na 20. miejscu listy AirPlay, najczęściej odtwarzanych utworów w polskich rozgłośniach radiowych, a w marcu 2022 osiągnął status platynowej płyty.

</doc>
<doc id="5057065" url="https://pl.wikipedia.org/wiki?curid=5057065" title="Denis Côté">
Denis Côté

Denis Côté (ur. 16 listopada 1973 w Perth-Andover) – kanadyjski reżyser, scenarzysta i producent filmowy. Niezależny filmowiec osiadły we francuskojęzycznym Quebecu, tworzący nagradzane na całym świecie artystyczne kino eksperymentalne.
Zdobywca Nagrody im. Alfreda Bauera za innowacyjność na 63. MFF w Berlinie za film "Vic+Flo zobaczyły niedźwiedzia" (2013). W konkursie głównym na Berlinale startowały również jego filmy "Boris bez Béatrice" (2016) i "Antologia duchów miasta" (2019). "Higiena społeczna" (2021) przyniosła mu zaś nagrodę za najlepszą reżyserię w sekcji "Spotkania" na 71. MFF w Berlinie.

</doc>
<doc id="5057069" url="https://pl.wikipedia.org/wiki?curid=5057069" title="Niżnije Ługi">
Niżnije Ługi

Niżnije Ługi () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest przy drodze regionalnej 66N-0514 (66N-0508/Bieleńkije – Wierchnije Ługi), 6 km od drogi regionalnej 66N-0508 (Zaborje – 66N-0506/Anosinki), 9 km od drogi regionalnej 66K-11 (R120/Olsza – Wieliż – granica z obwodem pskowskim), 7 km od centrum administracyjnego osiedla wiejskiego (Zaborje), 20 km od centrum administracyjnego rejonu (Diemidow), 82 km od stolicy obwodu (Smoleńsk), 34,5 km od granicy z Białorusią.
W granicach miejscowości znajdują się ulice: Bieriegowaja, pierieułok Jużnyj, Mołodiożnaja, pierieułok Zaprudnyj, Zaprudnaja.
Demografia.
W 2010 r. miejscowość zamieszkiwało 81 osób.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5057080" url="https://pl.wikipedia.org/wiki?curid=5057080" title="Roland Galos">
Roland Galos



</doc>
<doc id="5057083" url="https://pl.wikipedia.org/wiki?curid=5057083" title="Mystery (gatunek filmowy)">
Mystery (gatunek filmowy)

Mystery – gatunek filmów zwykle uważany za podtyp filmów kryminalnych (gangsterskich, noir) lub filmy kryminalne i thrillery, które koncentrują się na nierozwiązanej zagadce (zwykle morderstwie; zniknięciu jednej lub kilku osób, kradzieży), lub na głównym bohaterze - twardym detektywie, którego spotykają różne przygody i wyzwania w zimnej i metodycznej pogoni za przestępcą lub rozwiązaniem zagadki. Fabuła często przedstawia zdolności dedukcyjne, zręczności, pewność siebie, staranność detektywa, gdy próbuje on rozwikłać zagadkę, łącząc wskazówki i okoliczności, szukając dowodów, przesłuchując świadków i tropiąc przestępcę.

</doc>
<doc id="5057087" url="https://pl.wikipedia.org/wiki?curid=5057087" title="Lorenzo Borgogelli">
Lorenzo Borgogelli

Lorenzo Borgogelli (ur. w XIX wieku, zm. w XX wieku) – włoski strzelec, medalista mistrzostw świata.
Był związany z Rzymem.
Borgogelli raz zdobył medal na mistrzostwach świata. Został drużynowym brązowym medalistą w pistolecie dowolnym z 50 m podczas turnieju w 1901 roku, osiągając jednak najsłabszy wynik w reprezentacji (skład zespołu: Lorenzo Borgogelli, Cristoforo Buttafava, Giuseppe Giuliozzi, Aventino Righini, Roberto Tagliabue).
Wyniki.
Medale mistrzostw świata.
"Opracowano na podstawie materiałów źródłowych:"

</doc>
<doc id="5057088" url="https://pl.wikipedia.org/wiki?curid=5057088" title="Nina Gabrijelan">
Nina Gabrijelan

Nina Gabrijelan (ur. 16 października 1953 w Moskwie) – ormiańska poetka, tłumaczka i malarka.
Życiorys.
Nina studiowała w Instytucie Języków Obcych im. Maurice'a Thoreza w Moskwie. Karierę artystyczną rozpoczęła w drugiej połowie lat 70. XX wieku od pisania wierszy. Ich wartość dostrzegł Jewgienij Winokurow, który opublikował je w czasopiśmie Nowyj Mir. Był on również autorem przedmowy do jej pierwszego tomiku "Trostnikowaja dudka. Stichi i pieriewody" wydanego w Erywaniu w 1987 roku. Dwa kolejne tomiki "Zierno granata" (1992) i "Pojuszczeje dieriewo" (2010) ukazały się w Moskwie. Nina zajmowała się również tłumaczeniem francuskojęzycznej poezji. Po seminarium u Michaiła Kurgancewa o poezji orientalnej zaczęła tłumaczyć poetów ormiańskich takich jak: Vahan Terian (1885–1920), Jeghisze Czarenc, Howhannes Schiras (1915–1984), Wahagn Dawtjan (1922–1996) czy Arshaluis Margarian (1924–1987). W latach 1994-1997 była redaktorką naczelną feministycznego pisma "Preobrażenie." W 2001 roku wydała zbiór opowiadań "Chozjain trawy""." W latach 1976–1991 uczęszczała na warsztaty prowadzone przez wybitnego artystę Borisa Otarowa co spowodowało zainteresowanie się malarstwem. Maluje farbami olejnymi i kredkami. Jej obrazy znalazły się zarówno w kolekcjach rosyjskich muzeów jak i w prywatnych zbiorach. Od 1988 roku była członkiem Związku Pisarzy ZSRR, a 1992 roku należy do Związku Pisarzy w Moskwie.

</doc>
<doc id="5057089" url="https://pl.wikipedia.org/wiki?curid=5057089" title="Nichołaży">
Nichołaży

Nichołaży () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest przy drodze regionalnej 66N-0514 (66N-0508/Bieleńkije – Wierchnije Ługi), 3,5 km od drogi regionalnej 66N-0508 (Zaborje – 66N-0506/Anosinki), 5 km od centrum administracyjnego osiedla wiejskiego (Zaborje), 19 km od centrum administracyjnego rejonu (Diemidow), 80 km od stolicy obwodu (Smoleńsk), 37 km od granicy z Białorusią.
Demografia.
W 2010 r. miejscowość zamieszkiwały 3 osoby.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5057091" url="https://pl.wikipedia.org/wiki?curid=5057091" title="Giuseppe Giuliozzi">
Giuseppe Giuliozzi

Giuseppe Giuliozzi (ur. w XIX wieku, zm. w XX wieku) – włoski strzelec, medalista mistrzostw świata.
Był związany z Rzymem.
Giuliozzi raz zdobył medal na mistrzostwach świata. Został drużynowym brązowym medalistą w pistolecie dowolnym z 50 m podczas turnieju w 1901 roku, osiągając przedostatni wynik w reprezentacji (skład zespołu: Lorenzo Borgogelli, Cristoforo Buttafava, Giuseppe Giuliozzi, Aventino Righini, Roberto Tagliabue).
Wyniki.
Medale mistrzostw świata.
"Opracowano na podstawie materiałów źródłowych:"

</doc>
<doc id="5057092" url="https://pl.wikipedia.org/wiki?curid=5057092" title="Mira Alečković">
Mira Alečković

Mira Alečković (ur. 2 lutego 1924 w Nowym Sadzie, zm. 27 lutego 2008 w Belgradzie) – serbska poetka i powieściopisarka.
Życiorys.
Urodziła się 2 lutego 1924 roku w Nowym Sadzie. Ukończyła slawistykę w Uniwersytecie w Belgradzie, po czym kontynuowała naukę na Sorbonie. Przed II wojną światową angażowała się w działalność ruchów lewicowych, a w trakcie wojny należała do Narodowej Armii Wyzwolenia Jugosławii. Jej mężem był malarz Sava Nikolić; małżeństwo miało trójkę dzieci.
Pisała poezję i powieści, a także książki dla dzieci. Współzałożyła magazyn dla dzieci „Zmaj”, który następnie prowadziła jako redaktor naczelna przez 40 lat. Rozgłos przyniosła jej poezja i pieśni partyzanckie. Jej twórczość znalazła się w szkolnych podręcznikach, a także została przetłumaczona na 20 języków.
Została wyróżniona m.in. Orderem Narodowym Legii Honorowej IV i V klasy oraz Orderem Narodowym Lwa.
Zmarła 27 lutego 2008 roku w Belgradzie.
Twórczość.
Za źródłem:

</doc>
<doc id="5057094" url="https://pl.wikipedia.org/wiki?curid=5057094" title="Mohammad Rasoulof">
Mohammad Rasoulof

Mohammad Rasoulof, pers. محمد رسول‌اف (ur. 16 listopada 1972 w Szirazie) – irański reżyser, scenarzysta i producent filmowy. 
Studiował socjologię w Teheranie. Zadebiutował filmem fabularnym "Gagooman" (2002), w którym przebywający w więzieniu mężczyzna i kobieta są ze sobą swatani. 
Jego projekty doceniano na najważniejszych festiwalach filmowych na świecie. Trzykrotnie nagradzano go na MFF w Cannes w ramach sekcji „Un Certain Regard”: "Pożegnanie" (2011) dostało nagrodę za najlepszą reżyserię, Nagrodą FIPRESCI wyróżniono "Rękopisy nie płoną" (2013), a Nagrodę Główną w ramach tej sekcji otrzymał za "Uczciwego człowieka" (2017).
Ze względu na swoją twórczość, w której krytycznie przygląda się irańskiej rzeczywistości, reżyser od 2010 jest nieustannie nękany przez tamtejszy wymiar sprawiedliwości. Był wielokrotnie aresztowany, w 2017 skonfiskowano mu paszport, w 2019 za „szerzenie antyirańskiej propagandy” w filmie "Uczciwy człowiek" skazano go na rok więzienia i dwuletni zakaz opuszczania kraju. Rasoulof złożył wtedy apelację i nakręcił film "Zło nie istnieje" (2020). Ten poświęcony tematyce kary śmierci dramat przyniósł mu Złotego Niedźwiedzia na 70. MFF w Berlinie. Rok później Rasoulof zasiadał zdalnie w jury konkursu głównego na 71. MFF w Berlinie.
W 2020 sąd odrzucił apelację, podtrzymał wyrok roku więzienia oraz dwuletniego zakazu kręcenia filmów. Reżyser od 2017 nie może spotkać się ze swoją rodziną mieszkającą w Hamburgu. Za Rasoulofem nieustannie wstawiają się europejscy i irańscy filmowcy, apelując o jego uwolnienie i protestując przeciwko skierowanym wobec niego represjom.

</doc>
<doc id="5057095" url="https://pl.wikipedia.org/wiki?curid=5057095" title="Cmentarz św. Barbary (I) we Wrocławiu">
Cmentarz św. Barbary (I) we Wrocławiu

Cmentarz św. Barbary (I), lub "Glacisfriedhof" – dawny cmentarz protestancki, założony w roku 1774 przez parafię św. Barbary we Wrocławiu. W odróżnieniu od cmentarza przykościelnego tej parafii, zlokalizowany został na zewnątrz linii fortyfikacji miejskich, na Przedmurzu Mikołajskim (), na zachód od skrzyżowania obecnych ulicy Sokolniczej () i pl. Orląt Lwowskich na przedłużeniu Braniborskiej ().
Aż do końca I dekady XIX wieku (tj. do likwidacji murów miejskich Wrocławia zarządzonej po kapitulacji garnizonu pruskiego przed wojskami napoleońskimi i ich wkroczeniu do miasta w 1807 r.) na terenie cmentarza znajdowały się wojskowe koszary i urządzenia fortyfikacyjne.
Oprócz parafii św. Barbary cmentarz służył także Zgromadzeniu Sióstr św. Elżbiety, które prowadziło szpital dla kobiet. Cmentarz przestał funkcjonować około roku 1865 (działał już wówczas, od co najmniej 1852 roku, drugi cmentarz parafii św. Barbary), a zlikwidowany został w pierwszej dekadzie XX wieku. Wówczas na jego miejscu utworzono plac zabaw i niewielki park. Obecnie znajduje się tu boisko XII Liceum Ogólnokształcącego im. Bolesława Chrobrego we Wrocławiu.

</doc>
<doc id="5057097" url="https://pl.wikipedia.org/wiki?curid=5057097" title="Strzechwowate">
Strzechwowate

Strzechwowate ("Grimmiaceae" Arn.) – rodzina mchów (prątników) z rzędu strzechwowców. Obejmuje 9–11 rodzajów z ok. 325 gatunkami spotykanymi na całym świecie. Do polskiej flory należy 56 gatunków z tej rodziny. Mchy te są kserofitami zasiedlającymi nagie, suche podłoża, zwykle piaski, skały, głazy i mury w nasłonecznionych miejscach.
Systematyka.
Rodzina z rzędu strzechwowców "Grimmiales" M. Fleisch. z podklasy "Dicranidae" Doweld, klasy prątniki "Bryopsida" Rothm., podgromady "Bryophytina" Engler, gromady mchy "Bryophyta" Schimp. Do rodziny w ujęciu Goffineta i in. należy 9 rodzajów. W niektórych ujęciach w osobny rodzaj strzechewka "Orthogrimmia" wyodrębniane są gatunki przez Goffineta włączane do podrodzaju "Grimmia" subg. "Orthogrimmia". Podobnie wyodrębniany bywa rodzaj litonerw "Guembelia" (≡ "Grimmia" subg. "Guembelia") i strumieniowiec "Hydrogrimmia".
Podrodzina subfam. "Grimmioideae" 
Podrodzina subfam. "Racomitrioideae" 

</doc>
<doc id="5057098" url="https://pl.wikipedia.org/wiki?curid=5057098" title="Roberto Tagliabue">
Roberto Tagliabue

Roberto Tagliabue (ur. w XIX wieku, zm. w XX wieku) – włoski strzelec, medalista mistrzostw świata.
Był związany z Mediolanem.
Tagliabue 2 razy zdobył medal na mistrzostwach świata. Po raz pierwszy został drużynowym brązowym medalistą w pistolecie dowolnym z 50 m podczas turnieju w 1901 roku, osiągając drugi wynik w reprezentacji (skład zespołu: Lorenzo Borgogelli, Cristoforo Buttafava, Giuseppe Giuliozzi, Aventino Righini, Roberto Tagliabue). Drugi medal, srebrny, wywalczył rok później w tej samej konkurencji. Tym razem uzyskał przedostatni rezultat w zespole włoskim (skład drużyny: Pasquale Castellano, Aventino Righini, Giulio Sandri, Roberto Tagliabue, Luigi Tavelli).
Wyniki.
Medale mistrzostw świata.
"Opracowano na podstawie materiałów źródłowych:"

</doc>
<doc id="5057103" url="https://pl.wikipedia.org/wiki?curid=5057103" title="Pombalia setigera">
Pombalia setigera

Pombalia setigera (A.St.-Hil.) Paula-Souza – gatunek roślin z rodziny fiołkowatych ("Violaceae"). Występuje endemicznie w Brazylii – w stanach Bahia, Ceará, Goiás, Minas Gerais, Rio de Janeiro oraz São Paulo. 
Biologia i ekologia.
Rośnie w lasach i zaroślach. 

</doc>
<doc id="5057104" url="https://pl.wikipedia.org/wiki?curid=5057104" title="Jelisaveta Načić">
Jelisaveta Načić

Jelisaveta Načić (ur. 31 grudnia 1878 w Belgradzie, zm. 6 czerwca 1955 w Dubrowniku) – pierwsza architektka w Serbii.
Życiorys.
Ukończyła szkołę średnią z wybitnym wynikiem w 1896. Następnie rozpoczęła studia na Wydziale Architektury Uniwersytetu w Belgradzie. W wieku 22 lat była pierwszą kobietą, która ukończyła studia na Wydziale Inżynierii. Próbowała znaleźć pracę w Ministerstwie Infrastruktury. Nie mogła jednak zostać urzędnikiem, gdyż wymogiem zatrudnienia było odbycie służby wojskowej. Udało jej się jednak zatrudnić jako architekt w urzędzie miejskim w Belgradzie, gdzie została pierwszym architektem miejskim.
W 1903 zaprojektowała Małe Schody w parku Kalemegdan. W 1906 zaprojektowała jedną z najnowocześniejszych ówcześnie szkół podstawowych na Bałkanach, która do dziś nosi imię Króla Piotra I. Zaprojektowała również Cerkiew św. Aleksandra Newskiego w Belgradzie. Jej budowa rozpoczęła się w 1912, lecz została przerwana w związku z wybuchem I wojny światowej. Cerkiew dokończono w 1929.
Jej kariera została przerwana w 1916, gdy została internowana w obozie Nežider w Neusiedl am See w węgierskiej części Austro-Węgier, w związku z łukiem triumfalnym, który zaprojektowała z okazji powrotu wojsk serbskich z wojen bałkańskich z napisem „Są jeszcze niewyzwoleni Serbowie”. W obozie poznała albańskiego intelektualistę Lukę Lukaja, za którego wyszła za mąż w 1917. Parze urodziła się córka Lula. Po wojnie mieszkali krótko w Belgradzie a następnie przenieśli się do Szkodry, gdzie Luka został ministrem w rządzie Esada Paszy, który pomagał przedostawać się Serbom przez Albanię w czasie wojny. Jelisaveta pomagała mężowi w wywołaniu powstania mającego wyzwolić Albanię spod rządów włoskich. Po upadku powstania przenieśli się w 1923 do Dubrownika. Mieszkała w domu podarowanym jej po II wojnie światowej przez Związek Architektów Jugosławii w uznaniu za jej zasługi.
Upamiętnienie.
Jej imieniem nazwano jedną z ulic w Belgradzie, położoną w pobliżu osiedla robotniczego, które zaprojektowała.

</doc>
<doc id="5057105" url="https://pl.wikipedia.org/wiki?curid=5057105" title="Rinorea convallarioides">
Rinorea convallarioides

Rinorea convallarioides (Baker f.) Eyles – gatunek roślin z rodziny fiołkowatych ("Violaceae"). Występuje naturalnie w Zimbabwe, Mozambiku oraz Malawi. 
Biologia i ekologia.
Rośnie w lasach i zaroślach. 
Zmienność.
W obrębie tego gatunku oprócz podgatunku nominatywnego wyróżniono dwa podgatunki:

</doc>
<doc id="5057107" url="https://pl.wikipedia.org/wiki?curid=5057107" title="Rinorea falcata">
Rinorea falcata

Rinorea falcata (Mart. ex Eichler) Kuntze – gatunek roślin z rodziny fiołkowatych ("Violaceae"). Występuje naturalnie w Kolumbii, Wenezueli, Gujanie, Surinamie, Gujanie Francuskiej, Peru oraz Brazylii (w stanach Acre, Amazonas, Pará i Rondônia). 
Biologia i ekologia.
Rośnie w wilgotny lesie równikowym. Występuje na wysokości do 600 m n.p.m.

</doc>
<doc id="5057109" url="https://pl.wikipedia.org/wiki?curid=5057109" title="Rinorea flavescens">
Rinorea flavescens

Rinorea flavescens (Aubl.) Kuntze – gatunek roślin z rodziny fiołkowatych ("Violaceae"). Występuje naturalnie w Kolumbii, Wenezueli, Gujanie, Surinamie, Gujanie Francuskiej, Ekwadorze, Peru oraz Brazylii (w stanach Acre, Amazonas, Amapá, Pará, Rondônia, Roraima, Maranhão i Mato Grosso). 
Biologia i ekologia.
Rośnie w lasach, na wysokości do 1000 m n.p.m.

</doc>
<doc id="5057113" url="https://pl.wikipedia.org/wiki?curid=5057113" title="Rinorea oblongifolia">
Rinorea oblongifolia

Rinorea oblongifolia (C.H.Wright) C.Marquand ex Chipp – gatunek roślin z rodziny fiołkowatych ("Violaceae"). Występuje naturalnie w Sierra Leone, Liberii, Wybrzeżu Kości Słoniowej, Ghanie, Nigerii, Republice Środkowoafrykańskiej, Kamerunie, Gabonie, Kongo, Kabindzie, Demokratycznej Republice Konga, Ugandzie oraz Sudanie. 
Biologia i ekologia.
Rośnie w lasach, na wysokości do 1500 m n.p.m.

</doc>
<doc id="5057114" url="https://pl.wikipedia.org/wiki?curid=5057114" title="Kopalnia Węgla Kamiennego „Piast”">
Kopalnia Węgla Kamiennego „Piast”



</doc>
<doc id="5057116" url="https://pl.wikipedia.org/wiki?curid=5057116" title="Kopalnia Węgla Kamiennego Piast">
Kopalnia Węgla Kamiennego Piast



</doc>
<doc id="5057117" url="https://pl.wikipedia.org/wiki?curid=5057117" title="Rinorea squamosa">
Rinorea squamosa

Rinorea squamosa (Boivin ex Tul.) Baill. – gatunek roślin z rodziny fiołkowatych ("Violaceae"). Występuje naturalnie w Kenii, Tanzanii oraz na Madagaskarze. 
Biologia i ekologia.
Rośnie w lasach, na wysokości do 500 m n.p.m.
Zmienność.
W obrębie tego gatunku oprócz podgatunku nominatywnego wyróżniono dwa podgatunki oraz jedną odmianę:

</doc>
<doc id="5057119" url="https://pl.wikipedia.org/wiki?curid=5057119" title="Rinorea subintegrifolia">
Rinorea subintegrifolia

Rinorea subintegrifolia (P.Beauv.) Kuntze – gatunek roślin z rodziny fiołkowatych ("Violaceae"). Występuje naturalnie w Afryce Subsaharyjskiej – w Gwinei-Bissau, Gwinei, Sierra Leone, Liberii, Wybrzeżu Kości Słoniowej, Burkina Faso, Ghanie, Nigerii, Kamerunie, Gabonie, Kongo, Demokratycznej Republice Konga oraz Tanzanii. 
Biologia i ekologia.
Rośnie w lasach, na wysokości do 1800 m n.p.m.

</doc>
<doc id="5057120" url="https://pl.wikipedia.org/wiki?curid=5057120" title="Botałowo (obwód smoleński)">
Botałowo (obwód smoleński)

Botałowo () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest w dorzeczu Gorodieczenki, przy drodze regionalnej 66N-0508 (Zaborje – 66N-0506/Anosinki), 1 km od centrum administracyjnego osiedla wiejskiego (Zaborje), 17 km od centrum administracyjnego rejonu (Diemidow), 76,5 km od stolicy obwodu (Smoleńsk), 40,5 km od granicy z Białorusią.
W granicach miejscowości znajduje się ulica Dorożnaja (15 posesji).
Demografia.
W 2010 r. miejscowość zamieszkiwało 27 osób.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5057121" url="https://pl.wikipedia.org/wiki?curid=5057121" title="Viola ambigua">
Viola ambigua

Viola ambigua Waldst. &amp; Kit. – gatunek roślin z rodziny fiołkowatych ("Violaceae"). Występuje naturalnie w Austrii, Czechach, na Słowacji, Węgrzech, w Chorwacji, Serbii, Bułgarii, Rumunii, na Ukrainie, w Rosji (w jej europejskiej części oraz w zachodniej Syberii), Gruzji oraz Kazachstanie. 
Biologia i ekologia.
Rośnie na łąkach, brzegach cieków wodnych i wrzosowiskach. Występuje na wysokości od 500 do 2300 m n.p.m.

</doc>
<doc id="5057122" url="https://pl.wikipedia.org/wiki?curid=5057122" title="MG 550">
MG 550



</doc>
<doc id="5057123" url="https://pl.wikipedia.org/wiki?curid=5057123" title="MG 350">
MG 350



</doc>
<doc id="5057124" url="https://pl.wikipedia.org/wiki?curid=5057124" title="MG 750">
MG 750



</doc>
<doc id="5057125" url="https://pl.wikipedia.org/wiki?curid=5057125" title="Viola arborescens">
Viola arborescens

Viola arborescens L. – gatunek roślin z rodziny fiołkowatych ("Violaceae"). Występuje naturalnie we Francji, na włoskiej Sardynii, w Hiszpanii (także na Balearach), Portugalii, Maroku i Algierii. 
Biologia i ekologia.
Rośnie na wybrzeżach, łąkach i terenach skalistych. Występuje na wysokości do 800 m n.p.m. Kwitnie od stycznia do lipca, z kulminacją przypadającą na marzec. 

</doc>
<doc id="5057126" url="https://pl.wikipedia.org/wiki?curid=5057126" title="Dominique Hasler">
Dominique Hasler

Dominique Hasler, z domu Matt (ur. 6 października 1978 w Grabs, Szwajcaria) – liechtensteińska polityk, nauczycielka, minister spraw zagranicznych, edukacji i sportu w rządzie Daniela Rischa od 2021, minister spraw wewnętrznych, edukacji i środowiska w rządzie Adriana Haslera w latach 2017–2021.
Życiorys.
Dominique Hasler urodziła i wychowywała się w Mauren. Uczęszczała do kantonowej szkoły średniej w szwajcarskim Sargans, gdzie zdała maturę oraz ukończyła kurs nauczycielski. Rozpoczęła swoją karierę zawodowo jako pedagog w specjalnej szkole dziennej w Trubach. Równocześnie studiowała zaocznie pedagogikę specjalną w szkole policealnej w Zurychu. W późniejszych latach ukończyła również studia podyplomowe na Uniwersytecie Liechtensteińskim na kierunku EMBA. W latach 2006-2010 pracowała na różnych stanowiskach w liechtensteińskiej w oświacie (m.in. w specjalnej szkole w Schaan). Od 2016 roku jest członkinią zarządu Unii Patriotycznej, z ramienia której została członkiem koalicyjnego rządu Adriana Haslera w 2017 roku jako minister spraw wewnętrznych, edukacji i środowiska. Po zakończeniu kadencji w 2021 roku po raz kolejny została nominowana do rządu na stanowisko ministra spraw zagranicznych, edukacji i sportu.
Życie prywatne.
Hasler mieszka w Mauren i od 2018 roku jest w związku małżeńskim z trenerem piłkarskim Danielem Haslerem. Nie ma dzieci.

</doc>
<doc id="5057127" url="https://pl.wikipedia.org/wiki?curid=5057127" title="Viola bertolonii">
Viola bertolonii

Viola bertolonii Pio – gatunek roślin z rodziny fiołkowatych ("Violaceae"). Występuje naturalnie w południowo-wschodniej Francji oraz we Włoszech (w Liguriii Piemonciea także prawdopodobnie w Emilii-Romanii). 
Biologia i ekologia.
Rośnie na łąkach i brzegach cieków wodnych. Występuje na wysokości od 1000 do 2200 m n.p.m. Kwitnie od kwietnia do czerwca. 

</doc>
<doc id="5057128" url="https://pl.wikipedia.org/wiki?curid=5057128" title="Karabin AKMS wz. 80">
Karabin AKMS wz. 80



</doc>
<doc id="5057138" url="https://pl.wikipedia.org/wiki?curid=5057138" title="Ludność Polkowic">
Ludność Polkowic

Ludność Polkowic – wynosi według stanu z 30 czerwca 2020 roku 22 460. Miasto od paru lat ma podobną liczbę mieszkańców i nie odnotowuje większych spadków ludności.

</doc>
<doc id="5057140" url="https://pl.wikipedia.org/wiki?curid=5057140" title="Park Buenos Aires w Erywaniu">
Park Buenos Aires w Erywaniu

Park Buenos Aires w Erywaniu (ormiański: Բուենոս Այրեսի այգի) – jeden z parków miejskich znajdujących się w Erywaniu. 
Charakterystyka.
Park ten znajduje się w dzielnicy Ajapnyak, na lewym brzegu rzeki Hrazdan, w pobliżu Ormiańskiego Republikańskiego Centrum Medycznego. Jego nazwa pochodzi od miasta Buenos Aires, które jest miastem partnerskim Erywania. Park ten został otworzony 30 października 2012 roku; ma powierzchnię około 4 hektarów. Posiada półokrągły basen z fontannami. Jest również wyposażony w niewielką przestrzeń, na której odbywają się imprezy sportowe na świeżym powietrzu. Baseny i fontanny w parku zajmują łącznie przestrzeń około 3000 m². Park jest popularnym miejscem rekreacji mieszkańców Erywania.

</doc>
<doc id="5057142" url="https://pl.wikipedia.org/wiki?curid=5057142" title="Viola cazorlensis">
Viola cazorlensis

Viola cazorlensis Gand. – gatunek roślin z rodziny fiołkowatych ("Violaceae"). Występuje endemicznie w południowej Hiszpanii. 
Biologia i ekologia.
Rośnie w terenach skalistych. Występuje na wysokości od 600 do 2100 m n.p.m.

</doc>
<doc id="5057147" url="https://pl.wikipedia.org/wiki?curid=5057147" title="Mistrzostwa Polski w Biathlonie Letnim 2018">
Mistrzostwa Polski w Biathlonie Letnim 2018

Mistrzostwa Polski w biathlonie letnim 2018 odbyły się w Dusznikach-Zdroju w dniach 24 – 26 czerwca 2018 roku. O tytuł Mistrza Polski biathloniści rywalizowali w trzech konkurencjach sprincie, biegu indywidualnym oraz biegu ze startu wspólnego.

</doc>
<doc id="5057148" url="https://pl.wikipedia.org/wiki?curid=5057148" title="Krasnogórka (sielsowiet Druja)">
Krasnogórka (sielsowiet Druja)

Krasnogórka (; ) – chutor na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego
W latach 1921–1945 folwark a następnie zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja, a następnie w gminie Przebrodzie.
Według Powszechnego Spisu Ludności z 1921 roku zamieszkiwało tu 13 osób, wszystkie były wyznania rzymskokatolickiego i zadeklarowały polską przynależność narodową. Były tu 3 budynki mieszkalne. W 1931 w 1 domu zamieszkiwało 6 osób.
Wierni należeli do parafii rzymskokatolickiej i prawosławnej w Druji. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5057149" url="https://pl.wikipedia.org/wiki?curid=5057149" title="Guzowata">
Guzowata

Guzowata (niem. "Hopp Berge", czes. "Božanovský vrch") – wzniesienie (501 m n.p.m.) w Górach Stołowych, położone około 2 km na zachód od Radkowa, w województwie dolnośląskim, w powiecie kłodzkim, w gminie Radków. Na wzniesieniu znajduje się taras widokowy a u podnóża zalew. 
W ramach Festiwalu Góry Literatury na tarasie widokowym odbywają się spotkania z pisarzami, w których uczestniczyli m.in.: Wojciech Bonowicz, Julia Fiedorczuk, Grzegorz Gauden, Jakub Kornhauser, Karol Maliszewski, Magdalena Rabizo-Birek, Filip Springer, Klementyna Suchanow.
Szlaki turystyczne.
U stóp wzniesienia prowadzi szlak turystyczny z Radkowa do Pasterki.

</doc>
<doc id="5057151" url="https://pl.wikipedia.org/wiki?curid=5057151" title="Manuel Frick">
Manuel Frick

Manuel Frick (ur. 16 listopada 1984 w Balzers) – liechtensteiński polityk i bankowiec, minister spraw społecznych i kultury w rządzie Daniela Rischa od 2021.
Życiorys.
Manuel Frick wychował się i uczęszczał do szkoły średniej w Liechtensteinie. Następnie studiował politologię, ekonomię i prawo europejskie na uniwersytetach w Bernie i Bolonii i w 2009 uzyskał licencjat. Rozpoczął karierę zawodową w administracji państwowej, w 2008, w biurze spraw zagranicznych, gdzie pracował do 2017 roku. W latach 2012-2017 był zastępcą przedstawiciela Księstwa przy Radzie Europy w Strasburgu. Od 2017 do 2020 roku odszedł od administracji i był doradcą finansowym w banku w Vaduz. Karierę polityczną rozpoczął już w 2008 roku, kiedy został członkiem zarządu lokalnego oddziału FBP w Balzers. Od 2017 roku był zastępcą radnego rządowego z ramienia Postępowej Partii Obywatelskiej, a od 2020 pełnił funkcję sekretarza stanu w ministerstwie społeczeństwa. 25 marca 2021 roku został ministrem spraw społecznych i kultury w rządzie Daniela Rischa.
Życie prywatne.
Frick jest żonaty, ma jednego syna i wraz z rodziną mieszka w Balzers.

</doc>
<doc id="5057154" url="https://pl.wikipedia.org/wiki?curid=5057154" title="Bitwa pod Borysowem (1919)">
Bitwa pod Borysowem (1919)

Bitwa pod Borysowem – walki polskiej 2 Dywizji Piechoty Legionów z oddziałami sowieckimi toczone w pierwszym roku wojny polsko-bolszewickiej.
Geneza.
W pierwszych miesiącach 1919 roku na wschodnich krańcach odradzającej się Rzeczypospolitej stacjonowały jeszcze wojska niemieckie Ober-Ostu. Ich ewakuacja powodowała, że opuszczane przez nie tereny od wschodu zajmowała Armia Czerwona. Jednocześnie od zachodu podchodziły oddziały Wojska Polskiego. W lutym 1919 jednostki polskie weszły w kontakt bojowy z oddziałami Armii Czerwonej. Rozpoczęła się nigdy niewypowiedziana wojna polsko-bolszewicka. 
Wskutek zarządzenia pogotowia bojowego przeciwko Niemcom, w maju i czerwcu front przeciwsowiecki pozostawał w defensywie. W drugiej połowie lipca Naczelne Dowództwie WP zakończyło prace nad planem szeroko zakrojonej operacji zaczepnej, której celem było opanowanie Mińska, Borysowa, Bobrujska i oparcie frontu o linię rzek Dźwiny i Berezyny.
W rozkazie operacyjnym Frontu Litewsko-Białoruskiego z 3 sierpnia 1919 przewidziano, że natarcie na Mińsk ubezpieczą na lewym skrzydle oddziały 1 Dywizji Piechoty Legionów w rejonie Mołodeczna, Wilejki, a na prawym skrzydle oddziały Grupy Operacyjnej gen. Lasockiego. 2 Dywizja Piechoty Legionów miała wykonać natarcie na miasto z północnego zachodu, a następnie miała ubezpieczyć Mińsk z kierunku Borysowa. Z kolei Grupa Wielkopolska gen. Konarzewskiego miała nacierać od południowego zachodu, a jednocześnie 1 pułk Ułanów Wielkopolskich miał wyjść na tyły Mińska i przeciąć drogę oraz linię kolejową Mińsk-Borysów.
Walki pod Borysowem.
Latem 1919 podczas ofensywy na Białorusi i po zajęciu Mińska polskie dowództwo zamierzało odciąć nieprzyjaciela od przepraw na Berezynie. 13 sierpnia, prowadząca pościg 2 Dywizja Piechoty Legionów zajęła Smolewicze i maszerowała dalej wzdłuż linii kolejowej w kierunku na Borysów. Sowieci bronili się na linii dawnych, dobrze ufortyfikowanych, okopów rosyjskich z czasów I wojny światowej znajdujących się na zachodnim brzegu Berezyny. Na kierunku Borysowa broniły się 19, 20 i 21 pułki strzelców.
16 sierpnia dowódca 2 Dywizji Piechoty Legionów do walki w pierwszym rzucie skierował 2 pułk piechoty Legionów, II/4 pułku piechoty Legionów i III/3 pułku piechoty Legionów. Od północy zgrupowanie uderzeniowe ubezpieczał I batalion 4 pułku piechoty Legionów. Na prawym skrzydle uderzały dwa bataliony 3 pułku piechoty Legionów, ubezpieczane przez 4 pułk ułanów. Pierwszy atak nie powiódł się, a oddziały polskie poniosły znaczne straty. Kolejny dzień przeznaczono na przegrupowanie wojsk i przygotowania decydującego szturmu. Nocą 17 na 18 sierpnia do walki ruszyły kompanie szturmowe 2 i 3 pułku piechoty Legionów. Bez wystrzału podeszły pod zapory drutowe, przecięły je i o świcie, bez przygotowania artyleryjskiego uderzyły na zaskoczonych sowieckich strzelców zarzucając ich granatami ręcznymi. W wyłomy, uczynione przez kompanie szturmowe, do walki weszły cztery polskie bataliony. Po krótkiej walce zajęto wszystkie umocnienia, a następnie opuszczone przez przeciwnika miasto.
10 września Polacy wznowili natarcie, połączone z forsowaniem rzeki. O świcie kompanie szturmowe przeprawiły się łodziami na wschodni brzeg Berezyny i po raz kolejny zaskoczyły przeciwnika. Czerwonoarmiści w bieliźnie wyskakiwali z kwater i rzucali się do ucieczki. Po zdobyciu przyczółka kompanie techniczne zbudowały kładki, którymi przeprawiły się przez rzekę kolejne pododdziały dywizji. Do południa osiągnięto nakazaną linię i przystąpiono do rozbudowy stanowisk obronnych na dominujących wzgórzach.
26 września rozszerzono przedmoście do linii Uchłody - Lady - Stajki - Prudiszcze - Mały Stachów, odsuwając front na odległość około czterech kilometrów na wschód od miasta. Przeciwnik 30 września przy wsparciu pociągu pancernego i kilku samochodów pancernych uderzył na stanowiska III batalionu 3 pułku piechoty Legionów, ale został odparty. Wznowione kontrataki w dniach 1 i 2 października, prowadzone siłami siłami 462, 464 pułku strzelców i dwóch batalionów 66 pułku strzelców, wspierane przez trzy samochody pancerne i pociąg pancerny, również skończyły się niepowodzeniem. Po tej porażce dowództwo sowieckie zaniechało akcji ofensywnych.
Bilans walk.
2 Dywizja Piechoty Legionów uchwyciła pod Borysowem obszerny przyczółek na wschodnim brzegu Berezyny, który zimą 1919/1920 tworzył podstawę wyjściową dla wielu wypadów na tyły Armii Czerwonej.

</doc>
<doc id="5057156" url="https://pl.wikipedia.org/wiki?curid=5057156" title="Francis Kumbur">
Francis Kumbur

Francis Kumbur (ur. 4 kwietnia 1979 w Lagos) – nigeryjski piłkarz występujący na pozycji napastnika, reprezentant kraju.
Życiorys.
Seniorską karierę rozpoczynał w styczniu 1997 roku w Plateau United. W połowie roku przebywał na testach w Legii Warszawa oraz Varcie Namysłów, jednak nie zmienił wówczas pracodawcy. W 1998 roku został zawodnikiem Kawkabu Marrakesz. W sezonie 1998/1999 zdobył z tym klubem wicemistrzostwo Maroka. W marcu 2002 roku podpisał kontrakt z Yeovil Town. Swoją pierwszą bramkę zdobył podczas rozegranego pod koniec kwietnia spotkania ze Stevenage Borough. W okresie swojej gry w Yeovil Town strzelił trzy gole w pięciu meczach, został także wybrany klubowym piłkarzem kwietnia. Po zakończeniu sezonu opuścił Yeovil i został zawodnikiem Haywards Heath Town, grającego w Sussex Division Three (dziesiąty poziom rozgrywkowy).
W listopadzie 2002 roku otrzymał powołanie do reprezentacji Nigerii na towarzyskie mecze z Jamajką i Egiptem. 20 listopada wystąpił w zremisowanym 0:0 spotkaniu z Jamajką. Po zakończeniu sezonu 2002/2003 Kumbur przebywał na testach w Drogheda United. W sierpniu został jednak piłkarzem Ossett Town, natomiast w październiku przeszedł do Gravesend &amp; Northfleet.. W 2005 roku był testowany przez Aldershot Town. W latach 2006–2009 występował w Plateau United. W sezonie 2009/2010 był piłkarzem Eastbourne Town.

</doc>
<doc id="5057157" url="https://pl.wikipedia.org/wiki?curid=5057157" title="Troickoje (rejon diemidowski)">
Troickoje (rejon diemidowski)

Troickoje () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest nad Somolem, przy drodze regionalnej 66N-0526 (66N-0508 / Zaborje – Troickoje), 5 km od drogi regionalnej 66N-0508 (Zaborje – 66N-0506/Anosinki), 5,5 km od centrum administracyjnego osiedla wiejskiego (Zaborje), 16 km od centrum administracyjnego rejonu (Diemidow), 78 km od stolicy obwodu (Smoleńsk), 35,5 km od granicy z Białorusią.
Demografia.
W 2010 r. miejscowości nikt nie zamieszkiwał.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5057161" url="https://pl.wikipedia.org/wiki?curid=5057161" title="Arousiak Papazian">
Arousiak Papazian

Arousiak Papazian () (ur. 18 marca 1841 w Konstantynopolu, zm. 27 kwietnia 1907 tamże) – Ormianka, pierwsza zawodowa aktorka w Imperium Osmańskim.
Życiorys.
Urodziła się w rodzinie ormiańskiej w Konstantynopolu, ówczesnej stolicy Imperium Osmańskiego w 1841. Zanim została aktorką, pracowała jako nauczycielka. 
Nowoczesny teatr w dzisiejszej Turcji został stworzony przez Ormian w latach 50. XIX wieku. Ze względów religijnych muzułmanie nie chcieli występować na scenach, dlatego też przez wiele lat aktorami byli chrześcijańscy Ormianie. 
Arousiak zadebiutowała w 1857 w teatrze Naum Sırabyana Hekimyana, w którym występowała do 1859. Od 1861 była związana z teatrem Arevelian Tatron. Po jego zamknięciu w latach 1863–1864 ponownie występowała w Teatrze Naum.
Mikael Nalbandian napisał w 1860, że wraz z Aghavni Papazian były pierwszymi kobietami, które odrzuciły uprzedzenia i wystąpiły na scenie. Stały się pierwszymi publicznie widzialnymi kobietami w Imperium Osmańskim w czasach, gdy nawet żeńska część publiczności teatralnej musiała oglądać ich występy zza przepierzenia. 
Po wyjściu za mąż przerwała swoją karierę w 1868, gdyż jej mąż nie akceptował jej występów na scenie ani nawet wizyt w teatrze jako widz. 

</doc>
<doc id="5057166" url="https://pl.wikipedia.org/wiki?curid=5057166" title="Mistrzostwa Polski w Biathlonie na Nartorolkach 2018">
Mistrzostwa Polski w Biathlonie na Nartorolkach 2018

Mistrzostwa Polski w biathlonie na Nartorolkach 2018 odbyły się w Dusznikach-Zdroju w dniach 17 - 19 sierpnia 2018 roku. O tytuł mistrza Polski biathloniści rywalizowali w dwóch konkurencjach – sprincie i biegu pościgowym.

</doc>
<doc id="5057167" url="https://pl.wikipedia.org/wiki?curid=5057167" title="Troickoje (ujednoznacznienie)">
Troickoje (ujednoznacznienie)

Troickoje – nazwa miejscowości w Rosji

</doc>
<doc id="5057168" url="https://pl.wikipedia.org/wiki?curid=5057168" title="Płoniwowce">
Płoniwowce

Płoniwowce ("Pottiales") – rząd mchów (prątników) z podklasy "Dicranidae". Dzielony był na 6 rodzin, a bardziej współcześnie na 4 rodziny, z czego trzy są monotypowe (zawierają jeden rodzaj) i większość rodzajów (96) należy do rodziny płoniwowatych "Pottiaceae". Są to mchy rosnące głównie na ziemi lub skałach, rzadziej w wodach płynących.
Systematyka.
Rząd płoniwowce "Pottiales" należy do podklasy "Dicranidae" , klasy prątniki "Bryopsida" , podgromady "Bryophytina" , gromady mchy "Bryophyta" 
Do rzędu w ujęciu Goffineta i in. należą 4 rodziny.

</doc>
<doc id="5057169" url="https://pl.wikipedia.org/wiki?curid=5057169" title="Grimmiaceae">
Grimmiaceae



</doc>
<doc id="5057170" url="https://pl.wikipedia.org/wiki?curid=5057170" title="Pottiales">
Pottiales



</doc>
<doc id="5057171" url="https://pl.wikipedia.org/wiki?curid=5057171" title="Kolej Ruchu Regionalnego">
Kolej Ruchu Regionalnego

Kolej Ruchu Regionalnego (KRR) – system kolei aglomeracyjnej na terenie konurbacji górnośląskiej, którego budowa trwała w okresie 1986-1992.
Pierwsza linia KRR miała połączyć Pyskowice z Dąbrową Górniczą (przez Gliwice, Zabrze, Rudę Śląską, Chorzów, Katowice, Sosnowiec i Będzin).
Trasa.
I linia Kolei Ruchu Regionalnego miała mieć długość 71,5 km (wliczając do linii głównej odnogę z Pyskowic do Pyskowic Miasta o długości 4,4 km oraz odnogę do Huty Katowice o długości 3,7 km).
W dalszych planach zakładano również budowę II linii w osi północ-południe na trasie Tychy – Katowice – Bytom – Tarnowskie Góry.
Historia.
Geneza.
Kolej Ruchu Regionalnego zaczęła powstawać w latach 80. XX wieku, korzystając z założeń wcześniej proponowanej Śląskiej Kolei Regionalnej (której nie udało się uruchomić ze względu na braki finansowe). Utworzono specjalny podmiot w celu budowy i uruchomienia kolei – Biuro Budowy KRR, które odpowiadało za całość przygotowania i realizacji przedsięwzięcia, tj.:
Biuro Budowy KRR było częścią Biura Projektów Kolejowych w Katowicach. Ściśle współpracowało z województwem katowickim, podwykonawcami robót oraz Śląską DOKP.
Założenia.
Linia była projektowana jako kolej naziemnego metra (o stałym takcie kursowania). Aby zachować charakter szybkiej kolei miejskiej, miała dysponować wyłącznie dedykowanym torowiskiem (nieprzecinającym się z siecią kolejową PKP). Przerwy technologiczne w kursowaniu pociągów oraz rejony nieobsługiwane koleją wypełnić miała siatka tramwajowo-autobusowo-taksówkarska o wspólnej taryfie przewozowej. Tam, gdzie to możliwe, projektowano nawet parkingi w systemie P&amp;R oraz węzły przesiadkowe.
Budowę I linii podzielono na trzy etapy:
Budowa.
Budowa KRR ruszyła 1 czerwca 1986 r. Uroczystość wmurowania kamiennego przy koźle oporowym stacji postojowej w Katowicach-Bogucicach, odbyła się 26 czerwca 1986 r. przy licznym udziale władz Państwowych oraz PKP.
Realizacja budowy I linii bardzo szybko zaczęła odbiegać od zakładanych terminów. Napotykano na wiele problemów, począwszy od nieodpowiedniego doboru podwykonawców, poprzez brak dostępności odpowiednio wykwalifikowanych robotników, trudności z wywłaszczeniami gruntów kolizyjnych oraz przesiedlaniem mieszkańców; a także nawarstwiającej się pracy biurowej podczas realizacji etapu „0”.
W 1990 r. Biuro Projektowe KRR wydało książeczkę reklamową o budowie I linii KRR w GOP. Chwilę później Biuro Budowy KRR zostało wcielone w skład Śląskiej DOKP. Prace w terenie zawieszono rok później, zmieniając nazwę projektu na Górnośląska Kolej Regionalna (GKR). W 2002 r. Dyrektor Generalny PKP ostatecznie ogłosił decyzję o całkowitym wstrzymaniu budowy (ze względu na brak obiecanego finansowania ze strony Państwa).
Kontrowersje.
W związku z defraudacją funduszy przy okazji budowy KRR, kilku osobom wytoczono sprawy karne. Ceny budowy poszczególnych obiektów miały być wtedy wielokrotnie zawyżone w odniesieniu do rzeczywistej wartości inwestycji. Brak na ten temat jednak szczegółowych informacji.
Zabudowania KRR lub przygotowywane „przy okazji” budowy KRR, którym udało się przetrwać do dnia dzisiejszego, w większości nie są używane i ulegają dewastacjom.
Projekty następne.
Po uruchomieniu spółki Koleje Śląskie, kilkukrotnie powracano do tematu budowy szybkiej kolei miejskiej w woj. śląskim, głównie ze względu na to, iż Drogowa Trasa Średnicowa (która wyparła projekt KRR w całości) oraz fragment autostrady A1 nie odpowiadają już wygórowanym potrzebom transportowym regionu. Obecnie na Śląsku funkcjonuje Szybka Kolej Regionalna na trasie między Katowicami a Tychami (projekt czerpiący wiele inspiracji z KRR). Metropolia GZM oczekuje na wykonanie Studium Wykonalności Śląskiej Kolei Metropolitalnej.
Kolej Ruchu Regionalnego w kulturze.
KRR stała się inspiracją dla zespołu muzycznego Koniec Lata, który w październiku 2019 r. wydał dwa utwory nawiązujące tekstowo do projektu o tytułach „Pociągi” oraz „Upior”. We wrześniu 2021 r. zespół zorganizował koncert plenerowy wraz z nagraniami teledysku w formie live-session na terenie pyskowickiego skansenu kolejnictwa, z rozbudowaną zwrotką utworu „Pociągi”; ubogacającą utwór o kolejne wątki historii KRR.

</doc>
<doc id="5057174" url="https://pl.wikipedia.org/wiki?curid=5057174" title="Niemieccy saperzy">
Niemieccy saperzy



</doc>
<doc id="5057179" url="https://pl.wikipedia.org/wiki?curid=5057179" title="Mistrzostwa Polski w Biathlonie na Nartorolkach 2020">
Mistrzostwa Polski w Biathlonie na Nartorolkach 2020

Mistrzostwa Polski w biathlonie na nartorolkach 2020 odbyły się w Dusznikach-Zdroju w dniach 2-4 października 2020 roku. O tytuł mistrza Polski biathloniści rywalizowali w dwóch konkurencjach – sprincie i biegu pościgowym.

</doc>
<doc id="5057182" url="https://pl.wikipedia.org/wiki?curid=5057182" title="Kobier">
Kobier

Kobier – niemiecki nazistowski podobóz Auschwitz-Birkenau, zlokalizowany w Kobiórze.
Był to największy z „leśnych” podobozów znajdujących się w lasach pomiędzy Pszczyną a Tychami. 
Obóz składał się z dwóch baraków otoczonych drutem kolczastym, przebywało w nim początkowo 60 więźniów, następnie liczba zwiększyła się do 150. Praca więźniów polegała na wyrębie lasu i wstępnej obróbce pni. Pozyskane w ten sposób drewno było przekazywane nadleśnictwu, a gałęzie służyły do spalania zwłok ofiar zagłady.
Z częściowo zachowanych dokumentów podobozu wynika, że do kostnicy w Auschwitz I trafiło 31 zwłok więźniów z tego obozu. Z powodu rozpoczęcia stosowania w Birkenau krematoriów opalanych koksem liczba więźniów stopniowo malała. Obóz istniał do końca sierpnia 1943.
W 2005 powstał obelisk upamiętniający więźniów obozu. Został zaprojektowany przez Janusza Mazura.

</doc>
<doc id="5057192" url="https://pl.wikipedia.org/wiki?curid=5057192" title="Isaczki">
Isaczki

Isaczki (; ) – wieś na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów zaścianek szlachecki w gminie Druja, w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek a następnie wieś leżała w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 25 osób, wszystkie były wyznania staroobrzędowego i zadeklarowały białoruską przynależność narodową. Były tu 4 budynki mieszkalne. W 1931 w 5 domach zamieszkiwały 24 osoby.
Wierni należeli do parafii rzymskokatolickiej i prawosławnej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5057195" url="https://pl.wikipedia.org/wiki?curid=5057195" title="Maria Dembowska (bibliotekarka)">
Maria Dembowska (bibliotekarka)



</doc>
<doc id="5057197" url="https://pl.wikipedia.org/wiki?curid=5057197" title="Mistrzostwa Polski w Biathlonie Letnim 2020">
Mistrzostwa Polski w Biathlonie Letnim 2020

Mistrzostwa Polski w biathlonie letnim 2020 odbyły się w Dusznikach-Zdroju w dniach 3 – 6 września 2020 roku. O tytuł Mistrza Polski biathloniści rywalizowali w trzech konkurencjach sprincie, biegu indywidualnym oraz biegu ze startu wspólnego.

</doc>
<doc id="5057201" url="https://pl.wikipedia.org/wiki?curid=5057201" title="Viola rhodopeia">
Viola rhodopeia

Viola rhodopeia W.Becker – gatunek roślin z rodziny fiołkowatych ("Violaceae"). Występuje endemicznie w południowo-zachodniej Bułgarii. 
Biologia i ekologia.
Rośnie na łąkach. Kwitnie od czerwca do sierpnia. 

</doc>
<doc id="5057203" url="https://pl.wikipedia.org/wiki?curid=5057203" title="Tenis ziemny na Igrzyskach Małych Państw Europy 2019">
Tenis ziemny na Igrzyskach Małych Państw Europy 2019

Tenis ziemny na Igrzyskach Małych Państw Europy 2019 – turniej tenisowy, który był rozgrywany w dniach 28 maja–1 czerwca 2019 roku podczas igrzysk małych państw Europy w Budvie. Zawodnicy zmagali się na obiektach Slovenska Plaža Tennis Center. Sportowcy rywalizowali w pięciu konkurencjach: singlu i deblu mężczyzn oraz kobiet, a także mikście.
Medaliści.
Poczet medalistów zawodów tenisowych podczas Igrzysk Małych Państw Europy 2019.
Tabela medalowa.
Klasyfikacja medalowa zawodów tenisowych podczas Igrzysk Małych Państw Europy 2019.

</doc>
<doc id="5057205" url="https://pl.wikipedia.org/wiki?curid=5057205" title="Nikitienki (obwód smoleński)">
Nikitienki (obwód smoleński)

Nikitienki () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest nad jeziorem Czistik, przy drodze regionalnej 66N-0504 (Prżewalskoje – Chołm – 66K-11), 17 km od centrum administracyjnego osiedla wiejskiego (Zaborje), 31,5 km od centrum administracyjnego rejonu (Diemidow), 82 km od stolicy obwodu (Smoleńsk), 52 km od granicy z Białorusią.
W granicach miejscowości znajdują się ulice: Centralnaja, Chwojnaja, Dacznaja, Plażnaja, Siewiernaja, Sosnowaja.
Demografia.
W 2010 r. miejscowość zamieszkiwało 17 osób.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Nikitienki) zlikwidowanej jednostki administracyjnej Worobjowskoje weszły w skład osiedla wiejskiego Zaborjewskoje.

</doc>
<doc id="5057213" url="https://pl.wikipedia.org/wiki?curid=5057213" title="MG ZT-T">
MG ZT-T



</doc>
<doc id="5057214" url="https://pl.wikipedia.org/wiki?curid=5057214" title="Pablo Aguilar (gwatemalski piłkarz)">
Pablo Aguilar (gwatemalski piłkarz)

Pablo Andrés Aguilar Palacios (ur. 21 lutego 1995 w Saint Paul) – gwatemalski i amerykański piłkarz występujący na pozycji ofensywnego pomocnika, reprezentant Gwatemali, obecnie zawodnik Comunicaciones.
Kariera klubowa.
Aguilar urodził się w mieście Saint Paul, w stanie Minnesota, gdzie jego ojciec kończył wówczas studia magisterskie na University of St. Thomas. Jego rodzice są Gwatemalczykami. Ma dwóch braci oraz siostrę. Gdy miał trzy lata, cała rodzina powróciła do Gwatemali. Tam Aguilar trenował w stołecznej akademii juniorskiej Futeca Camp Elite. W wieku 15 lat zdecydował się na powrót, początkowo samotny, do Stanów Zjednoczonych, gdzie dołączył do akademii IMG Soccer Academy w Bradenton na Florydzie. Jako kapitan kategorii wiekowej do lat piętnastu zdobył z IMG Academy mistrzostwo stanowe. Trzy razy z rzędu został wybrany piłkarzem roku w akademii (2011, 2012, 2013). W rankingu portalu Top Drawer Soccer zajął drugie miejsce w rankingu najzdolniejszych juniorów na Florydzie.
Następnie Aguilar rozpoczął studia na University of Virginia, na kierunku stosunków międzynarodowych. Absolwentami tej uczelni zostali wcześniej jego brat i siostra. Występował w uczelnianej drużynie piłkarskiej Virginia Cavaliers. W 2014 roku został wybrany do NCAA College Cup All-Tournament Team, w 2016 roku do Second Team All-Atlantic Coast Conference (ACC), a w 2017 roku do USC Third Team All-South Region i Second Team All-ACC. Na ostatnim roku studiów grał też w ekipie Reading United AC na czwartym szczeblu rozgrywek – USL Premier Development League.
W styczniu 2018 Aguilar został wybrany w MLS SuperDraft w trzeciej rundzie (z 59. miejsca) przez Houston Dynamo. Podczas przygotowań do sezonu trenował z pierwszą drużyną, lecz ostatecznie został oddelegowany do drużyny filialnej Dynamo, Rio Grande Valley FC Toros z drugiej ligi – United Soccer League. W styczniu 2019 powrócił do Gwatemali, podpisując umowę z Antigua GFC. W gwatemalskiej Liga Nacional zadebiutował 26 stycznia 2019 w przegranym 0:2 spotkaniu z Municipalem, zaś pierwszego gola strzelił 15 marca w wygranym 3:0 meczu z Petapą. Z Antiguą wywalczył mistrzostwo Gwatemali (Clausura 2019), wicemistrzostwo Gwatemali (Apertura 2019) oraz zajął drugie miejsce w superpucharze Gwatemali (2019).
W lutym 2021 Aguilar został piłkarzem krajowego potentata, Comunicaciones FC.
Kariera reprezentacyjna.
Aguilar był powoływany przez Taba Ramosa do reprezentacji Stanów Zjednoczonych U-15.
Następnie Aguilar występował w reprezentacji Gwatemali U-20 prowadzonej przez Guillermo Moralesa. W lipcu 2014 grał w eliminacjach do mistrzostw CONCACAF U-20, podczas których strzelił po golu w meczach z Nikaraguą (4:0) i Belize (3:0). W styczniu 2015 został powołany na rozgrywany na Jamajce turniej finałowy. Tam zagrał we wszystkich sześciu meczach (ale tylko w jednym w wyjściowym składzie), a jego reprezentacja zajęła trzecie miejsce w grupie i awansowała do baraży o udział w mistrzostwach świata U-20 w Nowej Zelandii. Przegrała tam z Hondurasem (1:2) i nie zakwalifikowała się na młodzieżowy mundial. 
W seniorskiej reprezentacji Gwatemali Aguilar zadebiutował za kadencji selekcjonera Waltera Claverí, 15 listopada 2018 w przegranym 0:7 meczu towarzyskim z Izraelem.

</doc>
<doc id="5057215" url="https://pl.wikipedia.org/wiki?curid=5057215" title="Herkules i Omfale (obraz Francisca Goi)">
Herkules i Omfale (obraz Francisca Goi)

Herkules i Omfale () – obraz olejny hiszpańskiego malarza Francisca Goi. Przedstawia scenę mitologiczną, której bohaterami są Herkules i Omfale. Scena ma charakter humorystyczny, tematem jest zamiana tradycyjnych ról płciowych i alegoria władzy kobiet nad mężczyznami.
Okoliczności powstania.
Nie jest znany motyw powstania tego dzieła, ani zleceniodawca, jeżeli taki istniał. Goya namalował mitologiczną scenę z motywem humorystycznym – zawiera żart lub zagadkę stworzoną dla rozrywki klienta lub samego artysty. Poza portretami jest to jedno z nielicznych podpisanych i datowanych dzieł Goi. Wyeksponowany podpis i data na klindze miecza (FRANCISCO DE GOYA. AÑO 1784), sugerują bliską relację między artystą a klientem. Mit o Herkulesie i Omfale dawał artystom możliwość przedstawienia tematów erotycznych, zwłaszcza komedii odwrócenia tradycyjnych ról płciowych. U Goi motyw władzy kobiet nad mężczyznami pojawia się także w projektach tapiserii (np. "Kukła") i serii rycin "Kaprysy" (np. rycina nr 73 "Lepiej próżnować"). Możliwe, że obraz nawiązuje do sztuki teatralnej, której bohaterem był Herkules, np. "Fieras afemina amor" Calderóna de la Barki, na co wskazują anachroniczne kostiumy i podobne do scenicznego oświetlenie.
Dokładnie w tym samym roku 1784 artysta wykonał portret zbiorowy "Rodzina infanta don Luisa", przedstawiający bliskie osoby i świtę infanta Ludwika Antoniego Burbona, swojego mecenasa. Ukryte znaczenie rzekomo mitologicznej sceny może odnosić się do morganatycznego małżeństwa infanta z młodszą o ponad 30 lat Marią Teresą de Vallabriga i miłosnych intryg z ich otoczenia. Goya dwukrotnie przebywał na dworze infanta w Arenas de San Pedro pracując nad portretami, dlatego miał okazję do obserwacji jego rodziny. Z korespondencji spowiednika infanta z królewskim sekretarzem Floridablanką wynika, że infant, o słabym charakterze, dawał się łatwo manipulować swojej dumnej i żywiołowej małżonce. Duchowny skarżył się, że młoda żona źle traktowała infanta i publicznie go poniżała. Przedstawiona na obrazie Omfale jest podobna do Marii Teresy: ma owalną twarz, duże, ciemne oczy i gęste włosy luźno zebrane na karku. Podobnie jak "Rodzina infanta don Luisa" jest to intymna scena, skupiająca się wokół pięknej, młodej kobiety. Według Manueli Meny Goya może nawiązywać do relacji innej pary: królowej Marii Ludwiki i młodego oficera gwardii królewskiej Manuela Godoya, którego poznała w 1784 roku.
Opis obrazu.
Tradycyjny tytuł obrazu nawiązuje do mitu o Herkulesie i Omfale. Bóg Apollo, przemawiając poprzez wyrocznię delficką, skazał Herkulesa za zabójstwo Ifitosa. Karą była utrata męskości, miał odpokutować winę jako niewolnik i zajmować się kobiecymi pracami. Omfale, królowa Lidii, kupiła go na targu niewolników, nie wiedząc, kim jest. W swoim pałacu złośliwie zmuszała herosa do noszenia kobiecych strojów i wykonywania tradycyjnie kobiecych czynności, naśmiewając się z niego i poddając go upokorzeniom. Dla żartu skradła i nosiła skórę lwa nemejskiego oraz maczugę Herkulesa. Herkules otrzymał także zadania dla herosa: musiał zgładzić smoka i zabić bandytę Syleusa.
Goya nie podejmuje próby poetyckiego, godnego przedstawienia klasycznych bohaterów. Scena jest groteskowa, a postaci anachroniczne: Herkules został przedstawiony jako renesansowy rycerz w zbroi od stóp do głów, zaś towarzyszące mu kobiety wyglądają jak barokowe damy. Heros siedzi na niskim stołku naprzeciw Omfale, na drugim planie miejsce zajmuje dama dworu. Królowa ma na sobie białą suknię, odsłaniającą dekolt i ramię, a na kolanach bogatą, czerwoną tkaninę, być może jest to aluzja do purpurowego płaszcza Herkulesa. Z przybornika trzymanego w podołku wysnuwa się nić, którą mężczyzna próbuje nawlec na igłę. Przy tej czynności bohater nabiera kobiecej delikatności, komiczny jest kontrast pomiędzy ciężką, męską zbroją, którą nosi, a czynnością nawlekania igły. Oczywista metafora seksualna jest podkreślona przez mowę ciała królowej – jej nogi są lekko rozstawione, stopy w eleganckich butach w sugestywny sposób przeplatają się ze stopami rycerza. Białe pióro w kapeluszu Omfale jest skierowane w lewą stronę, jakby odpowiadało czerwonemu pióru w hełmie Herkulesa. Kobieta z rozbawieniem patrzy na wijącego się złotego smoka na hełmie Herkulesa (ten motyw znajduje się we włoskim szkicowniku Goi), równie bezsilnego jak jego właściciel. Na poduszeczce przybornika widać jeszcze dwie igły, co może sugerować, że w życiu królowej są jeszcze inni kochankowie. Dama na drugim planie jest prawdopodobnie jedną z jońskich lubieżnych towarzyszek Omfale. Ubrana w tunikę obszytą futrem, być może nawiązanie do skóry lwa nemejskiego. W ręce trzyma odebrany Herkulesowi rapier, którego pionowa krawędź rozdziela przestrzeń między zajętymi dłońmi bohatera a przybornikiem do szycia. Ciężki oręż w rękach kobiety kontrastuje z małą igłą trzymaną przez herosa. Na ziemi siedzi piesek spoglądający wprost na widza.
Technika.
Scena jest oświetlona w nierealny sposób, postać królowej jest źródłem jasno bijącego światła, które rozpływa się po niemal białej skórze i zwiewnym materiale jej sukni. Mniej światła pada na postać Herkulesa i damy dworu, odblaski pojawiają się na zbroi, hełmie i mieczu, a reszta pomieszczenia pozostaje w cieniu. Jasne i jaskrawe kolory sukni dam kontrastują z ciemną zbroją bohatera, ożywioną pasiastą koszulą i czerwoną szarfą. Swobodne, lecz precyzyjne wykonanie na typowym, czerwonym podkładzie demonstruje zdolności malarskie Goi. Podobne kobiece rysy twarzy pojawiają się na obrazie "Niepokalane poczęcie", również z 1784.
Proweniencja.
Obraz należał do kolekcji markizów de la Torrecilla. Przed 1928 rokiem przeszedł do kolekcji księcia de San Pedro de Galatino w Madrycie. Do 1983 roku należał do markizy de Valdeolmos, a następnie do jej spadkobierców.

</doc>
<doc id="5057222" url="https://pl.wikipedia.org/wiki?curid=5057222" title="Jaje">
Jaje

Jaje (; ) – wieś na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów wieś w gminie Druja, w powiecie dzisieńskim, w guberni wileńskiej Imperium Rosyjskiego. Pod koniec XIX wieku własność Justyna Wasilewskiego.
W latach 1921–1945 wieś a następnie zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 56 osób, wszystkie były wyznania rzymskokatolickiego i zadeklarowały polską przynależność narodową. Było tu 15 budynków mieszkalnych. W 1931 w 17 domach zamieszkiwało 81 osób.
Wierni należeli do parafii rzymskokatolickiej w Druji. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5057223" url="https://pl.wikipedia.org/wiki?curid=5057223" title="Cmentarz św. Barbary (II) we Wrocławiu">
Cmentarz św. Barbary (II) we Wrocławiu

Cmentarz św. Barbary (II), lub "Cholera Friedhof" – dawny cmentarz protestancki, założony przed rokiem 1852 przez parafię św. Barbary we Wrocławiu. Zlokalizowany został na zachód od obecnego placu Strzegomskiego () w rozwidleniu obecnych ulic Strzegomskiej () i Legnickiej ().
Projektując nekropolię, przewidziano osobny – parterowy, podpiwniczony i przykryty dwuspadowym dachem – dom mieszkalny dla grabarza (położony w południowo-wschodniej części parceli), a także osobny budynek na planie prostokąta o rozmiarach 14×29 metrów z przeznaczeniem na kostnicę i magazyn podręczny. Położenie cmentarza, dość daleko od XIX-wiecznej zwartej zabudowy ówczesnego miasta, sprzyjało wykorzystaniu go do pochówków osób, które zmarły w 1866 roku podczas epidemii cholery. Wobec liczby ofiar, która wyniosła wówczas około 4,5 tys. osób, cmentarz ten bardzo szybko się wypełnił (stąd jego później używana nazwa "Cholera Friedhof"), a z obawy przed powtórnymi zakażeniami zadecydowano o jego zamknięciu w 1867 roku.
W roku 1903 zarząd miasta podjął decyzję o przeznaczeniu terenu pocmentarnego na plac zabaw, ale nie uzyskał na to zgody parafii. Po kilku latach negocjacji zgodzono się na rozwiązanie kompromisowe: parcelę podzielono, na jednej z jej części zbudowany został (w latach 1911–1913) nowy kościół pod wezwaniem św. Pawła, a pozostałą część wykupił magistrat i urządził tam zieleniec. Obecnie na terenie dawnego cmentarza znajduje się m.in. gmach Dolmedu, wybudowany w latach 70. XX wieku.
Podczas robót ziemnych, związanych z budową w 2021 roku torowiska tramwajowego w rejonie ulic Legnickiej, Strzegomskiej i Złotoryjskiej, robotnicy natknęli się na kilka trumien z ludzkimi szczątkami. Wszystko wskazuje na to, że są to pochówki na "Friedhof zu St. Barbara", być może z okresu epidemii w 1866 roku.

</doc>
<doc id="5057227" url="https://pl.wikipedia.org/wiki?curid=5057227" title="Pokrowskoje (rejon diemidowski)">
Pokrowskoje (rejon diemidowski)

Pokrowskoje () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest nad rzeką Połowja, przy drodze regionalnej 66N-0504 (Prżewalskoje – Chołm – 66K-11), 15 km od centrum administracyjnego osiedla wiejskiego (Zaborje), 29,5 km od centrum administracyjnego rejonu (Diemidow), 81,5 km od stolicy obwodu (Smoleńsk), 50,5 km od granicy z Białorusią.
W granicach miejscowości znajdują się ulice: Dacznaja, Pridorożnaja, Riecznaja, Turisticzeskaja.
Demografia.
W 2010 r. miejscowość zamieszkiwało 36 osób.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Pokrowskoje) zlikwidowanej jednostki administracyjnej Worobjowskoje weszły w skład osiedla wiejskiego Zaborjewskoje.

</doc>
<doc id="5057229" url="https://pl.wikipedia.org/wiki?curid=5057229" title="Herkules i Omfale">
Herkules i Omfale



</doc>
<doc id="5057237" url="https://pl.wikipedia.org/wiki?curid=5057237" title="Praniki (obwód smoleński)">
Praniki (obwód smoleński)

Praniki () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest w dorzeczu Połowji, przy drodze regionalnej 66N-0504 (Prżewalskoje – Chołm – 66K-11), 13 km od centrum administracyjnego osiedla wiejskiego (Zaborje), 27,5 km od centrum administracyjnego rejonu (Diemidow), 80 km od stolicy obwodu (Smoleńsk), 49,5 km od granicy z Białorusią.
W granicach miejscowości znajduje się ulica Sadowaja (15 posesji).
Demografia.
W 2010 r. miejscowość zamieszkiwało 13 osób.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Praniki) zlikwidowanej jednostki administracyjnej Worobjowskoje weszły w skład osiedla wiejskiego Zaborjewskoje.

</doc>
<doc id="5057256" url="https://pl.wikipedia.org/wiki?curid=5057256" title="Krutieli">
Krutieli

Krutieli () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest w dorzeczu Połowji, przy drodze regionalnej 66N-0504 (Prżewalskoje – Chołm – 66K-11), 10 km od centrum administracyjnego osiedla wiejskiego (Zaborje), 24,5 km od centrum administracyjnego rejonu (Diemidow), 79 km od stolicy obwodu (Smoleńsk), 46,5 km od granicy z Białorusią.
W granicach miejscowości znajduje się ulica Pridorożnaja (13 posesji).
Demografia.
W 2010 r. miejscowość zamieszkiwało 25 osób.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Krutieli) zlikwidowanej jednostki administracyjnej Zakustiszczenskoje weszły w skład osiedla wiejskiego Zaborjewskoje.

</doc>
<doc id="5057257" url="https://pl.wikipedia.org/wiki?curid=5057257" title="Kajsza Atachanowa">
Kajsza Atachanowa

Kajsza Jakubkyzy Atachanowa (; ur. 18 lipca 1957 w Karagandzie) – kazachska biolożka specjalizująca się w badaniu wpływu radiacji na zmiany genetyczne.
Urodziła się w Karagandzie. Jej ojciec był górnikiem i weteranem II wojny światowej.
Ukończyła biologię na Państwowym Uniwersytecie w Karagandzie i zajęła się badaniem wpływu na środowisko odpadów promieniotwórczych w Kazachstanie na przykładzie żab. Prowadziła badania na poligonie nuklearnym w Semipałatyńsku, gdzie prowadzone były radzieckie próby z bronią jądrową.
W 1992 stworzyła EcoCenter (Karaganda Ecological Center). Jego celem jest informowanie ludzi o wpływie radiacji na ich środowisko. Gdy w 2001 KazAtomProm, komercyjne ramię Kazachskiego Państwowego Komitetu Energii Atomowej, wspierało próby wprowadzenia prawa umożliwiającego komercyjny import odpadów nuklearnych, przeprowadziła skuteczną kampanię, która to uniemożliwiła. Za tę kampanię została nagrodzona w 2005 ekologiczną Nagrodą Goldmanów.
Jest również współzałożycielką Women's Earth Alliance – organizacji wspierającej młode kobiety w zdobywaniu wiedzy i narzędzi, które pomogą im chronić środowisko naturalne.

</doc>
<doc id="5057263" url="https://pl.wikipedia.org/wiki?curid=5057263" title="Anatol Grzegorzak">
Anatol Grzegorzak

Anatol Jan Grzegorzak (ur. 10 lipca 1931 w Bełzie, zm. 6 sierpnia 1988 we Wrocławiu) – polski weterynarz, specjalista z zakresu technologii przemysłowej hodowli i higieny zwierząt, pracownik naukowy Akademii Rolniczej we Wrocławiu.
Życiorys.
W 1950 roku ukończył szkołę średnią – Carolinum w Nysie, po czym podjął studia na Wydziale Weterynaryjnym Wyższej Szkoły Rolniczej we Wrocławiu, które zakończył w 1955 roku, uzyskując dyplom lekarza weterynarii.
Był uczniem i współpracownikiem prof. Mieczysława Ceny. Stopień doktora nauk weterynaryjnych otrzymał w 1963 roku na podstawie rozprawy doktorskiej pt. "Badania metodyczne nad sprawnością wentylacji i wielkością narzutu wilgotności w zamkniętych oborach wielostanowiskowych", zaś stopień doktora habilitowanego nauk rolniczych w zakresie zootechniki – w 1972 roku na Wydziale Zootechnicznym Akademii Rolniczej we Wrocławiu na podstawie pracy habilitacyjnej pt. "Badania nad wpływem ogrzewania chlewni na kształtowanie się mikroklimatu oraz przyrosty wagowe i zachowanie się tuczników". W 1982 roku został mianowany profesorem nadzwyczajnym.
Prodziekan Wydziału Zootechnicznego w latach 1977–1979, a od 1980 do śmierci – kierownik Katedry Zoohigieny. Był promotorem w sześciu przewodach doktorskich (m.in. Zbigniewa Dobrzańskiego i Romana Kołacza).
Był znanym krajowym specjalistą w dziedzinie przemysłowych technologii produkcji zwierzęcej (drobiu, bydła trzody chlewnej), ze szczególnym uwzględnieniem ich higieny i profilaktyki. Odbył krótko- i długoterminowe staże w Jugosławii (Uniwersytet w Zagrzebiu), w NRD (Uniwersytet w Lipsku) i RFN (Uniwersytet w Bonn). Był autorem podręcznika akademickiego pt. "Zoohigiena ogólna" (1984) oraz ok. 130 publikacji naukowych. Wyniki swych prac prezentował na wielu zagranicznych konferencjach, m.in. w Budapeszcie, Hanowerze, Gandawie i Wiedniu.
Odznaczony Krzyżem Kawalerskim Orderu Odrodzenia Polski, Złotym Krzyżem Zasługi i Medalem 40-lecia PRL.
Zmarł przedwcześnie na skutek choroby, którą zakaził się w trakcie pobytu w Indiach. Został pochowany na Cmentarzu św. Wawrzyńca we Wrocławiu.

</doc>
<doc id="5057275" url="https://pl.wikipedia.org/wiki?curid=5057275" title="Graziella Marok-Wachter">
Graziella Marok-Wachter

Graziella Marok-Wachter (ur. 4 maja 1965) – liechtensteińska polityk i doktor nauk prawnych, minister sprawiedliwości i infrastruktury w rządzie Daniela Rischa od 2021 roku.
Życiorys.
Marok-Wachter ukończyła szkołę średnią w Liechtensteinie i tutaj zdała maturę w 1985 roku, po czym rozpoczęła studia prawnicze na Uniwersytecie Zuryskim. W 1991 roku uzyskała tytuł licencjata, a w 1994 doktora nauk prawnych. W roku 1993 odbyła praktyki w Sądzie Krajowym w Vaduz, a rok później zaczęła pracę w kancelarii adwokackiej Spencer &amp; Partner w Triesen. Tam pracowała do 2003 roku, a potem do 2007 w innych kancelariach prawnych w Vaduz. W latach 2007-2016 pracowała w Liechtenteińskim Banku Narodowym. W latach 1999-2007 była członkinią zarządu Liechtensteinischen Post. Od 2015 do 2018 należała do rady Uniwersytetu Liechtensteińskiego, natomiast w latach 2018-2021 pracowała w urzędzie sprawiedliwości. 25 marca 2021 roku została radną rządową z ramienia Unii Patriotycznej i objęła stanowisko ministra sprawiedliwości i infrastruktury w rządzie koalicyjnym Daniela Rischa.
Życie prywatne.
Jest mężatką i ma dwóch dorosłych synów. Mieszka w Schaan.

</doc>
<doc id="5057277" url="https://pl.wikipedia.org/wiki?curid=5057277" title="Aleksino (rejon diemidowski)">
Aleksino (rejon diemidowski)

Aleksino () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest w dorzeczu Połowji, 1 km od drogi regionalnej 66N-0504 (Prżewalskoje – Chołm – 66K-11), 9 km od centrum administracyjnego osiedla wiejskiego (Zaborje), 24 km od centrum administracyjnego rejonu (Diemidow), 79,5 km od stolicy obwodu (Smoleńsk), 45,5 km od granicy z Białorusią.
W granicach miejscowości znajduje się ulica Oziornaja (2 posesje).
Demografia.
W 2010 r. miejscowość zamieszkiwały 3 osoby.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Aleksino) zlikwidowanej jednostki administracyjnej Zakustiszczenskoje weszły w skład osiedla wiejskiego Zaborjewskoje.

</doc>
<doc id="5057278" url="https://pl.wikipedia.org/wiki?curid=5057278" title="Ant etkenmen">
Ant etkenmen

Ant etkenmen (pol. „Złożyłem przysięgę” lub „Przysięgałem”) – wiersz autorstwa Nomana Çelebicihana. Po skomponowaniu doń muzyki był hymnem Krymskiej Republiki Ludowej (1917–1918), a od 1991 roku jest hymnem międzynarodowej społeczności Tatarów krymskich.
Charakterystyka.
Twórcą wiersza jest Noman Çelebicihan (1885–1918), krymskotatarski polityk i poeta, który był pierwszym i zarazem ostatnim prezydentem Krymskiej Republiki Ludowej. Uznaje się, że melodia utworu została zaczerpnięta z pieśni ludowych, choć niektóre źródła przypisują jej autorstwo Çelebicihanowi. Utwór obwieszczono hymnem nowo powstałego państwa i zatwierdzono jako oficjalny w dniu 9 grudnia 1917 roku. Już w grudniu 1917 roku wykonywano go podczas ceremonii państwowych. 
30 czerwca 1991 roku na posiedzeniu Kurułtaju Tatarów Krymskich ogłoszono, że utwór Ant etkenmen został zatwierdzony jako hymn społeczności Tatarów krymskich z całego świata.

</doc>
<doc id="5057286" url="https://pl.wikipedia.org/wiki?curid=5057286" title="The Wicked Years">
The Wicked Years

The Wicked Years – amerykański cykl powieści fantasy, autorstwa Gregory’ego Maguire’a, oparty na powieści "Czarnoksiężnik z Krainy Oz" oraz jej adaptacji z 1939. To cyniczne spojrzenie na tę historię, przeznaczone dla starszego czytelnika. W Polsce ukazał się jedynie pierwszy tom cyklu.

</doc>
<doc id="5057287" url="https://pl.wikipedia.org/wiki?curid=5057287" title="Alicja Telatycka">
Alicja Telatycka

Alicja Telatycka (ur. 31 maja 1936 w Lublinie, zm. 3 kwietnia 2020 w Białymstoku) – polska aktorka teatralna.
Życiorys.
W 1960 ukończyła studia na Wydziale Aktorskim Państwowej Wyższej Szkoły Teatralnej i Filmowej w Łodzi, podczas studiów grała w teatrze 7:15, a następnie w Teatrze Powszechnym. Przez krótki czas grała w poznańskim PPIE, a następnie otrzymała angaż w Teatrze Ziemi Opolskiej, gdzie występowała do 1971. W latach 1971-1974 grała w Teatrze Dramatycznym im. Aleksandra Węgierki w Białymstoku, od 1975 do 1976 grała na scenie Teatru im. Wandy Siemaszkowej w Rzeszowie. W sezonie 1976/1977 grała w Teatrze im. Juliusza Osterwy w Lublinie, a w 1977/1978 w Teatrze Polskim w Bydgoszczy. W 1978 Alicja Telatycka powróciła na stałe do Białegostoku, gdzie do końca kariery występowała w składzie zespołu Teatru Dramatycznego im. Aleksandra Węgierki do 2000 roku.
Żona aktora Andrzeja Redwansa, zmarła 3 kwietnia 2020 i została pochowana na Cmentarzu Miejskim przy ul. Piotra Wysockiego w Białymstoku.

</doc>
<doc id="5057292" url="https://pl.wikipedia.org/wiki?curid=5057292" title="Durham (Nowa Szkocja)">
Durham (Nowa Szkocja)

Durham (do 1838 "West River") – miejscowość ("community") położona niedaleko ujścia rzeki West River of Pictou w Kanadzie, w północnej części kanadyjskiej prowincji Nowa Szkocja, założona w 1775. W drugiej ćwierci XIX w. ważny ośrodek handlu drewnem, w latach 1848–1858 mieściło się tutaj prezbiteriańskie seminarium duchowne West River Seminary. W 1956 liczyła 176 mieszkańców.
Nazewnictwo.
Miejscowość pierwotnie nosiła nazwę "West River", jednak na wniosek tamtejszego kupca Williama Grahama została ona w 1838 zmieniona na zwołanym w tym celu publicznym lokalnym zebraniu, aby uhonorować przybyłego w tym roku do Kanady (w celu zaprowadzenia spokoju w związku z tamtejszą rebelią) gubernatora brytyjskiej Ameryki Północnej Johna George’a Lambtona, hrabiego Durham; nazwa urzędowo zatwierdzona 8 listopada 1948.
Położenie.
Miejscowość ("community" – od września 2005) jest położona niedaleko ujścia rzeki West River of Pictou (dawniej West River), w hrabstwie Pictou, około 15 km od stolicy hrabstwa Pictou, na północny zachód od New Glasgow (45°37′08″N, 62°48′37″W), w kanadyjskiej prowincji Nowa Szkocja.
Historia.
Miejscowość (jako jedną z najstarszych na obszarze obecnego hrabstwa) w końcowym biegu West River tworzyło najpierw siedem gospodarstw rolnych założonych w latach 1775–1783 przez szkockich (pochodzących z regionu Galloway) przesiedleńców z Wyspy Księcia Edwarda, którzy osiedli na obu brzegach rzeki (na prawym – Charles Blaikie, na lewym – William Clark, Anthony MacLellan, John McLean, Joseph Richards, William Smith – właściciel młyna i David Stewart). Po zakończenia wojny o niepodległość Stanów Zjednoczonych poświadczone jest istnienie w Durham jednego z dziesięciu w hrabstwie regimentów milicji: trzeciego regimentu pod dowództwem Davida Mathesona. W 1784 w miejscowości powstał na prawym brzegu rzeki cmentarz (nadal użytkowany; z najstarszym, z 1786, Anthony’ego MacLellana – fundatora nekropolii, oznaczonym grobem w granicach współczesnego hrabstwa), rok później w nieodległym Loch Broom zbudowano jeden z najstarszych kościołów w obecnym hrabstwie Pictou (posługę sprawował do 1801 pastor James Drummond MacGregor), w 1812 założono tutaj (w Lower End) szkołę (nauczycielem został Duncan MacDonald), w 1813 zbudowano już w samej miejscowości, na prawym brzegu rzeki, kościół prezbiteriański (stał się świątynią obejmującej dolinę West River parafii, której pastorem był od 1801 Duncan Ross). Z inicjatywy pastora powstały w miejscowości towarzystwa: biblijne (16 kwietnia 1813; drugie w Nowej Szkocji), rolnicze (1 stycznia 1817; pierwsze na terenach wiejskich Nowej Szkocji) i wstrzemięźliwości (październik 1827; jedno z pierwszych w całej brytyjskiej Ameryce Północnej).
Rozwój miejscowości nastąpił począwszy od końca lat 20. XIX w., stała się ośrodkiem handlu drewnem: w 1822 osiedlił się tutaj szewc John Henderson, a w 1830 kowal Alexander MacDonald, osiem lat później założono stację dyliżansu (trasa Truro–Pictou), a w 1847 urząd pocztowy (w dwa lata później będący w piątce najważniejszych w prowincji); w tym czasie w miejscowości były również cztery zajazdy (w tym "Temperance Inn" zarządzany przez Johna MacCoula i jego żonę; trzy z nich były zarejestrowane), sklep z artykułami metalowymi i kilka sklepów wielobranżowych. W 1848 utworzono w Durham prezbiteriańskie seminarium duchowne – West River Seminary (budynek szkolny oddano do użytku w 1850), na którego czele stanął pastor James Ross, tym samym miejscowość na przeciąg dekady stała się głównym prezbiteriańskim centrum oświatowym i kościelnym Nowej Szkocji (w 1858 seminarium przeniesiono do Truro). Rozwój Durham został zahamowany w połowie lat 50. XIX w., kiedy załamał się handel drewnem W Durham 16 października 1860 odbyła się doroczna wystawa rolnicza pod patronatem Pictou Agricultural Society, w tym samym roku przez miasto przejechał następca tronu brytyjskiego Edward (późniejszy Edward VII). W latach 70. i 80. XIX w. w Durham działała garbarnia prowadzona przez Johna McDonalda. W 1899 powstała w miejscowości grupa wspierająca organizację regionalną (działającą na poziomie hrabstwa) Ladies’ Auxiliary to the Aberdeen Hospital.
W związku z secesją 22 lipca 1856 części wiernych (z powodu sporów pomiędzy dawnym – Jamesem Rossem i teraźniejszym pastorem – Jamesem Watsonem), wzniesiony został w 1858 na lewym brzegu rzeki, drugi kościół (tzw. "Central Church"), który spłonął 25 lutego 1871, ale po odbudowie od lutego następnego roku nadal pełnił swoją funkcję. Podział społeczności na dwie parafie utrzymało się za czasów kolejnych dwóch pastorów: Jamesa Thompsona ("Central Church") i George’a Roddicka (tzw. stary kościół), aż do 1879, choć dopiero pożar ze 22 stycznia 1883, który strawił kościół położony na prawym brzegu (oraz pobliskie zabudowania budynku szkolnego, odbudowane pół roku później), spowodował rzeczywistą unifikację wspólnoty.
W 1898 w miejscowości funkcjonowały trzy sklepy i hotel, w 1919 pozostał jeden sklep, była też wówczas podłączona do sieci telefonicznej; poświadczona w tych latach najbliższa stacja kolejowa znajdowała się w odległym o około 5 km Sylvester.
Demografia.
W 1876/1877 miejscowość zamieszkiwało 180 osób, w 1883 – 200 osób, w 1892 – 150 osób, w 1898 – 150 osób, w 1919 – 150 osób, a w 1956 – 176 osób.
Kultura.
W miejscowości znajduje się Community Hall, zarządzany przez Durham Community Club; w miejscowości działa też Durham Heritage Society.
Polityka.
W wyniku reformy z 1970 miejscowość należała do okręgu wyborczego (do rady hrabstwa) nr 7 (Durham and Middle River). Współcześnie należy do okręgu wyborczego (do rady hrabstwa) nr 6.
Religia.
W miejscowości znajduje się kościół prezbiteriański należący do wspólnoty West River, w którym pastor prowadzi posługę w ostatnim miesiącu każdego kwartału.

</doc>
<doc id="5057293" url="https://pl.wikipedia.org/wiki?curid=5057293" title="West River">
West River



</doc>
<doc id="5057300" url="https://pl.wikipedia.org/wiki?curid=5057300" title="Mauro Pedrazzini">
Mauro Pedrazzini

Mauro Pedrazzini (ur. 15 czerwca 1965 w Eschen) – liechtensteiński polityk i fizyk, minister spraw społecznych w rządzie Adriana Haslera w latach 2013-2021.
Życiorys.
Mauro Pedrazzini przyszedł na świat w Eschen i tam też się wychował. Uczęszczał do szkoły średniej w Vaduz, gdzie zdał maturę w 1985 roku. Studiował fizykę, chemię i astronomię na Uniwersytecie Berneńskim i w 1991 uzyskał tytuł licencjata. W roku 1996 uzyskał natomiast tytuł doktora fizyki na Politechnice Federalnej w Lozannie. Po 2001 roku pracował w Liechtensteińskim Banku Narodowym, a następnie od 2003 w swojej własnej spółce "LLB Asset Management". 27 marca 2013 został powołany do rządu Adriana Haslera z ramienia Postępowej Partii Obywatelskiej na stanowisko ministra spraw społecznych, które obejmował również w kolejnej kadencji rządu.

</doc>
<doc id="5057315" url="https://pl.wikipedia.org/wiki?curid=5057315" title="Zła królowa">
Zła królowa



</doc>
<doc id="5057318" url="https://pl.wikipedia.org/wiki?curid=5057318" title="Iwan Triegubow">
Iwan Triegubow

Iwan Siergiejewicz Triegubow (ros. Иван Сергеевич Трегубов; ur. 19 stycznia 1930 w Liwadce w Mordowii, zm. 1 września 1992 lub 22 grudnia 1992 w Moskwie) – radziecki hokeista na lodzie grający na pozycji obrońcy, mistrz olimpijski, mistrz świata i Europy.
Życiorys.
Urodził się w Mordowii. Jego rodzina jeszcze przed II wojną światową wyemigrowała na drugą stronę kraju do Władywostoku. W latach 50. Triegubow przeniósł się jednak do Moskwy. Uprawiał piłkę nożną i hokej na lodzie, zostając finalnie przy tej drugiej dyscyplinie.
Triegubow raz został medalistą igrzysk olimpijskich w hokeju na lodzie – wraz z drużyną ZSRR zdobył złoty medal w turnieju olimpijskim w Cortina d’Ampezzo w 1956 roku. Sześciokrotnie wywalczył medal mistrzostw świata. Jedyne złoto zdobył w 1956 roku na zawodach olimpijskich w Cortina d’Ampezzo, będących jednocześnie turniejem o mistrzostwo świata. Poza tym został wicemistrzem świata w latach 1955, 1957, 1958 i 1959, oraz brązowym medalistą w 1961 roku. W latach 1955–1961 zdobył sześć medali mistrzostw Europy – łącznie były to cztery złote i dwa srebrne medale. W latach 1958 i 1961 wybrany przez IIHF najlepszym obrońcą na świecie. Wraz z Nikołajem Sołogubowem tworzył wówczas jedną z najsilniejszych par defensywnych na świecie, przez co dziennikarze określili Triegubowa mianem „Iwana Groźnego”. Łącznie w latach 1954–1961 rozegrał w reprezentacji ZSRR 100 spotkań, strzelając 29 bramek.
Podczas kariery klubowej reprezentował barwy Amuru Chabarowsk, CSKA Moskwa, SKA Kujbyszew i Chimika Woskriesensk. Najdłużej grał w CSKA, z którym zdobył sześć tytułów mistrza ZSRR (1955, 1956, 1958–1961). Karierę zakończył po doznaniu poważnej kontuzji nogi, którą poniósł w 1965 roku.
Zasłużony Mistrz Sportu ZSRR w hokeju na lodzie (1956). W 2014 roku przyjęty do Rosyjskiej Galerii Hokejowej Sławy.
Został pochowany na Cmentarzu Wostriakowskim w Moskwie.

</doc>
<doc id="5057320" url="https://pl.wikipedia.org/wiki?curid=5057320" title="Waleczna. Wielkomiejska baśń">
Waleczna. Wielkomiejska baśń

Waleczna. Wielkomiejska baśń, także Serce Trolla (ang. "Valiant") – amerykańska powieść urban fantasy autorstwa Holly Black, zaliczana do young adult. Po raz pierwszy ukazała się w 2005, nakładem Simon &amp; Schuster. Polska wersja ukazała się dwukrotnie. Po raz pierwszy miało to miejsce w 2007 nakładem wydawnictwa Dolnośląskiego, zaś po raz drugi w 2021 nakładem wydawnictwa Jaguar. Książka jest drugim tomem z cyklu.

</doc>
<doc id="5057324" url="https://pl.wikipedia.org/wiki?curid=5057324" title="Serce Trolla">
Serce Trolla



</doc>
<doc id="5057328" url="https://pl.wikipedia.org/wiki?curid=5057328" title="Dwa serca">
Dwa serca

Dwa serca (ang. "Two Hearts") – amerykańskie opowiadanie fantasy Petera S. Beagle'a. Jest kontynuacją powieści "Ostatni jednorożec". Ukazało się w 2005. W 2006 zdobyło Nagrodę Hugo i World Fantasy Award, a w 2007 Nebulę. W Polsce ukazało się w Nowej Fantastyce (7/2008) oraz w książce "Ostatni jednorożec. Wydanie rozszerzone". 

</doc>
<doc id="5057333" url="https://pl.wikipedia.org/wiki?curid=5057333" title="Joseph Yedikissa-Dhadié">
Joseph Yedikissa-Dhadié

Joseph Yedikissa-Dhadié – kongijski polityk i samorządowiec, od 2017 roku senator z list Panafrykańskiego Związku na rzecz Demokracji Społecznej. Jest II Sekretarzem Senatu Republiki Konga. 
Życiorys.
Podczas I Nadzwyczajnego Kongresu Panafrykańskiego Związku na rzecz Demokracji Społecznej został wybrany członkiem biura politycznego partii.
W wyborach do Senatu w 2008 roku był kandydatem UPADS w Boko-Songho. W wyborach parlamentarnych w 2012 roku, kandydując w okręgu Boko-Songho do Zgromadzenia Narodowego, uzyskał w pierwszej turze 30,13% głosów. W wyborach samorządowych w 2014 roku został z list UPADS wybrany radnym gminy Boko-Songho w departamencie Bouenza.
W wyborach parlamentarnych w 2017 roku został wybrany deputowanym do Senatu Republiki Konga, kandydując z list UPADS w okręgu Bouenza. 12 września 2017 roku został wybrany II Sekretarzem Senatu. 

</doc>
<doc id="5057430" url="https://pl.wikipedia.org/wiki?curid=5057430" title="Tamara Michajłowna Tansykkużyna">
Tamara Michajłowna Tansykkużyna

Tamara Michajłowna Tansykkużyna (, ; ur. 11 grudnia 1978 w Nabierieżnych Czełnach) – rosyjska zawodniczka pochodzenia baszkirskiego grająca w warcaby stupolowe. Sześciokrotna mistrzyni świata kobiet w warcabach, dwukrotna mistrzyni Europy kobiet w warcabach. Tansykkużyna jest jedną z 20 najlepszych graczy w Rosji bez względu na płeć.

</doc>
<doc id="5057432" url="https://pl.wikipedia.org/wiki?curid=5057432" title="Wola Podłazańska">
Wola Podłazańska



</doc>
<doc id="5057433" url="https://pl.wikipedia.org/wiki?curid=5057433" title="Surówki">
Surówki



</doc>
<doc id="5057437" url="https://pl.wikipedia.org/wiki?curid=5057437" title="Bugaj (Koźmice Wielkie)">
Bugaj (Koźmice Wielkie)



</doc>
<doc id="5057438" url="https://pl.wikipedia.org/wiki?curid=5057438" title="Trojan Kazimierz Korsak Bobynicki">
Trojan Kazimierz Korsak Bobynicki

Trojan Kazimierz Korsak Bobynicki herbu własnego (zm. 25 stycznia 1684 roku) – wojski kowieński w latach 1667-1684.
Był elektorem Jana III Sobieskiego z województwa połockiego w 1674 roku.

</doc>
<doc id="5057439" url="https://pl.wikipedia.org/wiki?curid=5057439" title="Konfederacja grodzieńska">
Konfederacja grodzieńska



</doc>
<doc id="5057443" url="https://pl.wikipedia.org/wiki?curid=5057443" title="Tourane">
Tourane



</doc>
<doc id="5057444" url="https://pl.wikipedia.org/wiki?curid=5057444" title="Grzybówka oliwkowoostrzowa">
Grzybówka oliwkowoostrzowa

Grzybówka oliwkowoostrzowa ("Mycena olivaceomarginata" (Massee) Massee) – gatunek grzybów z rodziny grzybówkowatych ("Mycenaceae").
Systematyka i nazewnictwo.
Pozycja w klasyfikacji według Index Fungorum: "Mycena, Mycenaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Takson ten opisał w 1890 r. George Edward Massee nadając mu nazwę "Agaricus olivaceomarginatus". W 1893 r. ten sam autor przeniósł go do rodzaju "Mycena".
Synonimy:
Maria Lisiewska w 1987 r. nadała mu polską nazwę grzybówka fałdowana lub grzybówka owsiana. Nazwę grzybówka oliwkowoostrzowa zaproponował Władysław Wojewoda w 2003 r.
Morfologia.
Średnica 5–20 mm, kształt stożkowy lub paraboliczny, promieniście bruzdowany i półprzeźroczyście prążkowany. Jest higrofaniczny, Powierzchnia jedwabista, nieco śliska, o barwie od szarawej do szaro-brązowej lub ciemnobrązowej, często z odcieniem żółtawym, oliwkowym, na środku z odcieniem różowawym lub czerwonawym.
W liczbie 13–20 dochodzących do trzonu, brzuchate, wąsko przyrośnięte, o barwie od białawej do szarej lub oliwkowoszarej. Ostrza żółtawobrązowe, różowofioletowe lub czerwonawo-brązowe, czasami nie zabarwione lub nieco zabarwione tylko przy samej krawędzi kapelusza.
Wysokość 20–80 mm, grubość 1–2 mm, pusty w środku, prosty. Powierzchnia na wierzchołku oprószona, niżej naga, biaława, bladoszara lub na wierzchołku oliwkowożółta, stopniowo w kierunku podstawy ciemniejąca do szaro-brązowej. Czasem podstawa jest ciemnobrązowa, gęsto pokryta długimi, białymi włókienkami.
Bez zapachu, lub o lekkim zapachu amoniaku.
Podstawki 24–40 × 7–11 µm, maczugowate, 4-zarodnikowe (czasami 2-zarodnikowe), ze sterygmami o długości 3–7 µm. Zarodniki 9,5–11,5 × 4,5–6,5 µm, pipetowate, gładkie, amyloidalne. Cheilocystydy 30–80 × 98–20 µm z czerwonawo-brązową zawartością, tworzące sterylne pasmo wrzecionowate lub nieco nieregularne, z długimi lub krótkimi szypułkami, gładkie lub pokryte nielicznymi, raczej grubymi naroślami o wymiarach do 27 × 2–3,5 μm. Pleurocystyd brak. Trama blaszek dekstrynoidalna, w odczynniku Melzera brązowawa. Strzępki włosków kapelusza o szerokości 2–4,5 µm, pokryte prostymi lub bardzo rozgałęzionymi wyrostkami o wymiarach 2,5–30 × 1–2 μm, tworzące gęste masy. Strzępki warstwy korowej trzonu o szerokości 2–3,5 µm, słabo pokryte cylindrycznymi, prostymi lub zakrzywionymi naroślami 2–5,5 × 1,5–2,5 μm, komórki końcowe rzadko widoczne, uchyłkowe, nie nabrzmiałe. Sprzążki występują w strzępkach wszystkich części grzyba.
Występowanie i siedlisko.
Występuje w Ameryce Północnej, Europie i na Nowej Zelandii. Władysław Wojewoda w zestawieniu grzybów wielkoowocnikowych Polski w 2003 r. przytacza liczne stanowiska, ale z uwagą, że gatunek ten jest rzadki. Bardziej aktualne stanowiska podaje internetowy atlas grzybów. Grzybówka oliwkowoostrzowa znajduje się na "Czerwonej liście roślin i grzybów Polski". Ma status R – gatunek potencjalnie zagrożony z powodu ograniczonego zasięgu geograficznego i małych obszarów siedliskowych.
Grzyb saprotroficzny. Występuje w lasach iglastych i mieszanych, na polanach, parkach, na przydrożach i obrzeżach lasów. Rozwija się na martwych resztkach roślin, na igliwiu, ściółce leśnej, w trawie. Owocniki od lata do jesieni.
Gatunki podobne.
Grzybówka oliwkowoostrzowa jest gatunkiem bardzo zmiennym, który może występować w wielu formach ubarwienia. Pomimo dużej różnorodności barw jej identyfikacja w terenie zwykle jednak jest łatwa. Podobna grzybówka cytrynowoostrzowa ("M. citrinomarginata") występuje w lasach, ale wydaje się, że nie występuje na suchych murawach, na których najczęściej występuje "M. olivaceomarginata", jest ogólnie jaśniejsza i bardziej żółta, a ostrza jej blaszek są cytrynowożółte do białawych. U "M. citrinomarginata" strzępki warstwy korowej trzonu są uchyłkowe, podczas gdy u "M. olivaceomarginata" są gładkie lub słabo pokryte naroślami. Długie włoski na trzonie, często spotykane u "M. citrinomarginata", nigdy nie były obserwowane u "M. olivaceomarginata".

</doc>
<doc id="5057445" url="https://pl.wikipedia.org/wiki?curid=5057445" title="Mycena olivaceomarginata">
Mycena olivaceomarginata



</doc>
<doc id="5057448" url="https://pl.wikipedia.org/wiki?curid=5057448" title="Biała Wyżna">
Biała Wyżna

Biała Wyżna – część miasta Grybowa (SIMC 0960059), w województwie małopolskim, w powiecie nowosądeckim. Do 1973 samodzielna wieś.
Leżą w środkowej części miasta, na południe od centrum, przy drodze na Kąclową.
Biała Wyżna stanowiła do 1934 gminę jednostkową w powiecie nowosądeckim w województwie krakowskim; 1 sierpnia 1934 stały się gromadą nowo utworzonej zbiorowej gminy Grybów, wraz z miejscowościami Biała Niżna, Biała Wyżna, Binczarowa, Bogusza, Chodorowa, Cieniawa, Florynka, Kąclowa, Królowa Ruska, Krużlowa Niżna, Krużlowa Wyżna, Mszalnica, Ptaszkowa, Siołkowa, Stara Wieś i Wawrzka.
Po wojnie stanowiły jedną z 16 gromad gminy Grybów.
W związku z reformą znoszącą gminy jesienią 1954 roku, Biała Wyżna weszła w skład gromady Kąclowa, a po jej zniesieniu 1 stycznia 1969 – do gromady Grybów.
1 stycznia 1973, w związku z kolejną reformą znoszącą gromady, Białą Wyżną włączono do Grybowa.

</doc>
<doc id="5057454" url="https://pl.wikipedia.org/wiki?curid=5057454" title="Kościół św. Marcina w Bledzie">
Kościół św. Marcina w Bledzie

Kościół św. Marcina – rzymskokatolicka świątynia parafialna w słoweńskim mieście Bled.
Historia.
W miejscu obecnego kościoła przed 1000 rokiem wzniesiono kaplicę. W XV wieku wzniesiono gotycką świątynię, a w 1905 roku na jego miejscu powstał obecny, neogotycki gmach. Konsekrował go 27 sierpnia 1905 arcybiskup Lublany ks. Anton Bonaventura Jeglič. W latach 1932-1937 kościół został przyozdobiony freskami pędzla Slavka Pengova.
Architektura.
Świątynia neogotycka, jednonawowa, z rzędem kaplic bocznych po obu stronach nawy, którą od prezbiterium oddziela transept, również zaaranżowany jako kaplica.

</doc>
<doc id="5057456" url="https://pl.wikipedia.org/wiki?curid=5057456" title="Spitalska cerkev">
Spitalska cerkev



</doc>
<doc id="5057458" url="https://pl.wikipedia.org/wiki?curid=5057458" title="Parafia Najświętszego Serca Pana Jezusa w Owsiszczu">
Parafia Najświętszego Serca Pana Jezusa w Owsiszczu



</doc>
<doc id="5057460" url="https://pl.wikipedia.org/wiki?curid=5057460" title="Flaga gminy Borzytuchom">
Flaga gminy Borzytuchom



</doc>
<doc id="5057465" url="https://pl.wikipedia.org/wiki?curid=5057465" title="Vuelta al País Vasco 2021">
Vuelta al País Vasco 2021

Vuelta al País Vasco 2021 – 60. edycja wyścigu kolarskiego Vuelta al País Vasco, która odbyła się w dniach od 5 do 10 kwietnia 2021 na liczącej ponad 797 kilometrów trasie składającej się z 6 etapów, biegnącej z Bilbao do Arrate. Impreza kategorii 2.UWT była częścią UCI World Tour 2021.
Uczestnicy.
Lista startowa.
Legenda: DNF – nie ukończył etapu, OTL – przekroczył limit czasu, DNS – nie wystartował do etapu, DSQ – zdyskwalifikowany. Numer przy skrócie oznacza etap, na którym kolarz opuścił wyścig.

</doc>
<doc id="5057466" url="https://pl.wikipedia.org/wiki?curid=5057466" title="Beekdaelen">
Beekdaelen

Beekdaelen – gmina w południowej części Holandii, w prowincji Limburgia. Powstała w 2019 roku przez złączenie gmin Nuth, Schinnen oraz Onderbanken. W 2021 roku gmina liczyła 36 057 mieszkańców. Burmistrzem od 22 sierpnia 2019 roku jest Eric Geurts.
Miejscowości.
Miejscowości leżące na terenie gminy Beekdaelen:

</doc>
<doc id="5057467" url="https://pl.wikipedia.org/wiki?curid=5057467" title="Arnoldo Jimenez">
Arnoldo Jimenez

Arnoldo Jimenez (ur. 19 lutego 1982 w Teksasie) – amerykański zbieg oskarżony o morderstwo swojej żony przez wielokrotne dźgnięcie ostrym przedmiotem i ucieczkę w celu uniknięcia odpowiedzialności karnej, 522. osoba umieszczona na liście 10 Najbardziej Poszukiwanych Zbiegów Federalnego Biura Śledczego.
Zarzuty i ustalenia śledczych.
Arnoldo Jimenez był w związku z Estrellą Carrerą (ur. 1985 lub 1986) i był ojcem jej najmłodszego dziecka. Para wzięła ślub 11 maja 2012. Małżeństwo celebrowało to wydarzenie z rodziną i przyjaciółmi do wczesnych porannych godzin następnego dnia. Według ustaleń FBI, 12 maja 2012 nad ranem nowożeńcy mieli pokłócić się w drodze powrotnej w czarnym samochodzie marki Maserati z 2006, w którym Arnoldo Jimenez miałby zabić żonę, wielokrotnie dźgając ją ostrym przedmiotem.
Na czas ślubu Estrella Carrera pozostawiła swoje dzieci, wówczas w wieku 2 i 8 lat, pod opieką członków rodziny. Kiedy 13 maja nie pojawiła się, aby je odebrać, rodzina powiadomiła policję. Śledczy odnaleźli jej ciało w wannie w jej domu w kondominium w Burbank w stanie Illinois. Nadal miała na sobie srebrną suknię koktajlową, którą nosiła w czasie wesela. Policja ustaliła, że Arnoldo Jimenez powiedział swojej byłej partnerce, że zabił żonę i w razie przesłuchania ma powiadomić policję, że Jimenez uciekł do Meksyku.
Śledczy ustalili na podstawie telefonów wykonanych przez Jimeneza, że podróżował kolejno przez Chicago, Tennessee i Arkansas. Ostatni raz jego telefon został użyty 13 maja 2012 w Hidalgo w Teksasie niedaleko meksykańskiej granicy.
Śledztwo i postępowanie karne.
Sąd Hrabstwa Cook oskarżył Jimeneza o morderstwo pierwszego stopnia i 15 maja 2012 wydał stanowy nakaz aresztowania.
17 maja 2012 Sąd Dystryktowy dla Wschodniego Dystryktu Illinois wydał nakaz aresztowania w związku z ucieczką w celu uniknięcia odpowiedzialności karnej.
8 maja 2019 został dodany do listy 10 Najbardziej Poszukiwanych Zbiegów FBI. Jest 522. osobą dodaną do tej listy. FBI ogłosiło, że poszukiwany prawdopodobnie znajduje się w okolicy Santiago Papasquiaro.

</doc>
<doc id="5057471" url="https://pl.wikipedia.org/wiki?curid=5057471" title="Dąbrówka dodona">
Dąbrówka dodona

Dąbrówka dodona, garbatka wyrocznica ("Drymonia dodonaea") – gatunek motyla z rodziny garbatkowatych. Zamieszkuje Europę i Zakaukazie. Gąsienice żerują na dębach, rzadko na bukach lub brzozach. Osobniki dorosłe są aktywne nocą.
Taksonomia.
Gatunek ten opisany został po raz pierwszy w 1775 roku przez Johanna N.C.M. Denisa i Ignaza Schiffermüllera pod nazwą "Bombyx dodonaea". Jako miejsce typowe wskazano okolice Wiednia. W jego obrębie wyróżnia się podgatunki:
Morfologia.
Motyl o krępej budowy ciele i rozpiętości skrzydeł sięgającej od 33 do 38 mm. Głowa jest zaopatrzona w nieowłosione oczy złożone, krótkie głaszczki i uwstecznioną ssawkę, natomiast pozbawiona jest przyoczek. Czułki osiągają niemal połowę długości przedniego skrzydła i wykazują dymorfizm płciowy w budowie, będąc szczeciniastymi u samicy, zaś grzebykowatymi u samca. Tułów jest szeroki, wyposażony w krótko owłosione tegule. Skrzydło przedniej pary osiąga od 17 do 20 mm długości i ma tło ciemnoszare, w wewnętrznej części pola środkowego zwykle czarnoszaro przyciemnione, a w jego części zewnętrznej białawo rozjaśnione. Przepaska wewnętrzna jest wypukła, zaś zewnętrzna ostro ząbkowana i przy brzegach skrzydła biało rozjaśniona. Plamka półksiężycowata na żyłce poprzecznej jest biaława, co odróżnia ten gatunek od podobnej dąbrówki chaonii oraz mało wyraźna, co odróżnia go od dąbrówki dębowej. Barwa strzępiny jest popielata z ciemnym nakrapianiem. Na tylnej krawędzi przedniego skrzydła leży trójkątny ząbek z włosowatych łusek. Tylne skrzydło jest jasnoszare ze słabo odznaczającą się jaśniejszą przepaską przez środek.
Gąsienica charakteryzuje się ubarwieniem zielonym z parą żółtych lub żółtopomarańczowych prążków biegnących bokami ciała.
Ekologia i występowanie.
Owad ten zasiedla lasy liściaste, lasy mieszane, zarośla, parki i nasadzenia przydrożne. Gąsienice są foliofagami żerującymi na liściach dębów, a rzadko buków i brzóz. Okres lotu motyli trwa od drugiej połowy kwietnia do pierwszej połowy lipca, zaś okres żerowania gąsienic od czerwca do sierpnia. Zimowanie odbywa się w stadium poczwarki. Owady dorosłe nie pobierają pokarmu i są aktywne nocą. Chętnie przylatują do sztucznych źródeł światła.
Gatunek palearktyczny. W Europie znany jest z Portugalii, Hiszpanii, Irlandii, Wielkiej Brytanii, Francji, Belgii, Luksemburgu, Holandii, Niemiec, Szwajcarii, Liechtensteinu, Austrii, Włoch, Danii, Szwecji, Norwegii, Estonii, Łotwy, Litwy, Polski, Czech, Słowacji, Węgier, Białorusi, Ukrainy, Rumunii, Bułgarii, Słowenii, Chorwacji, Bośni i Hercegowiny, Serbii, Czarnogóry, Albanii, Macedonii Północnej, Grecji oraz europejskich części Rosji i Turcji. Poza tym występuje na Kaukazie i w Armenii. W Polsce jest gatunkiem nieczęsto spotykanym.

</doc>
<doc id="5057472" url="https://pl.wikipedia.org/wiki?curid=5057472" title="Drymonia dodonaea">
Drymonia dodonaea



</doc>
<doc id="5057473" url="https://pl.wikipedia.org/wiki?curid=5057473" title="Garbatka wyrocznica">
Garbatka wyrocznica



</doc>
<doc id="5057474" url="https://pl.wikipedia.org/wiki?curid=5057474" title="Pecora">
Pecora

Pecora – infrarząd ssaków z podrządu przeżuwaczy (Ruminantia) w obrębie rzędu Cetartiodactyla.
Zasięg występowania.
Infrarząd obejmuje gatunki występujące na całym świecie.
Podział systematyczny.
Do infrarzędu należą następujące rodziny:

</doc>
<doc id="5057477" url="https://pl.wikipedia.org/wiki?curid=5057477" title="Famous (minialbum)">
Famous (minialbum)

FAMOUS – trzeci japoński minialbum Taemina, wydany 4 sierpnia 2019 roku przez Universal Music. Został wydany w trzech wersjach: regularnej i dwóch limitowanych. Osiągnął 1 pozycję w rankingu Oricon i pozostał na liście przez 4 tygodnie, sprzedał się w nakładzie ponad egzemplarzy w Japonii.

</doc>
<doc id="5057479" url="https://pl.wikipedia.org/wiki?curid=5057479" title="Schimmert">
Schimmert

Schimmert – wieś w południowej części Holandii, w prowincji Limburgia, w gminie Beekdaelen. 
Historia.
Pierwsza wzmianka o Schimmert z 847 roku wymienia wieś jako "Schimorta". W 1840 roku w miejscowości znajdowało się 257 domów z łącznie 1350 mieszkańcami. W 2019 roku miejscowość, wraz z całą gminą Nuth, wcielono do gminy Beekdaelen.
Populacja.
Źródło:

</doc>
<doc id="5057480" url="https://pl.wikipedia.org/wiki?curid=5057480" title="Zbigniew Jan Nowak (bibliolog)">
Zbigniew Jan Nowak (bibliolog)

Zbigniew Jan Nowak (ur. 23 maja 1927 r. we Lwowie, zm. 27 sierpnia 2015 r. w Gdańsku) – bibliolog, bibliotekoznawca, historyk literatury, specjalista w dziedzinie inkunabułów i starych druków, dyrektor Biblioteki Gdańskiej Polskiej Akademii Nauk w l. 1981–1997, przewodniczący Fundacji Biblioteki Gdańskiej.
Życiorys.
Dzieciństwo spędził w Mostach Wielkich pod Lwowem. Po wybuchu II wojny światowej w 1940 r. wraz z matką i młodszym bratem został wywieziony do Kazachstanu, gdzie był zmuszony do pracy fizycznej w sowchozie rolno-hodowlanym. Ojciec, wykładowca w Szkole Policyjnej, został zmobilizowany, wkrótce trafił do obozu jenieckiego dla internowanych. Rodzina w ramach repatriacji powróciła do Polski w 1946 r. i zamieszkała w Krzeszowicach koło Krakowa, gdzie w niedługim czasie dołączył do nich ojciec. Po zdaniu egzaminu maturalnego w 1950 r. rozpoczął studia polonistyczne pierwszego stopnia ze specjalizacją bibliotekoznawczą na Wydziale Filologicznym Uniwersytetu Jagiellońskiego, które ukończył w 1953 r. Ze względów politycznych nie został przyjęty na studia magisterskie. Za radą dziekana Wydziału profesora Witolda Taszyckiego przyjął skierowanie do pracy w Bibliotece Miejskiej w Gdańsku. Od 1956 r. kontynuował studia w zakresie filologii polskiej na Uniwersytecie Mikołaja Kopernika w Toruniu, gdzie w 1958 r. zdał egzamin magisterski i otrzymał stopień magistra. W 1966 r. również na UMK na podstawie rozprawy "Kontrreformacyjna satyra obyczajowa w Polsce XVII wieku" przygotowanej pod kierunkiem prof. Bronisława Nadolskiego otrzymał stopień doktora nauk humanistycznych.
W 1954 r. przeniósł się do Gdańska i rozpoczął pracę w Bibliotece Miejskiej, początkowo jako starszy bibliotekarz w Dziale Naukowym, a po przejęciu tego działu przez Polską Akademię Nauk i utworzeniu Biblioteki Gdańskiej PAN w 1955 r. w Dziale Gromadzenia i Uzupełniania Zbiorów BG PAN. W 1961 r. został przeniesiony do Działu Starych Druków, którym kierowała dr Anna Jędrzejowska z lwowskiej szkoły bibliologicznej. Współpraca z cenionymi pracownikami naukowymi jak Heleną Jędrzejowską i Marią Pelczarową pozwoliła na pogłębienie zainteresowania dziejami i kulturą książki na terenie Prus Królewskich od XV do XVII wieku. Stałe podnoszenie kwalifikacji (m.in. zdanie z wynikiem bardzo dobrym egzaminu państwowego uprawniającego do otrzymania stanowiska bibliotekarza dyplomowanego w 1962 r.) przyczyniło się do powierzenia mu, jako starszemu kustoszowi dyplomowanemu, stanowiska kierownika Działu Zbiorów Specjalnych w 1974 r. W tym roku również wybitny bibliolog profesor Karol Głombiowski, który przeniósł się z Wrocławia i objął kierownictwo Zakładu Nauki o Książce na Uniwersytecie Gdańskim, powierzył mu zajęcia dydaktyczne. Prowadził wykłady, ćwiczenia, seminaria magisterskie i doktoranckie. W latach 1977-1999 wypromował 130 magistrów i 2 doktorów. W 1977 r. Rada Wydziału Humanistycznego UG na podstawie pracy "Początki sztuki drukarskiej na Pomorzu w XV wieku" nadała mu stopień doktora habilitowanego nauk humanistycznych w zakresie nauki o książce i historii literatury staropolskiej. W styczniu 1979 r. został powołany na stanowisko docenta w PAN. W maju 1981 r. został wicedyrektorem, a 1 października 1981 r. dyrektorem Biblioteki Gdańskiej PAN. W 1990 r. prezydent Rzeczypospolitej Polskiej nadał mu tytuł naukowy profesora nauk humanistycznych. Mimo przejścia na emeryturę 31 grudnia 1997 r. nie tracił kontaktu z Biblioteką i nadal pracował naukowo. 
Zmarł w Gdańsku 27 sierpnia 2015 r. Pochowany został na Cmentarzu Łostowickim w kwaterze Sybiraków w Gdańsku.
Rodzina: Żona Kinga z d. Cieśla; dwoje dzieci.
Wybrane publikacje.
Był autorem 480 publikacji w tym monografii z zakresu historii literatury polskiej oraz dziejów książki, nauki i kultury w Gdańsku i Prusach Królewskich:

</doc>
<doc id="5057492" url="https://pl.wikipedia.org/wiki?curid=5057492" title="Jakuże">
Jakuże

Jakuże (; ) – wieś na Białorusi, w obwodzie witebskim, w rejonie miorskim, w sielsowiecie Powiacie.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 90 osób, wszystkie były wyznania rzymskokatolickiego i zadeklarowały polską przynależność narodową. Było tu 16 budynków mieszkalnych. W 1931 w 19 domach zamieszkiwało 90 osób.
Wierni należeli do parafii rzymskokatolickiej w Druji. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5057503" url="https://pl.wikipedia.org/wiki?curid=5057503" title="Puchar Interkontynentalny w Lekkoatletyce 2018 – rzut młotem mężczyzn">
Puchar Interkontynentalny w Lekkoatletyce 2018 – rzut młotem mężczyzn

Rzut młotem mężczyzn – jedna z konkurencji technicznych rozgrywana w ramach lekkoatletycznyego pucharu interkontynentalnego na Stadionie miejskim w Ostrawie-Witkowicach.
Terminarz.
Źródło: "worldathletics.org".
Rekordy.
Tabela prezentuje rekord świata, rekord pucharu interkontynentalnego, rekordy kontynentów oraz najlepszy wynik na listach światowych w sezonie 2018 przed rozpoczęciem mistrzostw.
Rezultaty.
Źródło: "worldathletics.org".
Klasyfikacja drużynowa.
Źródło:

</doc>
<doc id="5057507" url="https://pl.wikipedia.org/wiki?curid=5057507" title="Katrin Eggenberger">
Katrin Eggenberger

Katrin Eggenberger (ur. 8 września 1982 w Werdenbergu, w Szwajcarii) – liechtensteińska polityk, politolog i dyplomata, minister spraw zagranicznych, sprawiedliwości kultury w rządzie Adriana Haslera w latach 2019–2021.
Życiorys.
Urodziła się w Werdenbergu przy granicy Szwajcarii z Liechtensteinem. Jej matka była Liechtensteińką, a ojciec Szwajcarem, dlatego też posiada podwójne obywatelstwo. Większość życia spędziła jednak poza Księstwem. Studiowała na Uniwersytecie Liechtensteińskim i Stanowym Uniwersytecie Ohio, gdzie w 2008 roku uzyskała tytuł licencjata z zakresu BBA, ze specjalizacją w usługach finansowych. Podczas studiów w Ohio reprezentowała Szwajcarię w pływaniu synchronicznym na Mistrzostwach Świata w Pływaniu w 2005. Jednocześnie w latach 2002-2014 pracowała bankach: Liechtensteńskim Banku Narodowym, VP Bank w Vaduz i Notenstein La Roche Privatbank w Sankt Gallen. Pomiędzy 2010-2012 robiła magistrat z bankowości i zarządzania finansami. W 2019 uzyskała tytuł doktora nauk politycznych na Uniwersytecie Sankt Gallen. Podczas pięcioletnich studiów doktoranckich prowadziła również badania na Uniwersytecie w Cambridge i w The London School of Economics and Political Science. W latach 2016-2019 była osobistą asystentką profesora Klausa Schwaba. W październiku 2019 przeniosła się na stałe do Księstwa, a od 11 listopada 2019 roku pełniła funkcję ministra spraw zagranicznych, sprawiedliwości i kultury w rządzie Adriana Haslera, zastępując na tym stanowisku Aurelię Frick. Przed wyborami w 2021 roku była jednym z trzech kandydatów na radnych rządowych z ramienia Postępowej Partii Obywatelskiej, jednak ostatecznie w związku z nieznaczną różnicą wyników na korzyść Unii Patriotycznej nie zdobyła miejsca w rządzie.
Życie prywatne.
Katrin Eggenberger jest panną i mieszka w Vaduz.

</doc>
<doc id="5057508" url="https://pl.wikipedia.org/wiki?curid=5057508" title="Dénes Nagy">
Dénes Nagy

Dénes Nagy (ur. 1980 w Budapeszcie) – węgierski reżyser i scenarzysta filmowy. W 2009 ukończył studia reżyserskie na Uniwersytecie Sztuk Teatralnych i Filmowych w Budapeszcie. Przez rok kształcił się również na Deutsche Film- und Fernsehakademie w Berlinie. Autor kilku filmów krótkometrażowych i dokumentalnych. Jego fabularny debiut, dramat wojenny "W świetle dnia" (2021), przyniósł mu Srebrnego Niedźwiedzia za najlepszą reżyserię na 71. MFF w Berlinie.

</doc>
<doc id="5057514" url="https://pl.wikipedia.org/wiki?curid=5057514" title="Petrol">
Petrol

Petrol Group – słoweńskie przedsiębiorstwo przemysłowe działające w branży energetycznej i paliwowej.
Spółka powstała w 1947 roku w Jugosławii, jako część zrzeszenia Jugopetrol, w 1947 roku filie działające w poszczególnych republikach stały się samodzielnymi spółkami. W Ludowej Republice Słowenii funkcjonowała jako Jugopetrol Lublana.
W 1953 roku spółka zmieniła nazwę na Petrol Lublana, w tym czasie uzyskała zgodę na import produktów naftowych, zaczęła też tworzyć sieć stacji paliw.
W 1990 roku przedsiębiorstwo zostało przekształcone w spółkę, ale rzeczywista zmiana nastąpiła 24 grudnia 1996, gdy Petrol został wpisany do rejestru spółek akcyjnych w niepodległej Słowenii. 5 maja 1997 roku spółka została wprowadzona na Giełdę Papierów Wartościowych w Lublanie.
W 2001 roku Petrol poszerzył swoją działalność o dostarczanie energii elektrycznej. W 2018 roku Petrol był największą spółką energetyczną w Słowenii, największym importerem oraz spółką o największych przychodach . Głównym udziałowcem był rząd Słowenii, dysponujący w 2019 roku pakietem 32% akcji spółki.

</doc>
<doc id="5057515" url="https://pl.wikipedia.org/wiki?curid=5057515" title="Auguste Prézeau">
Auguste Prézeau

Auguste Prézeau SMM (ur. 26 grudnia 1871 w Talmont-Saint-Hilaire, zm. 2 grudnia 1909) – francuski duchowny rzymskokatolicki, misjonarz, montfortanin, wikariusz apostolski Shiré.
Biografia.
W 1896 otrzymał święcenia prezbiteriatu i został kapłanem Zgromadzenia Misjonarzy Towarzystwa Maryi.
3 grudnia 1903 papież Pius X mianował go prefektem apostolskim erygowanej tego samego dnia prefektury apostolskiej Shiré w Brytyjskiej Afryce Centralnej.
14 kwietnia 1908 prefektura apostolska Shiré została podniesiona do rangi wikariatu apostolskiego. Tym samym o. Prézeau został wikariuszem apostolskim Shiré oraz 12 lub 15 kwietnia tego roku biskupem, ze stolicą tytularną Adraha. 4 października 1908 przyjął sakrę biskupią z rąk wikariusza apostolskiego Północnego Zanguebaru Emila-Augusta Allgeyera CSSp. Przy sakrze asystował emerytowany prefekt apostolski Zanguebaru o. Étienne Baur CSSp.
Bp Prézeau wikariuszem apostolskim Shiré był do śmierci 2 grudnia 1909.

</doc>
<doc id="5057517" url="https://pl.wikipedia.org/wiki?curid=5057517" title="Puchar Interkontynentalny w Lekkoatletyce 2018 – rzut oszczepem mężczyzn">
Puchar Interkontynentalny w Lekkoatletyce 2018 – rzut oszczepem mężczyzn

Rzut oszczepem mężczyzn – jedna z konkurencji technicznych rozgrywana w ramach lekkoatletycznyego pucharu interkontynentalnego na Stadionie miejskim w Ostrawie-Witkowicach.
Terminarz.
Źródło: "worldathletics.org".
Rekordy.
Tabela prezentuje rekord świata, rekord pucharu interkontynentalnego, rekordy kontynentów oraz najlepszy wynik na listach światowych w sezonie 2018 przed rozpoczęciem mistrzostw.
Rezultaty.
Źródło: "worldathletics.org".
Klasyfikacja drużynowa.
Źródło:

</doc>
<doc id="5057521" url="https://pl.wikipedia.org/wiki?curid=5057521" title="Ludność Lubawki">
Ludność Lubawki

Ludność Lubawki wynosi obecnie według stanu z 30 czerwca 2020 roku 5954 mieszkańców. Miasto z roku na rok odnotowuje spadki ludności. W latach 2002–2019 ludność Lubawki spadła o około 10%.

</doc>
<doc id="5057522" url="https://pl.wikipedia.org/wiki?curid=5057522" title="Aurelia Frick">
Aurelia Frick

Aurelia Frick (ur. 19 września 1975 w Sankt Gallen) – liechtensteińska polityk, prawnik, minister spraw zagranicznych, sprawiedliwości i kultury w rządach Klausa Tschütschera (2009–2013) i Adriana Haslera (2017–2019) oraz minister spraw zagranicznych, edukacji i kultury w rządzie Adriana Haslera (2013–2017).
Życiorys.
Uczęszczała do szkoły średniej w Vaduz, gdzie zdawała maturę. W latach 1995–1999 studiowała prawo na Uniwersytecie we Fryburgu (licencjat). Po ukończeniu studiów zrobiła kurs adwokacki w Zurychu, a następnie doktorat nauk prawnych na Uniwersytecie w Bazylei w roku 2005. W latach 2001–2003 była audytorem w sądzie rejonowym w Zurychu, a potem w latach 2004–2007 pracowała w różnych kancelariach prawnych. Między 2007 i 2009 była samozatrudniona i prowadziła działalność doradczą. Od 2009 roku pełniła różne funkcje w rządzie Liechtensteinu z ramienia Postępowej Partii Obywatelskiej. W latach 2009–2013 pełniła funkcję ministra spraw zagranicznych, sprawiedliwości i kultury w rządzie Klausa Tschütschera, następnie od 2013 do 2017 ministra spraw zagranicznych, edukacji i kultury w rządzie Adriana Haslera i ostatecznie w latach 2017–2019 ponownie funkcję ministra spraw zagranicznych, sprawiedliwości i kultury.
Życie prywatne.
Od 2011 roku jest w związku małżeńskim z Oliverem Muggli, z którym ma dwójkę dzieci. Mieszka wraz z rodziną w Triesen.

</doc>
<doc id="5057525" url="https://pl.wikipedia.org/wiki?curid=5057525" title="Ryūsuke Hamaguchi">
Ryūsuke Hamaguchi

 – japoński reżyser i scenarzysta filmowy. 
Absolwent Uniwersytetu Tokijskiego. Jego film "Happy hour" (2015) zdobył wyróżnienie specjalne za najlepszy scenariusz na MFF w Locarno. "Asako. Dzień i noc" (2018) startował w konkursie głównym na 71. MFF w Cannes. 
Kluczowym rokiem w jego karierze okazał się 2021, kiedy premierę miały dwa filmy: "W pętli ryzyka i fantazji" oraz "Drive My Car". Pierwszy z nich przyniósł Hamaguchiemu Srebrnego Niedźwiedzia - Grand Prix Jury na 71. MFF w Berlinie, a drugi - nagrodę za najlepszy scenariusz na 74. MFF w Cannes i cztery nominacje do Oscara, w tym za najlepszy film roku, reżyserię i scenariusz.
Zasiadał w jury konkursu głównego na 72. MFF w Berlinie (2022).

</doc>
<doc id="5057530" url="https://pl.wikipedia.org/wiki?curid=5057530" title="Kadzina (rejon mohylewski)">
Kadzina (rejon mohylewski)

Kadzina (; ) – agromiasteczko na Białorusi, w obwodzie mohylewskim, w rejonie mohylewskim, w sielsowiecie Kadzina.

</doc>
<doc id="5057531" url="https://pl.wikipedia.org/wiki?curid=5057531" title="Jańczonki">
Jańczonki

Jańczonki – dawna wieś. Tereny na których leżała znajdują się obecnie na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego.
W latach 1921–1945 kolonia a następnie wieś leżała w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 31 osób, wszystkie były wyznania rzymskokatolickiego i zadeklarowały polską przynależność narodową. Były tu 4 budynki mieszkalne. W 1931 w 5 domach zamieszkiwało 39 osób.
Wierni należeli do parafii rzymskokatolickiej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.

</doc>
<doc id="5057532" url="https://pl.wikipedia.org/wiki?curid=5057532" title="Zygmunt Przyrembel">
Zygmunt Przyrembel

Zygmunt Przyrembel (ur. 19 września 1874 w Warszawie, zm. 4 września 1943 tamże) – polski chemik cukrownik, historyk przemysłu chemicznego, nauczyciel i wykładowca chemii, dziennikarz i redaktor naczelny "Gazety cukrowniczej".
Życiorys.
Urodził się w Warszawie w rodzinie Bronisława i Felicji z d. Chęcińskiej dnia 19 września 1874. Dziadkiem jego był jeden z budowniczych Kanału Augustowskiego – Michał Przyrembel. Ukończył szkołę realną w Łowiczu, a następnie wydział chemii na Politechnice Lwowskiej.
Rozpoczął pracę w przemyśle cukrowniczym i od 1897 pracował w cukrowniach na Ukrainie, Podolu i w Rosji. Od 1920 pracował w organizacjach cukrowniczych w Warszawie. Organizował szkolnictwo w okresie zaborów oraz nauczał chemii i towaroznawstwa. Po odzyskaniu niepodległości również nauczał chemii w szkołach średnich i na Politechnice Lwowskiej prowadził wykłady z historii przemysłu w Polsce. W latach 1920-39 był redaktorem naczelnym "Gazety Cukrowniczej".
Żonaty z Aleksandrą Wawrzynowicz, miał syna Zygmunta Waleriana.
Zmarł 4 września 1943 w Warszawie i pochowany jest na cmentarzu Powązkowskim (kw. 187-6-9/10).

</doc>
<doc id="5057533" url="https://pl.wikipedia.org/wiki?curid=5057533" title="Studia europejskie">
Studia europejskie



</doc>
<doc id="5057537" url="https://pl.wikipedia.org/wiki?curid=5057537" title="Zaïd Karouch">
Zaïd Karouch

Zaïd Karouch, również Zaïd Krouch, arab. زيد كروش (ur. 27 stycznia 1991) – marokański piłkarz grający na pozycji ofensywnego pomocnika w Renaissance de Berkane. Reprezentant kraju.
Kariera.
Kariera klubowa.
Przez większość kariery Zaïd Karouch związany był z Moghrebem Tètouan. To był też jego pierwszy zespół. Zadebiutował tam 26 sierpnia 2011 roku w meczu przeciwko FUS Rabat, który zakończył się bezbramkowym remisem. W tym klubie łącznie rozegrał 150 meczy, strzelił 27 goli i zanotował 15 asyst. Z tym klubem dwukrotnie zdobył mistrzostwo kraju (sezony 2011/2012 i 2013/2014) oraz wystąpił na klubowych mistrzostwach świata. 10 stycznia 2019 roku został zawodnikiem hinduskiego FC Goa. Zadebiutował tam 28 stycznia 2019 roku przeciwko Jamshedpur FC, mecz zakończył się bezbramkowym remisem. Z tym zespołem zdobył Superpuchar Indii. Łącznie w tym klubie rozegrał 17 meczy, nie strzelając ani jednej bramki. 1 lipca 2019 roku podpisał kontrakt z Renaissance de Berkane. Zadebiutował tam w meczu pucharu CAF przeciwko Ashanti Gold SC, przegranym 3:2. Z klubem w 2020 roku zdobył ten puchar. Do 5 kwietnia 2021 roku Zaïd Karouch rozegrał w tym klubie 49 meczy, strzelił 4 gole i zanotował 5 asyst.
Kariera reprezentacyjna.
Zaïd Karouch rozegrał w ojczystej reprezentacji do lat 23 2 mecze, zaś w seniorskiej jeden (pod egidą FIFA).

</doc>
<doc id="5057538" url="https://pl.wikipedia.org/wiki?curid=5057538" title="Zaïd Krouch">
Zaïd Krouch



</doc>
<doc id="5057539" url="https://pl.wikipedia.org/wiki?curid=5057539" title="Zaid Karouch">
Zaid Karouch



</doc>
<doc id="5057540" url="https://pl.wikipedia.org/wiki?curid=5057540" title="Zaid Krouch">
Zaid Krouch



</doc>
<doc id="5057541" url="https://pl.wikipedia.org/wiki?curid=5057541" title="Muntiacini">
Muntiacini

Muntiacini – plemię ssaków z podrodziny jeleni (Cervinae) w obrębie rodziny jeleniowatych (Cervidae).
Zasięg występowania.
Plemię obejmuje gatunki występujące w Azji.
Systematyka.
Podział systematyczny.
Do plemienia należą następujące występujące współcześnie rodzaje:
Opisano również rodzaje wymarłe:

</doc>
<doc id="5057542" url="https://pl.wikipedia.org/wiki?curid=5057542" title="Eugeniusz Sit">
Eugeniusz Sit

Eugeniusz Sit (ur. 1 stycznia 1907, zm. 14 maja 1958) – polityk PPS, współpracownik Adama Ciołkosza, zaliczany do prawicowej frakcji w partii. Przed 1939 r. zastępca przewodniczącego Zarządu Komitetu Miejscowego PPS i sekretarz Okręgowej Komisji Robotniczej PPS, a także ławnik Zarządu Miejskiego w Tarnowie. W czasie okupacji w PPS-WRN. Po wojnie prezydent Tarnowa od 1 VI 1945 do 22 X 1947 r. Usunięty z urzędu i partii, po 1956 r. zrehabilitowany.
Życiorys.
Sit Eugeniusz, pseud.: Lis, Siwy, Sroka (1907–1958), działacz socjalistyczny, prezydent Tarnowa. Ur. 1 I w Zbydniowie w pow. tarnobrzeskim, był synem Karola (zm. 1931), majstra ceramicznego w cegielni «Konstancja», członka Polskiej Partii Socjalistycznej (PPS), i Agnieszki z Dubajów. Rodzina przeniosła się w r. 1919 do Tarnowa.
1907-1939.
Eugeniusz ukończył w Tarnowie Gimnazjum im. hetmana Jana Tarnowskiego i w r. 1929 zdał maturę. W 7 kl. gimnazjum zainicjował szkolną organizację socjalistyczną i wydawanie gazetki „Marks”. Jesienią 1929 rozpoczął studia prawnicze na UJ (lecz już w r. akad. 1930/31 nie figuruje w aktach Arch. UJ). Związał się politycznie ze Związkiem Niezależnej Młodzieży Socjalistycznej «Orka». Adam Ciołkosz wprowadził go do PPS.
Po rezygnacji ze studiów Sit opiekował się licznym, osieroconym, młodszym rodzeństwem. Został urzędnikiem w miejskiej Elektrowni w Tarnowie, jednocześnie PPS zleciła mu funkcję terenowego korespondenta swego krakowskiego organu „Naprzód” i opiekę nad pracą z młodzieżą. S. podawał, że od r. 1932 był przewodniczącym Organizacji Młodzieży Towarzystwa Uniwersytetu Robotniczego (OM TUR), ale niektóre źródła przypisują tę funkcję w l. 1932–5 Józefowi Matwiszynowi. Na obradującym 18 V 1932 III Zjeździe OM TUR w Piotrkowie Sit wybrany został do jej Komitetu Centralnego (KC). Ponadto był sekretarzem oddziału TUR i Zarządu Robotniczego Tow. Przyjaciół Dzieci w Tarnowie.
Pierwsze publiczne wystąpienie w styczniu 1932 podczas zgromadzenia bezrobotnych w Tarnowie zyskało Sitowi opinię «lewicowca». W 1932 wszczęto przeciwko Sitowi dochodzenie za zorganizowanie bez zezwolenia władz (14 lub 15 I) manifestacji na powitanie A. Ciołkosza, skazanego w procesie brzeskim tego roku na trzy lata więzienia. Za przemówienie 5 III 1933 na wiecu w Zgłobicach w pow. tarnowskim, S. został skazany przez Sąd Okręgowy w Tarnowie na siedem miesięcy więzienia; wyrok anulowała rozprawa apelacyjna 23 IX 1935 w Tarnowie.
W r. 1934 Sit współorganizował strajk solidarnościowy z robotnikami austriackimi występującymi przeciw posunięciom rządu E. Dollfussa i – obok Lidii Ciołkoszowej – przemawiał na wiecu ogólnomiejskim (19 II t. r.) w Tarnowie. Aresztowany podczas strajku robotników miejskich w Tarnowie w sierpniu 1934, przebywał trzy tygodnie w areszcie. Stracił pracę w Elektrowni i zarobkował odtąd jako korespondent pism socjalistycznych (poza „Naprzodem” pisał do „Robotnika”, „Tygodnia Robotnika” i jednolitofrontowego „Dziennika Popularnego”) oraz, delegowany przez PPS, był sekretarzem Powiatowej Rady Związków Zawodowych na pow. Tarnów i Dąbrowa Tarnowska. Dn. 17 I 1937 wszedł do Zarządu Okręgowego Komitetu Robotniczego PPS w Tarnowie (jako zastępca przewodniczącego A. Ciołkosza). W r. 1937 stawał przed sądem za zorganizowanie strajku okupacyjnego w Państwowej Przetwórni Mięsa w Klikowej koło Tarnowa, rozprawa zakończyła się wyrokiem uniewinniającym. Występował przeciwko pikietowaniu sklepów żydowskich – w związku z tym 17 IX t. r. został napadnięty i postrzelony przez endecką bojówkę.
W świetle sprawozdania «obwodowca rolnego» Komunistycznej Partii Polski S. należał do «prawicowców» sprzeciwiających się poparciu strajku chłopskiego w r. 1937. On sam w powojennych życiorysach podnosił swoje szczególne zaangażowanie w przygotowywaniu wystąpień solidarnościowych na terenie Małopolski, co rzekomo miało spowodować skreślenie go z listy członków PPS pod naciskiem Jana Kwapińskiego. W źródłach partyjnych brak o tym wiadomości. Dn. 25 IX 1938 zasiadał w prezydium zlotu młodzieży PPS w Rzeszowie. Jako przedstawiciel Związków Zawodowych uzyskał 5 III 1939 mandat radnego, 3 VII t. r. został ławnikiem Rady Miejskiej w Tarnowie z listy klubu Socjalistycznych Radnych Miejskich.
1939-1945.
Po wybuchu wojny we wrześniu 1939 zmobilizowany w stopniu kaprala, Sit wraz z cofającą się spod Tarnobrzega kolumną znalazł się po 17 IX pod okupacją radziecką. Po rozbrojeniu przedostał się do Lwowa. Przed deportacją na Syberię uratował go J. Matwiszyn, awansowany przez władze radzieckie na dyrektora przejętej fabryki urządzeń pożarniczych «Unia Strażacka»; S. został w niej zaopatrzeniowcem i pracował tu do wybuchu wojny niemiecko-radzieckiej w czerwcu 1941. Sam Sit wspominał jedynie o stałym kontaktowaniu się we Lwowie z Wandą Wasilewską i uratowaniu rękopisu jej powieści „Gwiazdy w jeziorze” w czasie ucieczki przed Niemcami. Poszukiwany przez Gestapo zaraz po wejściu wojsk niemieckich do Lwowa, zbiegł w okolice Nowego Sącza. Nawiązał tam kontakt ze Związkiem Walki Zbrojnej. Zaprzysiężony przez Narcyza Wiatra «Zawojnę», podjął działalność konspiracyjną w Stróżach w ramach organizacji Wolność-Równość-Niepodległość (WRN).
W czasie obławy na dworcu kolejowym w Stróżach w r. 1942 został ciężko pobity, zdołał jednak zbiec. Skierowany potem do pow. dąbrowieckiego (Jadowniki Mokre, Bolesław), następnie na teren pow. pińczowskiego do Opatowca, pod pseud. Sroka działał w Batalionach Chłopskich (BCh) jako kurier placówki «Brzoza» i łącznik obwodu Armii Krajowej (AK). Uczestniczył w r. 1944 w akcjach zbrojnych: 14 VII w Opatowcu, 22 VII w Nowym Korczynie, 29 VII w Opatowcu w starciu z niemieckim korpusem karnym, 5 VIII w walce skoncentrowanych oddziałów partyzanckich obwodu pińczowskiego (BCh i AK) z oddziałami niemieckimi, które podjęły likwidację tzw. Republiki Pińczowskiej. Poszukujące Sita bezskutecznie Gestapo (zidentyfikowano jego pseud. Sroka i fałszywe nazwisko Dobrowolski) aresztowało w Tarnowie jako zakładników dwu jego braci (Karol i Stanisław) i dwie siostry (Maria i Anastazja), spośród nich, Stanisław (więzień numer: 11561), zginął w Oświęcimiu, a Anastazja zmarła po wyjściu z więzienia Gestapo.
1945 – 1958.
Po wojnie Sit wrócił do Tarnowa. Wstąpił do tworzonej oficjalnie PPS. Należał do ścisłego jej kierownictwa w pow. tarnowskim i woj. krakowskim jako członek Powiatowego Komitetu i Wojewódzkiego Komitetu Robotniczego (później Wojewódzkiego Komitetu – WK), do którego wybrany został na I Wojewódzkiej Konferencji 27–28 V 1945 w Krakowie, a w l. 1946–8 był członkiem Wojewódzkiej Rady PPS. Na XXVI Kongresie PPS (29 VI – 1 VII 1945) powołano Sita na zastępcę członka Centralnej Komisji Rewizyjnej; pozostawał nim do 14 XII 1947. Pod naciskiem PPS Miejska Rada Narodowa w Tarnowie 1 VI 1945 powierzyła mu stanowisko prezydenta miasta.
Miejscowi działacze Polskiej Partii Robotniczej (PPR) niemal zaraz przystąpili do ataku na Sita. dążąc usilnie do przełamania dominacji PPS. Nie bez znaczenia były też intrygi i osobiste animozje, m.in. Jana Palki, I wiceprezydenta z ramienia PPR. Już w styczniu 1946 Komitet Powiatowy (KP) PPR skierował do KC pismo oskarżające Sita o «wahania i nieufność wobec organizującego się układu stosunków politycznych». Kiedy te działania nie odniosły skutku, oskarżono go o współpracę z podziemną organizacją «Wolność i Niezawisłość» (WiN). Dn. 17 VIII 1946 S. był przesłuchiwany przez późniejszego dyrektora VI Dep. Min. Bezpieczeństwa Publicznego płk. Hipolita Duliasza, a w kilka dni później przez funkcjonariuszy Wojewódzkiego Urzędu Bezpieczeństwa Państwowego w Krakowie. Sit zdołał obalić nader prymitywne zarzuty zawarte w donosie i po kilkunastu godzinach został zwolniony. Ujawnienie przez Sita tajnej «instrukcji 1-Majowej» KP PPR z r. 1947 jako świadectwa nielojalnych działań tej partii wobec PPS i in. organizacji politycznych, stało się podstawą do wszczęcia postępowania przeciw Sitowi w Komisji Kontroli Centralnego Komitetu Wykonawczego (CKW) PPS, zakończonego ostrzeżeniem.
Na początku 1948 r. CKW, zdominowany już przez zwolenników ścisłej współpracy z PPR, polecił odwołać Sita ze wszystkich funkcji partyjnych i stanowiska prezydenta Tarnowa (formalnie sam podał się do dymisji). Przekazany do dyspozycji Min. Pracy i Opieki Społecznej, został skierowany do Okręgowego Inspektoratu Pracy w Krakowie. W okresie poprzedzającym zjednoczenie partii, Sit obok Bolesława Drobnera, Zygmunta Bociana i in. – był zaliczany do «prawicowych elementów […] utrudniających pogłębienie jednolitego frontu z PPR…». Na plenarnym posiedzeniu WK PPS w dn. 8 X 1948 w Krakowie S. usunięty został z Rady Wojewódzkiej i skreślony z listy członków partii. W ślad za tym 1 VI 1949 przeniesiono go na inspektora pracy 37. Obwodu w Nowym Sączu, gdzie pracował do 30 XI 1950. Po kilku miesiącach bezrobocia, w r. 1951 został zatrudniony w przedsiębiorstwie budowlanym w Tarnowie.
W grudniu 1956 Sekretariat KC Polskiej Zjednoczonej Partii Robotniczej (PZPR), na wniosek specjalnej komisji ds. byłych członków PPS, przywrócił Sitowi prawa członka PZPR. Wkrótce powołano go do Komitetu Miejskiego PZPR w Tarnowie, na członka Zarządu Okręgowego Związku Zawodowego Pracowników Budownictwa i Przemysłu Materiałów Budowlanych i wiceprzewodniczącego Oddziału ZBoWiD. S. zmarł nagle 14 V 1958 w Tarnowie i tu został pochowany.
Sit był żonaty (od jesieni 1939) z Sabiną z domu Woszczyna, pochodzącą z rodziny działaczy socjalistycznych w Tarnowie, z zawodu urzędniczką prywatną, która w l. trzydziestych należała do PPS i prowadziła Robotniczy Ośrodek Wypoczynkowy TUR w Zakopanem; z małżeństwa tego miał syna Eugeniusza (ur. 1940) lekarza , oraz córkę, Bożenę (ur. 1948), zamężną Jarosz.

</doc>
<doc id="5057544" url="https://pl.wikipedia.org/wiki?curid=5057544" title="Puchar Interkontynentalny w Lekkoatletyce 2018 – skok wzwyż kobiet">
Puchar Interkontynentalny w Lekkoatletyce 2018 – skok wzwyż kobiet

Skok wzwyż kobiet – jedna z konkurencji technicznych rozgrywana w ramach lekkoatletycznyego pucharu interkontynentalnego na Stadionie miejskim w Ostrawie-Witkowicach.
Terminarz.
Źródło: "worldathletics.org".
Rekordy.
Tabela prezentuje rekord świata, rekord pucharu interkontynentalnego, rekordy kontynentów oraz najlepszy wynik na listach światowych w sezonie 2018 przed rozpoczęciem mistrzostw.
Rezultaty.
Źródło: "worldathletics.org".
Klasyfikacja drużynowa.
Źródło:

</doc>
<doc id="5057547" url="https://pl.wikipedia.org/wiki?curid=5057547" title="José Ribelles">
José Ribelles

José Ribelles y Helip lub Felip (ur. 1778 w Walencji, zm. 1835 w Madrycie) – hiszpański malarz pochodzący z Walencji.
Rozpoczął naukę u swojego ojca, José Ribellesa, również malarza związanego z estetyką neoklasyczną. Studiował w Królewskiej Akademii Sztuk Pięknych San Carlos w Walencji, gdzie był uczniem Vicentego Lópeza. W 1799 przeniósł się do Madrytu, a w 1818 został mianowany honorowym członkiem Królewskiej Akademii Sztuk Pięknych Sśw. Ferdynanda i zastępcą dyrektora szkoły rysunku dla dzieci, a następnie nadwornym malarzem Ferdynanda VII. Malował freski (Pałac Królewski w Madrycie), portrety i pejzaże, tworzył ryciny pod wpływem Włocha Bartolomeo Pinellego oraz rysunki do "Don Kiszota" wydanego przez RAE w 1819.

</doc>
<doc id="5057549" url="https://pl.wikipedia.org/wiki?curid=5057549" title="Roewe E50">
Roewe E50

Roewe E50 – elektryczny samochód osobowy klasy najmniejszej produkowany pod chińską marką Roewe w latach 2012 – 2016.
Historia i opis modelu.
W kwietniu 2010 roku Roewe przedstawiło studyjną zapowiedź swojego pierwszego samochodu elektrycznego w postaci niewielkiego hatchbacka Roewe E1 Concept. 
Produkcyjny model zadebiutował dwa lata później pod nazwą Roewe E50 podczas wystawy Auto China 2012, przyjmując formułę 3-drzwiowego hatchbacka z agresywnie stylizowanymi reflektorami i lampami tylnymi, a także portem do ładowania w przedniej części nadwozia. Innym charakterystycznym detalem stała się szklana klapa bagażnika.
Produkcja Roewe E50 zakończyła się po 4 latach, w 2016 roku, a jego następcą został nowocześniejszy model Roewe Clever.
Sprzedaż.
Roewe E50 powstało z myślą o wewnętrznym rynku chińskim, trafiając tam do sprzedaży w październiku 2012 roku. W 2014 roku przedstawiono również przedprodukcyjny prototyp zwiastujący wariant dla rynku europejskiego pod nazwą MG Dynamo EV, jednak SAIC nie zdecydował się na rozpoczęcie seryjnej produkcji dla tego regionu.
Dane techniczne.
Układ napędowy Roewe E50 tworzy silnik elektryczny o mocy 70 KM, który pozwala osiągnąć 50 km/h w 5,3 sekundy i 100 km/h w 14,6 sekundy, maksymalnie rozpędzając się do 130 km/h. Bateria o pojemności 22 kWh pozwala na przejechanie maksymalnie 170 kilometrów na jednym ładowaniu.

</doc>
<doc id="5057555" url="https://pl.wikipedia.org/wiki?curid=5057555" title="Polona Frelih">
Polona Frelih

Polona Frelih (ur. 3 września 1970 w Lublanie) – jugosłowiańska, a następnie słoweńska tenisistka stołowa, olimpijka z Barcelony (1992), dwukrotna medalistka igrzysk śródziemnomorskich.
W 1992 roku wzięła udział w igrzyskach olimpijskich w Barcelonie. Wystąpiła w grze pojedynczej – w rundzie eliminacyjnej przegrała pojedynki ze Szwedką Lottą Erlman (0:2) i Koreanką Hyun Jung-hwa (0:2), pokonała natomiast Tunezyjkę Feizę Ben Aïssę (2:0). Nie awansowała do dalszej części rywalizacji i została sklasyfikowana na 33. miejscu.
W 1987 roku zdobyła dwa medale igrzysk śródziemnomorskich (srebrny w grze podwójnej i brązowy w grze mieszanej).

</doc>
<doc id="5057556" url="https://pl.wikipedia.org/wiki?curid=5057556" title="Flaga gminy Czarna Dąbrówka">
Flaga gminy Czarna Dąbrówka



</doc>
<doc id="5057558" url="https://pl.wikipedia.org/wiki?curid=5057558" title="VinFast VF31">
VinFast VF31



</doc>
<doc id="5057569" url="https://pl.wikipedia.org/wiki?curid=5057569" title="Maja e Kollatës">
Maja e Kollatës

Maja e Kollatës – szczyt w Górach Północnoalbańskich (alb. "Bjeshkët e Namuna", serb. "Prokletije") w północnej Albanii, w Parku Narodowym Doliny Valbony.
Szczyt ma wysokość 2556 m n.p.m. (lub 2552 m n.p.m.) i jest najwyższym spośród trzech głównych szczytów masywu Kolata. Drugi i trzeci co do wysokości to: Zla Kolata (2534 m n.p.m.) i Dobra Kolata (2528 m n.p.m.) na granicy z Czarnogórą, na północny zachód od Maja e Kollatës. Od strony północnej szczyt podcięty jest wysokimi ścianami dobrze widocznymi od strony czarnogórskiej (np. ze Zlej Kolaty). 
Ze szczytu roztacza się z panorama najwyższych części Gór Dynarskich - Gór Północnoalbańskich, widoczne jest Jezioro Szkoderskie, jak również dostrzegalne są tak odległe lub wybitne szczyty jak Kom Vasojevićki (Czarnogóra, 2440 m n.p.m., odległy o 30 km), Katunić (Serbia, 1726 m n.p.m., odległy o 88,5 km), Karađorđev Šanac (Serbia, 1396 m n.p.m., odległy o 106 km), Marijaš (Serbia/Kosowo, 2524 m n.p.m., odległy o 21 km), Djeravica (Serbia/Kosowo, 2656 m n.p.m., odległy o 20 km), czy Golem Korab (Serbia, 2764 m n.p.m., odległy o 93 km).

</doc>
<doc id="5057574" url="https://pl.wikipedia.org/wiki?curid=5057574" title="Elia (księżna Albanii)">
Elia (księżna Albanii)

Elia Zogu (ur. 8 lutego 1983 w Tiranie) – albańska aktorka, piosenkarka, od 8 października 2016 roku żona księcia Albanii Leki II. 
Życiorys.
Elia Zaharia urodziła się 8 lutego 1983 roku w Tiranie w Albanii. Jest córką Gjergja Zaharii i Yllki Mujo. Ojciec pochodzi z Përmetu i przez 35 lat pracował jako dyrektor szkoły, a rodzina matki z Podgoricy w Czarnogórze. Mieszkają w Szkodrze w północnej Albanii. Elia ma młodszego brata Amosa. Jej matka jest aktorką, a brat aktorem i reżyserem filmowym.
W 2002 roku ukończyła naukę w Liceum Sztuk Pięknych w Tiranie, potem wyjechała na studia do Paryża. W 2005 roku ukończyła studia w Conservatoire de Bordeaux. Następnie uczęszczała do Cours Florent, prywatnej francuskiej szkoły teatralnej w Paryżu. W latach 2007–2010 studiowała na Université Paris 8 Vincennes-Saint-Denis. Biegle włada językami albańskim, francuskim, angielskim i włoskim. W Paryżu poznała księcia Lekę II i para zaręczyła się w maju 2010 roku. Od tego czasu towarzyszyła księciu we wszystkich wizytach i spotkaniach z członkami innych rodzin królewskich. Pełni funkcję prezesa Fundacji Księżnej Geraldine (Queen Geraldine Foundation), która pomaga dzieciom niepełnosprawnym, odbudowuje szkoły i placówki medyczne oraz wspiera edukację na terenach wiejskich.
Ślub pary odbył się 8 października 2016 roku w pałacu królewskim w Tiranie. W ceremonii uczestniczyło ponad 300 członków europejskich rodzin szlacheckich i królewskich. Ślubu cywilnego udzielił parze burmistrz Tirany, a przedstawiciele pięciu religii (islamu, judaizmu, katolicyzmu, prawosławia i protestanckiej) udzielili jej błogosławieństwa. Para mieszka w rezydencji królewskiej w Tiranie, która została zwrócona rodzinie królewskiej w 2006 roku. 
Od 2015 roku jest członkiem honorowym stowarzyszenia Action for Mothers and Children. 22 października 2020 roku urodziła w szpitalu położniczym Queen w Tiranie córkę Geraldine. Ponieważ była to 18. rocznica śmierci królowej Geraldine, księżniczka otrzymała imię po prababce.
Kariera.
Jako aktorka zagrała kilka ról w Teatrze Narodowym w Tiranie. Występowała również w filmach. W 2002 roku zagrała główną rolę w filmie "Czerwone kwiaty, czarne kwiaty", a w 2008 roku zagrała w filmie "Miesiąc miodowy" Gorana Paskaljevicia. W latach 1999–2002 Elia śpiewała w albańskiej grupie Spirit Voice. W 2016 i 2018 roku Elia razem z Arditem Gjebreą prowadziła albański festiwal muzyczny Kënga Magjike. 

</doc>
<doc id="5057575" url="https://pl.wikipedia.org/wiki?curid=5057575" title="Roewe Clever">
Roewe Clever

Roewe Clever – elektryczny samochód osobowy klasy najmniejszej produkowany pod chińską marką Roewe od 2020 roku.
Historia i opis modelu.
Po tym, jak w 2016 roku Roewe zakończyło produkcję elektrycznego hatchbacka E50, w maju 2019 roku chiński producent zapowiedział powrót do tego typu koncepcji w poprzedzającym roku. Oficjalna premiera Roewe Clever odbyła się w marcu 2020 roku.
Pod kątem wizualnym samochód zyskał agresywnie stylizowane reflektory, z kolei tylną część nadwozia przyozdobiły masywne wąsko rozstawione lampy rozdzielone klapą bagażnika wykonaną ze szkła. Dwubryłowe nadwozie przyjęło postać 3-drzwiowego hatchbacka.
Sprzedaż.
Sprzedaż Roewe Clever rozpoczęła się kilka dni po debiucie rynkowym, w ostatnich dniach marca 2020 roku. Samochód oferowany jest wyłącznie na wewnętrznym rynku chińskim, bez planów na eksport zagraniczny.
Dane techniczne.
Układ napędowy Roewe Clever tworzy niewielki silnik elektryczny o mocy 50 KM rozwijający maksymalnie 100 Nm momentu obrotowego. Bateria o pojemności 27 kWh pozwala na przejechanie na jednym ładowaniu ok. 260 kilometrów według chińskiego cyklu pomiarowego NEDC.

</doc>
<doc id="5057583" url="https://pl.wikipedia.org/wiki?curid=5057583" title="Flaga gminy Lipnica">
Flaga gminy Lipnica



</doc>
<doc id="5057586" url="https://pl.wikipedia.org/wiki?curid=5057586" title="Flaga Miastka">
Flaga Miastka



</doc>
<doc id="5057587" url="https://pl.wikipedia.org/wiki?curid=5057587" title="Jeniele">
Jeniele

Jeniele (; ) – chutor na Białorusi, w obwodzie witebskim, w rejonie brasławskim, w sielsowiecie Druja.
Dawniej używana nazwa – Janielce.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 25 osób, 6 było wyznania rzymskokatolickiego a 19 staroobrzędowego. Jednocześnie 7 mieszkańców zadeklarowało polską przynależność narodową a 18 białoruską. Były tu 4 budynki mieszkalne. W 1931 w 3 domach zamieszkiwało 18 osób.
Wierni należeli do parafii rzymskokatolickiej i prawosławnej w Druji. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5057590" url="https://pl.wikipedia.org/wiki?curid=5057590" title="Flaga gminy Studzienice">
Flaga gminy Studzienice



</doc>
<doc id="5057593" url="https://pl.wikipedia.org/wiki?curid=5057593" title="Benedykt Ignacy Przysiecki">
Benedykt Ignacy Przysiecki

Benedykt Ignacy Przysiecki herbu Nowina – surogator grodzki połocki w 1698 roku, podstoli połocki w latach 1665-1697.
Jako poseł na sejm konwokacyjny 1674 roku był członkiem konfederacji generalnej zawiązanej 15 stycznia 1674 roku na tym sejmie. Był elektorem Jana III Sobieskiego z województwa połockiego w 1674 roku.

</doc>
<doc id="5057595" url="https://pl.wikipedia.org/wiki?curid=5057595" title="Geri (miejscowość)">
Geri (miejscowość)

Geri (ros. i oset. Dżer) – wieś w Osetii Południowej, w regionie Cchinwali. W 2015 roku liczyła 35 mieszkańców.

</doc>
<doc id="5057597" url="https://pl.wikipedia.org/wiki?curid=5057597" title="Dzari">
Dzari

Dzari (ros. i oset. Zar) – wieś w Osetii Południowej, w regionie Cchinwali. W 2015 roku liczyła 178 mieszkańców.

</doc>
<doc id="5057598" url="https://pl.wikipedia.org/wiki?curid=5057598" title="Mistrzostwa Polski w Biathlonie 2004">
Mistrzostwa Polski w Biathlonie 2004

38. Mistrzostwa Polski w biathlonie 2004 rozegrano w dniach 4-6 stycznia w Kościelisku - Kirach oraz 3-4 marca w Dusznikach-Zdroju. Rozegrano sprinty, biegi pościgowe, biegi indywidualne oraz sztafety.

</doc>
<doc id="5057599" url="https://pl.wikipedia.org/wiki?curid=5057599" title="Universität Liechtenstein">
Universität Liechtenstein

Universität Liechtenstein – państwowy uniwersytet w Księstwie Liechtensteinu zlokalizowany w północnej części Vaduz, specjalizujący się w naukach ekonomicznych, finansach i architekturze.
Historia.
W roku 1961 z inicjatywy pedagoga i historyka Otto Segera powstało technikum dzienne w Vaduz (niem. "Abendtechnikum Vaduz"). W 1965 roku szkoła przyjęła nazwę Wyższa Szkoła Techniczna (niem. "Höhere Technische Lehranstalt", HTL). Nazwę szkoły ponownie zmieniono w 1988 na Liechtensteińską Akademię Techniczną (niem. "Liechtensteinische Ingenieurschule"). W 1993 roku stał się Uniwersytetem Nauk Stosowany (niem. "Fachhochschule Liechtenstein"). W 2002 szkoła zmieniła siedzibę – przeniosła się do nowego kampusu w odrestaurowanych budynkach fabryki tekstyliów Spoerry w Vaduz. W 2005 szkoła została przekształcona w Wyższą Szkołę Liechtensteinu (niem. "Hochschule Liechtenstein"). W obecnej formie Uniwersytet Liechtensteiński został oficjalnie utworzony 1 lutego 2011, na mocy ustawy Landtagu z listopada 2010.
Wydziały.
Uniwersytet Liechtensteiński posiada pięć wydziałów:
Kierunki studiów.
Uniwersytet prowadzi studia na zasadach procesu bolońskiego. W ofercie Uniwersytetu Liechtensteińskiego znajdują się:
Władze uczelni.
Rektorem Uniwersytetu Liechtensteińskiego jest prof. dr Ulrike Baumöl. W skład rektoratu wchodzą jeszcze prorektor ds. badań prof. dr Anne Brandl, prorektor ds. dydaktyki prof. dr Alexander Zimmermann oraz dyrektor administracyjny Markus Jäger. Przewodniczącym rady uniwersytetu jest dr Klaus Tschütscher.
Absolwenci.
Do znanych absolwentów należą m.in.:

</doc>
<doc id="5057600" url="https://pl.wikipedia.org/wiki?curid=5057600" title="Zaułek Pokutniczy we Wrocławiu">
Zaułek Pokutniczy we Wrocławiu

Zaułek Pokutniczy (, czyli Oława Łaciarska) – dawna ulica Wrocławia.
Historia.
Zaułek został wytyczony w 1866 roku na miejscu zasypanej w tym samym roku wewnętrznej fosy miejskiej, tj. nurtu Czarnej Oławy. Jego oryginalna nazwa – "Altbüsser-Ohle" – pochodziła od zamieszkujących tę okolicę od XIII wieku łataczy obuwia ( lub "Altbesserer"). Owi łatacze mieli prawo dokonywać jedynie napraw starych butów i nie mogli sprzedawać nowych. Zaułek ciągnął się od ulicy Świdnickiej do placu św. Krzysztofa, zgodnie z biegiem dawnej fosy wewnętrznej, lekko skręcając w kierunku północno-zachodnim. Od południa łączył się z nieistniejącą już dziś ulicą Słodową (), a od północy z Zaułkiem Ślepym, zwanym również Sakwowym (, "Am Seitenbeutel").
Po II wojnie światowej niemiecka nazwa została błędnie przetłumaczona ("der Büßer" → pokutnik) i od roku 1945 do 1975 uliczka nosiła nazwę Zaułek Pokutniczy. Zmniejszono również wówczas jej długość: kończyła się na ul. Szewskiej.
W Zaułku Pokutniczym znajdowało się kilka budynków użyteczności publicznej:

</doc>
<doc id="5057602" url="https://pl.wikipedia.org/wiki?curid=5057602" title="Jurij Kiełdysz">
Jurij Kiełdysz

Jurij Wsiewołodowicz Kiełdysz, (ur. w Petersburgu, zm. 11 grudnia 1995 w Moskwie) – rosyjski muzykolog.
Życiorys.
Pochodził z rodziny naukowców, był bratem matematyka i mechanika Mstisława Kiełdysza. W latach 1926–1932 był działaczem organizacji Rossijskaja Assocyjacyja Proletarskich Muzykantow, przejmując jej ideę sztuki dla mas poświęcił się działaniom na rzecz upowszechniania wiedzy o muzyce. Od 1927 do 1930 roku studiował w Konserwatorium Moskiewskim u Michaiła Iwanowa-Borieckiego, następnie w latach 1930–1950 był wykładowcą tej uczelni. W 1940 roku uzyskał stopień kandydata nauk na podstawie rozprawy "Oczerki po istorii russkoj muzyki sieriediny XIX wieka", w 1947 roku obronił doktorat na podstawie dysertacji "Chudożestwiennoje mirowozzrienije Stasowa". W 1948 roku został profesorem Konserwatorium Moskiewskiego. W latach 1950–1957 wykładał w Konserwatorium Leningradzkim, od 1955 do 1957 roku pełnił też funkcję dyrektora leningradzkiego instytutu teatru i muzyki. Od 1946 do 1950 roku był pracownikiem instytutu historii sztuki Akademii Nauk ZSRR. W latach 1961–1974 kierował wydziałem muzyki narodów ZSRR przy radzieckim ministerstwie kultury. Był redaktorem naczelnym czasopisma „Sowietskaja Muzyka” (1957–1960).
Należał do czołowych rosyjskich muzykologów czasów ZSRR, zasłużył się jako historyk muzyki i organizator przedsięwzięć naukowych. W latach 1973–1982 był redaktorem "Muzykalnej encykłopiedii" w 6 tomach – pierwszego w literaturze radzieckiej szeroko zakrojonego kompendium muzycznego, zawierającego hasła osobowe i rzeczowe. W swoich badaniach zajmował się historią muzyki rosyjskiej, szczególnie twórczością kompozytorów tzw. Potężnej Gromadki i publicystyką Władimira Stasowa, przygotował liczne edycje źródłowe zabytków rosyjskiej muzyki dawnej. W analizie historii muzyki zwracał uwagę na jej powiązanie z innymi dziedzinami sztuki i szerokim tłem społeczno-kulturalnym danej epoki, w procesie rozwojowym muzyki zgodnie z metodologią narzucaną przez marksizm-leninizm doszukiwał się „elementów postępowych”.
Pochowany na Cmentarzu Dońskim w Moskwie.

</doc>
<doc id="5057608" url="https://pl.wikipedia.org/wiki?curid=5057608" title="Ryusuke Hamaguchi">
Ryusuke Hamaguchi



</doc>
<doc id="5057609" url="https://pl.wikipedia.org/wiki?curid=5057609" title="Gjerovica">
Gjerovica



</doc>
<doc id="5057623" url="https://pl.wikipedia.org/wiki?curid=5057623" title="Jacek Gregorowicz">
Jacek Gregorowicz

Jacek Witold Gregorowicz – polski inżynier, dr hab. nauk chemicznych, profesor nadzwyczajny i zastępca dyrektora Instytutu Chemii Fizycznej Polskiej Akademii Nauk.
Życiorys.
W 1990 obronił pracę doktorską "Jednolity opis termodynamiczny objętości faz i równowagi ciecz-para w układach węglowodorów cyklicznych", 25 czerwca 2001 habilitował się na podstawie rozprawy zatytułowanej "High Pressure Phase Equilibria in Asymmetric Binary and Termary Hydrocarbon Systems (Wysokociśnieniowe równowagi fazowe w dwu- i trójskładnikowych układach asymetrycznych złożonych z węglowodorów)".
Jest profesorem nadzwyczajnym i zastępcą dyrektora w Instytucie Chemii Fizycznej Polskiej Akademii Nauk.

</doc>
<doc id="5057627" url="https://pl.wikipedia.org/wiki?curid=5057627" title="Kaisza Atachanowa">
Kaisza Atachanowa



</doc>
<doc id="5057630" url="https://pl.wikipedia.org/wiki?curid=5057630" title="Trzmiel drzewny">
Trzmiel drzewny



</doc>
<doc id="5057631" url="https://pl.wikipedia.org/wiki?curid=5057631" title="Flaga gminy Brusy">
Flaga gminy Brusy



</doc>
<doc id="5057632" url="https://pl.wikipedia.org/wiki?curid=5057632" title="Flaga Chojnic">
Flaga Chojnic



</doc>
<doc id="5057633" url="https://pl.wikipedia.org/wiki?curid=5057633" title="Flaga Czerska">
Flaga Czerska



</doc>
<doc id="5057634" url="https://pl.wikipedia.org/wiki?curid=5057634" title="Flaga gminy Konarzyny">
Flaga gminy Konarzyny



</doc>
<doc id="5057636" url="https://pl.wikipedia.org/wiki?curid=5057636" title="Kalibr">
Kalibr



</doc>
<doc id="5057637" url="https://pl.wikipedia.org/wiki?curid=5057637" title="Ramanawiczy (obwód mohylewski)">
Ramanawiczy (obwód mohylewski)

Ramanawiczy (; ) – agromiasteczko na Białorusi, w obwodzie mohylewskim, w rejonie mohylewskim, w sielsowiecie Kadzina.
Wieś Romanowicze ekonomii mohylewskiej w drugiej połowie XVII wieku. 

</doc>
<doc id="5057638" url="https://pl.wikipedia.org/wiki?curid=5057638" title="Muzeum Etnograficzne w Beracie">
Muzeum Etnograficzne w Beracie

Muzeum Etnograficzne w Beracie (alb. "Muzeu Kombëtar Etnografik i Beratit") – muzeum etnograficzne w Beracie w środkowej Albanii.
Muzeum mieści się w XVIII-wiecznej dwupiętrowej willi. Ekspozycje na pierwszym piętrze poświęcone są tradycyjnym strojom i narzędziom używanym przez jubilerów i tkaczy. Na górnym poziomie natomiast odtworzone są tradycyjne pokoje gościnne, kuchnie i sypialnie.
Zbiory muzeum obejmują ponad 1000 eksponatów reprezentujących tradycję i kulturę regionu.

</doc>
<doc id="5057639" url="https://pl.wikipedia.org/wiki?curid=5057639" title="Flaga gminy Chojnice">
Flaga gminy Chojnice



</doc>
<doc id="5057640" url="https://pl.wikipedia.org/wiki?curid=5057640" title="Czarni Szczecin (wioślarstwo)">
Czarni Szczecin (wioślarstwo)

Sekcja wioślarska Spółdzielczego Klubu Sportowego „Czarni” w Szczecinie – wioślarska sekcja szczecińskiego klubu sportowego, działająca od roku 1966. Zaprzestała działalności w 1990 roku.
Historia.
Sekcja wioślarska SKS „Czarni” Szczecin powstała w dniu 3.04.1966 i w tym samym roku przyjęta została do Polskiego Związku Towarzystw Wioślarskich. Macierzyste Zrzeszenie „Start” sfinansowało budowę na Wyspie Przymoście Ośrodka Sportów Wodnych, który oddano wioślarzom i kajakarzom Czarnych w 1969. Wyspa połączona została z lądem mostem wiszącym dla pieszych, a infrastruktura klubowa (m.in. hangar na łodzie i budynek klubowy) była, jak na tamte czasy, nowoczesna. Zawodnicy mogli też korzystać z krytego basenu wioślarskiego w Wojewódzkim Domu Sportu w Szczecinie. 
Pierwszy występ wioślarzy Czarnych na mistrzowskiej imprezie międzynarodowej miał miejsce już w 1971. Na Mistrzostwach Świata Juniorów w Bled wystąpili na dwójce podwójnej R. Burak z R. Galińskim i zajęli X miejsce. Rok później Ewa Ambroziak wystartowała na jedynce na Mistrzostwach Europy Seniorów, zajmując VI miejsce. Seria największych sukcesów wioślarzy Czarnych i licznych powołań do reprezentacji narodowej trwała przez ponad dziesięć lat. Jej kumulacją były medale R. Stadniuka na mistrzostwach świata seniorów oraz na igrzyskach olimpijskich, a przede wszystkim sukcesy sekcji w 1976, w którym trzech zawodników wystąpiło na igrzyskach, a aż sześciu juniorów wystąpiło w składzie ósemki na MŚJ. 
Ostatnim sukcesem wioślarzy Czarnych było V miejsce na Mistrzostwach Świata w 1989 Izabeli Wiśniewskiej, startującej na czwórce podwójnej. W związku z trudnościami finansowymi okresu transformacji ustrojowej, sekcja została ostatecznie rozwiązana w roku 1990. Ośrodek Sportów Wodnych na Wyspie Przymoście przekazany został wioślarzom AZS Szczecin. Do AZS trafiło też większość wioślarzy Czarnych, między innymi późniejszy mistrz olimpijski z 2008, Marek Kolbowicz. 
Wyniki sportowe.
Największym sukcesem sekcji wioślarskiej Czarnych Szczecin jest występ aż czterech jej reprezentantów na trzech igrzyskach olimpijskich (w latach: 1976, 1980 oraz 1988). Jeden z nich, Ryszard Stadniuk, został medalistą olimpijskim. Ten sam zawodnik był też wicemistrzem świata seniorów. 
Liczni zawodnicy sekcji uczestniczyli w mistrzostwach świata seniorów i juniorów oraz mistrzostwach Europy. Przez niemal cały okres swego działania Czarni byli jednym z najsilniejszych polskich klubów wioślarskich.
Najwybitniejsi zawodnicy.
Najwybitniejszymi zawodnikami sekcji wioślarskiej klubu byli:
Ryszard Stadniuk – wychowanek klubu, medalista olimpijski i mistrzostw świata. Jego największe sukcesy:
Ryszard Burak – wychowanek Czarnych, dwukrotny olimpijczyk, wieloletni reprezentant kraju. Odniósł następujące sukcesy:
Ewa Ambroziak – wychowanka klubu, olimpijka i wielokrotna reprezentantka kraju. Jej sukcesy:
Ireneusz Omięcki – sternik, olimpijczyk i wieloletni reprezentant kraju. Jego wyniki:
Marek Kolbowicz – wychowanek klubu. Już po przejściu do AZS Szczecin mistrz olimpijski, czterokrotny mistrz świata, mistrz Europy i pięciokrotny uczestnik igrzysk olimpijskich.

</doc>
<doc id="5057641" url="https://pl.wikipedia.org/wiki?curid=5057641" title="Bryli (obwód mohylewski)">
Bryli (obwód mohylewski)

Bryli (; ; pol. hist. Bryle) – wieś na Białorusi, w obwodzie mohylewskim, w rejonie mohylewskim, w sielsowiecie Kadzina, nad Rudzieją.
Wieś Bryle ekonomii mohylewskiej w drugiej połowie XVII wieku. 
W XIX w. wieś i majątek ziemski należący od 1866 do Bartołomejów oraz druga wieś nazywana Koczuryno-Bryle. Do 1917 położone były w Rosji, w guberni mohylewskiej, w powiecie mohylewskim. Następnie w granicach Związku Sowieckiego. Od 1991 w niepodległej Białorusi.
Do 23 grudnia 2009 siedziba sielsowietu Bryli.

</doc>
<doc id="5057642" url="https://pl.wikipedia.org/wiki?curid=5057642" title="Wialikaja Barouka">
Wialikaja Barouka

Wialikaja Barouka (; ) – wieś na Białorusi, w obwodzie mohylewskim, w rejonie mohylewskim, w sielsowiecie Kadzina, przy granicy Mohylewa i przy drodze republikańskiej R122.
Na południe od wsi znajduje się Małaja Barouka, obecnie będąca częścią Mohylewa.

</doc>
<doc id="5057643" url="https://pl.wikipedia.org/wiki?curid=5057643" title="Henryk Frist">
Henryk Frist

Henryk Frist (ur. 1855 w Tarnowie, zm. 11 grudnia 1921 w Krakowie) – żydowski kupiec, przedsiębiorca, wydawca.
Życiorys.
Urodził się w 1855 w Tarnowie. Stamtąd jego rodzina przeniosła się do Krakowa, gdzie w 1875 nabyła kamienicę przy ulicy Floriańskiej. Tam początkowo Henryk Frist handlował przyborami szkolnymi i ramami do obrazów. Potem zaangażował się w promowanie polskiej sztuki graficznej. Zajmował się drukiem i sprzedażą ilustrowanych pocztówek o charakterze artystycznym. W tym zakresie swoją działalność wprowadził na poziom pozwalający na konkurowanie z zagranicznymi wydawcami. Był znawcą malarstwa i rzeźby. Wydawał reprodukcje znanych dzieł malarskich, np. Wojciech Kossak: "Przysięga Kościuszki", Jan Styka: "Polonia", Jan Matejko: "Polonia" i "Poczet królów polskich" oraz albumy grawiurowe dzieł Jacka Malczewskiego, Jacek Malczewski: "Zatruta studnia", Piotr Stachiewicz i Jan Pietrzycki: "Pięć zmysłów", album Wawelu, album Krakowa, album Stanisława Tondosa. Według różnych wersji w 1882 lub w 1885 założył Salon Malarzy Polskich w Krakowie, działający przy ulicy Floriańskiej 37. Placówka była uważana za pierwszy w Polsce salon sztuki. W ramach tej działalności zajmował się wydawaniem pocztówek i widokówek przedstawiającymi reprodukcje dzieł malarskich, treści patriotyczne oraz pejzaże miast, a także handlem i wyceną dzieł sztuki oraz prowadzeniem księgarni. Był też kupcem.
Ożenił się z Gitlą (wzgl. Gusta), córką antykwariusza Jakuba Mendla Himmelblaua. Zmarł 11 grudnia 1921 w Krakowie. Następnego dnia odbył się jego pogrzeb.
Miał synów: Juliusza (prawnik), Józefa oraz innego (okulista). Juliusz i Józef Fristowie odziedziczyli po ojcu Salon Malarzy Polskich i zajmowali się reprodukcją dzieł graficznych prowadząc przedsiębiorstwo Akropol. Obaj ponieśli śmierć podczas II wojny światowej; Juliusz wraz z rodziną zamordowany przez Niemców, a Józef wraz z rodziną deportowany przez Sowietów na wschód zmarł na Syberii.
W 2018 w Krakowie ukazała się publikacja pt. "Salon malarzy polskich Henryka Frista (1885-1939)", przedstawiająca dorobek wydawniczy rodzinnego przedsiębiorstwa Fristów (autorzy książki: Aleksander B. Skotnicki i Marek Sosenko).

</doc>
<doc id="5057645" url="https://pl.wikipedia.org/wiki?curid=5057645" title="Koča na Kokoši">
Koča na Kokoši

Koča na Kokoši (także: "Planinski dom Kokoš") – chata górska Słoweńskiego Związku Górskiego zlokalizowana w masywie Kras w Słowenii, w pobliżu granicy z Włochami, na południowy zachód od wsi Lokev (gmina Sežana).
Obiekt stoi na wzgórzu Jirmanec, które dominuje nad turystyczną wsią Lipica. W pobliżu znajduje się jaskinia Vilenica (pierwsza w Europie jaskinia udostępniona do masowej turystyki: 1633). Nazwa schroniska pochodzi od szczytu Kokoš (wł. "Monte Cocusso", 674 m n.p.m.), który znajduje się około 5 minut marszu od schroniska. W pobliżu chaty i poniżej zbocza Jirmanca leżą dwa kamienie graniczne, które są pozostałością po dawnym podziale feudalnym majątku krasowego. Około 30 minut marszu na południowy wschód od schroniska znajduje się szczyt Veliko Gradišče (741 m n.p.m.), na którego południowo-zachodnim zboczu stał niegdyś gród, rozebrany w V wieku. 
Chata położona jest na wysokości 674 m n.p.m. Dysponuje piętnastoma miejscami noclegowymi i 45-miejscową salą jadalną. Jest otwarta od popołudnia w piątki do niedzieli oraz w święta. Po wcześniejszym uzgodnieniu, także w inne dni. Koča na Kokoši to doskonały punkt widokowy, gdyż w pogodne dni można stąd obserwować Triglav z sąsiednimi szczytami, Dolomity, szczyty krasowe (Nanos, Vremščica, Slavnik) oraz wybrzeże i pobliskie miejscowości: Koper, Izolę, Piran, Triest, Udine, a nawet Wenecję. Okolice schroniska są węzłem kilku szlaków turystycznych. 

</doc>
<doc id="5057648" url="https://pl.wikipedia.org/wiki?curid=5057648" title="Adawija Efiendijewa">
Adawija Efiendijewa

Adawija Efiendijewa (, , ; ur. 1879 w Eupatorii, zm. 1944 w Samarkandzie) – krymskotatarska mistrzyni tkactwa i haftu, ofiara deportacji Tatarów krymskich w 1944.
Życiorys.
Adawija Efiendijewa urodziła się w krymskim mieście Eupatoria w 1879, kiedy miasto było częścią Imperium Rosyjskiego. Od najmłodszych lat jej babcia uczyła ją haftu i tkactwa. Po raz pierwszy użyła hafciarki w wieku dwunastu lat, a obsługi krosna elektrycznego nauczyła się w wieku szesnastu lat. W 1928 została kierowniczką koła hafciarskiego w , gdzie uczyła haftu. Później pracowała jako instruktorka haftu w muzeum sztuki. Od dzieciństwa do 1937 stworzyła ponad 500 haftów, które po raz pierwszy znalazły się na moskiewskich wystawach sztuki w 1935. Później jej sztuki trafiły do muzeów w Europie Zachodniej i Stanach Zjednoczonych. Wkrótce po odzyskaniu przez Armię Czerwoną kontroli nad Krymem w 1944 większość Tatarów, w tym Efiendijewa, została deportowana do uzbeckiej SRR; w trudnych warunkach wygnania zmarła wkrótce po przybyciu do Samarkandy. Wiele jej prac, w tym obrusy, ręczniki i haftowane paski, pozostają eksponowane w (, ) w Symferopolu.

</doc>
<doc id="5057649" url="https://pl.wikipedia.org/wiki?curid=5057649" title="Tylko tańczę">
Tylko tańczę

Tylko tańczę – piąty singel polskiej piosenkarki Lanberry z jej trzeciego albumu studyjnego, zatytułowanego "Co gryzie panią L?". Singel został wydany 31 marca 2021.
Geneza utworu i historia wydania.
Utwór napisali i skomponowali Małgorzata Uściłowska, Dominic Buczkowski-Wojtaszek i Patryk Kumór, którzy również odpowiadają za produkcję utworu. W opisie utworu opublikowanego w serwisie YouTube napisano, iż:
Singel ukazał się w formacie digital download 31 marca 2021 w Polsce za pośrednictwem wytwórni płytowej Universal Music Polska. Piosenka została umieszczona na trzecim albumie studyjnym Lanberry – "Co gryzie panią L?".
21 kwietnia 2021 utwór został zaprezentowany telewidzom stacji TVP2 w programie "Pytanie na śniadanie". 30 maja wykonała singel w magazynie śniadaniowym "Dzień dobry TVN".
Teledysk.
Do utworu powstał teledysk w reżyserii Adama Romanowskiego, który udostępniono w dniu premiery singla za pośrednictwem serwisu YouTube.

</doc>
<doc id="5057651" url="https://pl.wikipedia.org/wiki?curid=5057651" title="Msza Święta na Jasnej Górze">
Msza Święta na Jasnej Górze

Msza Święta na Jasnej Górze – kanał internetowy utworzony 15 marca 2020 r. przez Telewizję Polską z powodu rozszerzającej się na świecie pandemii COVID-19. Kanał transmituje wszystkie liturgie odprawiane w kaplicy cudownego obrazu Matki Bożej na Jasnej Górze od godziny 6:00 do 21:30. Sygnał nadawany jest na platformie hybrydowej TVP, w aplikacji TVP VOD oraz na platformie TVP Stream.
Od 5 kwietnia 2020 r. o godzinie 12:30 na kanale transmitowana jest msza święta dla najmłodszych.
Od 6 października 2020 r. transmisja jest nadawana również w serwisie YouTube.

</doc>
<doc id="5057655" url="https://pl.wikipedia.org/wiki?curid=5057655" title="Jermołowo">
Jermołowo

Jermołowo (; ) – wieś na Białorusi, w obwodzie witebskim, w rejonie miorskim, w sielsowiecie Powiacie.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 126 osób, wszystkie były wyznania rzymskokatolickiego i zadeklarowały polską przynależność narodową. Były tu 24 budynki mieszkalne. W 1931 w 21 domach zamieszkiwało 106 osób.
Wierni należeli do parafii rzymskokatolickiej w Druji. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5057657" url="https://pl.wikipedia.org/wiki?curid=5057657" title="Roewe 360">
Roewe 360

Roewe 360 – samochód osobowy klasy kompaktowej produkowany pod chińską marką Roewe w latach 2015 – 2017 oraz jako Roewe 360 Plus w latach 2017 – 2020.
Historia i opis pojazdu.
Roewe przedstawiło kompaktowego 360 w lipcu 2015 roku jako następcę dotychczasowego taniego sedana tej koncepcji, modelu 350. Pomimo ewolucyjnego zakresu zmian pod kątem stylistycznym, Roewe 360 oparty został na płycie podłogowej nowej generacji, którą wspóldzielił także z podobnej wielkości bratnim MG GT.
Podobnie jak nadwozie, deska rozdzielcza Roewe 360 przeszła ewolucyjny zakres zmian w stosunku do poprzednika. Przy masywnej budowie, w centralnym punkcie zdominował ją wyświetlacz systemu multimedialnego z umieszczonymi po bokach nawiewami. Zachowano też charakterystyczny układ zegarów z centralnie umieszczonym obrotomierzem.
Pod kątem technicznym Roewe 360 zyskał gamę jednostek napędowych zapożyczonych z lokalnie produkowanego Chevroleta Cruze'a w ramach partnerstwa, jakie koncern SAIC prowadzi z General Motors w ramach SAIC-GM.
Lifting.
W październiku 2017 roku Roewe 360 przeszło obszerną restylizację, która przyniosła nową nazwę Roewe 360 Plus. Przednia część nadwozia zyskała nowy wygląd zderzaka z większymi, szeroko rozstawionymi wlotami powietrza, z kolei tylne lampy otrzymały przeprojektowane wkłady lamp. Ponadto, producent zastosował też nowe koło kierownicy oraz unowocześniony system multimedialny.
Sprzedaż.
Podobnie jak poprzednik, Roewe 360 eksportowany był pod marką MG jako MG 360 także do Chile oraz państw Bliskiego Wschodu, jak Oman, Zjednoczone Emiraty Arabskie czy Arabia Saudyjska. W 2017 roku w parterstwie z irańskim przedsiębiorstwem Iran Khodro uruchomiono także lokalną produkcję MG 360 w Iranie z myślą o lokalnym rynku.

</doc>
<doc id="5057658" url="https://pl.wikipedia.org/wiki?curid=5057658" title="Roewe 360 Plus">
Roewe 360 Plus



</doc>
<doc id="5057661" url="https://pl.wikipedia.org/wiki?curid=5057661" title="Miejska Biblioteka Publiczna w Braniewie">
Miejska Biblioteka Publiczna w Braniewie

Miejska Biblioteka Publiczna w Braniewie – samorządowa instytucja kultury o charakterze publicznym działająca w Braniewie od 1947 roku.
Historia.
Do otwarcia biblioteki publicznej w powojennym Braniewie przygotowywano się już w 1946 roku. W marcu tegoż rok zorganizowano pierwsze święto oświaty. Podczas różnych imprez popularyzowano czytelnictwo wśród powojennych mieszkańców Braniewa, a jednocześnie przeprowadzano zbiórkę książek i pieniędzy na potrzeby tworzonej biblioteki. Zebrano jednak wówczas zaledwie 26 książek i 3258 złotych, toteż dopiero w kolejnym roku, w dniu 26 stycznia 1947, udał się uruchomić Powiatową Bibliotekę Publiczną w Braniewie – jako jedenastą tego typu placówkę w ówczesnym województwie olsztyńskim. Pierwszą niewielką lokalizację biblioteka otrzymała w Inspektoracie Szkolnym przy ul. Kościuszki. Później biblioteka otrzymała własny lokal w starej kamienicy przy ul. Kościuszki 80. Pierwszym kierownikiem biblioteki została Janina Żak, drugim, od 1948 do 1955 roku, był Eugeniusz d’Aystetten (ur. w 1903 w Samarkandzie).
Ażeby zwiększyć dostępność książek dla mieszkańców miasta, na początku 1948 roku powstał w Braniewie Miejski Komitet Organizacji Biblioteki, który doprowadził do utworzenia 3 maja 1948 roku Biblioteki Miejskiej w Braniewie, mieszczącej się początkowo budynku biblioteki powiatowej, a od 1949 roku przy ul. Fromborskiej 16. W 1955 bibliotekę miejską i powiatową połączono w jedną o nazwie Powiatowa i Miejska Biblioteka Publiczna w Braniewie. Dotychczasowa Biblioteka Miejska stała się filią PiMBP, w 1957 przekształconą w bibliotekę dla młodzieży.
Kierownikiem PiMBP w lipcu 1947 roku została Eugenia Lipnicka. Po jej przejściu na emeryturę, w latach 1962–1972 dyrektorem biblioteki został młody i energiczny Marian Filipkowski, inicjator wielu akcji czytelniczych i niestrudzony propagatorem czytelnictwa w całym powiecie. W latach 1964–1976 w bibliotece pracowała Karolina Święcicka, autorka wspomnień o powojennej historii Braniewa. W 1965 roku powstało Koło Przyjaciół Biblioteki, które organizowało spotkania z pisarzami, dyskusje literackie i konkursy czytelnicze.
W czerwcu 1975 Powiatowa i Miejska Biblioteka Publiczna w Braniewie przeszła kolejną reorganizację związaną z nowym podziałem administracyjnym Polski (zlikwidowano wówczas powiaty, a Braniewo włączono do nowo utworzonego województwa elbląskiego). Bibliotekę rozdzielono wówczas na dwie oddzielne placówki – Miejską Bibliotekę Publiczną, którą włączono do Miejskiego Ośrodka Kultury, Sporu i Rekreacji, oraz utworzono Oddział Wojewódzkiej Biblioteki Publicznej w Elblągu.
W styczniu 1976 roku biblioteka przeniosła się do nowej lokalizacji, do dawnej siedziby konwertytów fundacji Potockich przy ul. Botanicznej, naprzeciw istniejącego tu wówczas ogrodu zoologicznego. Biblioteka uzyskała reprezentacyjny gmach z przestronnymi salami, po gruntownym remoncie przeprowadzonym w latach 1972–1975 przez Pracownie Konserwacji Zabytków Oddział w Olsztynie. W pałacyku Potockiego umieszczono zarówno siedzibę Braniewskiego Oddziału Wojewódzkiej Biblioteki Publicznej w Elblągu, jak i Miejskiej Biblioteki Publicznej w Braniewie, działającej w strukturach Miejskiego Ośrodka Kultury, Sportu i Rekreacji. Dopiero w 1993 roku, po wielu latach starań, nastąpiło połączenie obu bibliotek w jedną całość.
W 2002 roku miała miejsce ostatnia przeprowadzka, biblioteka przeniosła się na ulicę Katedralną 7, do odbudowanego z inicjatywy burmistrza Tadeusza Kopacza kwartału Starego Miasta, w którym ulokowana została w sąsiedztwie Braniewskiego Centrum Kultury. Obecny budynek biblioteki jest trzykondygnacyjny, przystosowany architektonicznie dla osób niepełnosprawnych: przed wejściem jest podjazd, wewnątrz znajduje się, oprócz schodów prowadzących na wyższe kondygnacje, również winda dostosowana do potrzeb osób z niepełnosprawnościami.
Współcześnie (2022) księgozbiór Miejskiej Biblioteki Publicznej w Braniewie liczy ponad 46 000 pozycji (książki i audiobooki). Oprócz działalności "stricte" czytelniczej biblioteka organizuje działalność pasjonatów wielu dziedzin, jest to między innymi dyskusyjny klub książki, klub rękodzieła, klub podróżnika, klub gier planszowych, a dla dzieci w wieku od 2 do 5 lat klub Bajaczek. W holu biblioteki, na parterze, prezentowane są regularnie wystawy tematyczne. W soboty odbywają się z przewodnikami PTTK „Spacery po Braniewie”, w trakcie których odwiedzane są ciekawe zakątki miasta i przybliżana zostaje jego bogata historia.
19 września 2020 roku, do i tak już rozległej działalności kulturalnej MBP w Braniewie, doszło jeszcze jedno, nietypowe jak na tego typu placówkę, zadanie quasi-muzealne, opieka nad odnowioną Wieżą Bramną dawnego, średniowiecznego zamku biskupiego.
Wypożyczalnia dla dorosłych.
Znajduje się na parterze biblioteki. Przeznaczona jest dla osób dorosłych oraz młodzieży od lat czternastu. W wypożyczalni znajdują się zbiory 23 261 książek (rok 2021), w tym:
Czytelnia dla dorosłych.
Zajmuje pierwsze piętro biblioteki. Czytelnia gromadzi i udostępnia na miejscu:
Biblioteka dla dzieci i młodzieży.
Znajduje się na II piętrze, w jej skład wchodzą: wypożyczalnia książek i czytelnia dla dzieci. Biblioteka dla dzieci i młodzieży zawiera:
Punkt Informacji Turystycznej w Braniewie.
Punkt Informacji Turystycznej w Braniewie znajduje się w budynku Miejskiej Bibliotece Publicznej na parterze i wchodzi w jej skład. Powstał w marcu 2003 roku. W punkcie IT dostępne są odpłatne publikacje i nieodpłatne materiały promocyjne. Prowadzona jest sprzedaż: map, albumów, przewodników, pocztówek, pamiątek turystycznych, a także oferowane są usługi: ksero, fax, skanowanie, drukowanie, laminowanie.
Spotkania autorskie.
Biblioteka oprócz działalności czytelniczej prowadzi od wielu lat wiele inicjatyw kulturalnych, w tym spotkania autorskie i wieczory literackie. Na przestrzeni lat zorganizowała spotkania czytelników w Braniewie m.in. z następującymi osobami: Gustaw Morcinek, Janusz Meissner, Arkady Fiedler, Władysław Broniewski, Tadeusz Rymkiewicz, Klemens Oleksik, Maria Zientara-Malewska, Władysław Gębik, Władysław Ogrodziński, Wojciech Żukrowski, Jarema Stępowski, Edmund Męclewski, Jan Gerhard, Tadeusz Breza, Andrzej Drawicz, Tadeusz Drewnowski, Krzysztof Beśka, Dariusz Lis, Krzysztof Szatrawski, Wacław Radziwinowicz, Katarzyna Puzyńska, Joanna Jax, Szymon Hołownia, Bernadetta Darska, Ałbena Grabowska, Paweł Smoleński i z wieloma innymi.
Cyfrowe Archiwum Tradycji Lokalnej.
W 2011 roku z inicjatywy fundacji Ośrodek KARTA w MBP w Braniewie zostało utworzone Cyfrowe Archiwum Tradycji Lokalnej. Jako pierwsze zostały wpisane do katalogu wspomnienia Karoliny Święcickiej – długoletnia bibliotekarka Powiatowej i Miejskiej Biblioteki Publicznej w Braniewie oraz autorki wspomnień o powojennej historii miasta. W 2020 roku w Cyfrowym Archiwum Tradycji Lokalnej znajdowało się ok. 700 materiałów dotyczących miasta i osób związanych Braniewem. Archiwum zawiera zdygitalizowane fotografie, świadectwa, dokumenty, m.in. Teodory Dębińskiej-Grudzińskiej – ochotniczki „drajwerki” z 317. Kompanii Transportowej Pomocniczej Służby Kobiet i Stefana Wiśniewskiego – żołnierza Polskich Sił Zbrojnych na Zachodzie, nauczyciela i dyrektora Szkoły Podstawowej nr 3 w Braniewie.

</doc>
<doc id="5057662" url="https://pl.wikipedia.org/wiki?curid=5057662" title="Juliusz Frist">
Juliusz Frist

Juliusz Frist (ur. 3 grudnia 1887 w Krakowie, zm. 22 kwietnia 1942 pod Orelcem) – doktor praw, przedsiębiorca, ofiara Holokaustu.
Życiorys.
Rodzina i wykształcenie.
Juliusz Frist urodził się 3 grudnia 1887 w Krakowie w rodzinie żydowskiej, od lat zamieszkującej w tym mieście. Był synem Henryka Frista (1855–1920, założyciel Salonu Malarzy Polskich przy ulicy Floriańskiej 37 w Krakowie) i Gitli (wzgl. Gusty, córki antykwariusza Jakuba Mendla Himmelblaua). Miał braci: młodszy Józef był także prawnikiem, a starszy – okulistą.
Ukończył gimnazjum oraz studia na Wydziale Prawa Uniwersytetu Jagiellońskiego. Uzyskał stopień doktora praw. Podjął pracę w zawodzie prawniczym w Bozen na obszarze ówczesnych Austro-Węgier.
Przed wybuchem I wojny światowej związał się z siostrą swojego kolegi Jakuba Banneta, Dorotą (ur. 27 listopada 1891 w Krakowie, córką Salomona i Cyli z domu Liebermann oraz bratanica Arnolda Banneta – inicjatora założenia Krakowskiego Towarzystwa Ratunkowego, która studiowała chemię na UJ, lecz po zawarciu małżeństwa i wobec wybuchu I wojny światowej studiów nie ukończyła; była kuzynką polityka PPS i parlamentarzysty w II RP). Miał córki: starsza Karolina, ur. 31 grudnia 1914 w Wiedniu (gdzie – wobec zbliżających się do Krakowa Rosjan – Juliusz skierował ciężarną żonę), była absolwentką prawa z 1936, a młodsza Zofia urodziła się 27 listopada 1917 w Krakowie i studiowała grafikę w Wiedniu aż do czasu Anschlussu Austrii w 1938.
Okres międzywojenny.
Po zakończeniu wojny i nastaniu niepodległej II Rzeczypospolitej, z uwagi na brak perspektyw pracy w zawodzie wskutek nadmiaru prawników w Krakowie, Juliusz Frist zdecydował się skupić na rozwoju przedsiębiorstwa pozostawionego przez ojca. Mając świadomość zapotrzebowania na reprodukcje graficzne dzieł (głównie ze strony szkół, a także instytucji państwowych i prywatnych), postanowił unowocześnić działanie pracowni. W tym celu sprowadził do Krakowa na kilka miesięcy niemieckich specjalistów z Drezna i Lipska, którzy wyszkolili krakowskich pracowników firmy. Z drugiego z tych miast zamówił też maszynę drukarską. Wobec rosnącego popytu na reprodukcje całe przedsięwzięcie rosło w siłę, a przedsiębiorstwo pod nazwą Zakłady Graficzne „Akropol” przeniosło się z przedmieść Krakowa do własnej siedziby przy ulicy Grzegórzeckiej 23, zaprojektowanej przez Juliusza. W ramach przedsiębiorstwa działał wspólnie z bratem Józefem, przy czym Juliusz skupiał się na rozwoju firmy, a jego brat zajmował się administracją i prowadzeniem biznesu. Po 10 latach rozwoju przedsiębiorstwo Akropol zatrudniało około 100 pracowników. Rodzinna firma nadal utrzymywała odziedziczony po ojcu Salon Malarzy Polskich w centrum miasta. Przed 1934 Wydawnictwo Księgarni Salonu Malarzy Polskich „Henryk Frist i Ska” zostało wielokrotnie odznaczone medalami na wystawach światowych, a słowa uznania dla przedsiębiorstwa wyrażali m.in. Kancelaria Cywilna Prezydenta RP, sekretariat Ministerstwa Spraw Wojskowych, gen. Józef Haller oraz malarze Wojciech Kossak, Stanisław Batowski, Piotr Stachiewicz.
W okresie międzywojennym Juliusz Frist zamieszkiwał w Krakowie przy ulicy Wielopole 15. Jego rodzina była wyznania mojżeszowego, aczkolwiek zasymilowana i poczuwająca się do polskości. Wobec narastającej fali antysemityzmu, zarówno w Polsce, jak i w III Rzeszy, rozważał on wyprowadzkę wraz z rodziną do Zachodniej Europy albo do Stanów Zjednoczonych. Prywatnie grał na skrzypcach, często wraz z żoną akompaniującą mu na fortepianie.
II wojna światowa.
Po wybuchu II wojny światowej i wobec zbliżania się okupantów niemieckich do Krakowa w dniu 3 września 1939 Frist wyjechał wraz z żoną Dorotą i córką Karoliną pociągiem na wschód do Lwowa (wojska niemieckie zajęły Kraków 6 września 1939). Tam czekała na nich młodsza córka Zofia, wysłana do tego miasta przez rodziców jeszcze przed wybuchem wojny. Po opuszczeniu Krakowa i wkroczeniu Niemców fabryka reprodukcji grafik Fristów została zrabowana, a maszyny zostały wywiezione do III Rzeszy.
We Lwowie, będącym po agresji ZSRR na Polskę z 17 września 1939 pod okupacją sowiecką, Fristerowie byli zagrożeni deportacją w głąb ZSRR ze względu na paragraf 11 w paszportach i przez wiele dni ukrywali się, spędzając noce np. w piwnicach. Jesienią 1939 niektórzy z ich krewnych zostali wywiezieni na wschód, np. brat Juliusza, Józef Frist, wywieziony wraz z żoną, poniósł śmierć na Syberii, zaś zamieszkujący z Fristami brat Doroty, kapitan rezerwy Wojska Polskiego Jakub Bannet, został aresztowany przez NKWD i poniósł śmierć w ramach zbrodni katyńskiej – jego nazwisko widnieje na tzw. Ukraińskiej Liście Katyńskiej; inny brat Juliusza, okulista, także ukrywał się we Lwowie z rodziną. Rodzina Juliusza została przymusowo przeniesiona na tyły zamieszkiwanego przez nich budynku do skromnego lokalu, a ich dotychczasowe mieszkanie zajął funkcjonariusz NKWD. We Lwowie Juliusz Frist podjął pracę retuszera w małym sklepie fotograficznym, spędzając czas w ciemnym pomieszczeniu w piwnicy.
Po ataku Niemiec na ZSRR z 22 czerwca 1941 w trakcie bombardowania Lwowa wraz z rodziną pozostawał w dotychczasowym mieszkaniu. Po wkroczeniu Niemców do miasta Juliusz nie mógł już pracować, a jego rodzina finansowo spadła na skraj ubóstwa. Jego córka Karolina kontynuowała we Lwowie rozpoczęte przed 1939 swoje drugie studia – medycynę. Poznała tam polskiego lekarza Andrzeja Jusa (syn profesora gimnazjalnego Ludwika Jusa), którego poślubiła pod koniec lipca 1941, przyjmując jednocześnie chrzest rzymskokatolicki, po czym zamieszkała z rodziną Jusów. Realizację przedsięwzięcia związanego z formalnościami kościelnymi ułatwił jej wtedy biskup Eugeniusz Baziak (znajomy Ludwika Jusa), który jednocześnie zaproponował też ukrycie Juliusza, Doroty i Zofii Fristów przez zakonników z klasztorze Bernardynów we Lwowie. Mimo wielu namów i perswazji Juliusz Frist odmówił przyjęcia tej pomocy, doceniając oferowaną mu szczodrość, ale wierząc nadal, że dzięki swoim własnym staraniom pokona trudności i z pomocą Boga przetrwa wraz z rodziną wojnę. Zgodnie z późniejszymi relacjami jego córki i zięcia podczas wojny "długo pozostawał optymistą i wierzył w zwycięstwo sprawiedliwości oraz Dobra nad Złem, w zakończenie wojny i powrót do Krakowa". W codzienności Juliuszowi, Dorocie i Zofii Fristom pomagały polskie siostry zakonne (w tym s. Filomena), zaopatrując ich np. w żywność.
Wobec tworzenia przez okupantów getta lwowskiego jesienią 1941 Juliusz Frist postanowił opuścić miasto i planował przenieść się daleko na wieś, tym samym unikając zagrożenia wcielenia rodziny do getta (równocześnie nadal odrzucał ofertę pomocy bp. Baziaka tj. schronienia we Lwowie). Zainteresował się informacją, udzieloną przez kolegę ze studiów swojej córki Karoliny, mówiącą o możliwości zamieszkania we wsi Orelec pod Sanokiem na Podkarpaciu. Transport tamże zorganizował ukraiński lekarz (zbiegiem okoliczności pracujący w szpitalu wraz Andrzejem Jusem), a Frist miał zapłacić za to złotymi monetami. W połowie listopada 1941 Juliusz, Dorota i Zofia Fristowie wraz ze swoim dobytkiem wyjechali ze Lwowa ukryci w zaaranżowanym pojeździe wojskowym. Na miejscu zamieszkali w pokoju wraz z kuchnią. Pomocy udzielała im tam od początku miejscowa młoda nauczycielka, określana jako „Janka”. Fristowie zostali zaakceptowani przez miejscową polsko-ukraińską społeczność, aczkolwiek – tak jak i wcześniej we Lwowie – również tam musieli nosić opaski z gwiazdą Dawida, zaś Juliusz stał się we wsi popularny z uwagi na swoją grę na skrzypcach. Z pozostającą we Lwowie rodziną Jusów kontaktował się listownie. Na przełomie 1941/1942 Fristowie w Orelcu zostali dwukrotnie odwiedzeni przez Andrzeja Jusa. O ile początkowo ich sytuacja bytowa we wsi wyglądała optymistycznie, to już od stycznia 1942 ulegała pogorszeniu z uwagi na rosnące obostrzenia ze strony władz okupacyjnych (nakaz informowania o ludności żydowskiej, zakaz dla Żydów przemieszczenia się poza wyznaczony obręb oraz kontaktów z przedstawicielami innych grup etnicznych). Juliusz Frist, któremu wtedy indywidualnie zakazano gry na skrzypcach, przyznawał od tego czasu, że błędem była jego odmowa przyjęcia propozycji bp. Baziaka dotyczącej schronienia we Lwowie. Na przełomie lutego/marca 1942 Karolina, Andrzej, Ludwik i Estella Jusowie opuścili Lwów i zamieszkali na wsi w rodzinnych stronach Ludwika ok. 25 km na północ od Sanoka, zaś Orelec leżał ok. 25 km na południe od tego miasta. W tym czasie sytuacja Fristów nadal pogarszała się, zaostrzono im zakaz przemieszczania się do obszaru w promieniu 200 m od miejsca zamieszkania (w tej odległości od ich domu leżała przydrożna kapliczka z figurą Chrystusa Frasobliwego). 31 marca 1942 Fristowie zostali po raz trzeci odwiedzeni przez Andrzeja Jusa, a kolejne odwiedziny ustalono na 24 kwietnia 1942.
W pierwszej połowie kwietnia 1942 sytuacja Żydów w Orelcu uległa pozornemu ustabilizowaniu. 22 kwietnia 1942 rano Fristowie otrzymali informację od ukraińskiego sołtysa Orelca, że wkrótce do wsi przyjadą funkcjonariusze gestapo i że Żydzi mają spakować swój dobytek. Około godz. 12 do wsi przybyła ciężarówka z gestapowcami, którzy weszli także do domu zajmowanego przez Fristów, wyprowadzając ich. Niemcy wchodzili bezceremonialnie do domostw, odczytywali z listy tożsamość zamieszkujących tam Żydów i z brutalnością wyprowadzali ich. Juliuszowi, pragnącemu zabrać ze sobą uprzednio przygotowany bagaż, odmówiono tego, obiecując, że wszystko, co potrzebne, zostanie im później zapewnione. Wszystkie rodziny żydowskie zostały poprowadzone w kierunku placu przed miejscową cerkwią. Stamtąd marszem czwórkami byli prowadzeni dalej. Po ponad godzinie marszu kolumna z Orelca została zatrzymana na rozstaju dróg, zaś po połączeniu z grupami Żydów przybywającymi z innych okolicznych wsi wszyscy Żydzi w łącznej liczbie przeszło 100 osób zostali poprowadzeni do lasu. Tam dorośli mężczyźni, w tym Juliusz Frist, zostali każdorazowo zmuszeni do wykopania grobu z przeznaczeniem dla swoich rodzin. Następnie rodzina Fristów została zamordowana pojedynczymi strzałami, najpierw najmłodsza Zofia, potem Dorota, a na końcu Juliusz – on jako jeden z ostatnich w całej egzekucji, zakończonej około zachodu słońca tego dnia.
Epilog i upamiętnienie.
W 1946 władze Polski Ludowej dokonały ekshumacji szczątków ofiar egzekucji, które zostały przeniesione i pochowane w masowym grobie na polanie na skraju lasu. Latem 1950 wieś odwiedzili Karolina i Andrzej Jusowie, którzy według oświadczenia ówczesnego sołtysa wsi byli pierwszymi odwiedzającymi masowy grób ofiar egzekucji od czasu jego ustanowienia. Dom zamieszkiwany na przełomie 1941/1942 przez Fristów pozostawał wtedy pusty, zaś podczas drugiej i ostatniej wizyty we wsi Jusów w 1970 w domu tym zamieszkiwali Polacy przybyli do wsi po wojnie z terenów ZSRR.
Od 1970 do końca życia Karolina i Andrzej Jusowie zamieszkiwali w Kanadzie, gdzie prowadzili pracę naukową w zakresie elektroencefalografii, psychofarmakologii i badań snu. Katedra Farmakologii i Toksykologii Wydziału Medycznego na Uniwersytecie w Toronto przyznaje Nagrodę Pamięci Juliusza, Doroty i Zofii Fristów w Neuropsychofarmakologii (dla młodych naukowców w tej dziedzinie) oraz Doroczną Nagrodę Pamięci Fristów-Jusów w Neuropsychofarmakologii (dla absolwentów).
W 2018 w Krakowie ukazała się publikacja pt. "Salon malarzy polskich Henryka Frista (1885–1939)", przedstawiająca dorobek wydawniczy rodzinnego przedsiębiorstwa Fristów (autorzy książki: Aleksander B. Skotnicki i Marek Sosenko).

</doc>
<doc id="5057665" url="https://pl.wikipedia.org/wiki?curid=5057665" title="Deportivo San Benito">
Deportivo San Benito

Deportivo San Benito – nieistniejący już gwatemalski klub piłkarski z siedzibą w mieście San Benito, w departamencie Petén. Funkcjonował w latach 1993–2011. Swoje domowe mecze rozgrywał na obiekcie Estadio Alejandro Requena Ochaeta.
Historia.
Klub został założony w 1993 roku, na bazie młodzieżowej reprezentacji departamentu Petén, która wywalczyła złoty medal na XVI Igrzyskach Gwatemalskich (Juegos Deportivos Nacionales). Stopniowo piął się w górę w strukturze ligowej, aż w 1999 roku awansował do drugiej ligi gwatemalskiej. Występował w niej nieprzerwanie w latach 1999–2011. W 2010 roku zmienił nazwę z Deportivo San Benito na Petén FC.
W 2011 roku zespół spadł do trzeciej ligi i bezpośrednio po tym zakończył działalność. Przez wielu obserwatorów jest uznawany za najważniejszy klub piłkarski w historii departamentu Petén.
Kontynuatorem tradycji Deportivo San Benito jest klub San Benito FC.

</doc>
<doc id="5057666" url="https://pl.wikipedia.org/wiki?curid=5057666" title="Ravesa Lleshi">
Ravesa Lleshi

Ravesa Lleshi (ur. 1 czerwca 1976) – albańska specjalistka ds. prawa międzynarodowego, Stała Przedstawiciel Albanii przy Organizacji Narodów Zjednoczonych.
Życiorys.
Urodziła się 1 czerwca 1976 roku. Ukończyła prawo międzynarodowe i europejskie na Uniwersytecie w Tilburgu. Przez kilka lat pełniła funkcję redaktor naczelnej czasopisma „Tilburg Law Review” wydawanego przez macierzystą uczelnię. W latach 2003–2013 pracowała jako redaktor w niderlandzkim wydawnictwie Wolf Legal Publishers. W latach 2010–2014 wykładała na albańskim oddziale Uniwersytetu Nowojorskiego w Tiranie, w tym samym czasie była także konsultantką w lokalnym instytucie ekonomii.
We wrześniu 2013 roku została doradcą ministra spraw zagranicznych do spraw organizacji międzynarodowych, prawa międzynarodowego i polityki bezpieczeństwa. Funkcję pełniła do lutego 2016 roku, po czym objęła stanowisko Chargé d’affaires misji Stałego Przedstawicielstwa Albanii przy Organizacji Bezpieczeństwa i Współpracy w Europie i Organizacjach Międzynarodowych w Wiedniu. W kwietniu 2018 roku została Stałą Przedstawiciel Albanii przy Biurze Narodów Zjednoczonych i Organizacjach Międzynarodowych w Genewie.
Włada biegle angielskim i niderlandzkim.

</doc>
<doc id="5057667" url="https://pl.wikipedia.org/wiki?curid=5057667" title="Petén FC">
Petén FC



</doc>
<doc id="5057668" url="https://pl.wikipedia.org/wiki?curid=5057668" title="CD San Benito">
CD San Benito



</doc>
<doc id="5057669" url="https://pl.wikipedia.org/wiki?curid=5057669" title="Janusz Śledziński">
Janusz Śledziński

Janusz Stefan Śledziński (ur. 29 lipca 1931 w Bobowej, zm. 29 marca 2021) – polski specjalista w zakresie geodezji wyższej i satelitarnej, grawimetrii i astronomii, prof. dr hab.
Życiorys.
Studiował geodezję i kartografię w Politechnice Warszawskiej, 1964 obronił pracę doktorską, w 1972 uzyskał stopień doktora habilitowanego. 28 października 1983 nadano mu tytuł profesora w zakresie nauk technicznych. Pracował w Instytucie Geodezji Wyższej i Astronomii Geodezyjnej na Wydziale Geodezji i Kartografii Politechniki Warszawskiej, oraz w Instytucie Nauk Technicznych i Lotnictwa Państwowej Wyższej Szkole Zawodowej w Chełmie.
Był profesorem zwyczajnym w Wyższej Szkole Gospodarki Krajowej w Kutnie, oraz zastępcą przewodniczącego Komitetu Geodezji na VII Wydziale - Nauk o Ziemi i Nauk Górniczych Polskiej Akademii Nauk i członkiem w Komitecie Badań Kosmicznych i Satelitarnych PAN.
Zmarł 29 marca 2021, pochowany na Cmentarzu Wojskowym na Powązkach w Warszawie (kwatera Q kol V-2-2).

</doc>
<doc id="5057670" url="https://pl.wikipedia.org/wiki?curid=5057670" title="Rosomak (transporter opancerzony)">
Rosomak (transporter opancerzony)



</doc>
<doc id="5057677" url="https://pl.wikipedia.org/wiki?curid=5057677" title="Flaga Brus">
Flaga Brus



</doc>
<doc id="5057679" url="https://pl.wikipedia.org/wiki?curid=5057679" title="Marian Szczyrbuła">
Marian Szczyrbuła

Marian Szczyrbuła (ur. 10 października 1899 w Krakowie, zm. 1942 w Tobolsku) – polski malarz, przedstawiciel formizmu i koloryzmu.
Życiorys.
W latach 1916–1921 odbywał studia artystyczne w Akademii Sztuk Pięknych w Krakowie pod kierunkiem Józefa Mehoffera i Wojciecha Weissa. Jeszcze w czasie studiów związał się z ruchem futurystycznym w Krakowie, nawiązując przyjaźnie z Brunonem Jasieńskim i Stanisławem Młodożeńcem. W latach 1922–1924 był nauczycielem rysunków w seminarium nauczycielskim w Tarnopolu. Po uzyskaniu stypendium państwowego, we wrześniu 1924 wyjechał do Paryża z grupą malarzy zwaną „komitetem paryskim”. Po powrocie w 1925 roku dostał posadę nauczycielską w Stryju, gdzie pracował do 1930 roku. Po rocznym kursie robót ręcznych w Warszawie początkowo jeden rok pracował w Wilnie, a potem został przeniesiony do Wilejki. W 1935 roku został nauczycielem gimnazjum w Dziśnie. Zajmując się pracą nauczycielską na prowincji, utrzymywał nadal kontakty z kolegami z Akademii i brał udział w wystawach. Po zajęciu we wrześniu 1939 roku wschodnich terenów Polski przez ZSRR, uczył rysunku w powstałej w Dziśnie szkole białoruskiej.
Wiosną 1941 roku został aresztowany przez władze ZSRR i, wraz z innymi przedstawicielami miejscowej inteligencji polskiej, deportowany do Tobolska za Uralem. Tam zmarł zimą 1941/1942. Według relacji ocalałych, jego zamarznięte ciało znaleziono na ulicy. Tablica upamiętniająca Mariana Szczyrbułę jest umieszczona na grobowcu rodzinnym Szczyrbułów na Cmentarzu Rakowickim w Krakowie.
Twórczość.
Przed wojną najwięcej wystawiał z krakowską grupą „Zwornik” w Krakowie i Lwowie, a do 1939 roku wysyłał swoje obrazy na doroczne wystawy Instytutu Propagandy Sztuki w Warszawie. Prezentował na nich obrazy, których tematem były pejzaże i architektura okolic Stryja, Borysławia, Drohobycza oraz Wileńszczyzny. Większość obrazów z okresu dziśnieńskiego najprawdopodobniej spaliła się w 1944 roku. Malował również portrety i autoportrety. Budował swoje obrazy z plam barwnych rzucanych na płótno to silniejszymi, to słabszymi, różnokierunkowymi uderzeniami pędzla. Koloryt jego prac był zazwyczaj ciemny, niepozbawiony niekiedy ostrzejszych dysonansów barwnych, forma zaś w dużym stopniu uogólniona, jak przystało na dawniejszego zwolennika formizmu, a późniejszego kolorystę.
Obrazy Mariana Szczyrbuły wystawiane były po wojnie na różnych wystawach tematycznych, jak np. "Ekspresjonizm w sztucę Polskiej", "Formiści", "Kapiści" oraz na poświęconych mu wystawach pośmiertnych.
Obrazy malarza znajdują się między innymi w Muzeum Narodowym w Warszawie, Muzeum Narodowym w Krakowie, Muzeum Narodowym we Wrocławiu, Muzeum Sztuki w Łodzi, Muzeum Narodowym w Poznaniu, Muzeum Narodowym w Kielcach, Muzeum Górnośląskim w Bytomiu, Muzeum Pomorza Środkowego w Słupsku.

</doc>
<doc id="5057680" url="https://pl.wikipedia.org/wiki?curid=5057680" title="Egzekucja pod Orelcem">
Egzekucja pod Orelcem

Egzekucja pod Orelcem – masowa egzekucja dokonana przez Niemców 22 kwietnia 1942 na wzgórzu leśnym koło Orelca.
Egzekucja została dokonana podczas II wojny światowej w okresie okupacji niemieckiej na obszarze ówczesnego Landkreis Sanok.
Geneza.
Od drugiej połowy listopada 1941 we wsi Orelec zamieszkiwali przybyli tam, ze Lwowa, a pochodzący z Krakowa, Żydzi Juliusz Frist wraz z żoną Dorotą i córką Zofią. Pomocy udzielała im miejscowa nauczycielka.
O ile jeszcze na przełomie 1941/1942 sytuacja ludności żydowskiej w Orelcu wyglądała optymistycznie (byli też dobrze traktowani przez innych mieszkańców), to już od stycznia 1942 uległa pogorszeniu. Wtedy we wsi obok powstała placówka granatowej policji i od tego czasu jej funkcjonariusze odwiedzali miejsca zamieszkania Żydów w Orelcu, jako że policja niemiecka z oddalonego o 15 km miasta żądała przekazywania regularnych informacji o żydowskich mieszkańcach wsi. Wydano im wówczas zakaz przekraczania odległości w promieniu 500 m od granicy wsi. Żydom w Orelcu zakazano kontaktów z ludnością nieżydowską, a przedstawicielom innych narodowości zabroniono kontaktowania się z Żydami. W marcu 1942 niemieccy funkcjonariusze przybyli do Orelca, wizytowali domy Żydów, których liczyli i rejestrowali, przypominając im jednocześnie o ww. zakazie przekraczania wyznaczonego obrębu i kontaktów, czego złamanie groziło śmiercią. Zgodnie z ówczesną relacją Juliusza Frista wydany jemu zakaz przemieszczania się wynosił do obrębu w promieniu 200 m od miejsca zamieszkania (w tej odległości od ich domu leżała przydrożna kapliczka z figurą Chrystusa Frasobliwego). Według doniesień docierających do Orelca pod koniec marca 1942 Niemcy przygotowywali nieokreśloną „akcję”, wymierzoną w Żydów przebywających zarówno w tej miejscowości, jak w okolicznych wsiach. Z przypuszczeń wynikało, że nie chodzi o skierowanie ich do getta – tego obawiali się Żydzi (jako że wedle dostępnych informacji w tym czasie nie organizowano żadnego getta w okolicy), a bardziej możliwe było wywiezienie do obozów koncentracyjnych lub wymordowanie w pobliskich lasach. W pierwszej połowie kwietnia 1942 sytuacja Żydów w Orelcu uległa pozornemu ustabilizowaniu. Od swojej ostatniej wizyty we wsi nie pojawiła się ani niemiecka ani granatowa policja, nie wydano nowych zarządzeń i nie było też wieści o ewentualnym getcie.
Egzekucja.
22 kwietnia 1942 około godziny 10 ukraiński sołtys Orelca obszedł domy zamieszkiwane przez Żydów i poinformował ich, że wkrótce do wsi przyjadą funkcjonariusze gestapo (tę lakoniczną wiadomość miał uzyskać od polskiej policji ze wsi obok). Przekazał też zarządzenie z niemieckiej policji, zgodnie z którym Żydzi mieli pozostać w domach i spakować swój dobytek, co ponownie wywołało domysły o możliwym transporcie do getta. Około godz. 12 do wsi przybyła ciężarówka z 10 gestapowcami, którym towarzyszyli funkcjonariusze niemieckiej policji. Całość sił została podzielona na dwie grupy, z których każda kierowała się osobno do kolejnego domu zamieszkiwanego przez Żydów. Niemcy wchodzili bezceremonialnie do domostw, odczytywali z listy tożsamość zamieszkujących tam Żydów i z brutalnością wyprowadzali ich. Osobom pragnącym zabrać ze sobą uprzednio przygotowany bagaż odmawiano tego, obiecując, że wszystko co potrzebne zostanie im później zapewnione. Wszystkie rodziny żydowskie były prowadzone w kierunku placu przed miejscową cerkwią. Tam zgromadzono około 25 osób narodowości żydowskiej – mężczyzn, kobiet i dzieci, których otoczyli funkcjonariusze gestapo oraz niemieckiej policji. W tym miejscu jeden z funkcjonariuszy zwrócił się z krzykiem do zatrzymanych informując ich, że rozpoczęto wywożenie Żydów z tych okolic, że tenże transport rozpocznie się wyprawą do pięknego lasu, gdzie otrzymają oni dalsze polecenia oraz że nigdy już nie wrócą do Orelca i nie będą mieć wpływu na nieżydowskich mieszkańców wsi. Następnie Żydzi zostali uformowani w kolumnę i czwórkami poprowadzeni dalej. Podczas marszu konwojowani byli strzeżeni przez policjantów idących po obu stronach kolumny, którzy popędzali ich uderzając kolbami broni palnej. Za maszerującymi podążała pusta ciężarówka, która wcześniej tj. po odmaszerowaniu Żydów, objechała wieś i zebrała pozostawione przed ich domostwami bagaże. Po kilkuset metrach pochodu starszy mężczyzna z grona maszerujących, który nie zniósł tempa i pozostał w tyle za kolumną, został uderzony kolbą broni i zastrzelony przez policjanta, a jego zwłoki złożono na ciężarówkę. Wielu z prowadzonych, w tym dzieci, płakało. Wśród nich był mały chłopiec, który został wyprowadzony z szeregu i zastrzelony, a jego ciało wrzucono na ciężarówkę. 
Po ponad godzinie marszu kolumna z Orelca została zatrzymana na rozstaju dróg, gdzie ludzie zostali ponownie zliczeni; łącznie było 25 osób: 23 żywych i 2 ciała. Wtedy do tego punktu nadchodziły z innych stron kolumny prowadzonych Żydów z okolicznych wsi. W sumie w to miejsce spędzono przeszło 100 Żydów. Stamtąd cała grupa ruszyła w dalszą drogę, lecz nie została poprowadzona drogą do miasta (tj. tak jak mogli myśleć jeszcze niektórzy trzymający się nadziei o możliwym skierowaniu do getta), lecz wąską, stromą drogą do lasu. Ciężarówka pozostała na rozjeździe dróg, zaś transportowane przez nią ciała zostały z niej wywleczone. Z uwagi na trudny charakter drogi w pochyłym terenie, niektórzy nie byli zdolni do jej przejścia, w związku z czym w trakcie marszu jeszcze przed wkroczeniem w teren leśny policjanci zastrzelili co najmniej dwoje dzieci i starszego mężczyznę.
Po wejściu w głąb lasu cała grupa prowadzonych została zatrzymana i każdej rodzinie polecono stanąć osobno. Następnie przyniesiono z ciężarówki łopaty, które wręczono dorosłym mężczyznom i nakazano im kopać rowy z przeznaczeniem na grób dla swoich rodzin. Przy tym ostrzeżono ich, że w razie nieposłuszeństwa ich bliscy będą torturowani na ich oczach jeszcze przed wykonaniem egzekucji. W trakcie tego etapu zdarzeń dwóch starszych mężczyzn, którzy byli słabi, zmęczeni i niezdolni do wykonania zadania, zostało zastrzelonych. Ponadto wszystkim Żydom polecono się rozebrać, ich ubrania były rozcinane na małe kawałki i drobiazgowo sprawdzane w poszukiwaniu ukrytych kosztowności, a znalezione precjoza trafiały do uprzednio przygotowanego w tym celu kufra. Po wykopaniu rowów na groby prowadzono egzekucję, dokonywaną pojedynczymi strzałami w stronę osób stojącymi nad wykopanymi mogiłami. Wspomniana rodzina Fristów została zamordowana w kolejności: najpierw najmłodsza Zofia, potem Dorota, a na końcu Juliusz, który jednocześnie był jedną z ostatnich osób pozbawionych życia w całej egzekucji. Mordowanie zostało zakończone w czasie około zachodu słońca 22 kwietnia 1942.
Świadkiem wymarszu Żydów z Orelca na egzekucję byli mieszkańcy tej wsi, w tym wymieniona wyżej nauczycielka. Widzieli oni także całą grupę wchodzącą w obszar leśny, a po pewnym czasie słyszeli stamtąd niezliczoną liczbę pojedynczych strzałów. O zachodzie słońca Niemcy wyszli z lasu i ciężarówkami odjechali z rozstaju dróg w stronę zachodnią. W dniach bezpośrednio po egzekucji w Orelcu patrolowali funkcjonariusze policji ukraińskiej, którzy obszukiwali domy uprzednio zamieszkiwane przez rozstrzelanych Żydów.
Epilog.
Wspierająca Fristów w Orelcu nauczycielka, która była też świadkiem zdarzeń przed egzekucją, według relacji członków rodziny Jusów była zaangażowana w działalność konspiracyjną, określana jako „Janka” i została zabita przez Niemców podczas jednej ze swoich misji na początku 1944.
Według relacji mieszkańców Orelca, po opuszczeniu przez Niemców tego rejonu w miejscu egzekucji groby były lekko przykryte ziemią i dostrzegano szczątki ciał zamordowanych. Po zakończeniu wojny i następczych działań zbrojnych wymierzonych w Ukraińską Powstańczą Armię, doszło do zmian w zamieszkującej Orelec ludności: ze wsi wysiedlono ludność ukraińską do ZSRR, a osiedlono repatriowaną stamtąd ludność narodowości polskiej, natomiast niektórzy Polacy wcześniej zamieszkujący w miejscowości wyprowadzili się w spokojniejsze okolice. W 1946 siły wojskowe Polski Ludowej dokonały ekshumacji szczątków ofiar egzekucji, które zostały przeniesione i pochowane masowym grobie na polanie na skraju lasu.
Latem 1950 wieś odwiedziła córka Juliusza i Doroty Fristów, Karolina wraz z mężem Andrzejem Jusem, który podczas okupacji trzykrotnie odwiedzał Fristów w Orelcu. Według oświadczenia ówczesnego sołtysa wsi byli pierwszymi odwiedzającymi masowy grób ofiar egzekucji od czasu jego ustanowienia. Dom zamieszkiwany przez Fristów na przełomie 1941/1942 pozostawał wtedy pusty, podobnie jak inne domostwa opuszczone przez Żydów. Po raz drugi i ostatni Jusowie odwiedzili Orelec w 1970. Wówczas we wsi mieszkało już tylko pięć rodzin pamiętających wydarzenia z kwietnia 1942. W tym czasie nie było już śladu po pierwotnych grobach w lesie, wykopanych przez ofiary.

</doc>
<doc id="5057681" url="https://pl.wikipedia.org/wiki?curid=5057681" title="Juliusz Kozolubski">
Juliusz Kozolubski

Juliusz Marcin Kozolubski (ur. 3 czerwca 1897 w Wiener Neustadt, zm. 14 listopada 1964 w Londynie) – podpułkownik dyplomowany piechoty Polskich Sił Zbrojnych i inspektor Policji Państwowej oraz historyk wojskowości.
Życiorys.
Urodził się 3 czerwca 1897 w Wiener Neustadt, w rodzinie Marcina, wachmistrza, instruktora jazdy konnej w Terezjańskiej Akademii Wojskowej i Franciszki z Jasińskich. W 1907 rozpoczął naukę w c. k. Wyższym Gimnazjum w Drohobyczu. 17 stycznia 1916 zdał egzamin dojrzałości, przyśpieszony, dla uczniów pełniących służbę wojskową.
W latach 1919–1920 ukończył kurs w École spéciale militaire de Saint-Cyr we Francji. 14 listopada został odkomenderowany do Wyższej Szkoły Wojennej w Warszawie, w charakterze słuchacza Kursu normalnego 1921/23. Był „jednym z najzdolniejszych” wśród słuchaczy kursu, „cieszącym się ogólną sympatią i powszechnym uznaniem”. Był powszechnie nazywany „omnibusem”. Z dniem 1 października 1923, po ukończeniu kursu i otrzymaniu dyplomu naukowego oficera Sztabu Generalnego, został przydzielony do Wojskowego Instytutu Geograficznego, a później do Oddziału IIIa Biura Ścisłej Rady Wojennej w Warszawie. 31 marca 1924 został mianowany kapitanem ze starszeństwem z 1 lipca 1923 i 226. lokatą w korpusie oficerów piechoty. W październiku 1925 został przydzielony do Wojskowego Instytutu Naukowo-Wydawniczego. W listopadzie 1928 został przeniesiony do 83 Pułku Piechoty w Kobryniu. W grudniu 1929 został przeniesiony do Oddziału III Sztabu Głównego na stanowisko referenta. W 1933 ukończył studia na Wydziale Humanistycznym Uniwersytetu Józefa Piłsudskiego w Warszawie. Z dniem 1 kwietnia 1934 został przeniesiony do Wojskowego Instytutu Naukowo-Wydawniczego (8 listopada tego roku przemianowany na Wojskowy Instytut Naukowo-Oświatowy) na stanowisko szefa Wydziału Prasowego. Z dniem 1 maja 1935 został przydzielony do Ministerstwa Spraw Wewnętrznych na sześciomiesięczną praktykę. 12 lipca 1935 uczestniczył w odprawie komendantów wojewódzkich Policji Państwowej, jako oficer do szczególnych zleceń Komendy Głównej PP. Na stopień majora został mianowany ze starszeństwem z 1 stycznia 1936 i 16. lokatą w korpusie oficerów piechoty. 23 stycznia został wyznaczony na stanowisko pełniącego obowiązki szefa sztabu Komendy Głównej PP, a 1 kwietnia 1936 zatwierdzony na tym stanowisku i mianowany inspektorem PP. W tym samym czasie został przeniesiony do rezerwy Wojska Polskiego.
Zmarł 14 listopada 1964 w Londynie.
Życie prywatne.
26 października 1920 ożenił się ze Stanisławą Smoleń. Miał dwoje dzieci.

</doc>
<doc id="5057686" url="https://pl.wikipedia.org/wiki?curid=5057686" title="Flaga gminy Czersk">
Flaga gminy Czersk



</doc>
<doc id="5057691" url="https://pl.wikipedia.org/wiki?curid=5057691" title="Kamionka (rejon miorski)">
Kamionka (rejon miorski)

Kamionka (; ) – chutor na Białorusi, w obwodzie witebskim, w rejonie miorskim, w sielsowiecie Powiacie.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 17 osób, wszystkie były wyznania prawosławnego i zadeklarowały białoruską przynależność narodową. Były tu 3 budynki mieszkalne. W 1931 w 4 domach zamieszkiwało 16 osób.
Wierni należeli do parafii prawosławnej w Druji. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5057701" url="https://pl.wikipedia.org/wiki?curid=5057701" title="Piotr Józef Kublicki">
Piotr Józef Kublicki

Piotr Józef Kublicki herbu Ostoja (zm. w 1700 roku) – podczaszy połocki w latach 1661-1700.
Był elektorem Jana III Sobieskiego z województwa połockiego w 1674 roku.

</doc>
<doc id="5057708" url="https://pl.wikipedia.org/wiki?curid=5057708" title="Dan (rzeka w Stanach Zjednoczonych)">
Dan (rzeka w Stanach Zjednoczonych)

Dan River – rzeka w Wirginii i Karolinie Północnej w Stanach Zjednoczonych, dopływ Roanoke. Jej długość wynosi 344 km.
Źródła Dan znajdują się w hrabstwie Halifax w Wirginii, następnie płynie przez hrabstwa Mecklenburg i Pittsylvania, po czym wpływa do Karoliny Północnej, gdzie płynie przez hrabstwa Caswell, Rockingham i Stokes, by powrócić do Wirginii (Patrick i Floyd). Uchodzi do zbiornika wodnego Kerr Lake.

</doc>
<doc id="5057710" url="https://pl.wikipedia.org/wiki?curid=5057710" title="Dan (rzeka)">
Dan (rzeka)



</doc>
<doc id="5057711" url="https://pl.wikipedia.org/wiki?curid=5057711" title="Biblioteka Publiczna Gminy Braniewo">
Biblioteka Publiczna Gminy Braniewo

Biblioteka Publiczna Gminy Braniewo – samorządowa instytucja kultury o charakterze publicznym działająca w powiecie braniewskim od 1950 roku.
Historia.
Biblioteka w gminie Braniewo została utworzona 2 maja 1950 roku pod nazwą Gminna Biblioteka Publiczna w Nowej Pasłęce z siedzibą w Braniewie. Pierwsza lokalizacja biblioteki znajdowała się przy ul. Kościuszki 116. Po kilku miesiącach przeniosła się do baraku za dzisiejszą apteką przy ul. Kościuszki 65, a później na ul. Fromborską 8, gdzie mieściła się w jednym lokalu z nowo powstałym oddziałem dla dzieci Powiatowej i Miejskiej Biblioteki w Braniewie.
Przez wiele lat, od 1963 do 1991, biblioteką kierowała Helena Tyszkiewicz – energiczna bibliotekarka, poetka, pisarka, publicystka, animatorka kultury. Pod jej zarządem biblioteka znacznie się rozrosła, tworząc w wielu miejscowościach gminy punkty biblioteczne (łącznie w dziejach działalności biblioteki gminnej było ich 24).
W 1994 roku biblioteka otrzymała imię Marii Zientary-Malewskiej – poetki, nauczycielki i działaczki warmińskiej.
Współcześnie (rok 2021) biblioteka gminna ma jeden punkt biblioteczny w Lipowinie oraz podlega jej świetlica w Żelaznej Górze.

</doc>
<doc id="5057712" url="https://pl.wikipedia.org/wiki?curid=5057712" title="Puccinia arenariae">
Puccinia arenariae

Puccinia arenariae (Schumach.) J. Schröt. – gatunek grzybów z rodziny rdzowatych ("Pucciniaceae"). Pasożyt obligatoryjny roślin z rodzin goździkowate ("Caryophyllaceae"), zdrojkowate ("Montiaceae") i ugłastowate ("Molluginaceae").
Systematyka i nazewnictwo.
Pozycja w klasyfikacji według Index Fungorum: "Puccinia, Pucciniaceae, Pucciniales, Incertae sedis, Pucciniomycetes, Pucciniomycotina, Basidiomycota, Fungi".
Po raz pierwszy zdiagnozował go w 1803 r. Ch.F. Schumacher nadając mu nazwę "Uredo arenariae". Obecną, uznaną przez Index Fungorum nazwę nadał mu Joseph Schröter w 1880 r.
Ma 20 synonimów. Niektóre z nich:
Rozwój i morfologia.
Jest pasożytem jednodomowym, tzn. cały jego cykl rozwojowy odbywa się na jednym żywicielu. Jest też rdzą niepełnocyklową – wytwarza tylko jeden rodzaj zarodników – teliospory.
Na dolnej stronie liści oraz na łodygach porażonych roślin tworzą się plamy, a w ich obrębie małe, jasnobrązowe, poduszeczkowate telia. Zarodniki 10–20 × 28–49 µm, dwukomórkowe, na długim i trwałym trzonku (60–90 µm, czasami 140 µm). Wierzchołkowa ściana górnej komórki jest spiczasta i wyraźnie pogrubiona.
Występowanie i siedlisko.
Znane jest występowanie "Puccinia arenariae" w Ameryce Północnej, Europie, Azji i na Nowej Zelandii. W Polsce rdza ta jest szczególnie pospolita na goździku brodatym. Powoduje u niego chorobę o nazwie rdza goździka brodatego.
Opisano jej występowanie na roślinach należących do gatunków i rodzajów: "Agrostemma githago, Arenaria (montana, retusa, serpyllifolia, tenuifolia), Cerastium (alpinum, arvense, fontanum, glomeratum, semidecandrum, velutinum), Dianthus (armeria, barbatus, carthusianorum, caryophyllus, chinensis, crinitus, deltoides, lusitanus, plumarius), Gypsophila (elegans, muralis), Holosteum umbellatum, Honckenya peploides, Minuartia (hybrida, laricifolia, verna), Moehringia (diversifolia, muscosa, tenuifolia, trinervia, moenchia), Myosoton aquaticum, Petrorhagia, Sagina (apetala, decumbens, maritima, nivalis, nodosa, x normaniana, procumbens, saginoides, subulata), Saponaria (ocymoides, officinalis, orientalis, persica), Scleranthus, Silene (acaulis, alaba, dioica, baccifera, flos-cuculi, noctiflora, viscosa, vulgaris), Spergula (arvensis, morisonii, pentandra), Spergularia, Stellaria (alsine, graminea, holostea, media, nemorum, pallida, palustris), Vaccaria hispanica".

</doc>
<doc id="5057723" url="https://pl.wikipedia.org/wiki?curid=5057723" title="Park Narodowy Doliny Valbony">
Park Narodowy Doliny Valbony

Park narodowy Doliny Valbony () – park narodowy położony w północnej Albanii, w Górach Północnoalbańskich.
Charakterystyka.
Park ma powierzchnię 8000 hektarów, obejmując szczyty, stoki i doliny otaczające centralnie położoną dolinę rzeki Valbony, dopływu Driny. W krajobrazie dominują skaliste, skalne turnie, z najwyższym - Maja e Jezercës (najwyższym szczytem Gór Dynarskich, 2694 m n.p.m.). Na terenie parku istnieją liczne jaskinie, a w jednej z nich znajduje się grób albańskiego bohatera narodowego, Bajrama Curriego.
Przyroda.
W Parku rosną różne rodzaje drzew, począwszy od krzewów reprezentowanych głównie przez grab wschodni, któremu towarzyszy jałowiec kolczasty. Park jest również miejscem występowania świerku pospolitego, klonu jawora, klonu włoskiego, jesionu wąskolistnego, grabu pospolitego, sosny rumelijskiej, sosny czarnej, jodły białej, sosny bośniackiej i cisu pospolitego.
Rośliny zielne są bardzo zróżnicowane, także na pastwiskach wokoło centralnej doliny. Są tutaj spotykane m.in.: różne odmiany storczyków, zimowit jesienny, lilia albańska, czy sasanka słowacka.
Główne gatunki zwierząt występujących Parku to: niedźwiedź brunatny, kozica, sarna, ryś, żbik europejski, wilk, dzik, królik i inne. Z ptaków występują m.in.: błotniak łąkowy, sęp płowy, przepiórka górska, góropatwa skalna, sowy i inne.
Na terenie chronionym znajdują się również pomniki przyrody: kanion Shoshan, jaskinia Haxhia, jaskinia Akullit, wisząca dolina polodowcowa Kukaj, wisząca dolina polodowcowa Motinws oraz jaskinia Dragobi.
Turystyka.
Dojazd do Parku od wsi Bajram Curri odbywa się szutrową drogą poprzez kanion Shoshani. Centralnym punktem dla ruchu turystycznego jest wieś Valbona. Wycieczki odbywane są głównie na szczyty Maja e Jezercës, Maja e Rupës, do jaskini Dragobi, gdzie zginął Bajram Curri (alb. "Shpella e Dragobisë"), czy do opuszczonej w większości wsi Cerem. We wsiach na terenie parku występuje tradycyjny stój ludowy.

</doc>
<doc id="5057736" url="https://pl.wikipedia.org/wiki?curid=5057736" title="Kazimierówka (rejon brasławski)">
Kazimierówka (rejon brasławski)

Kazimierówka – dawny folwark. Tereny na których leżał znajdują się obecnie na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek a następnie folwark leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 17 osób, 3 były wyznania rzymskokatolickiego a 14 staroobrzędowego. Jednocześnie 1 mieszkaniec zadeklarował polską przynależność narodową, 2 białoruską a 14 rosyjską. Były tu 2 budynki mieszkalne. W 1931 w 1 domu zamieszkiwało 12 osób.
Wierni należeli do parafii rzymskokatolickiej i prawosławnej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.

</doc>
<doc id="5057740" url="https://pl.wikipedia.org/wiki?curid=5057740" title="Aniela Radzicka">
Aniela Radzicka

Aniela Radzicka (ur. 1818 w Krzemieńczuku, zm. 28 lutego 1880 w Ciechanowie) – polska ziemianka, łączniczka i kurierka w czasie powstania styczniowego.
Życiorys.
Urodziła się na Wołyniu jako córka Cecylii z Klukowskich oraz Jana Płużańskiego, oficera polskiego wojsk carskich. Rodzina przeprowadziła się na Mazowsze, gdy ojciec został zwolniony ze służby wojskowej. Zamieszkali w Czarnocinku.
W dniu 21 maja 1844 w Makowie Mazowieckim poślubiła Józefa Prospera Radzickiego-Róg z Radzica herbu Nałęcz. Zamieszkali w Modle. Mąż był posesorem dóbr Modła i Modełka. Urodziła czworo dzieci: Tadeusza Józefa Adama (1845), Anielę Marię Ewę (1847), Zygmunta (1848) i Stefana (1850). W 1855 jej mąż, wówczas właściciel dóbr Czarnocinek, zmarł.
Zaangażowała się w powstanie styczniowe, a dwór w Czarnocinku był wykorzystywany przez Zygmunta Padlewskiego jako zaplecze. Aniela agitowała na rzecz insurekcji, inicjowała powstawanie nowych oddziałów powstańczych, opiekowała się rannymi w lazaretach i zbierała pieniądze m.in. na zakup broni. Była członkinią oddziału powstańczego, łączniczką Padlewskiego. Znała też Tomasza Kolbe, jego działania, miejsca pobytu, szlak potyczek. Zarówno z Padlewskim, jak i Kolbem prowadziła korespondencję.
Brała udział w bitwie pod Rydzewem 5 maja 1863, po której dostała się w niewolę carską. W jej domu znaleziono listy potwierdzające, że była kurierką. Także w kancelarii sztabu powstańczego, przechwyconej przez wojska carskie w bitwie w Drążdżewie 11 marca 1863, znaleziono dokumenty ją obciążające. Z Przasnysza wydelegowano oficera żandarmerii w celu dokonania rewizji w dworze i porównania charakteru pisma na odnalezionych dokumentach z charakterem pisma na tekstach przechowywanych w Czarnocinku. Podobieństwo stwierdził jeden z synów i nieświadomie wydał matkę. Radzicka została aresztowana i postawiona przed komisją śledczą, a potem przed sądem wojennym.
Została skazana na dożywotnie ciężkie roboty na Syberii, ale ostatecznie wyrok zamieniono na zesłanie z pozbawieniem praw posiadania. Mieszkała w guberni tobolskiej i jenisejskiej. Na zesłaniu uczyła. Rosyjski współwięzień, sojusznik sprawy polskiej, były oficer carskiego wojska, Paweł Ogorodnikow, tak o niej pisał w swoim pamiętniku:
"Nigdy nie miałem okazji spotkać w społeczności rosyjskiej kobiety, która przejawiałaby równie wielkie poczucie obowiązku obywatelskiego jak Radzicka. Siła charakteru pomogła jej znieść rozłąkę z dziećmi i ojczyzną, którą nadzwyczaj ukochała i z uśmiechem pogardy znosić wszystkie niewygody oczekujące ją na Syberii. Jej energia, upór, rozum, w znacznej mierze wpłynęły na poparcie [obywateli] powstania w guberni płockiej. Jej przyjaźń z Padlewskim przyniosła dużo dobrego w sprawie walki z jarzmem carskim." (…) "Dlaczego Polska jest zniewolona, skoro ma takie matki i żony…".
Wróciła do Polski w 1871, pozostając jednak pod nieustannym nadzorem policyjnym. W maju 1872 władze guberni płockiej przeniosły ją do powiatu makowskiego w sąsiedniej guberni łomżyńskiej.
Nie jest znane jej miejsce pochówku.
Upamiętnienie.
W Regiminie znajduje się ulica jej imienia.

</doc>
<doc id="5057748" url="https://pl.wikipedia.org/wiki?curid=5057748" title="Kędzierszczyzna">
Kędzierszczyzna

Kędzierszczyzna (; ) – wieś na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego
W latach 1921–1945 zaścianek a następnie wieś i folwark leżały w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zaścianek zamieszkiwało 20 osób, wszystkie były wyznania rzymskokatolickiego. Jednocześnie 14 mieszkańców zadeklarowało polską przynależność narodową, a 6 białoruską. Były tu 2 budynki mieszkalne. W 1931 wieś w 5 domach zamieszkiwały 24 osoby, a folwark w 5 domach 39 osób.
Wierni należeli do parafii rzymskokatolickiej i prawosławnej w Druji. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5057755" url="https://pl.wikipedia.org/wiki?curid=5057755" title="Park Narodowy El Leoncito">
Park Narodowy El Leoncito

Park Narodowy El Leoncito (hiszp. " Parque Nacional El Leoncito") – park narodowy w Argentynie, położony w departamencie Calingasta w San Juan. Park ma powierzchnię 89706 hektarów. Utworzony został w 2002 roku. Park powstał w celu zachowania różnorodności gatunkowej i genetycznej, konserwacji prowadzenia badań naukowych. W szczególności ochrony bioróżnorodności środkowoandyjskiej puny, a także archeologichnych zabytków systemu dróg Inków. Na terenie parku znajdują się dwa ważne oberwatoria astronomiczne Obserwatorium Féliksa Aguilara i El Leoncito Astronomical Complex. W parku zarejestrowano 852 gatunków zwierząt i roślin.
Fauna.
Na terenie parku można spotkać rzadkie ssaki. Należą do nich m.in.: puma płowa, gwanako andyjskie, nibylis andyjski, nibylis argentyński, skunksowiec andyjski. Duże zróżnicowanie występuje wśród gryzoni, do których należą zamieszkujące teren parku: kawiaczka górska, tukotuko płowy, pseudokawia łasicowata, gerbilomyszka, wiskacza górska, włosopuklerznik wrzaskliwy, tłustogonek, szynszyloszczur szary, sierściak andyjski.
Park został zakwalifikowany przez BirdLife International jako ostoja ptaków IBA. Dla 2 gatunków przyznano kryterium A1 (gatunki globalnie zagrożone). Według czerwonej księga gatunków zagrożonych jeden z nich jest gatunkiem narażonym (EN), a jeden gatunkami bliskimi zagrożenia (NT) .
Są to:
Innymi ważnymi z 99 gatunkami ptaków występujących na terenie parku są m.in.: magelanka (lub grzywoszyjka) andyjska "Chloephaga melanoptera", karakara andyjska "Phalcoboenus megalopterus", aguja białosterna "Buteo albicaudatus", żółtook złotoplamy "Metriopelia aymara", stokówka żółtoczelna "Bolborhynchus aurifrons", górzak andyjski "Oreotrochilus estella", dróżniczek cienkodzioby "Geositta tenuirostris", piaskownik płowy "Upucerthia validirostris", cierniogonek brązowy "Leptasthenura fuliginiceps", andochruściak mniejszy, andoczywik rdzawoboczny "Poospiza hypochondria", chruściak czarnogłowy "Phrygilus atriceps", myszatka płowa "Catamenia inornata".
Ważnym gatunkiem jaszczurki występującym w parku jest "Phymaturus roigorum".

</doc>
<doc id="5057759" url="https://pl.wikipedia.org/wiki?curid=5057759" title="Kristina Brenk">
Kristina Brenk

Kristina Brenk, także Kristina Brenkova, de domo Vrhovec (ur. 22 października 1911 w Horjulu, zm. 20 listopada 2009 w Lublanie) – słoweńska pisarka i tłumaczka, autorka książek dla dzieci.
Życiorys.
Urodziła się 22 października 1911 roku w Horjulu, gdzie się także wychowała. W szkole zakonnej nauczyła się niemieckiego, francuskiego, esperanto i stenografii. W latach 1931–1935 studiowała psychologię i pedagogikę na Uniwersytecie Lublańskim. Podczas II wojny światowej wstąpiła do Frontu Wyzwolenia Ludu Słoweńskiego, za co trafiła do więzienia w 1943 roku.
Po wojnie należała do założycieli wydawnictwa Mladinska knjiga, w którym następnie pełniła funkcję redaktorki literatury dla dzieci. Związała całe życie zawodowe z wydawnictwem, żegnając się z nim w 1973 roku, gdy przeszła na emeryturę. Założyła wiele serii wydawniczych dla młodego czytelnika, z czego niektóre prowadzone są do dziś. Tłumaczyła na słoweński baśnie i poezję dla dzieci, a także redagowała liczne zbiory zagranicznych i krajowych baśni. Pisała także własne książki dla dzieci, w których opierała się na własnych wspomnieniach z dzieciństwa i z okresu wojennego oraz inspirowała się rodzimymi tradycjami ludowymi. Dzięki Brenk literatura dla dzieci stała się przedmiotem studiów na wielu słoweńskich uczelniach. Brenk promowała również słoweńską ilustrację i wspierała słoweńskich intelektualistów, którzy byli wykluczeni przez komunistyczne społeczeństwo, dając im możliwość pracy w tłumaczeniu.
Zmarła 20 listopada 2009 roku w Lublanie.
Jej imieniem nazwano nagrodę literacką dla najlepszej słoweńskiej książki obrazkowej.
Twórczość.
Za źródłem:

</doc>
<doc id="5057761" url="https://pl.wikipedia.org/wiki?curid=5057761" title="Ordynacja Massalańska Bispingów">
Ordynacja Massalańska Bispingów

Ordynacja Massalańska Bispingów – ordynacja ufundowana w 1853 roku przez siostry Aleksandrę z Bispingów (1785-1853), od 1806 żonę generała rosyjskiego Aleksandra Michajłowicza Swieczyna oraz Józefę z Bispingów Woyczyńską (1786-1878), w latach 1818-1835 żony szambelana Antoniego Woyczyńskiego na rzecz potomków ich stryjecznego brata, rotmistrza sumskiego pułku huzarów Kamila Bispinga (1810-1850). Statut ordynacji został zatwierdzony ukazem cara Mikołaja I Romanowa 1 lipca 1853 roku. W skład ordynacji massalańskiej weszły wówczas: majątki Aleksandry Swieczyny w powiecie wołkowyskim: Werejki, Kuźmicze, Maciejkowszczyzna, oraz w powiecie grodzieńskim: Trejgle, Skołubowo i Wiercieliszki, a także majątki Józefy Woyczyńskiej: Massalany i Popławce w powiecie grodzieńskim.
Ordynacja istniała w latach 1853-1939. Kolejnymi ordynatami massalańskim byli w latach:
Centrum ordynacji stanowił otoczony parkiem dwór w Massalanach. Jego fundatorką była wspomniana Józefa Woyczyńska, która wybudowała go według projektu włoskiego architekta Francesco Andriolliego, nad rozległym stawem przy drodze prowadzącej do Ejsmontów Wielkich. Wtedy też w latach 1852-1863 wybudowano należącą do zespołu pałacowego kaplicę umiejscowioną po drugiej stronie stawu. W drugiej połowie XIX w. do istniejącego dworu z inicjatywy II Ordynata Jana Bispinga zostały dobudowane według projektu architekta Aleksandra Grodeckiego dwa skrzydła po lewej i prawej stronie. Według Romana Aftanazego pałacyk wówczas składał się z trzech zasadniczych członów: stojącego na rzucie dość płytkiego prostokąta korpusu głównego i nieco szerszych, cofniętych do tyłu o połowę jego szerokości skrzydeł bocznych. Do elewacji frontowej siedmioosiowego korpusu głównego dobudowano pośrodku portyk z czterech ustawionych w półkole ośmiobocznych filarów, zwieńczonych korynckimi kapitelami. Wspierały one pokryte wieńcem girlandowym belkowanie, zamknięte krenelarzem. W pałacyku znajdowała się stworzona przez II ordynata Jana Bispinga galeria obrazów m.in. z obrazami Henryka Siemiradzkiego, Józefa Brandta, Juliusza Kossaka, Juliana Fałata, Franciszka Krudowskiego, Józefa Ryszkiewicza, Wilhelma Kotarbińskiego, Aleksandra Gierymskiego, Józefa Chełmońskiego, Antoniego Kozakiewicza, Aleksandra Orłowskiego, Aleksandra Gryglewskiego zgromadzoną przez II Ordynata Jana Bispinga. Było tu także archiwum i biblioteka Ordynacji Massalańskiej. W tym czasie pałacyk Bispingów stanowił jedno z centrum ożywionego życia towarzyskiego ziemiaństwa guberni grodzieńskiej. Za czasów III ordynata Józefa Bispinga w latach 90. mieszkał tu pracując jako guwerner i nauczyciel prywatny Adolf Dygasiński, który tu właśnie napisał wydaną w 1900 roku powieść "Zając". W polowaniach organizowanych w Massalanach uczestniczyły liczne osobistości m.in. znany historyk i etnograf Zygmunt Gloger.
Syn ostatniego ordynata Adam Bisping utrwalił następujący opis pałacyku w Massalanach: z "podjazdu wchodziło się na ganek schodkami, pomiędzy czterema filarami. Na ganku w czasie lata stały koszykowe meble, gdzie po kolacji pito herbatę i odpoczywano w chłodzie., mając przed sobą widok na jezioro, kapliczkę za nim i w dali zarys gór mogilańskich. Z ganku wchodziło się do przedpokoju, gdzie pod ścianami stały dwa duże stoły… przedpokój ten służył równocześnie jako kaplica domowa, ponieważ naprzeciwko drzwi wejściowych znajdowała się szafa ścienna, wewnątrz której był ołtarz. Z przedpokoju na lewo wchodziło się do pokoju jadanego. Drugi pokój o trzech oknach, o ścianach obitych kurdybanem, drzwiach oszklonych z wyjściem na zewnątrz. Po środku znajdował się długi rozsuwany stół, otoczony wyplatanymi krzesłami dębowymi z naszym herbem na szczycie. Pod ścianami bufety i szafy ze stołowizną i szafa gdańska, od której klucz posiadał jedynie mój ojciec. Na ścianach wisiały portrety naszych przodków, kopie oryginałów znajdujących się w Strubnicy. Z przedpokoju na prawo wchodziło się do salonu. Koło drzwi wejściowych stały dwa postumenty z białego alabastru w kształcie kolumn greckich. Na samym środku zwisał olbrzymi żyrandol kryształowy. Pokój od strony wschodniej był przegrodzony arkadą o dwóch przejściach. Pomiędzy nimi wisiało olbrzymie lustro w złoconych ramach. Na dole był kominek, a przed nim stał kryształowy ekran z naszym herbem. Naprzeciwko na ścianie między oknami wisiało drugie takie samo lustro, a pod nim stała kanapa, obok dwa fotele i stół rzeźbiony. Jedno przejście pod arkadą było zastawione parawanem, obok stał stół owalny z dużą lampą spirytusową. W koło stała kanapa oraz krzesło i fotele wyściełane…. Za arkadą stała duża, bardzo wygodna kanapa, szafa z całą księgowością oraz fortepian. Ściany były obwieszone obrazami, między nimi płótna Siemiradzkiego, Krudowskiego, Fałłata, Kossaka, Kozakiewicza, Brandta i inne. Podłoga w jadanym salonie i saloniku była z białego i czarnego dębu ułożona w rozmaite wzory. W salonie pod ścianami stoliki o złoconych nogach, a na podłodze olbrzymi dywan perski. Z salonu przechodziło się do saloniku, gdzie urzędowała moja Matka, prowadząc całą księgowość majątkową. W saloniku też byli przyjmowani mniej oficjalni goście…Z przedpokoju wchodziło się do biblioteki, czyli gabinetu mego ojca. Pod ścianami stały dębowe oszklone szafy z herbami na górze, pełne książek i papierów rodzinnych. W rogu był kominek, a nad nim wisiał portret mojego Ojca w mundurze szambelana papieskiego. Obok stało duże biurko. Między oknami stał stół okryty zielonym suknem, a na nim leżały nasze strzelby myśliwskie. Nad stołem wisiały portrety dwóch sióstr – fundatorek Ordynacji."
Po wkroczeniu Armii Czerwonej ostatni ordynat Jan Kamil został aresztowany 4 października 1939 r. przez władze sowieckie. Był następnie więziony w Drohiczynie Poleskim i Łomży, a na początku 1940 r. wywieziono go w nieznanym kierunku w głąb ZSRR gdzie zaginął. W okresie rządów sowieckich pałacyk został zdewastowany, a zbiory obrazów rozkradzione bądź zniszczone. Podobny los spotkał archiwum i bibliotekę. Jej fragment liczący ponad 300 dzieł odnaleziono w zbiorach Grodzieńskiego Państwowego Muzeum Historyczno-Archeologicznego. Po drugiej wojnie światowej rozgrabiony budynek przekazano utworzonemu kołchozowi, biura którego znajdują się tutaj do dziś. Budynek został przebudowany zewnątrz i wewnątrz, usunięto portyk, wcześniejszy wygląd zachowały tylko skrzydła boczne pałacyku. Zachowały się również niektóre budynki gospodarcze, m.in. gorzelnia i obora, a także kilkuhektarowy park otaczający pałac.

</doc>
<doc id="5057762" url="https://pl.wikipedia.org/wiki?curid=5057762" title="John Gardner">
John Gardner



</doc>
<doc id="5057764" url="https://pl.wikipedia.org/wiki?curid=5057764" title="Eliza Hittman">
Eliza Hittman

Eliza Hittman (ur. 1979 w Nowym Jorku) – amerykańska reżyserka, scenarzystka i producentka filmowa, pracująca w kinie niezależnym.
Życiorys.
Urodziła się i wychowała w rodzinie żydowskiej na nowojorskim Brooklynie w dzielnicy Flatbush. Często później wykorzystywała Nowy Jork jako miejsce akcji swoich filmów. Uzyskała tytuł BA (odpowiednik licencjatu) sztuki teatralnej w 2001 na Uniwersytecie Indiany. Następnie tytuł magistra sztuki filmowej zdobyła na uczelni California Institute of the Arts.
Po kilku filmach krótkometrażowych zadebiutowała w fabule filmem "Prawie jak miłość" (2013). Premierę na Sundance Film Festival miał jej drugi obraz, "Beach Rats" (2017), który nagrodzono tam za reżyserię. Była to intymna opowieść o nastolatku z Brooklynu zmagającym się ze swoją tożsamością seksualną. 
Najwięcej pochwał wśród krytyków zyskał jej dramat "Nigdy, rzadko, czasami, zawsze" (2020), poświęcony tematyce aborcji. Opowiadał on o nastolatce z Pensylwanii, która w tajemnicy przed rodzicami wyrusza wraz z koleżanką do Nowego Jorku, by poddać się tam zabiegowi usunięcia dziecka. Film zdobył Srebrnego Niedźwiedzia - Grand Prix Jury, czyli drugą nagrodę w konkursie głównym na 70. MFF w Berlinie.

</doc>
<doc id="5057765" url="https://pl.wikipedia.org/wiki?curid=5057765" title="MG 360">
MG 360



</doc>
<doc id="5057766" url="https://pl.wikipedia.org/wiki?curid=5057766" title="Puchar Niemiec w piłce nożnej (2017/2018)">
Puchar Niemiec w piłce nożnej (2017/2018)

Puchar Niemiec w piłce nożnej mężczyzn 2017/2018 – 74. edycja rozgrywek mających na celu wyłonienie zdobywcy Pucharu Niemiec, który uzyska tym samym prawo gry w fazie grupowej Ligi Europy UEFA sezonu 2018/2019. Finał został rozegrany na Stadionie Olimpijskim w Berlinie. W finale Eintracht Frankfurt pokonał Bayern Monachium 3:1, zdobywając to trofeum po raz 5.
Rozgrywki.
1. runda.
Mecze pierwszej rundy odbyły się w dniach 11-14 sierpnia 2017 roku.
2. runda.
Mecze drugiej rundy rozgrywane były w dniach 24-25 października 2017 roku.
3. runda.
Mecze 3. rundy odbywały się w dniach 19-20 grudnia 2017 roku.
Ćwierćfinały.
Mecze ćwierćfinałowe odbyły się w dniach 6-7 lutego 2018 roku.
Półfinały.
Mecze półfinałowe odbyły się w dniach 17-18 kwietnia 2018 roku.
Finał.
Mecz finałowy odbył się na Olympiastadionie 19 maja 2018 roku.

</doc>
<doc id="5057768" url="https://pl.wikipedia.org/wiki?curid=5057768" title="MG T60">
MG T60



</doc>
<doc id="5057769" url="https://pl.wikipedia.org/wiki?curid=5057769" title="Członkowie Polskiej Organizacji Wojskowej odznaczeni Krzyżem Walecznych">
Członkowie Polskiej Organizacji Wojskowej odznaczeni Krzyżem Walecznych

Lista członków Polskiej Organizacji Wojskowej, odznaczonych Krzyżem Walecznych.
__SPIS__
Członkowie Komendy Naczelnej I i III POW odznaczeni 23 listopada 1921.
Członkowie Komendy Naczelnej I i III POW odznaczeni 23 listopada 1921:
Odznaczeni 8 lipca 1922.
Członkowie POW odznaczeni Krzyżem Walecznych 8 lipca 1922:
Odznaczeni Krzyżem Walecznych po raz 1., 2., 3. i 4.:
Odznaczeni Krzyżem Walecznych po raz 1., 2. i 3.:
Odznaczeni Krzyżem Walecznych po raz 2. i 3.:
Odznaczeni Krzyżem Walecznych po raz 1. i 2.:
Odznaczeni Krzyżem Walecznych po raz pierwszy:
Odznaczeni 15 lipca 1922.
Członkowie POW odznaczeni Krzyżem Walecznych 15 lipca 1922:
Oficerowie i szeregowi POW w b. zaborze austriackim i b. okupacji austro-węgierskiej.
Oficerowie i szeregowi POW w b. zaborze austriackim i b. okupacji austro-węgierskiej, którym minister spraw wojskowych nadał Krzyż Walecznych:

</doc>
<doc id="5057770" url="https://pl.wikipedia.org/wiki?curid=5057770" title="Testcard">
Testcard



</doc>
<doc id="5057772" url="https://pl.wikipedia.org/wiki?curid=5057772" title="MG Dynamo EV">
MG Dynamo EV



</doc>
<doc id="5057777" url="https://pl.wikipedia.org/wiki?curid=5057777" title="Kościół Nawiedzenia Najświętszej Maryi Panny w Chodzieży">
Kościół Nawiedzenia Najświętszej Maryi Panny w Chodzieży

Kościół Nawiedzenia Najświętszej Maryi Panny w Chodzieży – rzymskokatolicki kościół parafialny należący do parafii pod tym samym wezwaniem (dekanat chodzieski archidiecezji gnieźnieńskiej).
Historia.
Pozwolenie na budowę świątyni zostało wydane w dniu 25 stycznia 1980 roku. Kamień węgielny, pochodzący z podziemi katedry w Poznaniu, został wmurowany w mury nowo powstającego kościoła w dniu 7 października 1981 roku. Prace prowadzone były intensywnie i już w sierpniu 1984 roku utworzony został przy świątyni ośrodek duszpasterski pod wezwaniem Nawiedzenia Najświętszej Maryi Panny. Po siedmiu latach budowa kościoła zakończyła się i w dniu 8 października 1988 roku został on uroczyście konsekrowany pod przewodnictwem arcybiskupa Jerzego Stroby.
Architektura.
Świątynia została zbudowana z cegły klinkierowej w stylu nowoczesnym, dach jest pokryty blachą miedzianą. Wnętrze o powierzchni 1150 metrów kwadratowych pomieścić może około 2 tysiące wiernych, znajdują się w nim duże balkony, posadzka jest wyłożona marmurem. W podziemiach kościoła znajdują się sale katechetyczne, na piętrze są umieszczone mieszkania dla księży.

</doc>
<doc id="5057780" url="https://pl.wikipedia.org/wiki?curid=5057780" title="Kiapśnie">
Kiapśnie

Kiapśnie (; ) – wieś na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do Michniewiczów.
W latach 1921–1945 wieś a następnie kolonia leżała w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja, a następnie w gminie Przebrodzie.
Według Powszechnego Spisu Ludności z 1921 roku zamieszkiwało tu 60 osób, 57 były wyznania rzymskokatolickiego a 3 staroobrzędowego. Jednocześnie wszyscy mieszkańcy zadeklarowali polską przynależność narodową. Było tu 17 budynków mieszkalnych. W 1931 w 13 domach zamieszkiwało 58 osób.
Wierni należeli do parafii rzymskokatolickiej w Ikaźni. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Przebrodziu.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi. Do 2004 miejscowość należała do sielsowietu Drujsk.

</doc>
<doc id="5057783" url="https://pl.wikipedia.org/wiki?curid=5057783" title="John Gardner (kompozytor)">
John Gardner (kompozytor)

John Linton Gardner (ur. 2 marca 1917 w Manchesterze, zm. 12 grudnia 2011 w Liss w hrabstwie Hampshire) – brytyjski kompozytor.
Życiorys.
W latach 1935–1939 studiował w Exeter College w Oksfordzie u Hugh Allena, Ernesta Walkera, Thomasa Armstronga i R.O. Morrisa. Po ukończeniu studiów podjął pracę jako nauczyciel muzyki w Repton School, w 1940 roku został jednak zmobilizowany do wojska i skierowany do służby w RAF. Prowadził orkiestrę wojskową, w latach 1944–1946 pełnił służbę jako nawigator na Dalekim Wschodzie. Po demobilizacji w 1946 roku osiadł w Londynie, gdzie do 1952 roku pracował jako korepetytor muzyki, występował też jako akompaniator i dyrygent. W latach 1952–1976 uczył w Morley College, od 1965 do 1969 roku był jego dyrektorem. Uczył też w Royal Academy of Music (1956–1986). Od 1962 do 1975 roku był dyrektorem St. Paul’s Girls’ School. W 1976 roku został komandorem Orderu Imperium Brytyjskiego.
Twórczość.
Pierwsze próby kompozytorskie podjął już na początku lat 30. XX wieku, jednak później wszystkie utwory napisane przed 1945 rokiem odrzucił. Tworzył głównie muzykę wokalną i wokalno-instrumentalną. Odrzucił środki typowe dla muzyki współczesnej i w swojej twórczości odwoływał się do dawnej muzyki angielskiej, co znalazło swój wyraz w doborze instrumentów, sposobie instrumentacji oraz sięganiu po takie formy jak anthem, motet czy madrygał.

</doc>
<doc id="5057790" url="https://pl.wikipedia.org/wiki?curid=5057790" title="Rogue (e-sport)">
Rogue (e-sport)



</doc>
<doc id="5057791" url="https://pl.wikipedia.org/wiki?curid=5057791" title="Przygody barona Münchhausena (film)">
Przygody barona Münchhausena (film)

Przygody barona Münchhausena (, 1978) – francusko-węgierski film animowany w reżyserii Jeana Image’a na podst. opowieści "Przygód barona Münchhausena" w wersji Gottfrieda Augusta Bürgera.
Wersja polska.
Wersja polska: Studio Opracowań Filmów w Warszawie
Reżyser: Zofia Dybowska-Aleksandrowicz
Dialogi polskie: Krystyna Skibińska-Subocz
Wystąpili

</doc>
<doc id="5057801" url="https://pl.wikipedia.org/wiki?curid=5057801" title="Kongijski Ruch na rzecz Demokracji i Rozwoju Integralnego">
Kongijski Ruch na rzecz Demokracji i Rozwoju Integralnego

Kongijski Ruch na rzecz Demokracji i Rozwoju Integralnego (fr. "Mouvement congolais pour la démocratie et le développement intégral" MCDDI) – kongijska partia polityczna, jedna z większych partii opozycyjnych (wobec rządu Kongijskiej Partii Pracy) w Zgromadzeniu Narodowym oraz w Senacie.
Historia.
Partia została założona z inicjatywy byłego sekretarza stanu w ministerstwie spraw zagranicznych – Bernarda Kolélasa, w 1989 roku (w sposób nieoficjalny), natomiast formalną działalność rozpoczęła dopiero w 1990 roku, po zalegalizowaniu pluralizmu politycznego.
Wybory prezydenckie i parlamentarne w 1992 roku.
W wyborach parlamentarnych w 1992 roku partia uzyskała 29 miejsc w Zgromadzeniu Narodowym oraz 13 w Senacie. Najlepsze wyniki partia uzyskała w departamencie Pool oraz w stolicy kraju – Brazzaville. W wyborach prezydenckich w sierpniu tegoż roku, kandydatem partii był jej lider – Bernard Kolelas. W pierwszej turze zajął drugie miejsce z wynikiem 20.37% (159 682 głosów), przechodząc tym samym do drugiej tury, w której uległ reprezentantowi Panafrykańskiego Związku na rzecz Demokracji Społecznej (UPADS) – Pascalowi Lissoubie. Uzyskał wówczas 38.68% (319 396 głosów). Po wyborach partia utworzyła koalicję z 7 partiami (w tym m.in. z Kongijską Partią Pracy) wraz z którą przeprowadziła udane wotum nieufności wobec rządu premiera UPADS – Stéphane Maurice Bongho-Nouarra, w wyniku czego wraz ze swoim gabinetem podał się do dymisji, a 17 listopada prezydent Pascal Lissouba rozwiązał parlament powodując tym samym przyspieszone wybory. W wyborach samorządowych partia uzyskała 30% głosów w całym kraju. Od 1991 do 1994 roku partia stanowiła opozycję do większościowej partii Lissouby – Panafrykańskiego Związku na rzecz Demokracji Społecznej.
Wybory parlamentarne w 1993 roku.
W przyspieszonych wyborach w 1993 roku partia uzyskała 28 miejsc w Zgromadzeniu Narodowym. Opozycja URC-PCT kierowana przez Kolelasa oprotestowała wynik wyborów. 29 czerwca Sąd Najwyższy uznał iż wybory odbyły się w sposób nieprawidłowy. 4 sierpnia zadecydowano o powtórzeniu głosowania. Ponowne wybory odbyły się 3 i 6 października, koalicja URD-PCT zdobyła wówczas łącznie 58 miejsc.
W styczniu 1994 wojsko zablokowało jedną z dzielnic Brazzaville – Bacongo, w której mieszkał Kolélas. W jego domu znajdowała się także siedziba powołanej przez niego milicji "Ninja". Zbrojną konfrontacje przerwało porozumienie z 30 stycznia 1994. W czerwcu 1994 roku doszło do publicznego pojednania pomiędzy Lissoubą, a Kolelasem. W lipcu 1994 roku Bernard Kolélas został powołany na stanowisku burmistrza Brazzaville.
Kryzys w 1997 roku.
8 września 1997 roku, podczas wojny domowej, Kolelas został zaprzysiężony na urząd premiera. 14 października, w wyniku przejęcia Brazzaville przez rebeliantów Sassou-Nguesso oraz wspierających ich sił Angoli, liderzy UPADS i MCDDI oraz ich sprzymierzeńcy zostali zmuszeni do ucieczki z kraju. W wyniku poprzednich wydarzeń oraz toczących się walkach w departamencie Pool (w którym poprzednio wygrywała MCDDI), w wyborach parlamentarnych w 2002 roku partia nie uzyskała żadnych mandatów. 
Koalicja z PCT.
24 kwietnia 2007 roku Kolelas, w imieniu MCDDI, podpisał porozumienie wyborcze z Kongijską Partią Pracy. W wyborach parlamentarnych w 2007 roku partia, startując w koalicji z PCT, uzyskała 11 mandatów w Zgromadzeniu Narodowym (stając się tym samym drugą pod względem wielkości partią, spośród 16 koalicyjnych ugrupowań). Do Zgromadzenia dostali się m.in. lider partii oraz jego syn – Guy Brice Parfait Kolélas. Pierwszą sesję Zgromadzenia otworzył lider MCDDI, jako najstarszy spośród deputowanych, z kolei członek MCDDI – Bernard Tchibambelela został wybrany drugim wiceprzewodniczącym Zgromadzenia. W wyniku koalicji, w skład nowego rządu premiera Isidore Mvouba weszli członkowie partii: Hellot Mampouya Matson, rzecznik MCDDI (minister ds. badań naukowych i innowacji technologicznych) oraz Guy Brice Parfait Kolélas (minister rybołówstwa). W 2009 roku Guy Kolelas został ministrem służby publicznej i reformy państwa. 13 listopada 2009 roku zmarł ówczesny lider i założyciel partii Bernard Kolélas. 23 stycznia 2010 roku, pod przewodnictwem Guy Kolelasa, odbyło się posiedzenie komitetu wykonawczego MCDDI, na którym to wybrano Kolelasa na tymczasowego przewodniczącego partii.
W wyborach parlamentarnych w 2012 roku partia uzyskała 7 mandatów. W czerwcu 2014 roku Guy Brice Parfait Kolélas publicznie skrytykował sojusz MCDDI z PCT, wskazując na niedotrzymanie przez Kongijską Partię Pracy warunków umowy. Jednocześnie zaznaczył iż nie będzie wycofywał umowy koalicyjnej.
W wyborach prezydenckich w 2016 roku partia zdecydowała się wystartować oddzielnie. Zgodnie z wnioskami, które wpłynęły Sądu Konstytucyjnego, kandydatem partii w wyborach miał być Guy Brice Parfait Kolelas. Ostatecznie uplasował się na drugim miejscu z wynikiem 15,04% (209 632 głosów).
W wyborach parlamentarnych w 2017 roku partia nie uzyskała mandatów w Zgromadzeniu Narodowym, uzyskała natomiast 1 mandat w Senacie.

</doc>
<doc id="5057802" url="https://pl.wikipedia.org/wiki?curid=5057802" title="Kościół św. Katarzyny Aleksandryjskiej w Świbie">
Kościół św. Katarzyny Aleksandryjskiej w Świbie

Kościół świętej Katarzyny Aleksandryjskiej w Świbie – rzymskokatolicki kościół parafialny należący do parafii pod tym samym wezwaniem (dekanat Kępno diecezji kaliskiej).
Jest to świątynia wzniesiona w 2 połowie XVIII wieku. W 1924 roku została rozbudowana min. o kruchtę. Odnawiana była w latach: 1945, 1952, i 1981 – 82 (wówczas powstała nowa kruchta). Prace stolarskie zostały wykonane przez Józefa Jarczaka, natomiast wnętrze zostało odnowione przez Stanisława Bobrowskiego.
Budowla jest drewniana, jednonawowa, posiada konstrukcję zrębową. Świątynia jest orientowana. Jej prezbiterium jest mniejsze w stosunku do nawy, zamknięte jest trójbocznie, z boku znajduje się murowana i oszalowana zakrystia. Od frontu i z boku nawy są umieszczone dwie kruchty. Świątynię nakrywa dach dwukalenicowy, pokryty blachą cynkową, w jego centralnej części znajduje się sześcioboczna wieżyczka na sygnaturkę. Zwieńcza ją blaszany cebulasty dach hełmowy z latarnią. Wnętrze jest wyłożone boazerią modrzewiową. Strop płaski posiada dekorację w formię plafonów. Chór muzyczny jest podparty sześcioma słupami i charakteryzuje się prostą linii parapetu, na chórze jest umieszczony prospekt organowy 5 głosowy. Belka tęczowa jest ozdobiona krucyfiksem wykonanym w XVI wieku i rzeźbami wczesnobarokowymi powstałymi około połowy XVII wieku. Ołtarz główny w stylu eklektycznym pochodzi z około połowy XIX wieku. Kościół posiada dwa ołtarze boczne, rzeźby w stylu późnogotyckim: Matki Bożej z Dzieciątkiem, Matki Bożej Bolesnej, Świętej Katarzyny i Barbary wtkonane w XVI wieku. Stacje Drogi Krzyżowej zostały wyrzeźbione w 1983 roku przez Zdzisława Augustyńskiego.

</doc>
<doc id="5057804" url="https://pl.wikipedia.org/wiki?curid=5057804" title="Akwaforta (powieść)">
Akwaforta (powieść)

Akwaforta (ang. "The Etched City") – powieść fantastyczna z nurtu dziwny zachód australijskiej pisarki K.J. Bishop, wydana po raz pierwszy w 2003 przez Prime Books. W Polsce książka ukazała się nakładem wydawnictwa Mag w ramach serii Uczta Wyobraźni. Tekst tłumaczył Michał Jakuszewski.
Fabuła.
Część pierwsza.
Kraj Miedzi. Raule podróżuje samotnie, jako lekarka, lecząc rannych. Jest poszukiwana, ponieważ dawniej brała udział w rewolucji, obierając przegraną stronę. Natrafia na Gwynna, swojego dawnego towarzysza broni. W przeciwieństwie do niej, za jego głowę została wyznaczona wysoka nagroda. Mężczyzna właśnie zabił swoich towarzyszy i posiada łupy, które może odsprzedać, razem z wielbłądami. Oferuje swojej towarzyszce zysk ze sprzedaży pod warunkiem, że wyruszy wraz z nim. Ta początkowo się nie zgadza, ale nie mając grosza przy duszy, ostatecznie podąża za nim.
W trakcie drogi dostrzegają pościg. Gwynn przyznaje się, że podąża on jego tropem. Para próbuje zgubić więc oddział liczący ponad czterdzieści osób, jednak gdy nie udaje się tego zrobić nawet mimo burzy piaskowej, mężczyzna wyznaje, że posiada dynamit. Za jego pomocą Gwynn i Raule pokonują oddział. W końcu udaje im się sprzedać łupy. Następnie stają przed bramami miasta: znajdującej się w dolinie Oudnacie.

</doc>
<doc id="5057807" url="https://pl.wikipedia.org/wiki?curid=5057807" title="Kościół Nawiedzenia Najświętszej Marii Panny w Lublanie">
Kościół Nawiedzenia Najświętszej Marii Panny w Lublanie

Kościół Nawiedzenia Najświętszej Marii Panny w Lublanie (słoweń. "Cerkev Marijinega obiskanja na Rožniku") – franciszkański kościół filialny, znajdujący się w Lublanie w Rožniku.
Historia.
Pierwsze wzmianki o kościele na wzgórzu Rožnik pochodzą z 1461, kiedy to znajdował się w tym miejscu gotycki kościół filialny parafii św. Piotra. W XVII wieku kościół miał trzy ołtarze Matki Bożej – patronki kościoła, Narodzin Chrystusa i św. Jana Chrzciciela.
Na miejscu kościoła gotyckiego, w latach 1740–1746 wybudowany został obecny, barokowy kościół. Pracami kierował budowniczy Abondi Donina. Projekt kościoła przypisywany jest architektowi Candidzie Zulliani, być może zaangażowany był w niego również architekt Matija Persky. Prace kamieniarskie wykonywali Franc Grumnik (do 1744), a następnie Lodovico Bombasi. Kościół konsekrowano 13 sierpnia 1747.
W wyniku reform józefińskich kościół został w 1785 zamknięty, a w 1809 zniszczony przez wojska napoleońskie. Ocalałe wyposażenie przeniesiono wówczas do kościoła św. Piotra. Kościół w Rožniku ponownie otwarto w 1814, wówczas przeniesiono z powrotem zachowane elementy oryginalnego wyposażenia.
W 1823 kościół został gruntownie wyremontowany, wówczas to jego elewacje otrzymały nowe pilastrowe podziały.
Od 1826 kościół jest w rękach zakonu franciszkanów. W 1836 stał się kościołem filialnym i nadano mu nowe wezwanie – Nawiedzenia Najświętszej Marii Panny.
W końcu XIX przeprowadzono prace we wnętrzu kościoła. Wtedy to wykonano trzy nowe ołtarze oraz neorenesansową ambonę.
Wyposażenie.
Trzy obrazy ołtarzowe namalował w 1746 malarz Valentin Metzinger. Obraz z ołtarza maryjnego zaginął, zastąpił go inny wykonany przez Jurija Szubicę ok. 1887–1888 (w ołtarzu znajduje się obecnie kopia z 1944). Obraz Świętych Kosmy i Damiana przechowywany jest obecnie w klasztorze franciszkanów w Lublanie, trzeci obraz przedstawiający św. Marię Magdalenę znajduje się w prawym bocznym ołtarzu.
Ołtarze i ambona wykonane zostały pod koniec XIX wieku. Stacje drogi krzyżowej namalował Janeza Potočnik w 1802.

</doc>
<doc id="5057809" url="https://pl.wikipedia.org/wiki?curid=5057809" title="Sheep (gra komputerowa)">
Sheep (gra komputerowa)

Sheep – strategiczno-logiczna gra komputerowa wydana w 2000 roku na PlayStation, Windows i Game Boy Advance. W 2001 roku Feral Interactive wydało wersję na Mac OS X.
Rozgrywka.
Gracz ma do wyboru jednego z czterech pasterzy, dwójkę ludzi (Ewę i Adama) i dwa psy (Burka i Azora). Zadaniem gracza jest przeprowadzenie jednego z czterech typów owiec (wiejskie, miejskie, długowłose lub „owce 2000”) w określone miejsce na danym poziomie. Jeżeli gracz zbierze wszystkie trofea w danym świecie otrzyma dostęp do gry bonusowej.
Odbiór.
Zgodnie z witryną Metacritic gra otrzymała mieszane lub pozytywne recenzje na wszystkich platformach. AllGame dał wersji PC cztery gwiazdki na pięć i określił grę jako „prostą, dobrze przemyślaną i bezbłędnie wykonaną”. Daniel Erickson z Next Generation określił grę jako „tak błyskotliwą i oryginalną jak Lemmings w swoich czasach”.
Computer Games Strategy Plus nominował wersję PC do nagrody „Klasyczna gra roku” za 2000 rok.

</doc>
<doc id="5057810" url="https://pl.wikipedia.org/wiki?curid=5057810" title="Akwaforta (ujednoznacznienie)">
Akwaforta (ujednoznacznienie)



</doc>
<doc id="5057818" url="https://pl.wikipedia.org/wiki?curid=5057818" title="Estadio Parque Erick Barrondo">
Estadio Parque Erick Barrondo

Estadio Parque Erick Barrondo – wielofunkcyjny stadion sportowy w stołecznym mieście Gwatemala, w departamencie Gwatemala. Jest używany głównie do rozgrywania spotkań piłki nożnej, rugby i futbolu amerykańskiego. Obiekt może pomieścić 13 500 widzów.
Obiekt jest częścią rekreacyjno-sportowego parku miejskiego Parque Erick Barrondo. Został otwarty w 1987 roku za kadencji prezydenta Marco Cerezo. Podczas prezydentury Óscara Bergera infrastruktura parkowa została znacząco rozbudowana – powstały sale gimnastyczne, boiska do piłki nożnej siedmio− i jedenastoosobowej, baseballu i inne, lecz zdołano zrealizować tylko część planowanych inwestycji.
Stadion jest całkowicie otoczony trybunami, z których jedna jest kryta. Dysponuje m.in. betonową bieżnią lekkoatletyczną i siłownią, a w jego pobliżu znajduje się parking. Jest administrowany przez gwatemalskie Ministerstwo Kultury i Sportu, a korzystają z niego głównie stołeczne szkółki sportowe różnych dyscyplin oraz mieszkańcy miasta. Służy do celów rekreacyjnych i nie rozgrywa na nim meczów żaden profesjonalny klub sportowy.
W latach 1987–2012 park i stadion nosiły nazwę La Democracia. W listopadzie 2012 zostały przemianowane na cześć lekkoatlety Ericka Barrondo, pierwszego gwatemalskiego sportowca, który zdobył medal na igrzyskach olimpijskich.

</doc>
<doc id="5057820" url="https://pl.wikipedia.org/wiki?curid=5057820" title="Estadio La Democracia">
Estadio La Democracia



</doc>
<doc id="5057824" url="https://pl.wikipedia.org/wiki?curid=5057824" title="Kiermielewszczyzna">
Kiermielewszczyzna

Kiermielewszczyzna – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego
W latach 1921–1945 zaścianek Kiermielewszczyzna I i II leżały w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja, a następnie w gminie Przebrodzie.
Według Powszechnego Spisu Ludności z 1921 roku zamieszkiwały tu 3 osoby, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. 
Wykaz z 1931 wymienia dwa zaścianki, Kiermielewszczyznę I i II. Kiermielewszczyznę I w 2 domach zamieszkiwało 14 osób, a Kiermielewszczyzna II liczyła 8 mieszkańców i 1 dom.
Wierni należeli do parafii rzymskokatolickiej i prawosławnej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.

</doc>
<doc id="5057831" url="https://pl.wikipedia.org/wiki?curid=5057831" title="Wybory parlamentarne w Bułgarii w kwietniu 2021 roku">
Wybory parlamentarne w Bułgarii w kwietniu 2021 roku

Wybory parlamentarne w Bułgarii w 2021 roku do Zgromadzenia Narodowego 45. kadencji zostały przeprowadzone 4 kwietnia 2021.
System wyborczy.
240 członków Zgromadzenia Narodowego wybieranych jest na podstawie ordynacji proporcjonalnej z zamkniętej listy w 31 okręgach wielomandatowych o liczebności od 4 do 16 mandatów. Próg wyborczy wynosi 4%.
Uczestnicy.
W wyznaczonym terminie do 17 lutego 2021 do Centralnej Komisji Wyborczej dokumenty złożyło 31 partii i 8 koalicji, przy czym 6 komitetom odmówiono rejestracji, pierwotnie zatwierdzone rejestracje pozostałych 2 partii zostały anulowane, a jedna partia otrzymała zgodę na dobrowolne wyrejestrowanie się, a następnie dołączyła do jednej z ośmiu zgłoszonych koalicji.
Frekwencja wyborcza.
Dane dotyczące frekwencji do wiadomości publicznej Centralna Komisja Wyborcza przekazywała trzykrotnie w trakcie trwania wyborów parlamentarnych.
Wyniki wyborów.
Wybory parlamentarne z wynikiem 26,18% wygrała rządząca państwem GERB kierowana przez Bojka Borisowa. Drugie miejsce zajęła centrowa partia Jest Taki Lud, którą poparło 17,66% głosujących co przełożyło się na 51 mandatów. Frekwencja wyborcza wyniosła 50,61%.
&lt;onlyinclude&gt;
&lt;/onlyinclude&gt;

</doc>
<doc id="5057837" url="https://pl.wikipedia.org/wiki?curid=5057837" title="Podosphaera fuliginea">
Podosphaera fuliginea

Podosphaera fuliginea (Schltdl.) U. Braun &amp; S. Takam. – gatunek grzybów należący do mączniakowatych ("Erysiphaceae"). Pasożyt obligatoryjny różnych gatunków przetacznika ("Veronica") oraz innych roślin, m.in. z rodziny dyniowatych ("Cucurbitaceae").
Systematyka i nazewnictwo.
Pozycja w klasyfikacji według Index Fungorum: "Podosphaera, Erysiphaceae, Helotiales, Leotiomycetidae, Leotiomycetes, Pezizomycotina, Ascomycota, Fungi".
Po raz pierwszy takson ten zdiagnozował w 1819 roku Diederich Franz Leonhard von Schlechtendal nadając mu nazwę "Alphitomorpha fuliginea". Obecną, uznaną przez Index Fungorum nazwę nadali mu w 2000 roku Uwe Braun i Susumu Takamatsu.
Synonimy:
Morfologia.
Na obydwu stronach porażonych liści tworzy początkowo pajęczynowatą, białą i cienką, potem coraz grubszą i coraz ciemniejszą, w końcu brązową i wełnistą grzybnię. Appressoria niewyraźne. Klejstotecja o wymiarach 60–85 µm, przeważnie w gęstych grupach. Worki pojedyncze, 8-zarodnikowe, ale czasami trafiają się 6-zarodnikowe. Przyczepki w różnych liczbach, pod równikiem, kuliste, o średnicy 0,5–5 µm, septowane, przeważnie nierozgałęzione, brązowe. Konidia owalne, powstające w łańcuszkach, z ciałkami fibrozyny.
Występowanie i siedlisko.
Opisano występowanie "Podosphaera fuliginea" w Ameryce Północnej, Azji i Europie. Jest pospolity, u porażonych roślin wywołuje chorobę o nazwie mączniak prawdziwy. Często występuje wraz z "Golovinomyces magnicellulatus".
Występuje na następujących gatunkach przetacznika: "Veronica agrestis, amethystina, anagalloides, arvensis, austriaca &amp; subsp. dentata + teucrium, bachofenii, barrelieri, beccabunga, candida, caucasica, chamaedrys, exaltata, filiformis, gentianoides, hederifolia, incana, kerneri, longifolia, lyallii, montana, myrtifolia, officinalis, opaca, orchidea, orientalis, persica, polita, prostrata, saturejoides, serpyllifolia, spicata, spuria, urticifolia, verticillata, waldsteiniana".

</doc>
<doc id="5057838" url="https://pl.wikipedia.org/wiki?curid=5057838" title="Grupa Rezerwy Policyjnej w Warszawie">
Grupa Rezerwy Policyjnej w Warszawie

Grupa Rezerwy Policyjnej w Warszawie – jednostka organizacyjna Policji Państwowej, utworzona w 1936 w Warszawie, stacjonująca w koszarach na Golędzinowie.
Historia grupy.
20 kwietnia 1936 wszedł w życie dekret Prezydenta RP z 17 kwietnia 1936 w sprawie zmiany przepisów o Policji Państwowej. W wykonaniu wspomnianego dekretu minister spraw wewnętrznych Władysław Raczkiewicz wydał 24 kwietnia tego roku zarządzenie o utworzeniu kompanii rezerwy policyjnej. Zarządzenie stanowiło podstawę utworzenia pięciu kompanii rezerwy policyjnej oznaczonych według liter alfabetu od „A” do „E”. Trzy kompanie miały stacjonować w Warszawie, a kolejne dwie w Łodzi i Częstochowie. Kompanie były oddziałami rezerwowymi w terenie, przeznaczonymi do specjalnych zadań służby bezpieczeństwa, a w szczególności do samodzielnego prowadzenia akcji utrzymania bezpieczeństwa, spokoju i porządku publicznego, we wszystkich wypadkach, w których siły miejscowe policji mogłyby się okazać niewystarczające. Dysponentem kompanii był minister spraw wewnętrznych. 12 sierpnia tego roku minister spraw wewnętrznych zmienił swoje zarządzenie z 24 kwietnia 1936 i zdecydował o utworzeniu siedmiu kompanii rezerwy policyjnej oraz upoważnił komendanta głównego PP do wyznaczania miejsc postoju kompanii rezerwy policyjnej na terenie poszczególnych województw.
22 kwietnia 1936 na stanowisko dowódcy Grupy wyznaczony został oficer Wojska Polskiego Jan Zdanowicz, który z dniem 1 maja tego roku został mianowany nadkomisarzem, na stanowisko dowódcy kompanii „A” kom. Antoni Gustaw Pikor, dotychczasowy dowódca kompanii w Szkole dla Oficerów w Warszawie, na stanowisko dowódcy kompanii „B” kom. Walerian Ferdynand Józef Hahn, pozostający dotąd w dyspozycji komendanta głównego PP w Białymstoku, natomiast na stanowisko adiutanta dowódcy Grupy aspirant Michał Stanisław Piskozub z Urzędu Śledczego m. st. Warszawy. Tego samego dnia komendant główny PP powierzył podkom. Bronisławowi Lipskiemu pełnienie obowiązków dowódcy kompanii „C”.
30 kwietnia 1936 komendant główny PP przeniósł komisarza Pikora do Normalnej Fachowej Szkoły dla Szeregowych w Mostach Wielkich na stanowisko dowódcy kompanii, natomiast dotychczasowy dowódca tej kompanii podkom. Franciszek Eugeniusz Janczyszyn został wyznaczony na stanowisko dowódcy kompanii „A”. 2 czerwca 1936 podkomisarz Lipski został kierownikiem Komisariatu III w Częstochowie, a na stanowisko dowódcy kompanii „C” wyznaczony został porucznik piechoty Aleksander Wesołek, który z dniem 1 czerwca tego roku został mianowany komisarzem. 10 czerwca 1936 w rozkazie personalnym nr 14 komendanta głównego PP ogłoszono przeniesienie do Grupy 28 szeregowych, w tym 7 przodowników, 5 starszych posterunkowych i 16 posterunkowych.
Grupa stacjonowała w koszarach przy ul. Modlińskiej 3/5 w Warszawie. Do jej dyspozycji oddano budynek dowództwa, dwa budynki koszarowe, kuchnię, izbę chorych, magazyn broni, magazyn mundurowy, warsztat szewsko-krawiecki i łaźnię.
Stan etatowy (w nawiasach stan faktyczny) Grupy 20 lipca 1936: nadkomisarz 1 (1), komisarzy 3 (2), podkomisarzy 2 (2), aspirantów 4 (4), starszych przodowników 5 (4), przodowników 16 (16), starszych posterunkowych 15 (6) i posterunkowych 36 (27) oraz kandydatów kontraktowych 384 (269). Ponadto niższych funkcjonariuszy: woźnych 3 (3), woźniców 1 (3), kucharzy 3 (2), pomocników kucharzy 3 (3), szewców 3 (3) i krawców 3 (0).
Zarządzenie ministra spraw wewnętrznych z 25 lipca 1936 o wyszkoleniu Policji Państwowej było podstawą organizowania w Grupie Rezerwy Policyjnej kursów specjalnych w celu „praktycznego i teoretycznego wyszkolenia oficerów i szeregowych Policji Pańtwowej”. Kursy specjalne pod względem organizacyjno-wyszkoleniowym podlegały komendantowi głównemu PP, a pod względem gospodarczym komendantowi wojewódzkiemu PP.
12 stycznia 1939 z delegacji do województwa stanisławowskiego wrócił pluton 2. kompanii w składzie 1 szeregowca (st. przod. Roman Bochenek) i 39 kandydatów kontraktowych.
19 stycznia przeniesiono do nowo tworzącej się 11. Kompanii Rezerwy Policyjnej w Herbach Starych 15 kandydatów kontraktowych. Równocześnie delegowano do wspomnianej kompanii st. post. Edmunda Kaźmierczaka i post. Edwarda Budkiewicza. Tego samego dnia odeszli na ćwiczenia wojskowe: st. przod. (ppor. piech. rez.) Roman Bochenek z 2. kompanii do 2 Morskiego Batalionu Strzelców i st. przod. (ppor. piech. rez.) Hilary Burdzicki z 3. kompanii do 26 Pułk Piechoty. Wymienieni oficerowie rezerwy 16 lutego wrócili z ćwiczeń.
25 stycznia na Dworcu Głównym w Warszawie 1. kompania występowała jako kompania reprezentacyjna Komendy Głównej PP podczas powitania ministra spraw zagranicznych III Rzeszy Joachima von Ribbentropa.
27 stycznia 2. kompania wróciła transportem samochodowym z delegacji w Złoczowie (1 oficer, 18 szeregowych, 62 kandydatów kontraktowych i 2 pracowników cywilnych oraz 5 samochodów osobowych Fiat i 1 „rekwizyt” z kuchnią). 28 stycznia, po powrocie 2. kompanii, stan żywionych w Grupie Rezerwy Policyjnej wynosił 191 kandydatów kontraktowych i 6 pracowników cywilnych.
1 lutego zostali przeniesieni z Policji m. st. Warszawy: przod. Edward Kaczmarek (do 1. kompanii), st. post. Tadeusz Wysocki (do 2. kompanii) i st. post. Wawrzniec Krzak (do 3. kompanii).
6 lutego przeniesiono do nowo tworzącej się 12. Kompanii Rezerwy Policyjnej w Poznaniu 14 kandydatów kontraktowych. Równocześnie delegowano do wspomnianej kompanii posterunkowych: Bronisława Krupińskiego i Ryszarda Żelaźniewicza, a 15 lutego również post. Józefa Baraniaka. 
11 lutego 3. kompania wróciła transportem kolejowym z delegacji w Stanisławowie (62 kandydatów kontraktowych). Tego dnia stan żywionych w Grupie liczył 245 kandydatów kontraktowych i 7 pracowników cywilnych. W miejsce 3. kompanii do Stanisławowa została delegowana 5. Kompania Rezerwy Policyjnej z Poznania.
18 lutego na Dworcu Gównym w Warszawie kompania honorowa wzięła udział w powitaniu szefa Policji i SS Heinricha Himmlera.
21 lutego został przeniesiony z Policji m. st. Warszawy st. post. Tadeusz Józef Cieślikowski i przydzielony do 1. kompanii. 24 lutego asp. PP Marian Bielecki został delegowany do Białegostoku celem objęcia dowództwa 13. Kompanii Rezerwy Policyjnej. Trzy dni później wrócił z delegacji w 13. Kompanii Rezerwy Policyjnej w Białymstoku kom. Eugeniusz Janczyszyn.
27 lutego 155 kandydatów kontraktowych miało wyjechać do Szkoły Szeregowych Policji Państwowej w Mostach Wielkich na XVII kurs zwykły kandydatów kontraktowych, lecz tego samego dnia zarządzeniem telefonicznym Komendy Głównej PP wyjazd został odwołany. Ostatecznie kandydaci wyjechali z Warszawy 3 marca. Następnego dnia stan żywionych wynosił 106 kandydatów kontraktowych i 8 pracowników cywilnych.
11 marca dowódca Grupy ogłosił w rozkazie dziennym nr 20 dosłowny tekst ustawy z dnia 23 lutego 1939 o użyciu broni przez Policję Państwową i organa ochrony granic.
22 marca dowódca Grupy powołał podkom. Stanisława Piskozuba na przewodniczącego Komitetu Opieki nad dziećmi Szkoły Powszechnej w Wolicy, w powiecie brzeżańskim. 7 kwietnia przod. Marian Karasiński i kandydat kontr. Roman Długosz zawieźli ubrania i paczki świąteczne dla dzieci Szkoły Powszechnej w Wolicy, którą opiekowała się Grupa Rezerwy Policyjnej. 20 czerwca dzieci z Wolicy zostały przywiezione dwoma samochodami do stolicy. 24 czerwca dzieci zwiedzały Warszawę. Trzy dni później dzieci zostały zawiezione do kina „Victoria” i na Plac Zamkowy w Warszawie. 1 lipca dzieci zostały odwiezione do Wolicy.
1 kwietnia 3 kandydatów kontraktowych zostało przeniesionych do 3 Szwadronu Rezerwy Policyjnej w Kamionce Strumiłowej.
19 kwietnia komendant główny PP pismem nr 14780 zatwierdził dzień 26 kwietnia, jako dzień święta Grupy Rezerwy Policyjnej.
26 kwietnia Grupa uroczyście obchodziła trzecią rocznicę powstania. W obchodach wziął udział komendant główny PP gen. bryg. Kordian Józef Zamorski.
30 kwietnia 2. kompania w składzie: 1 oficer, 12 szeregowych, 6 szoferów, 65 kandydatów kontraktowych i 2 pracowników cywilnych została delegowana do Łodzi transportem samochodowym (łazik, 4 samochody osobowe i rekwizyt z kuchnią).
Z dniem 1 maja na stopień aspiranta PP zostali mianowani starsi przodownicy: Roman Bochenek, Hilary Burdzicki i Jan Piwnik.
10 maja z Policji m. st. Warszawy zostali przeniesieni posterunkowi: Józef Mufel (do 3. kompanii), Józef Piłat (do 2. kompanii) i Marian Sadkowski (do 1. kompanii).
Z dniem 19 maja zostali przeniesieni oficerowie: kom. Aleksander Wesołek do Komendy Wojewódzkiej PP w Białymstoku na stanowisko komendanta powiatowego w Augustowie, asp. Hilary Burdzicki do Komendy Wojewódzkiej PP w Białymstoku z przydziałem do Komendy Powiatowej PP w Suwałkach i asp. Jan Grzegorzewski do Komendy Wojewódzkiej PP w Łodzi z przydziałem do Komendy Powiatowej PP w Rawie Mazowieckiej. Aspirant Grzegorzewski (1887–1940) został zamordowany w Kalininie.
20 maja 3. kompania wyjechała transportem samochodowym „na delegację” do Częstochowy w składzie: 1 oficer, 12 szeregowych, 6 szoferów, 79 kandydatów kontraktowych i 2 pracowników cywilnych oraz 5 samochodów osobowych i rekwizyt z kuchnią. Tego samego dnia przod. Stanisław Stopyra z 1. kompanii odszedł na czterotygodniowe ćwiczenia wojskowe do 36 Pułku Piechoty Legii Akademickiej w Warszawie. Chorąży Stopyra ps. „Stopa” (1909–1944) poległ drugiego dnia powstania warszawskiego. 22 maja 3. kompania wróciła z delegacji. 23 maja zostali przeniesieni do Policji m. st. Warszawy st. post. Edmund Nikodem Kaźmierczak i post. Ryszard Mieczysław Żelaźniewicz. Posterunkowy Żelaźniewicz został umieszczony na liście proskrypcyjnej rozesłanej 14 listopada 1939 do „wszystkich naczelników obwodowych, miejskich, powiatowych i rejonowych oddziałów NKWD BSRR”. 
31 maja post. Mikołaj Wajda z 2. kompanii wrócił z oficerskich ćwiczeń wojskowych w 71 Pułku Piechoty w Zambrowie. Z dniem 1 czerwca na stopień przodownika PP zostali mianowani starsi posterunkowi Albin Hop i Arkadiusz Twarożek. Tego samego dnia przod. Marian Karasiński z 2. kompanii został powołany na czterotygodniowe ćwiczenia oficerów rezerwy w 33 Pułku Piechoty w Łomży, a st. post. Bronisław Stanisław Dobrosielski na sześciotygodniowe ćwiczenia oficerów rezerwy w 2 Pułku Artylerii Ciężkiej w Chełmie.
Z dniem 19 czerwca podkom. Adam Młodzikowski odszedł na czterotygodniowe oficerskie ćwiczenia wojskowe w 30 Pułku Piechoty w Warszawie.
W związku z reorganizacją kompanii dowódca Grupy 21 i 26 czerwca dokonał przeniesień kandydatów kontraktowych między pododdziałami.
24 lipca dowódca Grupy delegował 84 kandydatów kontraktowych do województwa warszawskiego „na praktyczne szkolenie na posterunkach w okresie od 25 lipca do 28 sierpnia”, a 31 lipca kolejnych 7 kandydatów na okres od 1 do 28 sierpnia.
31 lipca przy Grupie Rezerwy Policyjnej został utworzony pięciotygodniowy kurs kandydatów na kierowców policyjnych pojazdów mechanicznych. Na dowódcę kompanii został powołany asp. Jan Gustaw Walesiński z PP m. st. Warszawy. Dowódca Grupy delegował przod. Mariana Karasińskiego na stanowisko szefa kompanii.
Od 4 do 7 sierpnia 1. kompania była delegowana transportem kolejowym do Krakowa w składzie: 2 oficerów, 17 szeregowych i 138 kandydatów kontraktowych. Delegacja związana była z obchodami 25-lecia Czynu Legionów Polskich.
10 sierpnia pododdziały Grupy (na 15 samochodach) wzięły udział w ćwiczeniach polowych w m. Białobrzegi. Tego samego dnia nadkomisarz Zdanowicz udał się na czternastodniowy urlop wypoczynkowy, a obowiązki dowódcy Grupy powierzył komisarzowi Janczyszynowi.
13 sierpnia st. post. Bronisław Stanisław Dobrosielski, po raz drugi w tym roku, został powołany na ćwiczenia w 2 pac. 
17 sierpnia z rusznikarni przy ul. Stawki przywieziono pistolety maszynowe Suomi.
18 sierpnia, po ukończeniu dziesięciomiesięcznego kursu oficerskiego w Szkole Szeregowych PP w Warszawie z wynikiem dobrym, powrócili: st. przod. Władysław Leszczyński, przod. Wojciech Liszka i przod. Władysław Mroczek. Tego samego dnia przod. Władysław Mroczek został delegowany na sześciotygodniowe oficerskie ćwiczenia wojskowe w 71 Pułku Piechoty w Zambrowie.
20 sierpnia pododdziały Grupy wzięły udział w defiladzie w związku z poświęceniem 50 motocykli na Placu Marszałka Piłsudskiego. Były to motocykle zakupione do prywatnego użytku przez szeregowych PP w ramach akcji prowadzonej wśród Policji i popieranej przez generała Zamorskiego. Sprawozdawca prasowy podkreślił „wspaniałą postawę kompanii honorowej, która wzbudziła zachwyt licznie zebranej publiczności”.
31 sierpnia 1939 w Szkole Szeregowych Policji Państwowej w Mostach Wielkich miało się stawić 91 kandydatów kontraktowych zakwalifikowanych na pięciomiesieczny XVIII kurs zwykły kandydatów kontraktowych. 28 sierpnia 1939 otwarcie kursu zostało odwołane.
3 września 1939, w związku z otrzymaniem od wojska 36 ckm Hotchkiss wz. 25, zarządzono utworzenie kompanii karabinów maszynowych oraz zorganizowanie stacji zbornej pod komendą nadkom. Kalinowskiego. Wieczorem tego dnia gen. Zamorski otrzymał polecenie obsadzenia Pilicy od Warki do Nowego Miasta siłami Grupy, obrony mostu przed niemiecką bronią pancerną oraz patrolowania przedpola. 5 września, w związku z wyznaczeniem nowego dowódcy obrony Policy (ppłk dypl. br. panc. Antoni Korczyński) gen. Zamorski postanowił ściągnąć nadkom. Zdanowicza do Warszawy i powierzyć mu wywiezienie broni, umundurowania i sprzętu radio zmagazynowanego w Golędzinowie. 7 września inspektor Juliusz Kozolubski polecił Grupie nadkom. Zdanowicza marsz do Radzynia. Razem z Grupą opuściła stolicę jedna z kompanii ochrony linii kolejowych sformowana w Warszawie .
Wobec nieodtrzymania dalszych rozkazów Grupa nadkom. Zdanowicza skierowała się na Dubno, Brzeżany, Stanisławów i dotarła do Jaremcza. W drodze do Grupy przyłączali się funkcjonariusze z różnych oddziałów Rezerwy Policyjnej. W Jaremczu Grupa liczyła 34 oficerów i 826 szeregowych. W nocy z 19 na 20 września nadkom. Zdanowicz otrzymał od gen. bryg. Mieczysława Ryś-Trojanowskiego rozkaz przekroczenia granicy z Węgrami. W drodze ku granicy toczono walki z ukraińskimi bandami. W okolicy Tatarowa zorganizowano punkt dożywiania żołnierzy. 22 września Grupa przekroczyła granicę, a później przeszła na terytorium Rumunii do Băile Govora.

</doc>
<doc id="5057840" url="https://pl.wikipedia.org/wiki?curid=5057840" title="Roewe i6">
Roewe i6

Roewe i6 – samochód osobowy klasy kompaktowej produkowany pod chińską marką Roewe w latach 2017–2019 oraz jako Roewe i6 Plus w latach 2019–2022.
Historia i opis pojazdu.
Roewe i6 został zaprezetnowany w listopadzie 2016 roku podczas wystawy samochodowej Guangzhou Auto Show jako pierwszy model chińskiego producenta zbudowany według nowego języka stylistycznego, którego pierwszą zapowiedzią był przedstawiony w 2015 roku prototyp Roewe Vision R Concept. W dotychczasowej gamie producenta Roewe i6 zastąpiło model 550.
Pas przedni przyozdobiły agresywnie stylizowane reflektory z ciemnymi wkładami, a także duża chromowana atrapa chłodnicy, z kolei tylną część nadwozia przyozdobiły rozległe dwuczęściowe lampy połączone chromowaną poprzeczką. Gamę jednostek utworzyła zarówno trzycylindrowa, jak i czterocylindrowa jednostka benzynowa o pojemności oraz mocy odpowiednio 1.0l i 125KM oraz 1.5l i 170 KM.
ei6.
Równolegle z Roewe i6 zadebiutowała także spalinowo-elektryczna odmiana Roewe ei6. Hybrydowy układ napędowy z możliwością ładowania z gniazdka osiągnął maksymalną moc 300 KM, z czego silnik elektryczny rozwinął 134 KM mocy. Pojazd rozwijał 100 km/h po 7,5 sekundy, z kolei maksymalna prędkość wyniosła 200 km/h. Bateria o pojemności 9,1 kWh umożliwiła przjechanie ok. 51 kilometrów na jednym ładowaniu.
Lifting.
W marcu 2019 roku Roewe i6 przeszedł obszerną restylizację, w ramach której producent zdecydował się dokonać korekty nazwy na Roewe i6 Plus. Przyniosła ona przemodelowany przód z większą atrapą chłodnicy, a także innymi wkładami reflektorów oraz lamp tylnych wykonanymi w technologii LED.
i6 Max.
Roewe i6 Max został zaprezentowany po raz pierwszy w 2020 roku.
Model i6 Max poszerzył gamę Roewe jako większy, bardziej awangardowo stylizowany model oparty na podstawowym i6 Plus, stanowiący element nowej linii bardziej luksusowych i zaawansowanych technologicznie modeli "MAX".
Odróżnił się od niego przede wszystkim dłuższym nadwoziem, a także rozległą, awangardowo ukształtowaną atrapą chłodnicy w kształcie sześciokąta i chromowaną poprzeczką. Reflektory z charakterystycznym wcięciem wykonano w technologii LED, podobnie jak lampy tylne. W kabinie pasażerskiej producent zastosował nowy projekt deski rozdzielczej z rozległym, 14,3-calowym pionowym wyświetlaczem systemu multimedialnego, a także wstawkami z materiałem piano black.
Gamę jednostek napędowych utworzył jeden, czterocylindrowy silnik benzynowy o pojemności 1,5-litra z turbodoładowaniem, który jest autorską konstrukcją koncernu SAIC.
ei6 Max/i6 Max EV.
Podobnie jak w przypadku mniejszego i6, także i gamę jednostek napędowych i6 Max utworzyła odmiana hybrydowa o nazwie Roewe ei6 Max. Układ napędowy pojazdu utworzył 1,5-litrowy silnik benzynowy o mocy 166 KM razem z silnikiem elektrycznym o mocy 136 KM. Bateria ładowana z gniazdka pozwala przejechać na jednym ładowaniu do 70 kilometrów.
W marcu 2023 ofertę poszerzyła z kolei odmiana w pełni elektryczna, i6 MAX EV. Pod kątem wizualnym odróżniła się ona jedynie portem ładowania w przednim lewym błotniku, z kolei układ napędowy utworzył 181-konny silnik elektryczny o maksymalnym momencie obrotowym 280 Nm. 61,1 kWh bateria pozwoliła na uzyskanie maksymalnego zasięgu do 502 kilometrów na jednym ładowaniu według cyklu pomiarowego NEDC.

</doc>
<doc id="5057841" url="https://pl.wikipedia.org/wiki?curid=5057841" title="Roewe i6 Plus">
Roewe i6 Plus



</doc>
<doc id="5057842" url="https://pl.wikipedia.org/wiki?curid=5057842" title="Roewe i6 Max">
Roewe i6 Max



</doc>
<doc id="5057844" url="https://pl.wikipedia.org/wiki?curid=5057844" title="Jest Taki Lud">
Jest Taki Lud

Jest Taki Lud, także Jest Taki Naród (bułg. Има такъв народ, trl. "Ima takŭv narod") – bułgarska partia polityczna o charakterze centrowym, antyestablishmentowym i proeuropejskim, założona 16 lutego 2020 przez Sławiego Trifonowa.
Historia.
W 2015 roku Sławi Trifonow i jego współpracownicy zainicjowali przeprowadzenie referendum w sprawie zmiany bułgarskiego ustroju politycznego. W referendum wzięło udział 50,86% uprawnionych do głosowania obywateli (jego wynik był niewiążący, ponieważ zagłosowało mniej niż 51% obywateli posiadających bierne prawo wyborcze). 73,80% głosujących poparło dwuturowe wybory członków Zgromadzenia Narodowego, 63,48% opowiedziało się za przymusem wyborczym, 74,02% zagłosowało za ograniczeniem publicznego finansowania partii politycznych. Sławi Trifonow uznał wyniki referendum za sukces.
W październiku 2019 roku Trifonow próbował zarejestrować partię pod nazwą „Nie ma takiego państwa”, jednak Najwyższy Sąd Kasacyjny odmówił jej rejestracji z powodu naruszenia ustawy o partiach politycznych. 16 lutego 2020 odbyła się konwencja założycielska, podczas której zaprezentowano logo, wybrano Trifonowa na przewodniczącego oraz przyjęto statut partii. 22 czerwca 2020 Jest Taki Lud został prawomocnie zarejestrowany. W przeprowadzonych 4 kwietnia 2021 wyborach partia zdobyła 302 207 (17,66%) głosów ważnych i zajęła drugie miejsce.
15 kwietnia 2021 członkini ITN Iwa Mitewa została wybrana przewodniczącą Zgromadzenia Narodowego. W przedterminowych wyborach z lipca tegoż roku ugrupowanie powiększyło stan posiadania o 14 mandatów poselskich, zajmując pierwsze miejsce z wynikiem 24,08%, zaś w wyborach w listopadzie 2021 partia dostała 9,39% głosów, co przełożyło się na 25 mandatów.

</doc>
<doc id="5057847" url="https://pl.wikipedia.org/wiki?curid=5057847" title="Sudniki (rejon miorski)">
Sudniki (rejon miorski)

Sudniki (; ) – wieś na Białorusi, w obwodzie witebskim, w rejonie miorskim, w sielsowiecie Powiacie.
Dawniej używana nazwa – Kisły, Kisłe.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do dóbr Idołta.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 7 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwało 6 osób.
Wierni należeli do parafii rzymskokatolickiej i prawosławnej w Druji. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5057852" url="https://pl.wikipedia.org/wiki?curid=5057852" title="Kościół Zwiastowania w Lublanie">
Kościół Zwiastowania w Lublanie

Kościół Zwiastowania () – rzymskokatolicki kościół w Lublanie, na Placu Prešerena w historycznym centrum miasta, zabytek architektury barokowej. Kościół parafialny i zarazem kościół klasztorny franciszkanów. 
Historia.
Kościół Zwiastowania znajduje się na miejscu starszej świątyni należącej do zakonu augustianów. Zakon ten pojawił się w Lublanie w 1314 r., mnisi osiedli przy kościele św. Marcina przy Bramie Szpitalnej i tam przebywali do końca XV w., gdy w obawie przed najazdem tureckim przenieśli się do położonego w bezpieczniejszym miejscu kościoła św. Jakuba. Porzucony kościół św. Marcina został zniszczony w 1494 r. Klasztor przy kościele św. Jakuba funkcjonował do 1553 r., gdy został zlikwidowany, w jego budynku rozmieszczono cesarski przytułek dla ubogich, a zakonnicy musieli opuścić miasto. W XVII w. augustianie powrócili i ponownie osiedlili się na miejscu, gdzie znajdował się ich pierwszy kościół. Nową świątynię pod wezwaniem Zwiastowania wznieśli w latach 1623–1628. W latach 1646–1660 również ten kościół został rozebrany, a na jego miejscu zbudowano nowy, w stylu barokowym, z fundacji barona Konrada von Ruessensteina. Budową kościoła kierował najpierw Francesco Olivieri, a po jego śmierci w 1655 – Francesco Rosina. Prace budowlane zostały w pełni zakończone dopiero w pierwszej połowie XVIII w.: w 1704 r. ukończono południową, główną elewację kościoła, zaś w 1720 r. (według innego źródła – w 1730 r.) dzwonnice. Kościół pozostawał w rękach augustianów do 1784 r., gdy cesarz Józef II zlikwidował klasztor augustianów i przekazał obiekty franciszkanom. W 1858 r. budynek został pomalowany na czerwony kolor. W 1895 r. kościół i klasztor franciszkański ucierpiały wskutek trzęsienia ziemi, następnie zostały odremontowane.
Architektura.
Kościół składa się z wzniesionej na planie czworoboku sklepionej nawy głównej, połączonej z rzędem niższych od niej kaplic bocznych, oraz prosto zamkniętego prezbiterium. Został zbudowany w stylu baroku włoskiego, wpisuje się w nurt architektury potrydenckiej. Znajdujący się w nim ołtarz główny z rzeźbami świętych Filipa i św. Zofii, jest dziełem Francesco Robby (został jedynie wykończony po jego śmierci przez Antona Fritscha). 
W kaplicach bocznych znajduje się osiem ołtarzy. Najstarszy z nich, św. Walentego, pochodzi z r. 1681; znajdujący się w nim wizerunek świętego jest młodszy – obraz autorstwa Valentina Metzingerja pochodzi z ok. 1733 r. Podobnie młodsze są zdobiące ołtarz rzeźby św. Antoniego i św. Rocha, dzieła nieznanego artysty weneckiego. Metzingerjowi przypisuje się również namalowanie obrazu Matki Boskiej Bolesnej w kolejnej bocznej kaplicy św. Franciszka. Następny pod względem wieku ołtarz Trzech Króli pochodzi z kolei z r. 1690. Latem 1701 r. w kościele pojawił się ołtarz św. Paschalisa Baylóna z marmurowymi figurami Karola Boromeusza i Karola Wielkiego, wykonanymi przez tego samego twórcę, który pracował przy rzeźbach w ołtarzu św. Walentego. Kolejny boczny ołtarz poświęcony jest świętym Łucji, Apolonii i Agacie, a znajdujący się w nim obraz pochodzi z 1702 r. i jest prawdopodobnie dziełem Jožefa Ferdinanda Fromillerja. Obok obrazu patronek w ołtarzu znajdują się również rzeźby świętych Kosmy i Damiana. Kolejny ołtarz boczny nosi wezwanie Krzyża Świętego. Freski w kościele wykonał w połowie XIX w. Matevž Langus, natomiast malowidła na suficie wykonał w latach 1935–1936 Matej Sternen.

</doc>
<doc id="5057853" url="https://pl.wikipedia.org/wiki?curid=5057853" title="Zgniotkowate">
Zgniotkowate

Zgniotkowate ("Cucujoidae") – rodzina chrząszczy z podrzędu wielożernych.
Taksonomia.
Rodzajem typowym jest rodzaj "Cucujus".
Zasięg występowania.
Przedstawiciele zgniotkowatych występują na całym świecie z wyjątkiem Afryki. Najliczniejsze są w Holarktyce.
W Polsce 5 gatunków.
Budowa ciała.
Osiągają 6 – 25 mm długości. Ciało spłaszczone i wydłużone, tylny koniec pokryw zaokrąglony. W odwłoku pięć sternitów. Czułki złożone z 11 segmentów.
Biologia i ekologia.
Biotop.
Larwy oraz imago zwykle żyją pod korą martwych drzew.
Odżywianie.
Wszystkie stadia życiowe najprawdopodobniej polują na inne stawonogi.
Systematyka.
Do zgniotkowatych zaliczanych jest 60 gatunków zgrupowanych w 4 rodzajach:
Dawniej, jako podrodziny, zaliczano do zgniotkowatych "Laemophloeidae", "Silvanidae" i "Passandrinae" obecnie podniesione do rangi odrębnych rodzin.

</doc>
<doc id="5057856" url="https://pl.wikipedia.org/wiki?curid=5057856" title="Cucujidae">
Cucujidae



</doc>
<doc id="5057858" url="https://pl.wikipedia.org/wiki?curid=5057858" title="Cmentarz Wolnego Związku Religijnego">
Cmentarz Wolnego Związku Religijnego

Cmentarz Wolnego Związku Religijnego we Wrocławiu, (dawniej cmentarz ofiar epidemii cholery z 1831, ) – cmentarz utworzony przez magistrat wrocławski na Szczepinie, z dala od ówczesnej ścisłej zabudowy miasta (przy "Bunzlauer Straße", obecnie ulica Bolesławiecka; w pobliżu "An der Hahnenkrähe", obecnej ul. Stacyjnej oraz "Frankfurter Straße", obecnej Legnickiej) po wybuchu epidemii.
Kilkanaście lat po epidemii, w roku 1845, cmentarz objął w zarząd powstały rok wcześniej z inicjatywy ks. Johannesa Ronge Niemiecki Kościół Katolicki, zwany też (do 1859) Katolicką Wspólnotą w Chrystusie. Kilka lat później, w roku 1849, wskutek nałożonej nań przez biskupa wrocławskiego Melchiora von Diepenbrocka ekskomuniki, J. Ronge wyemigrował do Londynu, a w roku 1859 członkowie wspólnoty weszli w skład liberalno-racjonalistycznego ruchu religijnego noszącego nazwę Wolnego Związku Religijnego.
Zmarły w ubóstwie Christian Gottfried Daniel Nees von Esenbeck, były profesor uniwersytetów w Erlangen, Bonn i Wrocławiu, lekarz, botanik oraz działacz społeczny i polityczny, były poseł do pruskiego landtagu, pochowany został w roku 1858 w południowo-zachodniej części cmentarza Wolnego Związku Religijnego. Nagrobek von Esenbecka z jego reliefowym przedstawieniem miał kształt postumentu na kwadratowej podstawie.
W 1906 roku na cmentarzu postawiony został dom przedpogrzebowy. Po rozwiązaniu gminy wyznaniowej w roku 1938 cmentarz został zamknięty, a ostatecznie zlikwidowano go w 1957 roku. Obecnie teren dawnego cmentarza wchodzi w skład Parku Aleksandry Natalli-Świat, upamiętniającego polską posłankę, która zginęła w katastrofie polskiego Tu-154 w Smoleńsku w 2010 roku

</doc>
<doc id="5057872" url="https://pl.wikipedia.org/wiki?curid=5057872" title="Kadarońce">
Kadarońce

Kadarońce (; ) – wieś na Białorusi, w obwodzie witebskim, w rejonie brasławskim, w sielsowiecie Druja.
Inne nazwy wsi – Kadorońce, Kodanańce
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego
W latach 1921–1945 wieś leżała w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 67 osób, wszystkie były wyznania rzymskokatolickiego i zadeklarowały polską przynależność narodową. Było tu 13 budynków mieszkalnych. W 1931 w 13 domach zamieszkiwały 72 osoby.
Wierni należeli do parafii rzymskokatolickiej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5057886" url="https://pl.wikipedia.org/wiki?curid=5057886" title="Bonaventure (1567)">
Bonaventure (1567)

Bonaventure – (także Elizabeth Bonaventure) angielski trójmasztowy galeon przejęty przez Royal Navy w 1567 roku, za panowania królowej Elżbiety I. Brał udział w walkach z hiszpańską Wielką Armadą w 1588 roku.
Historia.
„Bonaventure” został w 1567 roku zakupiony przez Royal Navy od Waltera Jobsona za 2230 funtów. W 1581 roku okręt został zmodernizowany, przebudowano jego górny pokład. W tym czasie waga jego salwy burtowej wynosiła 105,2 kg. 
W 1585 roku wraz z grupą okrętów, którym dowodził Francis Drake brał udział w ekspedycji przeciwko siłom hiszpańskim w rejonie Karaibów. W 1587 roku „Bonaventure” jako okręt flagowy dowodzony przez Francisca Draka, wraz z 25 innymi okrętami, wziął udział w zakończonym sukcesem atakiem na bazę hiszpańskiej floty w Kadyksie. W 1588 roku brał udział w walkach z Wielką Armadą, gdzie po bitwie pod Gravelines, uczestniczył w pościgu za hiszpańskimi okrętami. W 1595 roku uczestniczył w wyprawie na Karaiby, w 1597 roku na Azory.
Okręt został rozebrany w 1611 roku.

</doc>
<doc id="5057890" url="https://pl.wikipedia.org/wiki?curid=5057890" title="Śląska Kolej Metropolitalna">
Śląska Kolej Metropolitalna

Śląska Kolej Metropolitalna – koncept systemu kolei aglomeracyjnej wstępnie zaprojektowany w 2018 r., w różnych wariantach, dla zaspokojenia potrzeb komunikacyjnych konurbacji górnośląskiej. Projekt jest jednym z głównych działań realizowanych w ramach Metropolii GZM.
Historia.
W 2018 r., w ramach współpracy z Metropolią GZM, Katedra Systemów Transportowych i Inżynierii Ruchu Politechniki Śląskiej wydała dokument "Koncepcja Kolei Metropolitalnej dla Górnośląsko-Zagłębiowskiej Metropolii z wykorzystaniem metod inżynierii systemów". Jest to koncepcja kolei metropolitalnej, uwzględniająca szereg analiz społeczno-gospodarczych, potrzebnych przy wstępnej fazie projektowania.
Pełną koncepcję w siedmiu tomach, wraz z syntezą, załącznikami oraz opracowaniem map opublikowano w BIP-ie pod koniec roku 2019. W czerwcu 2020, wyłoniono zwycięską firmę w przetargu na przygotowanie Wstępnego Studium Wykonalności Kolei Metropolitalnej. Przetarg wygrała firma Databout sp. z o.o. z siedzibą w Warszawie, a na wykonanie zadania otrzymała 48 miesięcy. Wykonawca "studium", jak i Metropolia, zakładają, że możliwe jest uruchomienie pierwszych połączeń Kolei Metropolitalnej do 2030 r.
Projektowany system ma być rozwinięciem Szybkiej Kolei Regionalnej, funkcjonującej już między Katowicami a Tychami, oraz powrotem do kilku koncepcji znanych z przerwanej budowy Kolei Ruchu Regionalnego z lat 80. XX wieku.
U końca roku 2020 Metropolia, w ramach promocji oraz poszerzania wiedzy nt. planowanych inwestycji, udostępniła interaktywną mapę połączeń kolejowych, uwzględniających te już istniejące, planowane warianty przyszłej KM, oraz odnogi projektowane jako dolotowe do planowanego Centralnego Portu Komunikacyjnego.
Kilkanaście inwestycji kolejowych zostało zgłoszonych przez Metropolię do programu Kolej+ w ramach przygotowań siatki kolejowej na uruchomienie KM. Wśród zgłoszonych zadań, znalazły się m.in.: odbudowa jednotorowej linii kolejowej nr 198 do Pyskowic Miasta, rozbudowa linii kolejowej nr 140 na odc. Katowice Ligota–Orzesze Jaśkowice o kolejny tor i nowe przystanki osobowe, czy opracowanie z przygotowaniem alternatywnego połączenia kolejowego w ciągu Tychy–Katowice Murcki–Katowice Ligota linią kolejową nr 142. Dalej znalazły się prace na liniach 189, 132, 162, 141 i 164 oraz tzw. projekty "punktowe" w których zawiera się głównie budowę nowych przystanków osobowych w sześciu miastach należących do związku metropolitalnego. W listopadzie 2020 r. ogłoszono pozytywną weryfikację wszystkich zgłoszonych do programu wniosków, co daje im realną szansę na realizację, przy wykorzystaniu funduszy państwowych.
Założenia.
Nowa kolej aglomeracyjna dla Metropolii GZM została zaprojektowana w kilku wariantach:
Wariant 0, jest projektem wpisującym się w założenia ustalone w „Programie działań strategicznych Górnośląsko-Zagłębiowskiej Metropolii do roku 2022”. Każdy kolejny, to koncepcje bardziej rozbudowane, droższe i pracochłonne. Niektórym wariantom towarzyszą także opracowania dodatkowe, np. uzupełniającego systemu szybkiego tramwaju; łączącego (w zależności od wariantu) Katowice, Siemianowice Ślaskie, Czeladź, Będzin oraz Chorzów, Sosnowiec i Bytom.
Założenia najbardziej rozbudowanych wariantów KM uwzględniają długość torowisk oscylującą w granicach ok. 400 kilometrów. Zakłada się w nich także potrzebę wybudowania ok. 130 nowych przystanków kolejowych. Szacunkowe koszta budowy KM to od ok. 8,6 mld złotych do nawet 15,6 mld złotych.
Kontrowersje.
Już po pierwszej publikacji wstępnych założeń nowego systemu, Metropolia GZM została skrytykowana za pomysł budowy kolei typu monorail na pyrzowickie lotnisko. Według opinii mieszkańców oraz osób różnych profesji i stanowisk spośród środowiska transportowego, takie rozwiązanie jest zupełnie nietrafione - pochłonie zbyt dużą ilość finansów, oraz wpłynie zdecydowanie niekorzystnie na walory estetyczne krajobrazu.

</doc>
<doc id="5057893" url="https://pl.wikipedia.org/wiki?curid=5057893" title="Witold Zapała">
Witold Zapała

Witold Idzi Zapała (ur. 5 czerwca 1935 w Dziurowie, zm. 10 września 2020) – polski tancerz i choreograf, w latach 1957–2011 związany z Państwowym Zespołem Ludowym Pieśni i Tańca „Mazowsze”.
Życiorys.
Naukę tańca rozpoczął w Centralnym Ośrodku Szkolenia Instruktorów Artystycznych w Skolimowie pod kierunkiem Leona Wójcikowskiego, następnie kontynuował w Państwowej Szkole Baletowej w Warszawie. Po ukończeniu nauki w 1957 związał życie zawodowe z Państwowym Zespołem Ludowym Pieśni i Tańca „Mazowsze”. Witold Zapała był wybitnym tancerzem nagradzanym za występy solowe, stworzył układy choreograficzne i interpretacje tańców. Był kierownikiem baletu w PZLiT Mazowsze . Ogółem stworzył dla „Mazowsza” ponad trzydzieści choreografii, współpracował również z Teatrem Wielkim – Operą Narodową i Teatrem Polskim w Warszawie. Witold Zapała był pomysłodawcą, reżyserem i choreografem dziecięcego zespołu tanecznego Varsovia, tworzył choreografie filmów, oper i sztuk teatralnych w tym m.in. choreografię do filmu „Żona dla Australijczyka”. Jego chorografie zostały pokazane również w filmie „Zimna Wojna”, reż. Paweł Pawlikowski 2018 r. 
Jedną z pierwszych chorografii była wystawiona 6.06.1958 r. w Brukseli Tańce góralskie oraz Tańce rzeszowskie. W 1960 r. powstały chorografie Tańców Kaszubskich, Tańców dzierżackich, Polonez Żywiecki. W następnym roku dla zespołu „Mazowsze” Figle i tańce z Podegrodzia, Tańce lubelskie i krakowiaczek. Powstała również ostateczna wersja finału koncertu " Mazowsza". W tym roku Witold Zapała zrobił również chorografię mazura z opery Straszny dwór Stanisława Moniuszki. W 1963 roku powstał Karnawał w Wilamowicach, Tańce kurpiowskie, Polonez. Rok 1968 to chorografia pieśni, tańce i zabawy pasterskie z Jurgowa. W 1972 roku powstała chorografia Mazura ze Strasznego dworu Stanisława Moniuszki dla Teatru Wielkiego w Warszawie. W tym samym roku dla zespołu „Mazowsze” powstały chorografie Tańców szamoszulskich, Tańców szczawnickich i Kusoki świętokrzyskie. W 1976 Witold Zapała stworzył chorografię pod tytułem Lubuskie winobranie. Rok 1978 to chorografia dla Polish American Folk Company Krakowiaka i Tańców góralskich. W 1980 roku dla Mazowsza powstała chorografia Pszczyna. W tym samym roku powstały chorografie dla dziecięcego zespołu Varsovia: Krakowiak popularny, Polka Mazurka, Herbarz polski, A jak będzie słońce i pogoda, Krakowiaczek z przyśpiewkami, Krakowiak, Poleczki - pieśni, Tańce włościańskie, Korowód, Sztajerek chustkowy, Pieśni wieśniaków, Dumka flisaka, Drabant podmiejski, Mazurek, Obertas, Sztajerek Polski, Walczyk i Karuzela. W 1990 roku dla tego samego zespołu została zrealizowana chorografia Mazura ze Strasznego dworu. Rok 1996 to chorografia dla Teatru Polskiego w Warszawie do Kramu z piosenkami Leona Schillera. W 2001 roku dla Ogólnokształcącej Szkoły Baletowej im. Feliksa Parnella w Łodzi ułożył chorografię Mazura do Wesela w Ojcowie. 2002 rok – dla Mazowsza powstała chorografia pod tytułem Bamberki tańczą i śpiewają melodie wielkopolskie. W 2009 roku również dla Mazowsza powstała chorografia Rondo a la krakowiak do muzyki Fryderyka Chopina. 2010 rok chorografia Familijne śpiewy śląska opolskiego dla zespołu Mazowsze. W 2012 roku dla Zespołu Tańca Ludowego "Warszawa" Akademii Wychowania Fizycznego Józefa Piłsudskiego zrealizował chorografię Mazura z Opery Straszny Dwór. Trzy lata później dla tego samego zespołu powstała chorografia Obrazka krakowskiego do muzyki Karola Kurpińskiego.

</doc>
<doc id="5057894" url="https://pl.wikipedia.org/wiki?curid=5057894" title="MG 5">
MG 5



</doc>
<doc id="5057896" url="https://pl.wikipedia.org/wiki?curid=5057896" title="MG 6">
MG 6

MG 6 – samochód osobowy klasy kompaktowej produkowany pod brytyjsko-chińską marką MG od 2009 roku. Od 2016 roku produkowana jest druga generacja modelu.
Pierwsza generacja.
MG 6 I został zaprezentowany po raz pierwszy w 2009 roku.
Kompaktowy liftback "6" powstał jako pierwsza nowa konstrukcja po reaktywowaniu upadłego brytyjskiego przedsiębiorstwa MG w 2006 roku przez chiński koncern SAIC, będąc pierwszym nowym samochodem zbudowanym dla marki MG od czasu modelu MG F z 1995 roku. 
MG 6 pierwszej generacji zbudowane zostało w ścisłej współpracy z bratnią marką Roewe jako bliźniaczy wariant wobec sedana 550, odróżniając się od niego bardziej sportową stylizacją z agresywniej ukształtowanymi reflektorami i charakterystyczną, wąską atrapą chłodnicy z centralnie umieszczonym logo firmowym MG.
Za stylistykę pojazdu odpowiadał brytyjski projektant Anthony Williams-Kenny, z kolei za proces konstrukcyjny odpowiadało całkowicie brytyjskie biuro projektowe SAIC UK zlokalizowane w centrum badawczo-rozwojowym w Longbridge, chcąc tym samym lepiej dostosować MG 6 do preferencji europejskich nabywców.
Gamę jednostek napędowych MG 6 pierwszej generacji utworzyły dwa czterocylindrowe, silniki benzynowe o pojemności 1,8-litra. Pierwszy rozwinął moc 133 KM, z kolei mocniejszy dzięki turbodołądowaniu osiągnął 160 KM.
6 Magnette.
W 2011 roku specjalnie z myślą o rynku brytyjskim MG zbudowało 4-drzwiową odmianę sedan o nazwie MG 6 Magnette, która uzupełniła gamę składającą się dotychczas z 5-drzwiowego liftbacka. Samochód odtworzył kształt nadwozia bliźniaczego Roewe 550.
Lifting.
We wrześniu 2014 roku MG 6 pierwszej generacji przeszedł obszerną restylizację nadwozia, która upodobniła go do mniejszych modeli 5 oraz GT. Wprowadzono przeprojektowane reflektory, szerszą atrapę chłodnicy i przemodelowany zderzak z wbudowanymi diodami LED do jazdy dziennej. Przeprojektowane zostały także lampy tylne, gdzie pojawiły się wcięcia, a także przestylizowano zderzak.
Sprzedaż.
MG 6 pierwszej generacji w pierwszej kolejności trafiło do sprzedaży na wewnętrznym rynku chińskim tuż po premierze, w styczniu 2010 roku, a w kwietniu tego samego roku rozpoczęto eksport do pierwszego zagranicznego rynku zbytu - Chile. Rok później, rozpoczęła się zarówno sprzedaż, jak i produkcja w zakładach w Longbridge z myślą o rynku Wielkiej Brytanii.
W ostatniej kolejności, MG 6 pierwszej generacji już po modernizacji zadebiutowało na rynku Tajlandii w lipcu 2015 roku, trafiając tam do sprzedaży zarówno jako liftback, jak i sedan. W ostatnim roku produkcji, MG wdrożyło pojazd jeszcze do sprzedaży do Australii i Nowej Zelandii przy okazji powrotu do obecności na Antypodach w październiku 2016 roku.
Druga generacja.
MG 6 II został zaprezentowany po raz pierwszy w 2017 roku.
Druga generacja MG 6 zbudowana została już jako samodzielna, chińska konstrukcja skoncentrowana na rynku Chin i państw rozwijających się, opierając się o platformie pokrewnego modelu Roewe i6. Samochód utrzymano w nowym języku stylistycznym MG, który wyróżniła duża sześciokątna atrapa chłodnicy z chromowaną obwódką i centralnie umieszczonym logo, a także agresywnie stylizowane reflektory płynnie połączone z wlotem powietrza.
MG 6 II zyskał w stosunku do poprzednika bardziej płynną linię nadwozia, z wyraźnie zaznaczoną podłużną maską, a także łagodnie opadającą linię dachu w stylu samochodów typu fastback. Dzięki klapie bagażnika otwieranej z szybą, pojazd pozostał 5-drzwiowym liftbackiem.
W celu podkreślenia ukierunkowania na młodych nabywców, MG 6 II zyskało kabinę pasażerską utrzymaną w nowoczesnym wroznictwie wzbogaconym wstawkami w kolorze nadwozia, a także centralnie umieszczonym 10,1-calowym wyświetlaczem systemu multimedialnego z wbudowaną funkcją sterowania głosowego.
6 PHEV.
Równolegle z klasycznym spalinowym wariantem, MG zaprezentowało także podczas wystawy samochodowej w Kantonie pierwszą w historii tej linii modelowej odmianę z napędem hybrydowym. Utworzył ją spalinowy silnik benzynowy o pojemności 1.0l, razem z elektrycznym silnikem rozwijając moc 228 KM. Bateria o pojemności 9,1 kWh z możliwością ładowania z gniazdka pozwala na przejechanie ok. 51 kilometrów w trybie w pełni elektrycznym.
6 Pro.
W czerwcu 2021 roku gama MG 6 drugiej generacji została poszerzona o topowy wariant o nazwie MG 6 Pro. Zyskał on bardziej awangardowy wygląd pasa przedniego, wyróżniając się rozległym wlotem powietrza o kształcie trapezu, a także przeniesionym na maskę logo firmowym i dwuczęściowymi reflektorami. Ponadto, pojazd zyskał nakładki na progi, duży tylny spojler i 180-konny, 1,5-litrowy silnik benzynowy.
Lifting.
W lipcu 2020 roku MG 6 drugiej generacji przeszło obszerną restylizację nadwozia, zyskując nowy wygląd przedniej części nadwozia wdrażający nowy język stylistyczny razem z równolegle debiutującymi modelami 5 i Pilot. Samochód zyskał większą, sześciokątną atrapę chłodnicy, węższe reflektory oraz przeprojektowane lampy tylne.
Sprzedaż.
W przeciwieństwie do poprzednika, MG 6 drugiej generacji nie trafiło do sprzedaży na żadnym z europejskich państw. Kluczowym rynkiem zbytu pozostały Chiny, gdzie samochód odniósł duży sprzedażowy sukces. W ciągu pierwszego weekendu od premiery złożono 2 tysiące zamówień, a pierwszego pełnego roku sprzedaży samochód ponad trzykrotnie przekroczył popularność poprzednika, znajdując ponad 94 tysiące nabywców. Poza rynkiem chińskim, MG 6 drugiej generacji trafiło do sprzedaży także na Filipinach, w Chile oraz w krajach Bliskiego Wschodu jak Oman czy Zjednoczone Emiraty Arabskie.

</doc>
<doc id="5057898" url="https://pl.wikipedia.org/wiki?curid=5057898" title="Kościół św. Łucji w Studenicach">
Kościół św. Łucji w Studenicach

Kościół św. Łucji – rzymskokatolicka świątynia w słoweńskiej wsi Studenice. Jest filią parafii, której siedziba znajduje się w miejscowym klasztorze dominikanek.
Według legendy budynek powstał dzięki działalności niewidomej zakonnicy, która dzięki modlitwie odzyskała wzrok, a jako wotum wdzięczności wzniosła kościół. Właściwie budowę rozpoczęto w 1642 roku, 9 września 1686 odbyła się konsekracja.
W kościele znajduje się łącznie 5 ołtarzy: główny, z obrazem św. Łucji i figurą Maryi Królowej, oraz 4 boczne. Wszystkie zostały wzniesione w latach 1660-1685.

</doc>
<doc id="5057905" url="https://pl.wikipedia.org/wiki?curid=5057905" title="Erik Tul">
Erik Tul

Erik Tul (ur. 1 sierpnia 1975 w Izoli) – słoweński wioślarz, olimpijczyk z Atlanty (1996).
W 1996 roku wystąpił na igrzyskach olimpijskich w Atlancie, podczas których wziął udział w jednej konkurencji – rywalizacji dwójek podwójnych. Jego partnerem był Luka Špik. Tul i Špik w pierwszej rundzie eliminacyjnej zajęli czwarte miejsce z czasem 7:02,48. W repasażach o półfinał zajęli czwarte miejsce w pierwszym wyścigu i trzecie w drugim, wobec czego nie awansowali do półfinałów. Wystąpili w finale C, w którym zajęli drugie miejsce (za osadą z Polski) z czasem 6:43,55. W łącznej klasyfikacji uplasowali się na 14. miejscu w gronie 19 ekip.

</doc>
<doc id="5057911" url="https://pl.wikipedia.org/wiki?curid=5057911" title="Roewe i5">
Roewe i5

Roewe i5 – samochód osobowy klasy kompaktowej produkowany pod chińską marką Roewe od 2017 roku.
Historia i opis pojazdu.
Roewe i5 zadebiutował niespełna rok po premierze elektrycznego kombi Ei5, stanowiąc bardziej konwencjonalne rozwinięcie jego koncepcji. Samochód przyjął postać 4-drzwiowego sedana oferowanego dla odmiany wyłącznie z klasycznym, spalinowym napędem tworzonym przez dwa czterocylindrowe jednostki napędowe o pojemności 1,5-litra - bez oraz z turbodoładowaniem. 
Pod kątem wizualnym Roewe i5 zyskał rozległą, czworokątną atrapę chłodnicy z chromowanymi, poziomymi poprzeczkami, a także pofalowaną linią nadwozia z wyraźnie zaznaczonym przetłoczeniem. W kabinie pasażerskiej konsola centralna została z kolei zdominowana przez centralnie umieszczony dotykowy wyświetlacz systemu multimedialnego o przekątnej 10,1-cala, jak 12,3-calowy wyświetlacz zamiast zegarów.
Lifting.
W marcu 2021 roku Roewe i5 przeszedł kompleksową restylizację, która przyniosła zmiany zarówno w wyglądzie zewnętrznym, jak i wewnętrznym. Pas przedni otrzymał nowe, bardziej agresywnie stylizowane reflektory i nowy, dwuczęściowy wlot powietrza z większymi halogenami, nawiązując do równolegle debiutującego RX3 Pro. Ponadto, producent zastosował nowy projekt deski rozdzielczej z wyżej umieszczonym, centralnie ulokowanym ekranem systemu multimedialnego.
Sprzedaż.
Roewe i5 zdobyło dużą popularność na wewnętrznym rynku chińskim, z myślą o którym w głównej mierze został on skonstruowany. W 2019 roku stał się on jednym z najlepiej sprzedających się nowych samochodów w Chinach, z 159 tysiącami sprzedanych egzemplarzy.
W 2019 roku koncern SAIC rozpoczął eksport Roewe i5 pod siostrzaną marką MG jako MG 5, nie mając nic wspólnego z oferowanym w Chinach innym modelem o takiej samej nazwie. Pojazd trafił do sprzedaży pod tą nazwą w pierwszej kolejności do Chile, a od 2020 roku poszerzono jego zasięg rynkowy także o kraje Bliskiego Wschodu oraz Filipiny.
Ei5.
Roewe Ei5 został zaprezentowany po raz pierwszy w 2017 roku.
Nowy kompaktowy model marki Roewe w pierwszej kolejności zadebiutował w formie w pełni elektrycznego, 5-drzwiowego kombi. 
Konstruując Ei5, koncern SAIC skorzystał z zaplecza technologicznego General Motors dostępnego dzięki równolegle istniejącemu joint-venture SAIC-GM, opierając swój model o płytę podłogową oferowanego również w Chinach modelu Buicka Excelle GX.
Pod kątem wizualnym Roewe Ei5 rozwinął język stylistyczny wdrożony w 2016 roku za pomocą większego i6, wyróżniając się dużą imitacją atrapy chłodnicy zdobionej chromem w przedniej części nadwozia, która zdominowała tę część nadwozia. Pod centralnie umieszczonym logo producent umieścił klapkę portu do ładowania układu elektrycznego.
Lifting.
W marcu 2021 roku, podobnie jak spalinowy sedan i5, także i elektryczne kombi Ei5 przeszło obszerną restylizację nadwozia oraz kabiny pasażerskiej. Jednocześnie samochód zyskał bardziej indywidualny wygląd pasa przedniego względem i5, który przyozdobiła wąska listwa czarnego koloru między agresywniej stylizowanymi reflektorami, na której zamiast loga umieszczono napis "ROEWE". Ponadto, producent zaadaptował nowy projekt deski rozdzielczej i przemodelował zderzak tylny wraz z wypełnieniem lamp.
Sprzedaż.
Podobnie jak spalinowy model, Roewe Ei5 oferowane jest na wybranych rynkach eksportowych pod bratnią marką koncernu SAIC, MG. We wrześniu 2020 roku samochód zadebiutował w Wielkiej Brytanii pod nazwą MG 5 EV, z kolei po restylizacji przeprowadzonej już pół roku później, w marcu 2021 roku, jego zasięg rynkowy poszerzono także o wybrane inne kraje Europy Zachodniej jak Holandia czy Francja. Ponadto, od grudnia 2020 roku samochód jest oferowany w Tajlandii jako MG EP.
Dane techniczne.
Układ napędowy Roewe Ei5 tworzy 116-konny silnik elektryczny, który rozwija maksymalny moment obrotowy 225 Nm. Bateria o pojemności 52,5 kWh umożliwia przejechanie na jednym ładowaniu do 420 kilometrów, pozwalając na uzupełnienie od 0 do 80% stanu naładowania akumulatora w ok. 40 minut.

</doc>
<doc id="5057912" url="https://pl.wikipedia.org/wiki?curid=5057912" title="MG 5 (2019)">
MG 5 (2019)



</doc>
<doc id="5057913" url="https://pl.wikipedia.org/wiki?curid=5057913" title="MG EP">
MG EP



</doc>
<doc id="5057914" url="https://pl.wikipedia.org/wiki?curid=5057914" title="MG 5 EV">
MG 5 EV



</doc>
<doc id="5057915" url="https://pl.wikipedia.org/wiki?curid=5057915" title="Roewe Ei5">
Roewe Ei5



</doc>
<doc id="5057927" url="https://pl.wikipedia.org/wiki?curid=5057927" title="Korkożyszki">
Korkożyszki

Korkożyszki (lit. "Karkažiškė") – wieś na Litwie, w okręgu wileńskim, w rejonie święciańskim.
Miejscowość położona 4 km na południe od miasta Podbrodzie, w krainie Auksztota; do 1939 w Polsce, w województwie wileńskim, w powiecie święciańskim, w gminie Podbrodzie.

</doc>
<doc id="5057931" url="https://pl.wikipedia.org/wiki?curid=5057931" title="Nuša Rajher">
Nuša Rajher

Nuša Rajher (ur. 20 lipca 1983 w Mariborze) – słoweńska zawodniczka taekwondo, olimpijka z Londynu (2012), brązowa medalistka mistrzostw Europy.
W 2012 roku uczestniczyła w igrzyskach olimpijskich w Londynie. Wystąpiła w kategorii wagowej powyżej 67 kg i zajęła 9. miejsce. W eliminacjach pokonała Kazaszkę Fieruzę Jergieszową przez nagłą śmierć, w ćwierćfinale wynikiem 9:11 pokonała ją Rosjanka Anastasija Barysznikowa.
W 2010 roku zdobyła brązowy medal mistrzostw Europy, w latach 2008 i 2010 dwa srebrne medale wojskowych mistrzostw świata, a w latach 2011 i 2015 dwa brązowe medale światowych wojskowych igrzysk sportowych.

</doc>
<doc id="5057933" url="https://pl.wikipedia.org/wiki?curid=5057933" title="Nusa Rajher">
Nusa Rajher



</doc>
<doc id="5057934" url="https://pl.wikipedia.org/wiki?curid=5057934" title="Wolny Związek Religijny">
Wolny Związek Religijny

Wolny Związek Religijny – wspólnota religijna powstała wskutek przekształcenia założonego w 1844 roku przez księdza Johannesa Rongego we Wrocławiu Niemieckiego Kościoła Katolickiego ().
Ronge protestował przeciwko masowym pielgrzymkom w Trewirze, czczącym relikwię – suknię Chrystusa: 16 października 1844 roku opublikował w czasopiśmie "Sächsischen Vaterlandsblättern" krytyczny artykuł pod tytułem "Offenes Sendschreiben an den Bischof Arnoldi in Trier" („List otwarty do biskupa Arnoldiego w Trewirze”), w którym skrytykował organizowanie pielgrzymek, uznając je za wyzysk wiernych i obrazę rozumu. W tym czasie inny ksiądz, Jan Czerski z Piły, odrzucając prymat papieża, kult świętych oraz doktrynę Kościoła katolickiego związaną z odpustami i czyśćcem, stworzył własną wspólnotę katolicką. Ronge i Czerski spotkali się w 1844 roku we Wrocławiu i utworzyli tu gminę wyznaniową.
Po publikacji Rongego, od 1845 roku, powstawać zaczęły w całym kraju gminy niemiecko-katolickie, które Ronge aktywnie wspierał przez liczne wyjazdy. W tym samym roku Ronge i Czerski zorganizowali w Lipsku zjazd, na którym szczegółowo określone zostały zasady działania wspólnoty.
We Wrocławiu (w 1845) wspólnota przejęła od miasta utworzony po epidemii cholery w 1831 roku tzw. "Cholerafriedhof" – cmentarz na Szczepinie przy "Bunzlauer Straße" (dzisiejsza ulica Bolesławiecka), na którym grzebano ofiary tamtej epidemii. Później został on przemianowany na "Freidenkerfriedhof" – cmentarz Wolnego Związku Religijnego.
Katolicki biskup wrocławski Melchior von Diepenbrock obłożył jednak Niemiecki Kościół Katolicki ekskomuniką, a ks. Ronge popadł w niełaskę władz i w 1849 roku wyemigrował do Anglii, do Londynu.
W 1850 roku Kościół ten połączył się z wolnymi protestantami, a dziewięć lat później wszedł w skład ruchu liberalno-racjonalistycznego, który skupiał także inne wspólnoty w ramach "Freie Religionsmanschaften", tworząc Związek Wolnych Gmin Religinych ().

</doc>
<doc id="5057937" url="https://pl.wikipedia.org/wiki?curid=5057937" title="Pietrowskoje (wieś nad Połowją)">
Pietrowskoje (wieś nad Połowją)

Pietrowskoje () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest nad Połowją, przy drodze regionalnej 66N-0504 (Prżewalskoje – Chołm – 66K-11), 5,5 km od centrum administracyjnego osiedla wiejskiego (Zaborje), 20,5 km od centrum administracyjnego rejonu (Diemidow), 77 km od stolicy obwodu (Smoleńsk), 44 km od granicy z Białorusią.
W granicach miejscowości znajduje się ulica Diemidowskaja (9 posesji).
Demografia.
W 2010 r. miejscowość zamieszkiwało 20 osób.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Pietrowskoje) zlikwidowanej jednostki administracyjnej Zakustiszczenskoje weszły w skład osiedla wiejskiego Zaborjewskoje.

</doc>
<doc id="5057939" url="https://pl.wikipedia.org/wiki?curid=5057939" title="Pietrowskoje (ujednoznacznienie)">
Pietrowskoje (ujednoznacznienie)

Pietrowskoje () – nazwa toponimów w Rosji

</doc>
<doc id="5057942" url="https://pl.wikipedia.org/wiki?curid=5057942" title="Roewe Marvel X">
Roewe Marvel X

Roewe Marvel X – elektryczny samochód osobowy typu SUV klasy średniej produkowany pod chińską marką Roewe w latach 2018 – 2021.
Historia i opis modelu.
Studyjną zapowiedzią pierwszego od czasu prezentacji mikrosamochodu E50 w pełni elektrycznego samochodu, którego zbudowanego od podstaw wyłącznie z myślą o takim napędzie, był prototyp Roewe Vision E przedstawiony w kwietniu 2017 roku podczas wystawy samochodowej w Szanghaju.
Produkcyjny model pod nazwą Roewe Marvel X zadebiutował w kwietniu 2018 roku podczas konferencji prasowej na temat planów Roewe w dziedzinie rozwoju samochodów ze zelektryfikowanymi napędami. Pojazd przyjął postać masywnego, średniej wielkości SUV-a z wyraźnie zarysowanymi nadkolami, chowanymi klamkami zewnętrznymi i masywną imitacją horyzontalnie ukształtowanej, zdobionej chromem atrapy chłodnicy nawiązującą do spalinowych modeli.
Kabina pasażerska utrzymana została w awangardowym, futurystycznym wzornictwie o luksusowym charakterze. Fotele, deskę rozdzielczą i inne elementy kabiny pasażerskiej wykończono beżową skórą z domieszką aluminium i lakieru fortepianowego, z kolei konsolę centralną zdominował położony pod kątem, rozległy pionowy wyświetlacz dotykowy systemu multimedialnego o przekątnej 19,4-cala.
Sprzedaż.
Roewe Marvel X został zbudowany z myślą o wewnętrznym rynku chińskim, bez planów eksportowych. Sprzedaż pojazdu rozpoczęła się niespełna 5 miesięcy po oficjalnej premierze, we wrześniu 2018 roku, z dwoma wariantami napędowymi do wyboru dla klientów.
Dane techniczne.
Układ napędowy Roewe Marvel X tworzą trzy silniki elektryczne, z czego dwa umieszczone są przy tylnej osi, a jeden przy przedniej. Rozwijają one łączną moc 302 KM i 665 Nm maksymalnego momentu obrotowego, pozwalając na rozwinięcie 100 km/h w 4 sekundy. Bateria o pojemności 52,5 kWh pozwala na przejechanie na jednym ładowaniu ok. 380 kilometrów według cyklu pomiarowego NEDC.

</doc>
<doc id="5057946" url="https://pl.wikipedia.org/wiki?curid=5057946" title="Franka Anić">
Franka Anić

Franka Anić (ur. 5 lutego 1991 w Splicie) – słoweńska zawodniczka taekwondo pochodzenia chorwackiego, olimpijka z Londynu (2012), brązowa medalistka mistrzostw świata.
W 2012 roku uczestniczyła w igrzyskach olimpijskich w Londynie. Wystąpiła w kategorii wagowej do 67 kg i zajęła 5. miejsce. W eliminacjach pokonała Kazaszkę Gülnafis Ajtmuchambetową wynikiem 15:11, w ćwierćfinale Kanadyjkę Karine Sergerie wynikiem 10:5, w półfinale pokonała ją Koreanka Hwang Kyung-seon (przegrana 0:7). W repasażach stoczyła pojedynek o brązowy medal z Amerykanką Paige McPherson i przegrała go 3:8. Podczas ceremonii zamknięcia igrzysk w Londynie pełniła rolę chorążego reprezentacji Słowenii.
W 2013 roku zdobyła brązowy medal mistrzostw świata w kategorii do 67 kg.

</doc>
<doc id="5057947" url="https://pl.wikipedia.org/wiki?curid=5057947" title="Franka Anic">
Franka Anic



</doc>
<doc id="5057950" url="https://pl.wikipedia.org/wiki?curid=5057950" title="Herb Pomorza">
Herb Pomorza



</doc>
<doc id="5057951" url="https://pl.wikipedia.org/wiki?curid=5057951" title="Paweł Łęcki (żużlowiec)">
Paweł Łęcki (żużlowiec)



</doc>
<doc id="5057982" url="https://pl.wikipedia.org/wiki?curid=5057982" title="Godło Prus Zachodnich">
Godło Prus Zachodnich



</doc>
<doc id="5057987" url="https://pl.wikipedia.org/wiki?curid=5057987" title="Urška Rabič">
Urška Rabič

Urška Rabič (ur. 20 marca 1985 w Mojstranie) – słoweńska narciarka alpejska, olimpijka, brązowa medalistka zimowej uniwersjady.
Przebieg kariery.
Po raz pierwszy na arenie międzynarodowej pojawiła się 12 grudnia 2000 roku w St. Jakob, gdzie w zawodach FIS nie zajęła 62. miejsce w gigancie. W 2002 roku wystartowała na mistrzostwach świata juniorów w Tarvisio, gdzie nie ukończyła supergiganta. Jeszcze trzykrotnie startowała w zawodach tego cyklu, zajmując między innymi szóste miejsce w supergigancie podczas mistrzostw świata juniorów w Bardonecchii w 2005 roku.
W Pucharze Świata zadebiutowała 4 grudnia 2004 roku w Lake Louise, zajmując 36. miejsce w zjeździe. Pierwsze w karierze punkty do klasyfikacji generalnej cyklu wywalczyła 25 lutego 2005 roku w San Sicario, plasując się na 25. miejscu w supergigancie. Najwyższym miejscem osiągniętym przez nią w zawodach Pucharu Świata było 12. miejsce w superkombinacji w marcu 2007 roku w Tarvisio. W sezonie 2006/2007 zajęła 80. miejsce w klasyfikacji generalnej
W 2006 roku wystąpiła na igrzyskach olimpijskich w Turynie, gdzie zajęła 18. miejsce w supergigancie, a w zjeździe i kombinacji nie została sklasyfikowana (nie ukończyła przejazdu).
Podczas mistrzostw świata w Santa Caterina w 2005 roku zajęła 24. miejsce w zjeździe i 32. w supergigancie, a dwa lata później na mistrzostwach świata w Åre była 20. w superkombinacji, 23. w zjeździe i 24. w supergigancie.
W 2007 roku zdobyła brązowy medal uniwersjady w Turynie w kombinacji.
W 2008 roku zakończyła karierę zawodniczą.
Osiągnięcia.
Puchar Świata.
Miejsca na podium.
Rabič nigdy nie stanęła na podium zawodów PŚ.

</doc>
<doc id="5057988" url="https://pl.wikipedia.org/wiki?curid=5057988" title="Urska Rabic">
Urska Rabic



</doc>
<doc id="5057998" url="https://pl.wikipedia.org/wiki?curid=5057998" title="Zaskawie (Wadowice)">
Zaskawie (Wadowice)



</doc>
<doc id="5058009" url="https://pl.wikipedia.org/wiki?curid=5058009" title="Mateja Šimic">
Mateja Šimic

Mateja Šimic (ur. 11 marca 1980 w Lublanie) – słoweńska triathlonistka, dwukrotna uczestniczka igrzysk olimpijskich.
Dwukrotnie uczestniczyła w letnich igrzyskach olimpijskich. W 2012 roku na igrzyskach w Londynie zajęła w zawodach kobiet 37. miejsce. Cztery lata później na igrzyskach w Rio de Janeiro w zawodach olimpijskich uplasowała się na 30. miejscu. 
W 2013 i 2014 roku została mistrzynią Słowenii w triathlonie w zawodach indywidualnych.

</doc>
<doc id="5058010" url="https://pl.wikipedia.org/wiki?curid=5058010" title="Mateja Simic">
Mateja Simic



</doc>
<doc id="5058016" url="https://pl.wikipedia.org/wiki?curid=5058016" title="Ana Roš">
Ana Roš

Ana Roš (ur. 31 grudnia 1972 w Šempeter pri Gorici) – słoweńska kucharka i restauratorka.
Życiorys.
Córka wyjątkowo ambitnych rodziców, jako dziecko trenowała narciarstwo alpejskie i zdobyła miejsce w młodzieżowej reprezentacji Jugosławii, lecz później postanowiła, że nie chce kariery zawodowej. Następnie studiowała dyplomację w Gorycji, gdzie poznała swojego partnera Valtera Kramara. Rodzice Kramara byli właścicielami dobrze znanej restauracji Hiša Franko. Ponieważ zdecydowali się przejść na emeryturę gdy skończyła studia, Roš i Kramar przejęli rodzinną restaurację (wbrew woli jej rodziców). Początkowo pracowała jako kelnerka (Kramar został sommelierem) i bezskutecznie próbowała przekonać ówczesnego szefa kuchni do eksperymentowania z tradycyjnymi przepisami. Po jego odejściu przejęła kuchnię.
Kariera.
Z pomocą teściowej i przyjaciółki rodziny szybko nauczyła się gotować na tyle dobrze, aby swoimi kulinarnymi kreacjami przyciągać uwagę w regionie. W 2010 roku pojawiła się we włoskim magazynie kulinarnym '. Zaczęła otrzymywać zaproszenia na najwyższej klasy wydarzenia kulinarne, takie jak praca jako gościnny szef kuchni w restauracji Ikarus w w Salzburgu czy w Gelinaz Grand Shuffle w Nowym Jorku. W 2016 roku Roš pojawiła się w filmie dokumentalnym Netflix ', a na początku 2017 roku została uznana za najlepszą szefową kuchni na świecie w kategorii kobiet, pojawiając się na liście "The World’s 50 Best Restaurants" magazynu "".

</doc>
<doc id="5058030" url="https://pl.wikipedia.org/wiki?curid=5058030" title="Elsa Lila">
Elsa Lila

Elsa Mariana Lila (ur. 15 czerwca 1981 w Tiranie) – albańska piosenkarka.
Życiorys.
Jej ojciec był śpiewakiem byłego albańskiego chóru państwowego, a matka skrzypaczką. Jako nastolatka Lila uczestniczyła w programach telewizyjnych w Albanii, i dwa lata z rzędu zwyciężyła w ogólnokrajowym festiwalu piosenki. Jest również znana z roli Satine w albańskojęzycznej wersji musicalu Moulin Rouge (). W 2014 roku Lila była sędzią czwartego sezonu "The Voice of Albania (").

</doc>
<doc id="5058045" url="https://pl.wikipedia.org/wiki?curid=5058045" title="Pieczyska (Jaworzno)">
Pieczyska (Jaworzno)

Pieczyska – część miasta miasta Jaworzno w południowej Polsce, w województwie śląskim. Położona jest w północnej części miasta. Graniczy z dzielnicami Dobra i Ciężkowice na południu, a na zachodzie z dzielnicą Szczakowa. Od północnego wschodu graniczy z Bukownem w woj. małopolskim. Dzielnicę otaczają lasy i łąki.
W latach 1934–1954 Pieczyska były prszysiółkiem w zachodniej części gromady Ciężkowice w gminie Szczakowa w powiecie chrzanowskim w woj. krakowskim.
Podczas II wojny światowej włączone do III Rzeszy. Po wojnie ponownie w gminie Szczakowa.
W związku z reformą znoszącą gminy jesienią 1954 roku, dotychczasowa gromada Ciężkowice utworzyła nową gromadę Ciężkowice, oprócz Dobrej i Pieczysk, które 6 października 1954 roku włączono do miasta Szczakowa.
20 marca 1956 Szczakową wraz z jej częściami składowymi łącznie (a więc m.in. Pieczyskami) włączono do Jaworzna).

</doc>
<doc id="5058070" url="https://pl.wikipedia.org/wiki?curid=5058070" title="Flaga gminy Człuchów">
Flaga gminy Człuchów



</doc>
<doc id="5058071" url="https://pl.wikipedia.org/wiki?curid=5058071" title="Flaga gminy Koczała">
Flaga gminy Koczała



</doc>
<doc id="5058072" url="https://pl.wikipedia.org/wiki?curid=5058072" title="Flaga gminy Przechlewo">
Flaga gminy Przechlewo



</doc>
<doc id="5058073" url="https://pl.wikipedia.org/wiki?curid=5058073" title="Flaga gminy Debrzno">
Flaga gminy Debrzno



</doc>
<doc id="5058079" url="https://pl.wikipedia.org/wiki?curid=5058079" title="Elia, księżna Albanii">
Elia, księżna Albanii



</doc>
<doc id="5058088" url="https://pl.wikipedia.org/wiki?curid=5058088" title="Wilhelm August Heinrich Blasius">
Wilhelm August Heinrich Blasius



</doc>
<doc id="5058090" url="https://pl.wikipedia.org/wiki?curid=5058090" title="Krzysztof Krawczyk (ujednoznacznienie)">
Krzysztof Krawczyk (ujednoznacznienie)



</doc>
<doc id="5058093" url="https://pl.wikipedia.org/wiki?curid=5058093" title="Sandy River (dopływ Dan)">
Sandy River (dopływ Dan)

Sandy River (również Tanyard Branch) – rzeka w stanie Wirginia w USA, dopływ Dan.
Źródła rzeki znajdują się w pobliżu jednostki osadniczej Callands w hrabstwie Pittsylvania. Płynie na południe, a następnie na południowy wschód. Uchodzi do Dan w mieście Danville.

</doc>
<doc id="5058094" url="https://pl.wikipedia.org/wiki?curid=5058094" title="Niwa (Nowy Targ)">
Niwa (Nowy Targ)

Niwa – część miasta i osiedle w północno-zachodniej części Nowego Targu. Rozopościera się w okolicy ulic Niwa i Krakowskiej. Do roku 1954 samodzielna wieś.
Historia.
Dawniej samodzielna wieś i gmina jednostkowa w powiecie nowotarskim (okręg sądowy Nowy Targ). W II RP w województwie krakowskim, w powiecie nowotarskim, od 1 sierpnia 1934 w nowo utworzonej zbirowej gminie Ludźmierz. 15 września 1934 utworzyła gromadę w granicach gminy Ludźmierz.
Po wojnie zachowała przynależność administracyjną. Jesienią 1954, w związku z reformą administracyjną kraju, Niwę włączono do Nowego Targu.

</doc>
<doc id="5058105" url="https://pl.wikipedia.org/wiki?curid=5058105" title="Flaga gminy Cedry Wielkie">
Flaga gminy Cedry Wielkie



</doc>
<doc id="5058106" url="https://pl.wikipedia.org/wiki?curid=5058106" title="Flaga gminy Suchy Dąb">
Flaga gminy Suchy Dąb



</doc>
<doc id="5058107" url="https://pl.wikipedia.org/wiki?curid=5058107" title="Flaga gminy Trąbki Wielkie">
Flaga gminy Trąbki Wielkie



</doc>
<doc id="5058108" url="https://pl.wikipedia.org/wiki?curid=5058108" title="Kielanowice">
Kielanowice

Kielanowice – część miasta Tuchowa (SIMC 0982517), w województwie małopolskim, w powiecie tarnowskim. Do 1954 samodzielna wieś.
Leżą w południowo-wschodniej części miasta, głównie w okolicy ul. Ryglickiej, nad rzeką Szwedką. Mają charakter wsi rozporoszonej.
Kielanowice stanowiły do 1934 gminę jednostkową w powiecie tarnowskim; 1 sierpnia 1934 stały się gromadą nowo utworzonej zbiorowej gminy Tuchów, wraz z miejscowościami Burzyn, Dąbrówka Tuchowska, Garbek, Jodłówka Tuchowska, Karwodrza, Lichwin, Lubaszowa, Łękawka, Łowczów, Meszna Opacka, Meszna Szlachecka, Piotrkowice, Trzemesna i Zabłędza.
Po wojnie stanowiły jedną z 15 gromad gminy Tuchów
W związku z reformą znoszącą gminy jesienią 1954 roku, Kielanowice włączono do Tuchowa.

</doc>
<doc id="5058118" url="https://pl.wikipedia.org/wiki?curid=5058118" title="Grzybówka pomarańczowoblaszkowa">
Grzybówka pomarańczowoblaszkowa

Grzybówka pomarańczowoblaszkowa ("Mycena oregonensis" A.H. Sm.) – gatunek grzybów z rodziny grzybówkowatych ("Mycenaceae").
Systematyka i nazewnictwo.
Pozycja w klasyfikacji według Index Fungorum: "Mycena, Mycenaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Takson ten opisał w 1936 r. Alexander Hanchett Smith na igliwiu w Oregonie (USA).
Polską nazwę zaproponował Władysław Wojewoda w 2003 r.
Morfologia.
Średnica 2–10 mm, początkowo stożkowy , dzwonkowaty lub paraboliczny, potem wypukły, często z małym garbkiem, półprzeźroczyście prążkowany. Jest higrofaniczny, Powierzchnia delikatnie oprószona, jasnopomarańczowa z żółtymi odcieniami, z wiekiem bardziej żółta, ale z pomarańczowym środkiem.
W liczbie 7–10 dochodzących do trzonu, brzuchate, szeroko przyrośnięte, bladożółte lub białawe z jasnożółtym brzegiem.
Wysokość 15–60 mm, grubość 0,3–0,5 mm, prosty lub nieco skrzywiony, giętki. Cała powierzchnia delikatnie owłosiona i promieniście pokryta drobnymi, włókienkami o barwie od żółtej do biało-żółtej. Jest połyskująca z wyjątkiem wierzchołka. Barwa pomarańczowa, na wierzchołku jaśniejsza.
Bardzo cienki, kruchy, bez zapachu.
Podstawki 22–28 × 5–6 µm, maczugowate, smukłe, 2-zarodnikowe ze sterygmami o długości do 7 µm. Zarodniki 6,6–9,8 × 3,3–5,5 µm, Q=1,6–2,3, Qav =1,97, pipetowate, gładkie, amyloidalne. Cheilocystydy 13–68 × 7–17 µm, wrzecionowate, baryłkowate lub workowate, z szeroko zaokrąglonym wierzchołkiem, gładkie, czasem z jednym lub dwoma odrostami, z żółtą zawartością. Pleurocystydy podobne, rzadkie. Trama blaszek w odczynniku Melzera nie zmienia barwy na winną. Strzępki włosków kapelusza o szerokości 2–48 µm, pokryte prostymi lub rozgałęzionymi wyrostkami o wymiarach 2,5–30 × 1–2 μm, tworzące gęste masy. Strzępki warstwy korowej trzonu o szerokości 2–3,5 µm, pokryte cylindrycznymi, dość grubymi naroślami 2–15 × 1-4 μm. Czasem narośla te przypominają cystydy, są wrzecionowate lub workowate, o wymiarach, do 40 × 8 μm z gładkimi końcowymi komórkami. Strzępki warstwy korowej trzonu szerokości 2–3 µm, gładkie. Kaulocystydy liczne, w kępkach, 13–70 × 7–22,5 µm, kuliste, elipsoidalne, wrzecionowate, niemal cylindryczne, z żółtą zawartością. Sprzążek brak.
Rudolph Arnold Maas Geesteranus w 1990 r. na materiale amerykańskim opisał podstawki "Mycena oregonensis" jako czterozarodnikowe i stwierdził obecność sprzążek. Stwierdził także, że w europejskich kolekcjach gatunek ten miał podstawki 2-zarodnikowe i bez sprzążek. A. Ronikier w 2003 r. u grzybów znalezionych w Polsce stwierdził brak sprzążek. Robich w 2003 r. stwierdził na grzybach zebranych we Włoszech, że sprzążki występowały na strzępkach włosków i warstwie korowej trzonu.
Występowanie i siedlisko.
Występuje w Ameryce Północnej i Europie. Władysław Wojewoda w zestawieniu grzybów wielkoowocnikowych Polski w 2003 r. przytacza tylko jedno stanowisko podane przez A. Ronikera w 2003 r. w kosodrzewinie na Sarniej Skale w Tatrach.
Grzyb saprotroficzny. Występuje na opadłych igłach, małych gałązkach i szyszkach lub wśród mchu pod świerkami, często w miejscach dość wilgotnych, bogatych w paprocie. Występuje również wśród opadłych liści pod olszą. Owocniki od lata do jesieni.
Gatunki podobne.
Podobny, pomarańczowo-czerwony kapelusz ma grzybówka szpilkowa ("Mycena acicula"). Jest ona jednak zazwyczaj bardziej czerwona i blaknie do bardziej żółtawej. Poza tym różni się mikroskopijnie. Jej podskórkową warstwę tworzą komórki kuliste lub prawie kuliste, podczas gdy u "M. oregonensis" są one wydłużone. Strzępki warstwy korowej trzonu "M. acicula" pokryte są grubymi naroślami zatopionymi w galaretowatej masie, u "M. oregonensis" są one gładkie i suche. Cheilocystydy i kaulocystydy u "M. acicula" nie mają żółtej zawartości.

</doc>
<doc id="5058119" url="https://pl.wikipedia.org/wiki?curid=5058119" title="Kopalnia Węgla Kamiennego „Piast” (w Bieruniu)">
Kopalnia Węgla Kamiennego „Piast” (w Bieruniu)



</doc>
<doc id="5058120" url="https://pl.wikipedia.org/wiki?curid=5058120" title="Kopalnia Węgla Kamiennego „Piast” (w Lędzinach)">
Kopalnia Węgla Kamiennego „Piast” (w Lędzinach)



</doc>
<doc id="5058122" url="https://pl.wikipedia.org/wiki?curid=5058122" title="Mycena oregonensis">
Mycena oregonensis



</doc>
<doc id="5058123" url="https://pl.wikipedia.org/wiki?curid=5058123" title="Komaryszki Łotyszkowskie">
Komaryszki Łotyszkowskie

Komaryszki Łotyszkowskie – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie miorskim, w sielsowiecie Przebrodzie.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja, a następnie w gminie Przebrodzie.
Według Powszechnego Spisu Ludności z 1921 roku zamieszkiwało tu 16 osób, wszystkie były wyznania rzymskokatolickiego i zadeklarowały polską przynależność narodową. Były tu 4 budynki mieszkalne. W 1931 w 3 domach zamieszkiwało 16 osób.
Wierni należeli do parafii rzymskokatolickiej w Ikaźni. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Przebrodziu.

</doc>
<doc id="5058125" url="https://pl.wikipedia.org/wiki?curid=5058125" title="Studia Europejskie">
Studia Europejskie



</doc>
<doc id="5058126" url="https://pl.wikipedia.org/wiki?curid=5058126" title="Dom Literatów w Łodzi">
Dom Literatów w Łodzi

Dom Literatów w Łodzi (kamienice braci Enderów) – dwie kamienice przy al. A. Mickiewicza 15 i al. T. Kościuszki 98 w Łodzi będące w latach 1945–2002 siedzibą Związku Literatów Polskich, w przeszłości zamieszkiwane m.in. przez Jana Brzechwę i Zofię Nałkowską.
Historia.
Kamienica przy al. Mickiewicza 15 (wówczas ul. Anny) została zbudowana w latach 1936–1937, należała ona do braci Teodora i Karola Enderów, została zrealizowana w „stylu 1937 roku” oraz w stylu okrętowym i została zaprojektowana przez architekta Pawła Lewego. Jednocześnie w tym samym okresie po sąsiedzku przy al. Kościuszki 98 zaczęła powstawać druga kamienica, niemniej w związku z problemami finansowymi właściciela terenu, Hermana Kalisza, bracia Enderowie odkupili ją w stanie surowym i dokończyli wg projektu architekta Radosława Hansa. We wrześniu 1939 roku (prawdopodobnie 3 września) kamienica przy al. Mickiewicza 15 została zbombardowana.
Po wojnie, w 1945 roku, oba budynki zajął Związek Literatów Polskich, zmienił swoją siedzibę w 2002 roku. 
W kamienicach przez ten czas zamieszkiwali m.in.:
Mieszkańców kamienic upamiętniają tablice pamiątkowe umieszczone na elewacjach budynków.
Architektura.
Budynki zostały wykonane w stylu modernistycznym, a precyzyjniej w stylu 1937 roku. Ponadto ze względu na swoje zaokrąglenia, kamienica przy al. Mickiewicza 15 ma cechy stylu okrętowego, tzw. streamline. Obie kamienice są ujednolicone na zewnątrz. Dolne części budynków są rustykowane, natomiast wyżej pokrywa je jasny tynk, a elewacje podzielone są na prostokątne pola. W budynku przy al. Mickiewicza występują podłużne balkony, natomiast przy al. Kościuszki 98 występują wykusze. Kamienice od strony podwórzy również są ujednolicone - zostały pokryte białą cegłą klinkierową, ponadto na obu obiektach występują liczne balkony. 

</doc>
<doc id="5058127" url="https://pl.wikipedia.org/wiki?curid=5058127" title="Konoplańszczyzna (rejon brasławski)">
Konoplańszczyzna (rejon brasławski)

Konoplańszczyzna (; ) – wieś na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego
W latach 1921–1945 wieś leżała w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 88 osób, 6 było wyznania rzymskokatolickiego a 82 prawosławnego. Jednocześnie wszyscy mieszkańcy zadeklarowali polską przynależność narodową. Było tu 18 budynków mieszkalnych. W 1931 w 15 domach zamieszkiwało 77 osób.
Wierni należeli do parafii rzymskokatolickiej i prawosławnej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5058130" url="https://pl.wikipedia.org/wiki?curid=5058130" title="Kościół Matki Boskiej Nieustającej Pomocy w Pobiedziskach">
Kościół Matki Boskiej Nieustającej Pomocy w Pobiedziskach

Kościół Matki Boskiej Nieustającej Pomocy – jeden z trzech rzymskokatolickich kościołów parafialnych znajdujących się w Pobiedziskach, w województwie wielkopolskim. Świątynia mieści się na osiedlu Letnisko Leśne.
Prace przy budowie obecnego kościoła rozpoczęły się w sierpniu 1986 roku. Kamień węgielny, który został wyjęty z ołtarza Matki Boskiej Nieustającej Pomocy w kościele św. Alfonsa Marii Liguori w Rzymie, został poświęcony i wmurowany w mury świątyni przez prymasa Polski kardynała Józefa Glempa w dniu 17 maja 1988 roku. Budowa kościoła została zakończona w 2000 roku, wówczas świątynia została również konsekrowana przez arcybiskupa Henryka Muszyńskiego. Wnętrze, zaprojektowane przez artystów B. Musierowicza i Z. Krzyżanowskiego jest ozdobione ołtarzem głównym – w centralnym jego punkcie znajduje się wizerunek Matki Boskiej Nieustającej Pomocy, wokół którego roztaczają się monumentalne złote skrzydła. Obraz został podarowany kościołowi przez ks. Kazimierza Stelmaszyka jako wotum za ocalenie z obozu koncentracyjnego w Dachau. Innymi elementami dekoracyjnymi wnętrza są również piękne witraże zaprojektowane przez różnych artystów, wykonane w latach 1996-2012.

</doc>
<doc id="5058133" url="https://pl.wikipedia.org/wiki?curid=5058133" title="Dan (rzeka w USA)">
Dan (rzeka w USA)



</doc>
<doc id="5058136" url="https://pl.wikipedia.org/wiki?curid=5058136" title="Środki ergogeniczne">
Środki ergogeniczne

Substancje ergogeniczne (gr. "ἔργον" „érgon” praca; "-γενής" „-genḗs”, powielać) − środki stworzone w celu poprawy wydolności sportowej. Obejmują suplementy sportowe, nielegalne preparaty, a także metody. Substancjami o właściwościach ergogenicznych są m.in. kofeina, azotany, kreatyna, żelazo, wapń, wodorowęglan sodu, beta alanina, arginina. Substancje ergogeniczne znajdują zastosowanie w sporcie oraz medycynie.

</doc>
<doc id="5058142" url="https://pl.wikipedia.org/wiki?curid=5058142" title="Koty (rejon diemidowski)">
Koty (rejon diemidowski)

Koty () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest 2,5 km od drogi regionalnej 66N-0504 (Prżewalskoje – Chołm – 66K-11), 7,5 km od centrum administracyjnego osiedla wiejskiego (Zaborje), 21 km od centrum administracyjnego rejonu (Diemidow), 75 km od stolicy obwodu (Smoleńsk), 47 km od granicy z Białorusią.
W granicach miejscowości znajduje się ulica Owrażnaja (4 posesje).
Demografia.
W 2010 r. miejscowość zamieszkiwały 4 osoby.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Koty) zlikwidowanej jednostki administracyjnej Zakustiszczenskoje weszły w skład osiedla wiejskiego Zaborjewskoje.

</doc>
<doc id="5058143" url="https://pl.wikipedia.org/wiki?curid=5058143" title="Kościół i klasztor dominikanek w Studenicach">
Kościół i klasztor dominikanek w Studenicach

Kościół i klasztor dominikanek – zabytkowy kompleks klasztorny w słoweńskiej wsi Studenice. 
Historia.
W 1237 roku Zofija Rogaška założyła w Studenicach hospicjum. Główną rolę w budowie kompleksu miała siostra Zofii, Rikica Kunšperška, która wzniosła budynek szpitalny. Obiekt wybudowano w stylu romańskim, wielokrotnie go przebudowywano. W 1245 roku budynek hospicjum stał się własnością zakonu dominikanek i stał się obiektem klasztornym. W 1468 roku budowla poważnie ucierpiała podczas najazdów tureckich. W 1487 roku poświęcono odbudowany kościół klasztorny. W 1634 roku powstania chłopskie zdewastowały wyposażenie kompleksu. Zakon rozwiązał w 1782 cesarz rzymski Józef II Habsburg. W 1788 roku pożar zniszczył większość obiektu, po czym zburzono resztki południowego i wschodniego skrzydła klasztornego. Budynek ponownie spłonął podczas II wojny światowej, kiedy został podpalony przez partyzantów. W 1996 roku cały kompleks wpisano do rejestru zabytków. Obecnie jest własnością archidiecezji mariborskiej oraz siedzibą parafii, której filią jest okoliczny kościół św. Łucji. 
Kościół klasztorny.
Znajdujący się na terenie klasztoru kościół jest siedzibą miejscowej parafii. Wzniesiono go w stylu romańskim, obecnie posiada barokową wieżę.
Wyposażenie.
Jednym z najcenniejszych elementów wyposażenia świątyni jest ołtarz główny, wzniesiony przez rzeźbiarza Janeza Gregora Božiča w 1718 roku, w którym znajduje się obraz przedstawiający pokłon Trzech Króli. Lewy ołtarz zainstalowano w 1708 roku, od XIX wieku jest poświęcony św. Krzyżowi. Ołtarz prawy z 1723 roku pierwotnie był poświęcony Matce Bożej Miłosierdzia, po renowacji w 1897 roku – Matce Bożej z Lourdes. Ołtarz w kaplicy północnej jest poświęcony Matce Bożej z góry Karmel, dzieło mariborskiego rzeźbiarza Jožefa Holzingera z około 1770 roku. Ambona pochodzi z 1735 roku, organy z 1733.

</doc>
<doc id="5058145" url="https://pl.wikipedia.org/wiki?curid=5058145" title="Kościół i klasztor dominikanów w Studenicach">
Kościół i klasztor dominikanów w Studenicach



</doc>
<doc id="5058146" url="https://pl.wikipedia.org/wiki?curid=5058146" title="Mystery">
Mystery



</doc>
<doc id="5058147" url="https://pl.wikipedia.org/wiki?curid=5058147" title="Bohoduchiw">
Bohoduchiw



</doc>
<doc id="5058150" url="https://pl.wikipedia.org/wiki?curid=5058150" title="Rejon bohoduchiwski">
Rejon bohoduchiwski



</doc>
<doc id="5058155" url="https://pl.wikipedia.org/wiki?curid=5058155" title="Kuş">
Kuş

Kuş (tur. "Kuş Gölü") – jezioro w północno-zachodniej Turcji, nieopodal morza Marmara.
Jezioro jest zasobne w ryby.

</doc>
<doc id="5058156" url="https://pl.wikipedia.org/wiki?curid=5058156" title="Bitwa pod Bobrujskiem (1919)">
Bitwa pod Bobrujskiem (1919)

Bitwa pod Bobrujskiem – walki polskiej kombinowanej Dywizji Wielkopolskiej z sowiecką 8 Dywizją Strzelców toczone w pierwszym roku wojny polsko-bolszewickiej.
Geneza.
W drugiej połowie lipca 1919 Naczelne Dowództwo WP zakończyło prace nad planem szeroko zakrojonej operacji zaczepnej, której celem było opanowanie Mińska, Borysowa, Bobrujska i oparcie frontu o linię rzek Dźwiny i Berezyny.
W rozkazie operacyjnym Frontu Litewsko-Białoruskiego z 3 sierpnia 1919 przewidziano, że natarcie na Mińsk ubezpieczą na lewym skrzydle oddziały 1 Dywizji Piechoty Legionów w rejonie Mołodeczna, Wilejki, a na prawym skrzydle oddziały Grupy Operacyjnej gen. Lasockiego. 2 Dywizja Piechoty Legionów miała wykonać natarcie na miasto z północnego zachodu, a następnie miała ubezpieczyć Mińsk z kierunku Borysowa. Z kolei Grupa Wielkopolska gen. Konarzewskiego miała nacierać od południowego zachodu, a jednocześnie 1 pułk Ułanów Wielkopolskich miał wyjść na tyły Mińska i przeciąć drogę oraz linię kolejową Mińsk-Borysów.
Po zajęciu Mińska zaistniała możliwość kontynuowania przez wojska Frontu Litewsko-Białoruskiego działań zaczepnych aż do linii rzeki Berezyny. Gdy czołowe elementy Grupy Wielkopolskiej osiągnęły 24 sierpnia rejon Osipowicz, gen. Stanisław Szeptycki wydał rozkaz opanowania Bobrujska. W dniach 25–27 sierpnia oddziały Grupy zajęły pozycje wyjściowe. Oddziały sowieckie broniące Bobrujska przygotowały linie obronne nad rzeczką Wołczanką, wykorzystując silne umocnienia polowe z okresu I wojny światowej.
Walki pod Bobrujskiem.
Przygotowanie do działań.
Przyczółek bobrujski był broniony przez sowiecki 67 i 68 pułk strzelców z 8 Dywizji Strzelców, dwa bataliony marynarzy, trzy pociągi pancerne (w tym jeden z obsługą niemiecką). Razem około 2500 żołnierzy.
24 sierpnia dowódca Grupy Wielkopolskiej otrzymał rozkaz opanowania Bobrujska. Generał Daniel Konarzewski postanowił uderzyć na miasto trzema grupami utworzonymi na bazie 3. i 4 pułku strzelców wielkopolskich oraz 1 pułku ułanów wielkopolskich.
27 lipca grupy rozlokowane były następująco: 4 pułk strzelców wielkopolskich – stanowisko dowodzenia w Tarasewiczach, I batalion z 2 i 3/3 pułku artylerii lekkiej wielkopolskiej w okolicy Boguszewki, II batalion z 1/3 pal w okolicy Starynki, III batalion (bez dwóch kompanii) w Głuszy.
Dowódca 3 pułku strzelców wielkopolskich ppłk Arnold Szylling swój sztab rozwinął także w Tatarkowiczach, I batalion z 5/3 pal stacjonował w Tatarkowiczach południowych, II batalion z plutonem 6/3 pal w Tatarkowiczach północnych, a III batalion z 4/3 pap i 2/2 pułku artylerii ciężkiej w Motowidłach. Kompania odwodowa z plutonem 6/3 pal stacjonowała w Świsłoczy, a kompania osłaniająca tabory w Chołuju.
1 pułk ułanów wielkopolskich rozlokował się w rejonie Korytna – Ubołocie. Jeden szwadron pozostał w Boguszewiczach z zadaniem osłony linii Berezyny.
28 sierpnia Grupa Wielkopolska gen. Daniela Konarzewskiego rozpoczęła natarcie na Bobrujsk.
Działanie grupy północnej ppłk. Szyllinga.
Lewa grupa uderzeniowa w składzie: 3 pułk strzelców wielkopolskich, II/3 pal i 2/2 pac i dwa plutony saperów podeszła w rejon folwarku Durynicze i tu przyjęła ostateczne ugrupowanie bojowe. Do bezpośrednich działań wyznaczony został II batalion kpt. Władysława Lewandowskiego. Jego 6 i 7 kompania rozwinęła się od Berezyny aż do Durynicz, z zadaniem wiązania nieprzyjaciela ogniem. 5 kompania, wzmocniona plutonem szkoły podoficerskiej, przygotowywała się do natarcia w okolicy spalonych mostów pod Wołczynem. Dwie kompanie stanowiły odwód pułku.
Po krótkim przygotowaniu artyleryjskim, jako pierwsza ruszyła 5 kompania ppor. Jana Kłosia i prowadziła natarcie w kierunku Wołczanki. Po ciężkiej przeprawie „w bród”, wdarła się na nieprzyjacielskie pozycje, zdobyła je i rozpoczęła pościg przez Krasne na Pobokowicze. W tym czasie 6 kompania ppor. Gawrońskiego i 7. ppor. Preissa prowadziły walkę ogniową. W odwodzie, na kierunku działania 5 kompanii, maszerowała szkoła podoficerska kpt. Świnarskiego i 4 kompania por. Adolfa Łojkiewicza, z zadaniem osłony południowego skrzydła. Atakująca dalej w pierwszym rzucie 5 kompania za Pobokowiczami zniszczyła nieprzyjacielską baterię artylerii. Zdobyto 2 działa, 5 jaszczy i 2 karabiny maszynowe. Wykorzystując powodzenie 5 kompanii, 6 i 7 kompania sforsowały na szerokim froncie Wołczankę i spychały Sowietów na Pobokowicze. Tu czerwonoarmistów od tyłu zaatakował pluton 5 kompanii. Większość z nich poddała się lub wycofała w nieładzie. Nie pomógł im też wyprowadzony na tym kierunku sowiecki kontratak. Został odparty przez plutony szkoły podoficerskiej.
Około południa II/3 pułku strzelców wielkopolskich, już bez styczności z przeciwnikiem, ruszył w kierunku Bobrujska. Pozostałe pododdziały, które nie weszły do walki, maszerowały za nim. Do zdobytego już przez 4 pułk strzelców wielkopolskich Bobrujska dotarły około 17:00. I batalion stanął w rejonie dworca kolejowego Bobrujsk, II w centrum miasta, wysuwając na stację kolejową Berezyna 5 kompanię. Ta, po zniszczonym moście, zdołała jeszcze przeprawić placówkę na wschodni brzeg rzeki. II batalion przeszedł do Krzywego Kruka.
Działanie grupy środkowej mjr. Brezanego.
Jako pierwszy maszerował 4 pułk strzelców wielkopolskich mjr. Oskara Brezanego, wspierany przez 2 kompanię czołgów Renault FT kpt. Dufoura. Dowódca pułku przyjął ugrupowanie w trzy kolumny, a oddziały maszerowały w pasie między linią kolejową Osipowicze – Bobrujsk, a szosą Słuck – Bobrujsk.
Pierwsza kolumna pod osobistym dowództwem mjr. Brezanego w składzie I batalion, 2 i 3 bateria 1 pułku artylerii polowej Wielkopolskiej i pluton saperów, łamiąc słaby opór nieprzyjaciela pod Gorbacewiczami, Pobokowiczami i Bałczynem, dotarła do skrzyżowania szosy z torem kolejowym. Tutaj została zatrzymana ogniem pociągu pancernego. Po wymianie ognia z polską baterią, pociąg wycofał się i jeszcze przed południem kolumna, nie napotykając przeciwnika, zajęła twierdzę i miasto. W tym czasie druga kolumna pod dowództwem ppor. Nowaka w składzie 5 i 7 kompania, kompania czołgów, 1 bateria 1 pap Wlkp. uderzyła na pozycje sowieckie nad Wołczanką. Pojawienie się czołgów było dużym zaskoczeniem dla czerwonoarmistów, którzy nie podjęli walki i wycofali się. Po krótkiej walce pod Siemkowem, a potem z pociągiem pancernym, kolumna zdobyła dworzec w Bobrujsku i około 15:00 wkroczyła do miasta zajętego już przez I batalion. Trzecia kolumna pod dowództwem ppor. Wiktora Skotarczaka, w składzie 6 i 8 kompania oraz 4 kompania ckm i oddział miotaczy min, przełamując sowiecką obronę pod Bybkowszczyzną, po południu wkroczyła do miasta.
Ostatecznie I batalion stanął w koszarach w twierdzy, II w centrum miasta, III na południe od dworca kolejowego, a czołgi w pobliżu stacji kolejowej. Do godziny 20:00 3 i 4 kompania ubezpieczały Bobrujsk patrolując brzeg rzeki.
Działanie grupy południowej ppłk. Andersa.
Prawa grupa uderzeniowa pod dowództwem ppłk. Władysława Andersa w składzie 1 pułk ułanów wielkopolskich (bez jednego szwadronu) z 2 baterią artylerii konnej por. Alfreda Milewskiego zebrała się na drodze Tarasowicze – Głusza i maszerowała za kolumną 4 pułku strzelców wielkopolskich przez Boguszewkę do Gorbacewicz. Tu skręciła na południe na Starce i Wornowicze, ubezpieczając się szpicą przednią – 4 szwadronem por. Jana Czarneckiego. Na wschód od Starzec szpica przełamała obronę nieprzyjaciela, ale z powodu bagnistej drogi dalszy marsz w kierunku na Wornowicze okazał się niemożliwy. W związku z tym wykonano marsz na północ, w kierunku na zaścianek Wornowicze, a w szpicy tym razem szedł 1 szwadron por. Antoniego Tuncelmana. Pod Bobrujskiem szarża 1 szwadronu spędziła wycofujące się już oddziały sowieckie, a około południa 1 szwadron osiągnął stację kolejową Berezynę i przy pomocy baterii konnej spędził sowiecki pociąg pancerny. W tym czasie 3 szwadron zdobył statek parowy na Berezynie. Około 15:00 pułk wkroczył do Bobrujska. 1 i 3 szwadron do 22:00 patrolowali brzeg Berezyny, a pozostała część pułku zakwaterowała się w mieście. W tym czasie pozostawiony w Boguszewiczach 2 szwadron por. Rojewskiego odpierał sowieckie oddziały przechodzące przez Berezynę.
Walki o przedmoście.
Sowieci obsadzili dominujące wzgórza na wschodnim brzegu Berezyny i z nich ostrzeliwali miasto. Zaistniała zatem potrzeba utworzenia przedmościa na wschodnim brzegu rzeki, które chroniłoby Bobrujsk od ognia artylerii i stanowiło podstawę dla przyszłych akcji na wschód od Berezyny.
Zadanie sforsowania Berezyny i opanowania wzgórz otrzymał 3 pułk strzelców wielkopolskich. Nocą 1 września jego I batalion przeszedł Berezynę po szczątkach mostu kolejowego, natomiast III batalion przeprawił się promem pod Nazarówką. Jeszcze przed świtem oba bataliony uderzyły na pozycje sowieckie i zdobyły Babin. Po walce bataliony obsadziły przedmoście na linii Nazarówka – Podrzecze – Chimy i dalej łukiem do wsi Ruczaj na południe od Bobrujska. W kolejnych dniach obszar przyczółka poszerzono, a sowieckie kontrataki mające na celu wyrzucenie polskich oddziałów za Berezynę zostały odparte. 1 września na przedmoście przeszedł 1 pułk ułanów wielkopolskich, który prowadził działania w rejonie Lubnicz – Kozułicz z zadaniem oczyszczenia terenu na wschód od Berezyny aż do Kliczewa. 4 września pułk czasowo opanował Kliczew, po czym powrócił do Bobrujska.
Komunikat prasowy Sztabu Generalnego z 2 września 1919 donosił:
Bilans walk.
W czasie walk o Bobrujsk kombinowana Grupa Wielkopolska wyparła z miasta oddziały 8 Dywizji Strzelców i opanowała przyczółek na wschodnim brzegu Berezyny. W połowie września w rejon Bobrujska przybyły pozostałe oddziały 1 Dywizji Strzelców Wielkopolskich, walczące do tej pory na innych odcinkach frontu. Zimą z 1919 na 1920 i wiosną 1920 oddziały polskie dokonały z przedmościa Bobrujsk wielu udanych wypadów na tyły wojsk sowieckich.

</doc>
<doc id="5058157" url="https://pl.wikipedia.org/wiki?curid=5058157" title="James Sundah">
James Sundah



</doc>
<doc id="5058160" url="https://pl.wikipedia.org/wiki?curid=5058160" title="Manyas">
Manyas



</doc>
<doc id="5058162" url="https://pl.wikipedia.org/wiki?curid=5058162" title="Czuhujiw">
Czuhujiw



</doc>
<doc id="5058163" url="https://pl.wikipedia.org/wiki?curid=5058163" title="Flaga gminy Kartuzy">
Flaga gminy Kartuzy



</doc>
<doc id="5058164" url="https://pl.wikipedia.org/wiki?curid=5058164" title="Flaga Kartuz">
Flaga Kartuz



</doc>
<doc id="5058165" url="https://pl.wikipedia.org/wiki?curid=5058165" title="Katastrofa samolotu wojskowego An-26 w Czuhujiwie">
Katastrofa samolotu wojskowego An-26 w Czuhujiwie



</doc>
<doc id="5058166" url="https://pl.wikipedia.org/wiki?curid=5058166" title="Flaga gminy Sierakowice">
Flaga gminy Sierakowice



</doc>
<doc id="5058170" url="https://pl.wikipedia.org/wiki?curid=5058170" title="Rejon czuhujiwski">
Rejon czuhujiwski



</doc>
<doc id="5058173" url="https://pl.wikipedia.org/wiki?curid=5058173" title="Virgin (ujednoznacznienie)">
Virgin (ujednoznacznienie)



</doc>
<doc id="5058174" url="https://pl.wikipedia.org/wiki?curid=5058174" title="Adolfo Gori">
Adolfo Gori

Adolfo Gori (ur. 13 lutego 1939 w Viareggio) – włoski piłkarz, grający na pozycji pomocnika lub obrońcy, trener piłkarski.
Kariera piłkarska.
Kariera klubowa.
Wychowanek klubu Viareggio, w barwach którego w 1956 rozpoczął karierę piłkarską. W 1959 został piłkarzem Lucchese. W 1961 przeszedł do SPALu. W latach 1963–1969 bronił barw Juventusu, z którym zdobył puchar i mistrzostwo Włoch. Latem 1968 został wypożyczony do Palermo, z którym rozegrał dwa mecze w Pucharze Włoch, po czym wrócił do Turynu, ale już nie grał w Juventusie. Potem występował w klubach Brescia, Rochester Lancers i Camaiore. W 1972 roku wrócił do Rochester Lancers, w którym zakończył karierę piłkarską.
Kariera reprezentacyjna.
25 czerwca 1967 roku debiutował w narodowej reprezentacji Włoch w meczu przeciwko Rumunii (1:0).
Kariera trenerska.
W 1972 roku będąc piłkarzem Rochester Lancers rozpoczął pracę trenerską w amerykańskim klubie.

</doc>
<doc id="5058175" url="https://pl.wikipedia.org/wiki?curid=5058175" title="Bitwa pod Bobrujskiem">
Bitwa pod Bobrujskiem



</doc>
<doc id="5058179" url="https://pl.wikipedia.org/wiki?curid=5058179" title="Cervini">
Cervini

Cervini – plemię ssaków z podrodziny jeleni (Cervinae) w obrębie rodziny jeleniowatych (Cervidae).
Zasięg występowania.
Plemię obejmuje gatunki występujące w Eurazji i Ameryce Północnej.
Systematyka.
Podział systematyczny.
Do plemienia należą następujące występujące współcześnie rodzaje:
Opisano również rodzaje wymarłe:

</doc>
<doc id="5058180" url="https://pl.wikipedia.org/wiki?curid=5058180" title="Superliga rosyjska w piłce siatkowej mężczyzn (2020/2021)">
Superliga rosyjska w piłce siatkowej mężczyzn (2020/2021)

Superliga 2020/2021 – 30. sezon walki o mistrzostwo Rosji w piłce siatkowej zorganizowany przez Ogólnorosyjską Federację Piłki Siatkowej. Zainaugurowany został 25 września 2020 roku.
W rozgrywkach uczestniczyło 14 drużyn. Rywalizowały one w fazie zasadniczej, meczach o miejsca 11–14 oraz w fazie finałowej, składającej się z rundy kwalifikacyjnej i Final Six. Do rozgrywek z wyższej ligi dołączył .
W fazie zasadniczej drużyny rozgrywały między sobą po dwa spotkania. Dwa najlepsze zespoły uzyskiwały bezpośredni awans do Final Six, natomiast te z miejsc 3–10 grały o udział w Final Six w rundzie kwalifikacyjnej. Mecz pomiędzy Lokomotiwem Nowosybirsk a Zenitem Kazań rozegrany w ramach 2. kolejki stanowił jednocześnie spotkanie o Superpuchar Rosji.
Final Six odbyło się w dniach 5–10 kwietnia 2021 roku w kompleksie sportowym „Dinamo” w Moskwie. W ramach turnieju odbyły się rozgrywki grupowe, mecz o 5. miejsce, półfinały, mecz o 3. miejsce oraz finał.
Po raz trzeci mistrzostwo Rosji zdobył klub , który w finale pokonał . Trzecie miejsce zajął . MVP Final Six został Pawieł Pankow.
W sezonie 2020/2021 w Lidze Mistrzów Rosję reprezentowały kluby , i , w eliminacjach do Ligi Mistrzów – , natomiast w Pucharze CEV – .
System rozgrywek.
Superliga w sezonie 2020/2021 składa się z fazy zasadniczej, fazy finałowej oraz meczów o miejsca 11–14.
Faza zasadnicza.
W fazie zasadniczej uczestniczy 14 drużyn. Rozgrywają one między sobą po dwa spotkania systemem kołowym (mecz u siebie i rewanż na wyjeździe), z tym że z powodu pandemii COVID-19 w niektórych przypadkach pierwszy mecz i rewanż rozgrywane są w jednym miejscu, aby ograniczyć przemieszczanie się.
Dwie najlepsze drużyny fazy zasadniczej uzyskują bezpośredni awans do Final Six, drużyny z miejsc 3–10 rywalizują w rundzie kwalifikacyjnej fazy finałowej, natomiast pozostałe drużyny grają o miejsca 11–14.
Faza finałowa.
Faza finałowa składa się z rundy kwalifikacyjnej oraz Final Six.
W rundzie kwalifikacyjnej uczestniczą drużyny, które w fazie zasadniczej zajęły miejsca 3–10. Pary tworzone są według klucza: 3-10, 4-9, 5-8, 6-7. Rywalizacja w parach toczy się do dwóch wygranych meczów ze zmianą gospodarza po każdym spotkaniu. Gospodarzem pierwszego meczu jest drużyna, która w fazie zasadniczej zajęła wyższe miejsce. Zwycięzcy w parach uzyskują awans do Final Six, natomiast przegrani kończą rozgrywki odpowiednio na pozycjach 7–10 zgodnie z tabelą fazy zasadniczej.
Gospodarzem Final Six jest zwycięzca fazy zasadniczej. Drużyny podzielone zostają na dwie grupy. Do grupy A trafia zwycięzca fazy zasadniczej, natomiast do grupy B – drużyna, która zajęła 2. miejsce w fazie zasadniczej. Pozostałe drużyny zostają dolosowane, z tym że dwie drużyny z rundy kwalifikacyjnej, które zajęły najwyższe miejsca w fazie zasadniczej, muszą znaleźć się w oddzielnych grupach.
W ramach grup drużyny rozgrywają między sobą po jednym spotkaniu. Do półfinałów awans uzyskują dwa najlepsze zespoły z każdej grupy. Drużyny, które zajęły 3. miejsce w grupie, rozgrywają mecz o 5. miejsce.
Pary półfinałowe tworzone są według klucza: A1 – B2, B1 – A2. Zespoły w ramach par rozgrywają jedno spotkanie decydujące o awansie. Zwycięzcy półfinałów grają mecz o mistrzostwo Rosji, natomiast przegrani – mecz o 3. miejsce.
Mecze o miejsca 11–14.
Rywalizacja o miejsca 11–14 odbywa się w ramach dwóch turniejów. Pierwszy turniej odbywa się w hali drużyny, która zajęła 12. miejsce w fazie zasadniczej, natomiast drugi turniej w hali zespołu, który zajął 11. miejsce w fazie zasadniczej.
Drużyny w ramach turnieju rozgrywają między sobą po jednym spotkaniu. Do tabeli wliczane są wszystkie mecze rozegrane w fazie zasadniczej.
Żadna drużyna nie spada do niższej ligi.
Drużyny uczestniczące.
Uwagi:
Faza finałowa.
Final Six.
Miejsce: Kompleks sportowy „Dinamo”, Moskwa
Grupa A.
Tabela
Wyniki spotkań
Grupa B.
Tabela
Wyniki spotkań
Statystyki.
Statystyki indywidualne.
Ranking najlepiej punktujących zawodników.
Źródło: 

</doc>
<doc id="5058181" url="https://pl.wikipedia.org/wiki?curid=5058181" title="Bułyża">
Bułyża

Bułyża () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona nad rzeką Dubrowka, 6 km od drogi regionalnej 66N-0504 (Prżewalskoje – Chołm – 66K-11), 7 km od centrum administracyjnego osiedla wiejskiego (Zaborje), 17,5 km od centrum administracyjnego rejonu (Diemidow), 71,5 km od stolicy obwodu (Smoleńsk), 48 km od granicy z Białorusią.
W granicach miejscowości znajduje się ulica Ochotniczja (1 posesja).
Demografia.
W 2010 r. miejscowości nikt nie zamieszkiwał.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Bułyża) zlikwidowanej jednostki administracyjnej Zakustiszczenskoje weszły w skład osiedla wiejskiego Zaborjewskoje.

</doc>
<doc id="5058185" url="https://pl.wikipedia.org/wiki?curid=5058185" title="Rochester FC">
Rochester FC



</doc>
<doc id="5058186" url="https://pl.wikipedia.org/wiki?curid=5058186" title="Kościół Najświętszej Maryi Panny Wniebowziętej w Trębaczowie">
Kościół Najświętszej Maryi Panny Wniebowziętej w Trębaczowie

Kościół Najświętszej Maryi Panny Wniebowziętej w Trębaczowie – rzymskokatolicki kościół parafialny należący do parafii pod tym samym wezwaniem (dekanat Bralin diecezji kaliskiej).
Jest to murowana świątynia wybudowana w 1777 roku dzięki staraniom ówczesnego proboszcza księdza Pawła Antoniego Moritza. Prace murarskie związane z jej budową zostały zrealizowane przez Józefa Blachta z Rychtala, natomiast ciesielskie przez Jerzego Rataja. Wybudowanemu kościołowi nadano wezwanie Najświętszej Maryi Panny Wniebowziętej. Świątynia ta do tej pory nie została konsekrowana. Jest to budowla jednonawowa, posiadająca nieco węższe i niższe od nawy prezbiterium, zamknięte trójbocznie, z zakrystią umieszczoną od strony północnej. Do nawy od strony południowej jest dostawiona mała kruchta, natomiast od strony zachodniej do nawy przylega czworokątna, drewniana wieża, w dolnej części wybudowana w konstrukcji szachulcowej, w górnej części wzniesiona w konstrukcji słupowej. Wieżę nakrywa baniasty dach hełmowy nakryty gontem, z ażurową latarnią zakończoną iglicą z kulą i krzyżem. Nawa nakryta jest dachem dwuspadowym i pokrywa ją dachówka ceramiczna. Na dachu znajduje się wieżyczka na sygnaturkę, z latarnią i baniastym, gontowym dachem hełmowym. Ściany świątyni są opięte szkarpami. Okna kościoła zamknięte są półkoliście. W tylnej części nawy znajduje się empora muzyczna z klasycystycznym prospektem organowym wykonanym w 1782 roku. Na drewnianym chórze są umieszczone 10-głosowe organy, które oryginalnie posiadały 8 głosów. W 1859 roku zostały one gruntownie przebudowane przez Jana Spiegela z Rychtala, natomiast w 1919 roku przez Józefa Bacha. Ostatnie prace zostały wykonane w latach 2007-2008. Zabytkowy instrument jest ozdobiony złoconymi i srebrzonymi ornamentami oraz dwiema figurami aniołów. Na balustradzie chóru znajdują się motywy koszy i girland z kwiatów i ziół. Ołtarz główny został wykonany w stylu późnobarokowym pod koniec XVIII wieku. Świątynia posiada dwa ołtarze boczne. W jednym jest zawieszony ogromny krucyfiks, natomiast w drugim znajduje się figura Najświętszego Serca Pana Jezusa.

</doc>
<doc id="5058189" url="https://pl.wikipedia.org/wiki?curid=5058189" title="Zawilje">
Zawilje

Zawilje () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona 3 km od drogi regionalnej 66N-0504 (Prżewalskoje – Chołm – 66K-11), 7 km od centrum administracyjnego osiedla wiejskiego (Zaborje), 20 km od centrum administracyjnego rejonu (Diemidow), 74 km od stolicy obwodu (Smoleńsk), 47 km od granicy z Białorusią.
W granicach miejscowości znajdują się ulice: Centralnaja, Dworcowaja.
Demografia.
W 2010 r. miejscowość zamieszkiwało 10 osób.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Zawilje) zlikwidowanej jednostki administracyjnej Zakustiszczenskoje weszły w skład osiedla wiejskiego Zaborjewskoje.

</doc>
<doc id="5058190" url="https://pl.wikipedia.org/wiki?curid=5058190" title="Videndum">
Videndum

Videndum (do 2022 roku The Vitec Group) – brytyjska korporacja, właściciel ponad 20 marek (stan na 2017), m.in. , Lastolite, , związanych z fotografią, telewizją oraz filmem.
Historia.
Założycielem firmy był William Vinten. dyrektorem generalnym przedsiębiorstwa jest Stephen Bird (stan na 2018 rok). 

</doc>
<doc id="5058192" url="https://pl.wikipedia.org/wiki?curid=5058192" title="Bimbo (miasto)">
Bimbo (miasto)



</doc>
<doc id="5058195" url="https://pl.wikipedia.org/wiki?curid=5058195" title="Gonzalo Angulo Nunez">
Gonzalo Angulo Nunez

Gonzalo Manuel Angulo Nunez – chemik, dr hab. nauk chemicznych, profesor Instytutu Chemii Fizycznej PAN.
Życiorys.
W 1996 r. ukończył studia chemiczne na Uniwersytecie w Sewilli. Stopień doktora uzyskał w 2003 r. w Institute für Physikalische und Theoretische Chemie na Technische Universität Graz. W 2015 r. habilitował się na podstawie rozprawy zatytułowanej "Wspomagane dyfuzją fotoindukowane bimolekularne reakcje chemiczne". Od 2016 r. jest zatrudniony na stanowisku profesora instytutu w IChF PAN i pełni funkcję kierownika 
Zespołu badawczego nr 8 „Dynamika dwucząsteczkowych reakcji indukowanych światłem”.

</doc>
<doc id="5058196" url="https://pl.wikipedia.org/wiki?curid=5058196" title="Małoje Zakustiszcze">
Małoje Zakustiszcze

Małoje Zakustiszcze () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona 2,5 km od drogi regionalnej 66N-0504 (Prżewalskoje – Chołm – 66K-11), 5,5 km od centrum administracyjnego osiedla wiejskiego (Zaborje), 19 km od centrum administracyjnego rejonu (Diemidow), 75 km od stolicy obwodu (Smoleńsk), 45 km od granicy z Białorusią.
W granicach miejscowości znajduje się ulica Gribnaja (1 posesja).
Demografia.
W 2010 r. miejscowość zamieszkiwały 2 osoby.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Małoje Zakustiszcze) zlikwidowanej jednostki administracyjnej Zakustiszczenskoje weszły w skład osiedla wiejskiego Zaborjewskoje.

</doc>
<doc id="5058197" url="https://pl.wikipedia.org/wiki?curid=5058197" title="BE (album)">
BE (album)



</doc>
<doc id="5058200" url="https://pl.wikipedia.org/wiki?curid=5058200" title="Be (album)">
Be (album)



</doc>
<doc id="5058201" url="https://pl.wikipedia.org/wiki?curid=5058201" title="Bolszoje Zakustiszcze">
Bolszoje Zakustiszcze

Bolszoje Zakustiszcze () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest nad rzeką Połowja, 1,5 km od drogi regionalnej 66N-0504 (Prżewalskoje – Chołm – 66K-11), 5 km od centrum administracyjnego osiedla wiejskiego (Zaborje), 19 km od centrum administracyjnego rejonu (Diemidow), 75 km od stolicy obwodu (Smoleńsk), 44,5 km od granicy z Białorusią.
W granicach miejscowości znajduje się ulica Polewaja (4 posesje).
Demografia.
W 2010 r. miejscowość zamieszkiwały 4 osoby.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Bolszoje Zakustiszcze) zlikwidowanej jednostki administracyjnej Zakustiszczenskoje weszły w skład osiedla wiejskiego Zaborjewskoje.

</doc>
<doc id="5058202" url="https://pl.wikipedia.org/wiki?curid=5058202" title="Flaga gminy Kościerzyna">
Flaga gminy Kościerzyna



</doc>
<doc id="5058203" url="https://pl.wikipedia.org/wiki?curid=5058203" title="Flaga Kościerzyny">
Flaga Kościerzyny



</doc>
<doc id="5058204" url="https://pl.wikipedia.org/wiki?curid=5058204" title="Flaga gminy Dziemiany">
Flaga gminy Dziemiany



</doc>
<doc id="5058207" url="https://pl.wikipedia.org/wiki?curid=5058207" title="Tomasz Biernacki (rektor Politechniki Gdańskiej)">
Tomasz Biernacki (rektor Politechniki Gdańskiej)



</doc>
<doc id="5058209" url="https://pl.wikipedia.org/wiki?curid=5058209" title="Laemophloeidae">
Laemophloeidae

Laemophloeidae – rodzina chrząszczy z podrzędu wielożernych.
Zasięg występowania.
Przedstawiciele "Laemophloeidae" występują na całym świecie, najbardziej zróżnicowane są w strefie tropikalnej.
W Polsce 18 gatunków.
Budowa ciała.
Osiągają 1 - 5 mm długości. Ciało zwykle spłaszczone. Głowa i przedplecze z podłużnymi wgłębieniami po bokach. Pokrywy podłużnie żeberkowane. Czułki długie.
Biologia i ekologia.
Biotop.
Zwykle żyją pod korą drzew, niektóre gatunki żerują w składowanym zbożu.
Odżywianie.
Prawdopodobnie zwykle są mykofagami, niektóre gatunki są drapieżne i polują na żyjące pod korą chrząszcze.
Rozród.
Larwy niektórych przedstawicieli rodzaju "Cryptolestes" posiadają podwójne, położone brzusznie, gruczoły przędne za pomocą których przędą kokon w celu przepoczwarczenia.
Znaczenie dla człowieka.
Niektóre gatunki żerujące w zbożu są ważnymi szkodnikami.
Systematyka.
Dawniej zaliczane były jako podrodzina w obrębie zgniotkowatych. Do "Laemophloeidae" zaliczanych jest ponad 400 gatunków zgrupowanych w 40 rodzajach:

</doc>
<doc id="5058214" url="https://pl.wikipedia.org/wiki?curid=5058214" title="Gianfranco Zigoni">
Gianfranco Zigoni

Gianfranco Zigoni (ur. 25 listopada 1944 w Oderzo) – włoski piłkarz, grający na pozycji napastnika, trener piłkarski.
Kariera piłkarska.
Kariera klubowa.
Wychowanek klubów Patronato Turroni i Pordenone. W 1961 rozpoczął karierę piłkarską w barwach Juventusu, z którym zdobył mistrzostwo Włoch. W latach 1964-1966 został wypożyczony do Genoa. W 1970 przeszedł do Romy. W 1972 został piłkarzem Verony. Od 1978 do 1980 bronił barw Brescii. Potem występował w klubach Opitergina i Piavon, w którym zakończył karierę piłkarską w roku 1987.
Kariera reprezentacyjna.
25 czerwca 1967 roku debiutował w narodowej reprezentacji Włoch w meczu przeciwko Rumunii (1:0).
Kariera trenerska.
W 1987 roku rozpoczął pracę trenerską. Szkolił juniorów w klubach Opitergina, Ponte di Piave i Basalghelle.

</doc>
<doc id="5058217" url="https://pl.wikipedia.org/wiki?curid=5058217" title="Kompleks Pamięci &quot;Dola&quot;">
Kompleks Pamięci &quot;Dola&quot;



</doc>
<doc id="5058221" url="https://pl.wikipedia.org/wiki?curid=5058221" title="Sayuri Yoshinaga">
Sayuri Yoshinaga

 – japońska aktorka.
Życiorys.
Yoshinaga urodziła się w 1945. Jej pierwszy występ w mediach miał miejsce w dramacie radiowym "Akado Suzunosuke" w 1957 roku, a od lat 60. jest jedną z najpopularniejszych aktorek w Japonii. Podpisała kontrakt z korporacją filmową Nikkatsu i zagrała główną rolę w wielu jej filmach. W 1962 roku Yoshinaga zagrała gimnazjalistkę w swoim najsłynniejszym filmie "Kyūpora no aru machi" i wraz z piosenkarzem Yukio Hashi otrzymała nagrodę Japan Record Award za piosenkę "Itsudemo Yume wo".
Yoshinaga zagrała w "Ohan" i "Sasame-yuki" przez Kona Ichikawy. Zagrała także w "Kābē" i "Otōto" w reżyserii Yōjiego Yamady. W 2012 roku zagrała w "Kita no Kanariatachi" Junjiego Sakamoto.
Wygrała cztery Nagrody Japońskiej Akademii Filmowej dla najlepszej aktorki, bardziej niż jakakolwiek inna aktorka, i została nazwana „jedną z czołowych gwiazd powojennego świata filmowego”. Yoshinaga pojawiła się w 122 filmach, głównie w roli głównej. Pracowała również jako aktywistka ruchu antynuklearnego.
W 2010 roku otrzymała honorowy tytuł Zasłużony dla kultury.
Życie prywatne.
Ukończyła studia na Uniwersytecie Waseda w 1969 roku. W 1975 roku wyszła za mąż za Taro Okadę, reżysera telewizyjnego, zachowując swoje panieńskie nazwisko „Yoshinaga” jako pseudonim sceniczny. Yoshinaga nie ma dzieci.

</doc>
<doc id="5058225" url="https://pl.wikipedia.org/wiki?curid=5058225" title="Nad przepaścią">
Nad przepaścią



</doc>
<doc id="5058228" url="https://pl.wikipedia.org/wiki?curid=5058228" title="Ewa Bogacka-Kisiel">
Ewa Bogacka-Kisiel

Ewa Maria Bogacka-Kisiel (zm. 18 marca 2021) – polska ekonomistka, prof. dr hab.
Życiorys.
Obroniła pracę doktorską, 30 czerwca 1993 habilitowała się na podstawie rozprawy zatytułowanej "Finansowe aspekty działalności państwa w ochronie środowiska". 9 maja 2001 nadano jej tytuł profesora w zakresie nauk ekonomicznych. Została zatrudniona na stanowisku profesora w Instytucie Ekonomii i Finansów na Wydziale Ekonomicznym Uniwersytetu Opolskiego, oraz w Katedrze Finansów na Wydziale Nauk Ekonomicznych Akademii Ekonomicznej im. Oskara Langego we Wrocławiu.
Była profesorem zwyczajnym w Katedrze Finansów na Wydziale Nauk Ekonomicznych Uniwersytetu Ekonomicznego we Wrocławiu i w Wyższej Szkole Bankowej we Wrocławiu.
Piastowała funkcję profesora nadzwyczajnego i kierownika w Katedrze Finansów i Rachunkowości na Wydziale Ekonomicznym Uniwersytetu Opolskiego.
Zmarła 18 marca 2021.

</doc>
<doc id="5058229" url="https://pl.wikipedia.org/wiki?curid=5058229" title="Kosmowskoje">
Kosmowskoje

Kosmowskoje () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest nad rzeką Połowja, 1,5 km od drogi regionalnej 66N-0504 (Prżewalskoje – Chołm – 66K-11), 3,5 km od centrum administracyjnego osiedla wiejskiego (Zaborje), 18 km od centrum administracyjnego rejonu (Diemidow), 75 km od stolicy obwodu (Smoleńsk), 43,5 km od granicy z Białorusią.
W granicach miejscowości znajduje się ulica Tiulikowskaja (2 posesje).
Demografia.
W 2010 r. miejscowość zamieszkiwały 3 osoby.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Kosmowskoje) zlikwidowanej jednostki administracyjnej Zakustiszczenskoje weszły w skład osiedla wiejskiego Zaborjewskoje.

</doc>
<doc id="5058232" url="https://pl.wikipedia.org/wiki?curid=5058232" title="Hołowaniwśk">
Hołowaniwśk



</doc>
<doc id="5058233" url="https://pl.wikipedia.org/wiki?curid=5058233" title="Jelena de Belder-Kovačič">
Jelena de Belder-Kovačič

Jelena de Belder-Kovačič (ur. 23 sierpnia 1925, zm. 31 sierpnia 2003) – słoweńsko-belgijska botaniczka i ogrodnik. Zajmowała się taksonomią, zyskując międzynarodową renomę dzięki rozwojowi Arboretów Kalmthout i Hemelrijk. Kilka uprawianych przez nią odmian roślin zostało wyróżnionych nagrodami Królewskiego Towarzystwa Ogrodniczego w Londynie, a za wkład w dendrologię otrzymała w 1995 roku tytuł baronowej od Alberta II.
Życiorys.
Jelena Kovačič urodziła się 23 sierpnia 1925 roku w gminie Jasenovac jako córka Elzy (z domu Zorčič) i Andreja Kovačiča. Jej rodzice etnicznie byli Słoweńcami i pochodzili z Bizeljska w gminie Brežice. Ojciec Andrej pracował jako agronom w posiadłości Belje w regionie Baranja w dzisiejszej Chorwacji. Jelena do szkoły podstawowej uczęszczała w miejscowości Kneževo, a następnie uczyła się w Osijeku i Ptuju. W 1951 roku ukończyła studia na wydziale agronomii na Uniwersytecie w Zagrzebiu. Przez rok pracowała w miejskiej szkółce na przedmieściach Zagrzebia, a następnie w 1953 roku otrzymała pozwolenie na wyjazd na staż za granicę. Wyjechała do Danii, a potem do Niemiec, gdzie praktykowała w Szlezwiku-Holsztynie. W następnym roku wyjechała do Zundert w Holandii i pracowała w szkółce Lombarts.
Gdy dowiedziała się, że w starej szkółce w Kalmthout rosną stare i rzadkie drzewa, takie jak stewarcia kameliowata, pojechała tam na wycieczkę rowerową. Szkółka została założona w 1856 roku, a w 1952 roku kupili ją Robert i Georges de Belder zajmujący się handlem diamentami. Bracia zainteresowali się tym miejscem, gdy szkółka była zagrożona wycinką pod osiedle mieszkaniowe. Kupili działkę i rozszerzyli jej obszar do około 12,5 ha starając się chronić najbardziej cenne odmiany i gatunki drzew. Podczas swojej wizyty Kovačič zasugerowała Robertowi, aby spróbował rozmnażać swoje egzemplarze oczaru wirginijskiego z sadzonek, a nie przez szczepienie. Zainteresowanie roślinami połączyło Roberta i Jelenę. Pobrali się trzy miesiące później, a Jelena zamieszkała na stałe w Belgii.
Pierwszy oczar wirginijski wyhodowany z sadzonek na terenie Arboretum Kalmthout zakwitł w styczniu 1955 roku. Krzew miał intensywne pomarańczowo-brązowe kwiaty. Robert nazwał tą odmianę "Hamamelis × intermedia" 'Jelena' i zgłosił ją na wystawę organizowaną w Londynie przez Królewskie Towarzystwo Ogrodnicze (Royal Horticultural Society). Podczas gdy Robert na co dzień pracował w branży diamentowej w Antwerpii, Jelena skupiła się na oznaczaniu i identyfikacji roślin. Wieczorami i w dni wolne Robert pracował z bratem przy kopaniu stawów, podczas gdy Jelena pracowała nad rozmnażaniem roślin dla stworzonych przez siebie przestrzeni. W 1952 roku Robert był jednymi z założycieli International Dendrology Union (obecnie International Dendrology Society), a w latach 1988-1992 para pełniła funkcję przewodniczących. Znaleźli się również w gronie założycieli Belgische Dendrologie Belge.
1 czerwca 1961 roku kupili większą posiadłość "Hemelrijk" w Essen obejmującą 101,171 ha. W zaniedbanym majątku znajdował się zamek, kilka budynków, pola uprawne i las. Projekt nowego arboretum przygotował projektant John Baptiste Bergmans. Wpływ na kształt posiadłości miał również poznany pod koniec lat 60. XX wieku inny architekt Russell Page. Podczas licznych podróży w ramach Międzynarodowego Towarzystwa Dendrologicznego para zbierała okazy i stworzyła międzynarodową sieć wymiany nasion roślin i informacji. Stworzyli również obszerną bibliotekę rzadkich książek z zakresu botaniki i ogrodnictwa, która po upadku firmy Roberta w latach 80. XX wieku została podzielona i sprzedana na aukcjach. W swojej posiadłości gościli ponad 350 studentów, w tym japońskiego botanika Mikinoriego Ogisu, który spędził tu dwa lata.
Jelena rozpoczęła hodowlę roślin, koncentrując się na oczarach, hortensjach i rododendronach oraz drzewach z rodzajów jabłoń ("Malus") i śliwa ("Prunus")"." Para eksperymentowała z hortensją bukietową ("Hydrangea paniculata)" tworząc między innymi odmiany takie jak: 'Brussels Lace', 'Burgundy Lace', 'Green Spire', 'Little Lamb', 'Pink Diamond', 'The Swan', 'Unique' i 'White Moth', a także 'Spreading Beauty' z gatunku hortensja piłkowana ("Hortensja serrata")"." Zazwyczaj w ogrodach oczary wirginijskie uprawiane są pojedynczo, ponieważ roślina ta wymaga dużej powierzchni, ale Jelena miała w Kalmthout rozmnożonych czterdzieści odmian. Jedna z odmian nazwana na cześć ich córki 'Diane' otrzymała w 1993 roku Nagrodę Królewskiego Towarzystwa Ogrodniczego za intensywny czerwony kolor kwiatów.
Podczas kryzysu gospodarczego w latach 80. XX wieku spowodowanego kryzysem naftowym firma Roberta upadła, a para przekazała arboretum prowincji Antwerpii. Przenieśli się do swojej drugiej posiadłości w Hemelrijk. Po śmierci Roberta w 1995 roku Jelena otrzymała tytuł baronowej nadany przez króla Belgów Alberta II za jej wkład w dendrologię. W 1998 roku pełniła funkcję wiceprezesa Królewskiego Towarzystwa Ogrodniczego.
Jelena de Belder zmarła podczas wakacji na wyspie Krk 31 sierpnia 2003 roku. W Hemelrijk mieszka syn Danile z żoną Barbarą i dziećmi. Córka Diane Van Strydonck również mieszka w posiadłości rodziców, ale pracuje w branży diamentowej w Antwerpii.
Jelena była autorką książki kucharskiej "Okus po cvetju: kulinarično popotovanje" wydanej w Ljubljanie w 1994 roku oraz "Het leven begint in de herfst: vier seizoenen in het Arboretum Kalmthout" (1998). Nakręciła też serię filmów dokumentalnych, które zostały wyemitowane w Słowenii w ogólnokrajowym programie Radiotelevizija Slovenija. Były to między innymi "List in cvet" (1994), "Okus po cvetju" (1998) i "Okus po plodovih (2003)""."

</doc>
<doc id="5058235" url="https://pl.wikipedia.org/wiki?curid=5058235" title="Kalmiuśke">
Kalmiuśke



</doc>
<doc id="5058237" url="https://pl.wikipedia.org/wiki?curid=5058237" title="Koriukiwka">
Koriukiwka



</doc>
<doc id="5058239" url="https://pl.wikipedia.org/wiki?curid=5058239" title="Rejon koriukiwski">
Rejon koriukiwski



</doc>
<doc id="5058242" url="https://pl.wikipedia.org/wiki?curid=5058242" title="Rassumaki">
Rassumaki

Rassumaki () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest nad rzeką Połowja, przy drodze regionalnej 66N-0504 (Prżewalskoje – Chołm – 66K-11), 0,8 km od centrum administracyjnego osiedla wiejskiego (Zaborje), 15,5 km od centrum administracyjnego rejonu (Diemidow), 74 km od stolicy obwodu (Smoleńsk), 41,5 km od granicy z Białorusią.
W granicach miejscowości znajduje się ulica Riecznaja (9 posesji).
Demografia.
W 2010 r. miejscowość zamieszkiwało 13 osób.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5058245" url="https://pl.wikipedia.org/wiki?curid=5058245" title="Rejon łoziwski">
Rejon łoziwski



</doc>
<doc id="5058249" url="https://pl.wikipedia.org/wiki?curid=5058249" title="Nowomoskowśk">
Nowomoskowśk



</doc>
<doc id="5058250" url="https://pl.wikipedia.org/wiki?curid=5058250" title="Fyr &amp; Flamme">
Fyr &amp; Flamme

Fyr &amp; Flamme (duń. Fyr og Flamme) – duński duet muzyczny działający od 2017 roku, w skład którego wchodzą: Jesper Groth oraz Laurits Emanuel. Reprezentanci kraju w 65. Konkursie Piosenki Eurowizji (2021) z utworem „Øve os på hinanden”.
Duet swoją działalność rozpoczął w 2017 roku. Na rynku muzycznym zaistniał jednak trzy lata później, wydając dwa single: „Menneskeforbruger” oraz „Kamæleon”, które odniosły sukces na rodzimej liście przebojów. Tworzą w języku duńskim, a ich stylistyka opiera się na brzmieniach muzyki lat osiemdziesiątych. 
W 2021 roku zwyciężyli w finale duńskich preselekcji do Konkursu Piosenki Eurowizji – "Dansk Melodi Grand Prix" z utworem „Øve os på hinanden”, stając się tym samym reprezentantami kraju w konkursie. 20 maja wystąpili jako ostatni w kolejności startowej w drugim półfinale, w którym zajęli ostatecznie 11. miejsce z dorobkiem 89 punktów, przez co nie awansowali do finału.

</doc>
<doc id="5058253" url="https://pl.wikipedia.org/wiki?curid=5058253" title="Fyr og Flamme">
Fyr og Flamme



</doc>
<doc id="5058254" url="https://pl.wikipedia.org/wiki?curid=5058254" title="Nowoukrajinka">
Nowoukrajinka



</doc>
<doc id="5058255" url="https://pl.wikipedia.org/wiki?curid=5058255" title="Rejon nowoukrajinski">
Rejon nowoukrajinski



</doc>
<doc id="5058259" url="https://pl.wikipedia.org/wiki?curid=5058259" title="Kościół Bethel w Aleppo">
Kościół Bethel w Aleppo

Kościół Bethel – zabytkowy zbór Ormiańskiego Kościoła Ewangelickiego w Aleppo. Położony jest w centrum miasta, w dzielnicy As-Sulajmanijja. Obecnym (rok 2021) pastorem jest Harutjun Selimjan.
Historia.
W 1923 roku otwarta została w tym miejscu ewangelicka szkoła ormiańska. W czasie wojny domowej w Syrii kościół został uszkodzony, ponownie otwarcie po naprawie zniszczeń nastąpiło 22 marca 2021.
Architektura.
Wybudowana z kamienia świątynia jest budowlą trójnawową, zakończoną płytką apsydą, o fasadzie zwieńczonej wieżą.
Wnętrze.
Wnętrze bardzo skromne, w ołtarzu znajduje się duży krzyż w stylu ormiańskim, okna zdobią witraże.

</doc>
<doc id="5058260" url="https://pl.wikipedia.org/wiki?curid=5058260" title="Brodské (przystanek kolejowy)">
Brodské (przystanek kolejowy)

Brodské – przystanek kolejowy w miejscowości Brodské, w kraju trnawskim, na Słowacji. Znajduje się na linii 250 Havlíčkův Brod – Kúty. Znajduje się pomiędzy słowacką miejscowością Kúty i czeską miejscowością Lanžhot. Pociągi pospieszny przejeżdżają przez przystanek, a pociągi osobowe z Kútov do Břeclav w Czechach zatrzymują się bezpośrednio na stacji. Aby pociągi mógły łączyć się z Czechami, zbudowano most na rzece Morawa.
Stacja została zbudowana w Brodskim w 1900, w 1925 otrzymała nowszy budynek, a w 1931 została przebudowana. Stacja znajduje się na 71,717 km i posiada własną poczekalnię dla pasażerów, ale nie oferuje sprzedaży biletów.
Niedaleko dworca znajduje się urząd gminy, a w pobliżu przystanku kursuje autobus do miejscowości Kúty, a także do miejscowości Holíč, Skalica oraz autobus do miejscowości Šaštín-Stráže i Senica.

</doc>
<doc id="5058261" url="https://pl.wikipedia.org/wiki?curid=5058261" title="Nikasicy">
Nikasicy

Nikasicy () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest w dorzeczu Połowji, przy drodze regionalnej 66N-0504 (Prżewalskoje – Chołm – 66K-11), 2 km od centrum administracyjnego osiedla wiejskiego (Zaborje), 14 km od centrum administracyjnego rejonu (Diemidow), 74 km od stolicy obwodu (Smoleńsk), 40,5 km od granicy z Białorusią.
W granicach miejscowości znajdują się ulice: Prżewalskaja, Sosnowyj pierieułok.
Demografia.
W 2010 r. miejscowość zamieszkiwało 13 osób.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5058262" url="https://pl.wikipedia.org/wiki?curid=5058262" title="Virginio De Paoli">
Virginio De Paoli

Virginio De Paoli (ur. 13 lutego 1939 w Viareggio, zm. 24 sierpnia 2009) – włoski piłkarz, grający na pozycji napastnika, trener piłkarski.
Kariera piłkarska.
Kariera klubowa.
Wychowanek klubu Milan. Od 1957 grał na zasadach wypożyczenia w Novese i Varese. W 1959 został piłkarzem Pisy. W sezonie 1960/61 występował w Venezii. Potem przeszedł do Brescii. W latach 1966–1968 bronił barw Juventusu, z którym zdobył mistrzostwo Włoch. Potem wrócił do Brescii, w którym zakończył karierę piłkarską w roku 1972.
Kariera reprezentacyjna.
18 czerwca 1966 roku debiutował w narodowej reprezentacji Włoch w meczu przeciwko Austrii (1:0). Łącznie strzelił 1 gola w 3 meczach międzynarodowych.
Kariera trenerska.
W 1974 roku rozpoczął pracę trenerską w klubie Tharros, grającym w Serie D. W 1977 prowadził czwartoligowy Frosinone.

</doc>
<doc id="5058263" url="https://pl.wikipedia.org/wiki?curid=5058263" title="Co mój mąż robi w nocy?">
Co mój mąż robi w nocy?



</doc>
<doc id="5058270" url="https://pl.wikipedia.org/wiki?curid=5058270" title="Koziuli">
Koziuli

Koziuli () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest nad rzeką Buliża, 4,5 km od drogi regionalnej 66N-0504 (Prżewalskoje – Chołm – 66K-11), 5,5 km od centrum administracyjnego osiedla wiejskiego (Zaborje), 12 km od centrum administracyjnego rejonu (Diemidow), 70 km od stolicy obwodu (Smoleńsk), 44 km od granicy z Białorusią.
W granicach miejscowości znajdują się ulice: Lesnaja, Sosnowyj pierieułok.
Demografia.
W 2010 r. miejscowość zamieszkiwało 31 osób.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5058272" url="https://pl.wikipedia.org/wiki?curid=5058272" title="Albumy numer jeden w roku 2020 (Japonia)">
Albumy numer jeden w roku 2020 (Japonia)

Notowanie przedstawia najlepiej sprzedające się albumy w Japonii. Publikowane jest ono przez magazyn "Oricon Style", a dane skompletowane zostały przez Oricon w oparciu o cotygodniowe wyniki sprzedaży fizycznej albumów. Poniżej znajdują się tabele prezentujące najpopularniejsze albumy w danych tygodniach w roku 2020.
Notowanie Billboard Japan Hot Albums publikowane jest przez magazyn "Billboard", a dane kompletowane są w oparciu o sprzedaż albumów (fizyczną i cyfrową) oraz dane pochodzące z Gracenote – ile razy dana płyta została włożona do komputera.

</doc>
<doc id="5058273" url="https://pl.wikipedia.org/wiki?curid=5058273" title="Skadowśk">
Skadowśk



</doc>
<doc id="5058274" url="https://pl.wikipedia.org/wiki?curid=5058274" title="Midalja għall-Qadi tar-Repubblika">
Midalja għall-Qadi tar-Repubblika

Midalja għall-Qadi tar-Repubblika (ang. Medal for Service to the Republic, pol. "Medal Służby dla Republiki") – jednoklasowe, wysokie odznaczenie maltańskie. Członkowie uprzywilejowani są do stawiania liter M.Q.R. po nazwisku.
Odznaczenie nadawane jest przez prezydenta Malty na wniosek premiera. Odznaczeni mogą być obywatele Malty oraz cudzoziemcy o honorowej zasłudze zasługującą na uznanie. W ciągu jednego roku medal może otrzymać nie więcej niż dziesięciu obywateli Malty. Medal może zostać nadany pośmiertelnie.
Nadanie nowych odznaczeń obywatelom Malty odbywa się raz w roku w Dzień Republiki (13 grudnia).
Wygląd insygniów.
Midalja għall-Qadi tar-Repubblika to pięcioramienna biała emaliowana gwiazda o szerokości 41 mm ze skośnymi promieniami między ramionami gwiazdy. Awers przedstawia herb Malty na złotym metalowym krążku nałożonym na gwiazdę. W wierzchołku gwiazdy widnieje złoty napis 1975. Rewers przedstawia reliefową mapę Wysp Maltańskich. Mapa otoczona jest wieńcem. Pod wieńcem znajduje się napis "Għall-Qadi tar-Repubblika" (Za służbę dla Republiki). Wstęga medalu ma szerokość 32 mm, jest w połowie biała i w połowie czerwona. Kiedy jest noszona przez kobietę, wstęga jest formowana w kokardkę.

</doc>
<doc id="5058275" url="https://pl.wikipedia.org/wiki?curid=5058275" title="Chomiaki (obwód smoleński)">
Chomiaki (obwód smoleński)

Chomiaki () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest nad rzeką Połowja, 3 km od drogi regionalnej 66N-0504 (Prżewalskoje – Chołm – 66K-11), 4,5 km od centrum administracyjnego osiedla wiejskiego (Zaborje), 12 km od centrum administracyjnego rejonu (Diemidow), 71 km od stolicy obwodu (Smoleńsk), 43 km od granicy z Białorusią.
W granicach miejscowości znajduje się ulica Zariecznaja (1 posesja).
Demografia.
W 2010 r. miejscowość zamieszkiwało 5 osób.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5058277" url="https://pl.wikipedia.org/wiki?curid=5058277" title="II Bitwa o Chorramszahr">
II Bitwa o Chorramszahr



</doc>
<doc id="5058278" url="https://pl.wikipedia.org/wiki?curid=5058278" title="Bitwa o Chorramszahr">
Bitwa o Chorramszahr



</doc>
<doc id="5058280" url="https://pl.wikipedia.org/wiki?curid=5058280" title="Pomnik poległych w walce o wolność mieszkańców Lješanskej nahiji">
Pomnik poległych w walce o wolność mieszkańców Lješanskej nahiji



</doc>
<doc id="5058282" url="https://pl.wikipedia.org/wiki?curid=5058282" title="Albuginidae">
Albuginidae

Albuginidae – podklasa organizmów, która w klasyfikacji Cavallera-Smitha zaliczana jest do królestwa chromistów ("Chromista").
Systematyka i nazewnictwo.
Według klasyfikacji Index Fungorum bazującej na Dictionary of the Fungi podklasa "Peronosporidae" to takson monotypowy:

</doc>
<doc id="5058286" url="https://pl.wikipedia.org/wiki?curid=5058286" title="Ezra Taft Benson (1811-1869)">
Ezra Taft Benson (1811-1869)



</doc>
<doc id="5058287" url="https://pl.wikipedia.org/wiki?curid=5058287" title="Teresa Wallis-Joniak">
Teresa Wallis-Joniak

Teresa Wallis-Joniak (ur. 13 października 1926 w Chorzowie) – polska malarka i nauczycielka.
Życiorys.
Ukończyła studia na Wydziale Malarstwa Akademii Sztuk Pięknych im. Jana Matejki w Krakowie. Tytuł magistra sztuki otrzymała w 1954 roku, promotorką dyplomu była prof. Hanna Rudzka-Cybisowa. Od 1955 r. członkini Związku Polskich Artystów Plastyków, a od 1996 r. Towarzystwa Przyjaciół Sztuk Pięknych w Krakowie. Malująca głównie w nurcie postimpresjonizmu określanego jako koloryzm krakowski. Od 1972 r. nauczycielka wychowania plastycznego w krakowskich liceach, prowadząca praktyki pedagogiczne dla studentów kierunków związanych ze sztuką ówczesnej Wyższej Szkoły Pedagogicznej (obecnie Uniwersytet Pedagogiczny w Krakowie). Za pracę pedagogiczną nagrodzona przez Ministra Oświaty i Wychowania. Przez szereg lat pełniła funkcję sekretarza naukowego Olimpiady Artystycznej. Jej prace znajdują się w kolekcjach prywatnych w kraju i za granicą.
Żona Juliusza Joniaka, pedagoga i artysty, córki: Anna (konserwator dzieł sztuki) i Marta (architekt).

</doc>
<doc id="5058288" url="https://pl.wikipedia.org/wiki?curid=5058288" title="Graz Puntigam">
Graz Puntigam

Graz Puntigam (niem.: "Bahnhof Graz Puntigam") – stacja kolejowa w Grazu, w kraju związkowym Styria, w Austrii. Znajduje się w południowej strefie przemysłowej Grazu, w dzielnicy Puntigam (17.). Stacja znajduje się na trasie Südbahn i Koralmbahn, które biegną obok siebie między Grazem a Werndorfem. Dzięki połączeniom z transportem miejskim i regionalnym odgrywa ważną rolę w koncepcji rozwoju transportu w regionie miejskim jako lokalny węzeł transportowy Puntigam.
Historia i przyszłość.
Aby ułatwić przesiadkę, w 2006 przeniesiono stację ÖBB Puntigam o ok. 450 m na północ, a istniejącą linię tramwajową 5 przedłużono o ok. 350 m na zachód od nowego przystanku ÖBB.
W latach 2008–2010 punkt przesiadkowy między S-Bahn, autobusami i tramwajem linii 5 został ulepszony pod nazwą projektu lokalnego węzła transportowego Puntigam. Linia tramwajowa została przesunięta na wschód w kierunku Brauhaus i obniżona tak, aby przecinała się pod Triester Straße i Südbahn / Koralmbahn. Zburzono starą pętlę do zawracania i tam ustawiono nisko położoną pętlę Brauhaus. Nowa stacja końcowa znajduje się na stacji kolejowej Puntigam. Zbudowano tam również duży, zadaszony dworzec autobusowy. Uwzględniono możliwość przedłużenia tramwaju do centrum zachodniego. W 2010 z lokalnego węzła komunikacyjnego miało korzystać do 7 000 nowych pasażerów. Ponadto przystanek Puntigam został pozbawiony barier.
Usługa.
Stacja jest przystankiem dla niektórych regionalnych pociągów ekspresowych oraz linii S5 i S6 Styrii S-Bahn. Miejskie linie autobusowe 62, 64, 65, 78 i 80, regionalne linie autobusowe 630 w kierunku Fernitz przez lotnisko w Grazu i tramwajowa trasa 5 kursują od dworca autobusowego pod torami.
Styl architektoniczny.
Lokalny węzeł komunikacyjny został zaprojektowany przede wszystkim z myślą o funkcjonalności, ze szczególnym uwzględnieniem projektu architektonicznego. W wyglądzie lokalnego węzła komunikacyjnego dominuje dach membranowy. Podstawowa konstrukcja składa się z 10 równoległych stalowych łuków, które są nieco przesunięte względem siebie wzdłuż wysepek pasażerskich. Te stalowe łuki składają się ze spawanych podpór w kształcie litery Y, które w dalszym ciągu przekształcają się w łukowe poziome kratownice z kratownicami. Membrana wykonana z tkaniny z włókna szklanego pokrytego PTFE została rozciągnięta pomiędzy stalowymi łukami. W obszarze łuków umieszczono szklane świetliki w kształcie pasów. W nocy biały spód membrany jest oświetlony reflektorami, tworząc przyjazną atmosferę oświetleniową, która spełnia potrzeby pasażerów w zakresie bezpieczeństwa. Zagospodarowano niecki infiltracyjne i otaczające je tereny zielone. Modelowanie geometryczne obszarów stoków tworzy piramidy z zieloną ziemią, które mają wzbogacić atmosferę lokalnego węzła transportowego. Koncepcja zieleni powinna zapewnić przyjemną atmosferę.

</doc>
<doc id="5058290" url="https://pl.wikipedia.org/wiki?curid=5058290" title="Ezra Taft Benson">
Ezra Taft Benson



</doc>
<doc id="5058291" url="https://pl.wikipedia.org/wiki?curid=5058291" title="Ezra T. Benson">
Ezra T. Benson



</doc>
<doc id="5058292" url="https://pl.wikipedia.org/wiki?curid=5058292" title="Dobrino (rejon diemidowski)">
Dobrino (rejon diemidowski)

Dobrino () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest nad rzeką Wielikaja, 2,5 km od drogi regionalnej 66N-0504 (Prżewalskoje – Chołm – 66K-11), 5,5 km od centrum administracyjnego osiedla wiejskiego (Zaborje), 13 km od centrum administracyjnego rejonu (Diemidow), 75 km od stolicy obwodu (Smoleńsk), 37 km od granicy z Białorusią.
W granicach miejscowości znajduje się ulica Wierbnaja (4 posesje).
Demografia.
W 2010 r. miejscowość zamieszkiwało 6 osób.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Dobrino) zlikwidowanej jednostki administracyjnej Karcewskoje weszły w skład osiedla wiejskiego Zaborjewskoje.

</doc>
<doc id="5058294" url="https://pl.wikipedia.org/wiki?curid=5058294" title="Steve Krug">
Steve Krug

Steve Krug – amerykański specjalista w dziedzinie user experience.
Życiorys.
Zamieszkuje Chestnut Hill w stanie Massachusetts, USA. Najbardziej znany jest ze swojej książki "Nie każ mi myśleć! O życiowym podejściu do funkcjonalności stron internetowych""." (ang. "Don’t Make Me Think)" o interakcji człowiek-komputer i użyteczności w sieci. Ponadto, opublikował " Przetestuj ją sam! Steve Krug o funkcjonalności stron internetowych" (ang. "Rocket Surgery Made Easy: The Do-It-Yourself Guide to Finding and Fixing Usability Problems") w 2009 roku.
Krug kieruje także jednoosobową firmą konsultingową o nazwie Advanced Common Sense. Oferuje wewnętrzne warsztaty, w których uczy samodzielnego testowania użyteczności i udziela klientom ukierunkowanych porad na temat strategii w dziedzinie użyteczności aplikacji internetowych.

</doc>
<doc id="5058296" url="https://pl.wikipedia.org/wiki?curid=5058296" title="Olpidiopsididae">
Olpidiopsididae

Olpidiopsididae – podklasa organizmów, która w klasyfikacji Cavallera-Smitha zaliczana jest do królestwa chromistów ("Chromista").
Systematyka i nazewnictwo.
Według klasyfikacji Index Fungorum bazującej na Dictionary of the Fungi do podklasy "Peronosporidae" należą rzędy:

</doc>
<doc id="5058297" url="https://pl.wikipedia.org/wiki?curid=5058297" title="Constantino Ocha'a Mve Bengobesama">
Constantino Ocha'a Mve Bengobesama



</doc>
<doc id="5058298" url="https://pl.wikipedia.org/wiki?curid=5058298" title="Martin M'beri">
Martin M'beri



</doc>
<doc id="5058300" url="https://pl.wikipedia.org/wiki?curid=5058300" title="Nowomoskowsk (ujednoznacznienie)">
Nowomoskowsk (ujednoznacznienie)



</doc>
<doc id="5058301" url="https://pl.wikipedia.org/wiki?curid=5058301" title="Linia kolejowa Güstrow – Schwaan">
Linia kolejowa Güstrow – Schwaan

Linia kolejowa Güstrow – Schwaan – jednotorowa zelektryfikowana główna linia w Meklemburgii-Pomorzu Przednim, w Niemczech.

</doc>
<doc id="5058303" url="https://pl.wikipedia.org/wiki?curid=5058303" title="Miejski Ogród Zoologiczny w Sarańsku">
Miejski Ogród Zoologiczny w Sarańsku

Miejski Ogród Zoologiczny w Sarańsku (ros. Зоопарк города Саранска) – miejski ogród zoologiczny zlokalizowany w stolicy Republiki Mordowii, Sarańsku.
Charakterystyka.
Ogród znajduje się na terenie Parku Kultury i Wypoczynku im. Aleksandra Puszkina. Jest to najstarszy ogród zoologiczny w Mordowii. Każdego roku odwiedza go od 65.000 do 80.000 osób, z czego 40% stanowią dzieci. Ma powierzchnię 1,8 hektara.
Obecnie zbiór zwierząt liczy 120 gatunków, ponad 500 osobników. 45 gatunków jest wymienionych w IUCN i Russian Red Data Books. 70 gatunków to przedstawiciele fauny Republiki Mordowii.
Historia.
Pierwszy projekt budowy zoo na terenie Sarańska powstał pod kierunkiem moskiewskich specjalistów w końcu lat 70. XX wieku. Plan ten był pod wieloma względami niefortunny. Zoo miało być małe i zajmować zaledwie kilometr kwadratowy. Nie został on zrealizowany. Następnie temat ten wielokrotnie powracał. W 2001 roku pomysł został zrealizowany dzięki burmistrzowi Iwanowi Jakowlewiczowi Nenieukowowi oraz dyrektorowi komunalnego mieszkalnictwa, Jurijowi Gennadiewiczowi Filiewowi. Obiekt otwarto 29 czerwca 2001 roku, w 360-lecie Sarańska.
Według początkowych zamysłów zoo służyć miało edukacji i zapoznawać mieszkańców z lokalną fauną: lisami, zającami, jeżami, królikami itp. Pierwszy personel liczył zaledwie kilka osób. Z czasem zatrudnienie wzrosło do 26 osób. Już w trakcie budowy zaczęto jednak kupować większe zwierzęta, m.in. niedźwiedzie, wilki i inne. Za część zakupów zapłacili sponsorzy, głównie lokalne przedsiębiorstwa. Pierwszymi zwierzętami w zoo były: lampart, puma z młodym, dwa niedźwiedzie, cztery lisy i jenot. Później dotarły też jeżozwierz indyjski, borsuk, makak królewski, żubr, jak, jeleń sika i tygrysica "„Margo”". Z ptaków przybyły: kiściec srebrzysty, bażanty złociste, paw, czaple, kanie czarne, zięby, myszołowy, kaczki krzyżówki i perliczki. Resztę zwierząt sprowadzono później. Część z nich pochodziła z ogrodów zoologicznych w Lipiecku, Penzie, Rostowie nad Donem i Kazaniu. Najdroższym zwierzęciem w tym czasie był tygrys amurski, który wraz z transportem kosztował 70 tysięcy rubli. Tygrysica przyleciała samolotem z Ussuryjska.
Ogród rozpoczął działalność jako niezależne przedsiębiorstwo 7 grudnia 2002 roku. Zbiór zwierząt został ponownie uzupełniony o wielbłąda, konia Przewalskiego i kaczkę mandarynkę. Nieco później sprowadzono strusie afrykańskie, bażanty różnych gatunków, bociany białe, żurawie, ptaki drapieżne i łabędzie.
Działalność naukowa.
W zoo pracowali i pracują ludzie różnych narodowości: Rosjanie, Mordowianie, Tatarzy, Czuwasze, Ukraińcy i Białorusini. Głównym zadaniem placówki jest zwiększenie kolekcji ptaków i zwierząt oraz kontynuowanie wspólnych badań naukowych z ogrodami zoologicznymi w Kazaniu, Niżnym Nowogrodzie i Moskwie. Zoo w Sarańsku brało udział w eksperymentach nad rozmnażaniem niedźwiedzi polarnych. Znajduje się na liście Stowarzyszenia Informacyjnego Rosyjskich Ogrodów Zoologicznych. Od września 2014 roku zostało przyjęte do Stowarzyszenia EARAZA (Euro-Azjatyckie Regionalne Stowarzyszenie Ogrodów Zoologicznych i Akwariów). Obszar zoo nie został jeszcze w pełni zagospodarowany. Planowane jest m.in. akwaterrarium i pawilon dla gryzoni.

</doc>
<doc id="5058304" url="https://pl.wikipedia.org/wiki?curid=5058304" title="Miguel Ángel Herrera">
Miguel Ángel Herrera



</doc>
<doc id="5058306" url="https://pl.wikipedia.org/wiki?curid=5058306" title="Biel (rejon diemidowski)">
Biel (rejon diemidowski)

Biel () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest nad rzeką Siadrieniek, 1,5 km od drogi regionalnej 66N-0504 (Prżewalskoje – Chołm – 66K-11), 6,5 km od centrum administracyjnego osiedla wiejskiego (Zaborje), 10,5 km od centrum administracyjnego rejonu (Diemidow), 73 km od stolicy obwodu (Smoleńsk), 37 km od granicy z Białorusią.
W granicach miejscowości znajduje się ulica Oziornaja (3 posesje).
Demografia.
W 2010 r. miejscowość zamieszkiwały 2 osoby.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Biel) zlikwidowanej jednostki administracyjnej Karcewskoje weszły w skład osiedla wiejskiego Zaborjewskoje.

</doc>
<doc id="5058311" url="https://pl.wikipedia.org/wiki?curid=5058311" title="Jelisiejenki (rejon diemidowski)">
Jelisiejenki (rejon diemidowski)

Jelisiejenki () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest nad rzeką Połowja, 2 km od drogi regionalnej 66N-0504 (Prżewalskoje – Chołm – 66K-11), 6,5 km od centrum administracyjnego osiedla wiejskiego (Zaborje), 9,5 km od centrum administracyjnego rejonu (Diemidow), 70,5 km od stolicy obwodu (Smoleńsk), 40 km od granicy z Białorusią.
W granicach miejscowości znajduje się ulica Sosnowaja (1 posesja).
Demografia.
W 2010 r. miejscowość zamieszkiwała 1 osoba.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Jelisiejenki) zlikwidowanej jednostki administracyjnej Karcewskoje weszły w skład osiedla wiejskiego Zaborjewskoje.

</doc>
<doc id="5058315" url="https://pl.wikipedia.org/wiki?curid=5058315" title="Wierchnije Mochowiczi">
Wierchnije Mochowiczi

Wierchnije Mochowiczi () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest nad rzeką Połowja, przy drodze regionalnej 66N-0504 (Prżewalskoje – Chołm – 66K-11), 7,5 km od centrum administracyjnego osiedla wiejskiego (Zaborje), 9 km od centrum administracyjnego rejonu (Diemidow), 70,5 km od stolicy obwodu (Smoleńsk), 38,5 km od granicy z Białorusią.
W granicach miejscowości znajdują się ulice: Parkowaja, Polewaja, Riecznaja, Starosielskaja, Szkolnaja.
Demografia.
W 2010 r. miejscowość zamieszkiwało 289 osób.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Wierchnije Mochowiczi) zlikwidowanej jednostki administracyjnej Karcewskoje weszły w skład osiedla wiejskiego Zaborjewskoje.

</doc>
<doc id="5058317" url="https://pl.wikipedia.org/wiki?curid=5058317" title="Niżnije Mochowiczi">
Niżnije Mochowiczi

Niżnije Mochowiczi () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest nad rzeką Połowja, 2 km od drogi regionalnej 66N-0504 (Prżewalskoje – Chołm – 66K-11), 7,5 km od centrum administracyjnego osiedla wiejskiego (Zaborje), 8,5 km od centrum administracyjnego rejonu (Diemidow), 69,5 km od stolicy obwodu (Smoleńsk), 40 km od granicy z Białorusią.
W granicach miejscowości znajdują się ulice: Centralnaja, Zariecznaja.
Demografia.
W 2010 r. miejscowość zamieszkiwało 10 osób.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Niżnije Mochowiczi) zlikwidowanej jednostki administracyjnej Karcewskoje weszły w skład osiedla wiejskiego Zaborjewskoje.

</doc>
<doc id="5058318" url="https://pl.wikipedia.org/wiki?curid=5058318" title="Ubezpieczenia wypadkowe">
Ubezpieczenia wypadkowe

Ubezpieczenie wypadkowe – rodzaj ubezpieczenia społecznego gwarantującego dostęp do świadczeń socjalnych, których nie obejmuje ubezpieczenie chorobowe, w przypadku utraty zdolności do pracy, wypadku przy pracy lub choroby zawodowej. Świadczenie to jest obowiązkowe dla wszystkich osób aktywnych zawodowo.
Zakres świadczenia.
Wypadek przy pracy zdefiniowany jest w ustawie o ubezpieczeniach społecznych jako nagłe zdarzenie wywołane przyczyną zewnętrzną (bez woli człowieka), którego bezpośrednią konsekwencją jest uszczerbek na zdrowiu, które miało związek z pracą:
Za chorobę zawodową, zgodnie z art. 235¹ Kodeksu pracy, uważa się chorobę, wymienioną w wykazie chorób zawodowych, jeżeli w wyniku oceny warunków pracy można stwierdzić bezspornie lub z wysokim prawdopodobieństwem, że została spowodowana działaniem czynników szkodliwych dla zdrowia, występujących w środowisku pracy albo w związku ze sposobem wykonywania pracy.
Objęcie ubezpieczeniem społecznym.
Obowiązkowo ubezpieczeniem wypadkowym są objęte osoby, które są też objęte ubezpieczeniami emerytalnym i rentowymi.
Ubezpieczeniem wypadkowym nie są objęci:

</doc>
<doc id="5058322" url="https://pl.wikipedia.org/wiki?curid=5058322" title="Plan Unii Gallowaya">
Plan Unii Gallowaya

Plan Unii Gallowaya (ang. Galloway’s Plan of Union) – plan zakładający utworzenie parlamentu kolonialnego dla brytyjskich kolonii w Ameryce Północnej. Został przedstawiony przez lojalistę, delegata Pensylwanii, Josepha Gallowaya na Pierwszym Kongresie Kontynentalnym w 1774 roku. Projekt ostatecznie został odrzucony niewielką liczbą głosów, doprowadzając do większej polaryzacji lojalistów i patriotów.

</doc>
<doc id="5058323" url="https://pl.wikipedia.org/wiki?curid=5058323" title="Przewóz (Suchorzów)">
Przewóz (Suchorzów)

Przewóz – część wsi Suchorzów w Polsce, położona w województwie podkarpackim, w powiecie tarnobrzeskim, w gminie Baranów Sandomierski. Dawniej osobna miejscowość.
W latach 1975–1998 Przewóz administracyjnie należał do województwa tarnobrzeskiego.
Według Słownika geograficznego Królestwa Polskiego w 1890 roku na Przewozie znajdowało się 28 domów; mieszkało w nich 126 osób. W dawnych czasach mieszkańcy Przewozu trudnili się głównie rolnictwem, rybołówstwem oraz przewoźnictwem; prawdopodobnie nazwa Przewóz pochodzi właśnie od przewoźnictwa. W XIX wieku na Przewozie istniała komora celna.
Miejscowa ludność wyznania katolickiego przynależy do Parafii Ścięcia św. Jana Chrzciciela w Baranowie Sandomierskim.
Na Przewozie urodził się Jan Błach.

</doc>
<doc id="5058330" url="https://pl.wikipedia.org/wiki?curid=5058330" title="Panolia eldii">
Panolia eldii



</doc>
<doc id="5058331" url="https://pl.wikipedia.org/wiki?curid=5058331" title="Panolia">
Panolia



</doc>
<doc id="5058334" url="https://pl.wikipedia.org/wiki?curid=5058334" title="Dziwaczne nieporozumienie">
Dziwaczne nieporozumienie

Dziwaczne nieporozumienie (wł. "L'equivoco stravagante") – dwuaktowa opera Gioacchina Rossiniego do libretta Gaetano Gasbarriego. Premiera odbyła się w Teatro del Corso w Bolonii 26 października 1811 roku. Określana jako dramma giocoso - rodzaj łączący operę seria z operą buffa. Była to druga, wystawiona opera Rossiniego i pierwsza z dwoma aktami.
Historia powstania opery.
Rossini, jako dziewiętnastolatek został zatrudniony w Teatro del Corso w Bolonii na sezon jesienny 1811 jako klawesynista. Miał już doświadczenie z wystawieniem w Wenecji pierwszej, bardzo dobrze przyjętej opery "Weksel małżeński" i dzięki protekcji śpiewaczki Marietty Marcolini dostał zamówienie na napisanie nowej opery dla Teatro del Corso. Zaproponowano mu libretto napisane przez Gaetano Gasbarriego. Muzyka opery i interpretacja roli Ernestyny przez Mariettę Marcolini została przyjęta bardzo pozytywnie, natomiast oprotestowano dziwaczne i skandalizujące libretto. Interweniowały władze i po trzech spektaklach operę zdjęto z afisza. Powodem była niesmaczna zdaniem krytyków treść. Zakochany młodzieniec pozbywa się starszego rywala wmawiając mu, że ich przedmiotem miłosnych westchnień nie jest kobieta, tylko przebrany kastrat.
Niepowodzenie spektaklu przygnębiło kompozytora i spowodowało wybuch złości i awanturę z rękoczynami podczas próby chóru przy pracach nad wystawieniem opery "Il trionfo di Quinto Fabio" Domenico Pucciniego (dziadek Giacomo Pucciniego), do której Rossini napisał dodatkową arię dla Marcolinii. Awantura skończyła się aresztowaniem Rossiniego. Był to jeden z powodów przeniesienia się kompozytora do Wenecji.
Dalsze losy.
W 1825 r. fragmenty muzyki, wraz z utworami z innych oper Rossiniego, zostały przystosowane do innego libretta i wykonane pod tytułem "Dziwaczne nieporozumienie" w Trieście. Potem opera popadła w zapomnienie. Wykonano ją ponownie dopiero we wrześniu 1965 roku w aranżacji Vito Frazziego w Sienie. Ta wersja była wystawiana także na irlandzkim Wexford Festival Opera w 1968 roku. 
Od tego czasu opera była wystawiana okazjonalnie: Berno - 1973; Bad Wildbad (Rossini in Wildbad) - 1993/94 i 2000; Hamburg-Altona - 2001/02; Nowy Jork (Bronx Opera) - 2004; Berlin (Deutsche Oper, wersja koncertowa) - 2004; angielski festiwal Garsington Opera - 2004; Pesaro (Rossini Opera Festival) - 2002 i 2008 oraz w Riehen (Riehen Opera Festival) - 2011.
Nie jest pewne, jaką uwerturę Rossini zaplanował dla "Dziwacznego nieporozumienia". Edycja mediolańskiego wydawnictwa Ricordi partytury fortepianowej, z połowy XIX wieku, zawiera uwerturę z "Cyrulika Sewilskiego" (1816), którą Rossini użył także do "Aureliana w Palmirze" (1813) i "Elżbiecie, królowej Anglii" (1815). Być może tego wyboru dokonał redaktor. Przypuszcza się, że oryginalna uwertura (jeśli była) została później przeniesiona do późniejszej opery. 
Kwintet w drugim akcie oparty jest na kwartecie z opery "Demetriusz i Polibiusz". Rossini wykorzystał go również - podobnie jak trio z pierwszego aktu - w skomponowanej w następnym roku operze "Szczęśliwe oszukanie" ("La pietra del paragone").
Treść opery.
Gamberetto, nowo wzbogacony chłop, wybrał dla swojej córki Ernestiny męża w osobie Buralicchia, bogatego, ale raczej głupiego człowieka. W Ernestine jest jednak zakochany Ermanno, człowiek bez fortuny, który został korepetytorem w tym domu, aby być bliżej ukochanej. Aby zniechęcić drugiego konkurenta, Ermanno wysyła mu list z plotką, zgodnie z którą Ernestina jest kastratem przebranym za kobietę, aby uciec przed służbą wojskową. W następstwie wiadomości Buralicchio zwraca się przeciwko domniemanemu kastratowi, a Ernestina zostaje zabrana do więzienia jako dezerter pod imieniem Ernesto. Pojawia się Ermanno w mundurze żołnierza, aby uwolnić niewinną ofiarę swojego podstępu. Po kilku zwrotach akcji sytuacja staje się wyraźniejsza, co prowadzi do decyzji o ślubie Ernestiny i Ermanno. 
Numery muzyczne.
 Akt I 
 Akt II 

</doc>
<doc id="5058339" url="https://pl.wikipedia.org/wiki?curid=5058339" title="Klecza (gmina)">
Klecza (gmina)

Gmina Klecza (niem. "Landgemeinde Klecza") – dawna gmina wiejska funkcjonująca w latach 1940–1944 ("de facto" do 1945) pod okupacją niemiecką w Polsce. Siedzibą gminy była Klecza Dolna.
Gmina Klecza funkcjonowała przejściowo podczas II wojny światowej w powiecie Krakau (krakowskim) w Generalnym Gubernatorstwie. Utworzona została z konieczności przez hitlerowców ze wschodniej części, przedzielonej granicą państwową, gminy Wadowice, której zachodnie połacie wraz z siedzibą – miastem Wadowicami – znalazły się w III Rzeszy. Gmina od północy graniczyła z gminą Brzeźnica, od wschodu z miastem Kalwarią i nową gminą Przytkowice a od południa z gminą Stryszów, natomiast jej zachodnią granicę wyznaczała granica między GG a III Rzeszą.
W skład gminy Klecza weszło siedem gromad z dotychczasowej gminy Wadowice: Babica (654 mieszkańców), Barwałd Dolny (1242), Barwałd Średni (1252), Jaroszowice (823), Klecza Dolna (1427), Roków (290) i Witanowice (1169) oraz jedna gromada z dotychczasowej gminy Kalwaria – Barwałd Górny (1012 mieszkańców). Ponadto, z konieczności utworzono jeszcze dziewiątą gromadę – Zaskawie (562 mieszkańców), powstałą ze wschodniej części Wadowic, po przeprowadzeniu granicy państwowej przez miasto na Skawie. Obszary te należały przed wojną do powiatu wadowickiego w woj. krakowskim. W 1943 gmina Klecza liczyła 8431 mieszkańców.
Gminę zniesiono po wojnie, powracają do stanu administracyjnego z czasów II Rzeczypospolitej.

</doc>
<doc id="5058342" url="https://pl.wikipedia.org/wiki?curid=5058342" title="Kamienka (rejon diemidowski)">
Kamienka (rejon diemidowski)

Kamienka () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest przy drogach regionalnych 66N-0527 (66N-0504 – Kamienka – Szaszuty) i 66N-0504 (Prżewalskoje – Chołm – 66K-11), 9 km od centrum administracyjnego osiedla wiejskiego (Zaborje), 7,5 km od centrum administracyjnego rejonu (Diemidow), 70,5 km od stolicy obwodu (Smoleńsk), 37 km od granicy z Białorusią.
W granicach miejscowości znajduje się ulica Ługowaja (8 posesji).
Demografia.
W 2010 r. w miejscowości zamieszkiwało 5 osób.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Kamienka) zlikwidowanej jednostki administracyjnej Karcewskoje weszły w skład osiedla wiejskiego Zaborjewskoje.

</doc>
<doc id="5058349" url="https://pl.wikipedia.org/wiki?curid=5058349" title="Przytkowice (gmina)">
Przytkowice (gmina)

Gmina Przytkowice (niem. "Landgemeinde Przytkowice") – dawna gmina wiejska funkcjonująca w latach 1940-1944 (de facto do 1945) pod okupacją niemiecką w Polsce. Siedzibą gminy były Przytkowice.
Gmina Przytkowice funkcjonowała przejściowo podczas II wojny światowej w powiecie Krakau (krakowskim) w Generalnym Gubernatorstwie. Utworzona została ze skasowanej i podzielonej na dwie części gminy Kalwaria (z drugiej części utworzono gminę Landskron, jedną gromadę – Barwałd Górny – włączono do nowej gminy Klecza, a trzy – Brody, Bugaj i Zebrzydowice – włączono do miasta Kalwaria). Gmina od północy graniczyła z gminą Brzeźnica, od wschodu z nowo utworzoną gminą Skawina, od południa z nową gminą Landskron i miastem Kalwarią, a od zachodu z nową gminą Klecza.
W skład gminy Przytkowice weszło sześć gromad z dotychczasowej gminy Kalwaria: Leńcze (1004 mieszkańców), Podolany (338), Przytkowice (1853), Stanisław Dolny (1335), Stanisław Górny (989) i Wysoka (1534). Obszary te należały przed wojną do powiatu wadowickiego w woj. krakowskim. W 1943 gmina Przytkowice liczyła 7053 mieszkańców.
Gminę zniesiono po wojnie, powracając do stanu administracyjnego z czasów II Rzeczypospolitej.

</doc>
<doc id="5058351" url="https://pl.wikipedia.org/wiki?curid=5058351" title="Edward Sharpe and the Magnetic Zeros">
Edward Sharpe and the Magnetic Zeros

Edward Sharpe and the Magnetic Zeros – amerykański zespół folk rockowy założony w Los Angeles w Kalifornii w 2007 roku. Grupa jest prowadzona przez wokalistę Alexa Eberta. Nazwa zespołu wywodzi się z historii, którą Ebert napisał w młodości o mesjanistycznej postaci Edwarda Sharpe'a. Czerpiąc z korzeni rocka, folku, gospel i muzyki psychodelicznej, obraz i dźwięk zespołu przywołują hipisowski ruch lat 60. i 70. Pierwszy koncert grupy odbył się 18 lipca 2007 roku w The Troubadour w Hollywood w Kalifornii. Ich pierwszy album studyjny, Up from Below, został wydany 7 lipca 2009 roku przez Community Records i zawierał popularny singiel „Home”. Grupa wydała swój drugi pełnometrażowy album, Here, 29 maja 2012 r., a trzeci album, Edward Sharpe and the Magnetic Zeros, 23 lipca 2013 r. Czwarty album studyjny, PersonA, został wydany w kwietniu 2016 r.
Od momentu powstania zespół przeszedł kilka zmian. Przede wszystkim piosenkarka Jade Castrinos opuściła zespół w 2014 roku. Obecni członkowie zespołu to Mark Noseworthy, Orpheo McCord, Josh Collazo, Christian Letts, Nico Aglietti, Seth Ford-Young, Mitchell Yoshida, Crash Richard, Stewart Cole i Alex Ebert. Zespół prowadzi również Big Sun, organizację non-profit skupiającą się na finansowaniu i rozwijaniu spółdzielni i trustów ziemskich w obszarach miejskich na całym świecie. Ich pierwszy projekt na dużą skalę, „Avalon Village”, jest realizowany w Highland Park (w obrębie Detroit) w stanie Michigan.
Historia zespołu.
Pochodzenie i pierwszy album studyjny.
Po latach życia imprezowego w Los Angeles i późniejszego uzależnienia od narkotyków, wokalista Ima Robot, Alex Ebert, zerwał ze swoją dziewczyną, wyprowadził się z domu i spędził czas na rehabilitacji. W tym czasie Ebert zaczął pisać książkę o mesjanistycznej postaci imieniem Edward Sharpe, który został „zesłany na Ziemię, aby trochę uzdrowić i ocalić ludzkość, ale wciąż był rozpraszany przez dziewczyny i zakochiwany”. Ebert przyjął osobowość Sharpe'a jako swoje alter ego. Powiedział: „"Nie chcę przykładać do tego zbyt dużej wagi, ponieważ w pewnym sensie jest to tylko nazwa, którą wymyśliłem. Ale myślę, że jeśli spojrzę głębiej, czuję, że ogólnie straciłem swoją tożsamość" . "Naprawdę nie wiedziałem, co się dzieje ani kim jestem. Przyjęcie innego imienia pomogło mi otworzyć drogę do powrotu."”
Ebert rozpoczął początkowe pisanie i nagrywanie zupełnie sam, wykonując „"partie waltorni ustami lub kazoo na demach"” i „"wszystkie nakładające się wokale w tle… udając, że są tam ludzie"”. Po spotkaniu z piosenkarką Jade Castrinos przed kawiarnią w Los Angeles, Ebert i Castrinos zaczęli razem pisać muzykę i stali się częścią kolektywu artystyczno-muzycznego "The Masses", który został częściowo zapoczątkowany przez pieniądze od aktora Heatha Ledgera. Ich raczkująca grupa w końcu rozrosła się do ponad dziesięciu członków, z których niektórzy byli przyjaciółmi Alexa. W połowie 2009 roku Ebert, Castrinos i grupa muzyków podróżowali autobusem po kraju jako Edward Sharpe &amp; the Magnetic Zeros. Pierwszy pokaz zagrali w 2009 roku na Marfa Film Festival w Marfa w Teksasie. Zespół nagrał swój debiutancki album Up from Below w Laurel Canyon. Wyprodukowany przez Aarona Oldera i Nico Agliettiego, ukazał się 14 lipca 2009 roku. Up from Below to także tytuł jednej z piosenek z tego albumu.
12 kwietnia 2009 roku zespół wydał teledysk „Desert Song” i pierwszy z 12-częściowego musicalu pełnometrażowego zatytułowanego SALVO!. Część 2, „Kisses Over Babylon”, została wydana 24 listopada 2009 przez Spinner.com. Część 3, „40 Day Dream”, została przesłana na YouTube przez zespół 19 maja 2011 r.
Big Easy Express i drugi album studyjny.
W kwietniu 2011 roku zespół dołączył do Mumford &amp; Sons i Old Crow Medicine Show na trasie Railroad Revival Tour. Według American Songwriter, trasa koncertowa zatrzymała się w sześciu miastach, grając w alternatywnych miejscach, takich jak liceum w Austin w Teksasie. Trasa była także tematem najnowszego dokumentu Big Easy Express, nominowanego do nagrody Grammy, reżysera Emmetta Malloya, który starał się uchwycić „czystą radość muzyki”.Dokument zdobył nagrodę w kategorii najlepszego teledysku długiego na rozdaniu Grammy Awards w 2013 roku. W 2011 roku zespoły Railroad Revival Tour Mumford &amp; Sons, Edward Sharpe and the Magnetic Zeros oraz Old Crow Medicine Show zakończyły swoje koncerty na każdym przystanku „This Train”.
Drugi album grupy, Here, został wydany 29 maja 2012 roku.
Trzeci album studyjny.
Trzeci album studyjny zespołu, zatytułowany Edward Sharpe and the Magnetic Zeros, został wydany w 2013 roku. Następnie odbyły się trasy koncertowe po Ameryce Północnej, Wielkiej Brytanii, Europie i Australii, które obejmowały czołowe daty koncertów, a także główne festiwale. Zespół stał się znany z zabierania ze sobą ludzi na scenę, w tym byłego pacjenta, którego spotkali wcześniej na przedstawieniu w szpitalu, oraz niepełnosprawnego mężczyznę na wózku inwalidzkim.
Czwarty album studyjny.
Czwarty album studyjny zespołu, PersonA, został wydany 15 kwietnia 2016 roku przez Community Music.

</doc>
<doc id="5058354" url="https://pl.wikipedia.org/wiki?curid=5058354" title="P/2008 Y2">
P/2008 Y2



</doc>
<doc id="5058356" url="https://pl.wikipedia.org/wiki?curid=5058356" title="Kowszyry">
Kowszyry

Kowszyry () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest nad rzeką Połowja, 1 km od drogi regionalnej 66N-0504 (Prżewalskoje – Chołm – 66K-11), 10 km od centrum administracyjnego osiedla wiejskiego (Zaborje), 6 km od centrum administracyjnego rejonu (Diemidow), 69 km od stolicy obwodu (Smoleńsk), 38 km od granicy z Białorusią.
W granicach miejscowości znajdują się ulice: Glinianaja, Mielnicznaja.
Demografia.
W 2010 r. w miejscowości zamieszkiwało 14 osób.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Kowszyry) zlikwidowanej jednostki administracyjnej Karcewskoje weszły w skład osiedla wiejskiego Zaborjewskoje.

</doc>
<doc id="5058359" url="https://pl.wikipedia.org/wiki?curid=5058359" title="Harodnia (obwód mohylewski)">
Harodnia (obwód mohylewski)

Harodnia (; ) – wieś na Białorusi, w obwodzie mohylewskim, w rejonie mohylewskim, w sielsowiecie Kadzina, nad jeziorem zaporowym na Rudziei.
Harodnia leży przy drodze republikańskiej R122. W pobliżu znajduje się przystanek kolejowy Antonauka, położony na linii Mohylew – Krzyczew.
Wieś Horodnia ekonomii mohylewskiej w drugiej połowie XVII wieku. 

</doc>
<doc id="5058360" url="https://pl.wikipedia.org/wiki?curid=5058360" title="Landskron (gmina)">
Landskron (gmina)

Gmina Landskron (niem. "Landgemeinde Landskron") – dawna gmina wiejska funkcjonująca w latach 1940–1944 (de facto do 1945) pod okupacją niemiecką w Polsce. Siedzibą gminy był Landskron.
Gmina Landskron funkcjonowała przejściowo podczas II wojny światowej w powiecie Krakau (krakowskim) w Generalnym Gubernatorstwie. Utworzona została ze skasowanej i podzielonej na dwie części gminy Kalwaria oraz z fragmentów zniesionych gmin Stryszów i Sułkowice. Gmina od północy graniczyła z nowo utworzoną gminą Skawina, od wschodu z nową gminą Mogilany i gminą Myślenice, od południa z gminą Zembrzyce, a od zachodu z gminą Stryszów, miastem Kalwarią i nową gminą Przytkowice.
W skład gminy Landskron weszło sześć gromad z dotychczasowej gminy Kalwaria – Izdebnik (2030 mieszkańców), Jastrzębia (469), Landskron (1750), Podchybie (155), Zarzyce Małe (135) i Zarzyce Wielkie (309), dwie gromady z dotychczasowej gminy Stryszów – Leśnica (295) i Skawinki (1000), oraz dwie gromady z dotychczasowej gminy Sułkowice – Biertowice (669) i Sułkowice (3401). Obszary te należały przed wojną do powiatu wadowickiego w woj. krakowskim, oprócz Biertowic i Sułkowic, które należały do powiatu myślenickiego w tymże województwie. W 1943 gmina Landskron liczyła 10 213 mieszkańców.
Gminę zniesiono po wojnie, powracając do stanu administracyjnego z czasów II Rzeczypospolitej.
Współczesna gmina Lanckorona powstała dopiero w 1973 roku.

</doc>
<doc id="5058361" url="https://pl.wikipedia.org/wiki?curid=5058361" title="Dario Simoni">
Dario Simoni

Dario Simoni (ur. 28 marca 1901, zm. 23 maja 1984) – amerykański dekorator wnętrz filmowych pochodzenia włoskiego. Pracował na planie niemal 40 filmów.
Dwukrotny laureat Oscara za najlepszą scenografię do filmów Davida Leana "Lawrence z Arabii" (1963) i "Doktor Żywago" (1965). Nominowany był w tej kategorii również za "Udrękę i ekstazę" (1965) Carola Reeda i "Poskromienie złośnicy" (1967) Franco Zeffirellego. Ponadto pracował na planie tak głośnych filmów, jak m.in. "Trzeci człowiek" (1949), "Książę i aktoreczka" (1957), "Exodus" (1960), "Podróże z moją ciotką" (1972) czy "Portret rodzinny we wnętrzu" (1974).

</doc>
<doc id="5058372" url="https://pl.wikipedia.org/wiki?curid=5058372" title="Leonid Afremov">
Leonid Afremov

Leonid Afremov, ros. Леонид Афремов, biał. Леанід Афрэмаў (ur. 12 lipca 1955 r. w Witebsku, zm. 19 sierpnia 2019 r. w Playa del Carmen) – izraelski malarz impresjonista.
Życiorys.
Urodził się 12 lipca 1955 r. w Witebsku, w żydowskiej rodzinie, a w 1978 roku ukończył Witebską Szkołę Artystyczną. Swoją karierę zaczął rozwijać po przeprowadzce w 1990 r. do Izraela, dokąd wyemigrował z powodu dyskryminacji ludności żydowskiej. W 2002 r. przeprowadził się do Stanów Zjednoczonych, a 8 lat później do Playa del Carmen w Meksyku.
Malował obrazy olejne posługując się szpachlą, rozwinął tę własną technikę, tworząc typowy dla siebie styl.
Zmarł 19 sierpnia 2019 r. w Playa del Carmen i w tym samym mieście został pochowany.

</doc>
<doc id="5058374" url="https://pl.wikipedia.org/wiki?curid=5058374" title="Sieliwonowo">
Sieliwonowo

Sieliwonowo () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest nad rzeką Siadrieniek, 3 km od drogi regionalnej 66K-11 (R120 / Olsza – Wieliż – granica z obwodem pskowskim), 8,5 km od centrum administracyjnego osiedla wiejskiego (Zaborje), 11,5 km od centrum administracyjnego rejonu (Diemidow), 74,5 km od stolicy obwodu (Smoleńsk), 34 km od granicy z Białorusią.
W granicach miejscowości znajdują się ulice: Dacznaja, Olchowaja.
Demografia.
W 2010 r. miejscowości nikt nie zamieszkiwał.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Sieliwonowo) zlikwidowanej jednostki administracyjnej Karcewskoje weszły w skład osiedla wiejskiego Zaborjewskoje.

</doc>
<doc id="5058382" url="https://pl.wikipedia.org/wiki?curid=5058382" title="Szaszuty">
Szaszuty

Szaszuty () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest nad rzeką Miatyl, przy drodze regionalnej 66N-0527 (66N-0504 – Kamienka – Szaszuty), 2 km od drogi regionalnej 66K-11 (R120 / Olsza – Wieliż – granica z obwodem pskowskim), 10 km od centrum administracyjnego osiedla wiejskiego (Zaborje), 9 km od centrum administracyjnego rejonu (Diemidow), 72,5 km od stolicy obwodu (Smoleńsk), 35 km od granicy z Białorusią.
W granicach miejscowości znajduje się ulica Pasiecznaja (2 posesje).
Demografia.
W 2010 r. miejscowości nikt nie zamieszkiwał.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Szaszuty) zlikwidowanej jednostki administracyjnej Karcewskoje weszły w skład osiedla wiejskiego Zaborjewskoje.

</doc>
<doc id="5058383" url="https://pl.wikipedia.org/wiki?curid=5058383" title="Kenneth McKellar">
Kenneth McKellar



</doc>
<doc id="5058389" url="https://pl.wikipedia.org/wiki?curid=5058389" title="Józef Kałdonek">
Józef Kałdonek



</doc>
<doc id="5058395" url="https://pl.wikipedia.org/wiki?curid=5058395" title="Szcz">
Szcz



</doc>
<doc id="5058398" url="https://pl.wikipedia.org/wiki?curid=5058398" title="Wiszniowka (rejon diemidowski)">
Wiszniowka (rejon diemidowski)

Wiszniowka () – wieś (ros. деревня, trb. dieriewnia) w zachodniej Rosji, w osiedlu wiejskim Zaborjewskoje rejonu diemidowskiego w obwodzie smoleńskim.
Geografia.
Miejscowość położona jest nad rzeką Miatyl, przy drodze regionalnej 66N-0532 (66K-11 – Wiszniowka), 1 km od drogi regionalnej 66K-11 (R120 / Olsza – Wieliż – granica z obwodem pskowskim), 11,5 km od centrum administracyjnego osiedla wiejskiego (Zaborje), 7 km od centrum administracyjnego rejonu (Diemidow), 70,5 km od stolicy obwodu (Smoleńsk), 35 km od granicy z Białorusią.
W granicach miejscowości znajdują się ulice: Bieriozowaja, Kołchoznaja.
Demografia.
W 2010 r. miejscowość zamieszkiwały 3 osoby.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.
Do 1963 roku wieś nosiła nazwę Niemyćki.
Na mocy uchwały z dnia 28 maja 2015 roku wszystkie miejscowości (w tym Wiszniowka) zlikwidowanej jednostki administracyjnej Karcewskoje weszły w skład osiedla wiejskiego Zaborjewskoje.

</doc>
