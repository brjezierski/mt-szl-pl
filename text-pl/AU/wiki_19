<doc id="5061371" url="https://pl.wikipedia.org/wiki?curid=5061371" title="Zalesje (obwód smoleński)">
Zalesje (obwód smoleński)

Zalesje () – wieś (ros. деревня, trb. dieriewnia) w zachodniej Rosji, w osiedlu wiejskim Titowszczinskoje należącym do rejonu diemidowskiego w obwodzie smoleńskim.
Geografia.
Miejscowość położona jest nad Czeriebiesną, 6,5 km od drogi regionalnej 66K-28 (R120 – Rudnia – Diemidow), przy drodze regionalnej 66N-0511 (66K-28 / Juszkowo – Dubrowka – Zalesje), 9 km od centrum administracyjnego osiedla wiejskiego (Titowszczina), 11 km od centrum administracyjnego rejonu (Diemidow), 66,5 km od stolicy obwodu (Smoleńsk), 23,5 km od granicy z Białorusią.
W granicach miejscowości znajduje się ulica Centralnaja (7 posesji).
Demografia.
W 2010 r. miejscowość zamieszkiwało 9 osób.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Zalesje) zlikwidowanej jednostki administracyjnej Dubrowskoje weszły w skład osiedla wiejskiego Titowszczinskoje.

</doc>
<doc id="5061372" url="https://pl.wikipedia.org/wiki?curid=5061372" title="Operacja Grog">
Operacja Grog

Operacja Grog – brytyjska operacja wojskowa polegająca na ostrzelaniu z morza i zbombardowaniu z powietrza Genui i Livorno oraz zaminowaniu La Spezii 9 lutego 1941 roku przez flotę składającą się z lotniskowca HMS „Ark Royal”, pancernika HMS „Malaya” i krążownika liniowego HMS „Renown” oraz lekkiego HMS „Sheffield”, osłanianą przez dziesięć niszczycieli, w tym HMS „Fearless”, HMS „Foxhound”, HMS „Foresight”, HMS „Fury”, HMS „Firedrake” i HMS „Jersey”. Decyzję o śmiałym ataku na port na północy Włoch podjęto po pojawieniu się na Sycylii niemieckiego X Fliegekorps; miał on pokazać, że przybycie niemieckiego lotnictwa nie zmieniło układu sił, a Royal Navy nadal panuje w basenie Morza Śródziemnego.
Przebieg wydarzeń.
Początkowo operacja miała się rozpocząć 31 stycznia 1941 roku, lecz okręty opuściły Gibraltar dopiero 6 lutego. Cztery niszczyciele przeprowadziły atak przy użyciu bomb głębinowych przeciwko włoskim okrętom podwodnym, podczas gdy cięższe okręty brytyjskiej floty zmieniły kurs, aby oszukać włoskich i niemieckich obserwatorów w samolotach zwiadowczych i przekonać ich, że konwój kieruje się na Sardynię.
Port w Genui został ostrzelany 9 lutego. Według źródeł brytyjskich flota zatopiła cztery statki towarowe i spowodowała uszkodzenie kolejnych 18. Większość włoskich źródeł zgłosiła jednak jedynie poważne uszkodzenia statków handlowych „Salpi” i „Garibaldi” oraz zatonięcie starego cywilnego statku szkoleniowego „Garaventa”. Włoski historyk Ermingo Bagnasco informuje również o utracie czternastu lichtug i jachtu motorowego „Antonietta Madre”. Jednakże według oficjalnych akt włoskiej Marina Militare, „Antonietta Madre” został zatopiony podczas bombardowania Genui przez aliantów 23 października 1942 roku.
Salwa z HMS „Malaya” spadła 45–180 metrów przed pancernikiem „Caio Duilio”, przechodzącym naprawę w suchym doku na północ od przystani Molo Giano; nie zgłoszono żadnych uszkodzeń na włoskim pancerniku. Błąd celowania popełniony przez oficera artylerii na pokładzie HMS „Malaya” ok. 13 mil morskich od brzegu spowodował, że pocisk przeciwpancerny uderzył w katedrę w Genui; pocisk nie wybuchł, a jego skorupa pozostaje do dziś w kościele na wystawie. Samoloty z „Ark Royala” zaatakowały także Livorno i zaminowały wejście do portu w La Spezii.
Próba włoskiej floty, aby przechwycić siły brytyjskie, nie powiodła się i wszystkie okręty wróciły do Gibraltaru 11 lutego. W wyniku ostrzału w Genui zginęło 144 cywilów, a 272 zostało rannych.

</doc>
<doc id="5061382" url="https://pl.wikipedia.org/wiki?curid=5061382" title="Andraž Lipolt">
Andraž Lipolt

Andraž Lipolt (ur. 24 kwietnia 1974 w Lublanie) – słoweński strzelec, olimpijczyk.
Kariera sportowa.
Związany z miejscowością Ilirska Bistrica. Specjalizował się w strzelaniu do rzutów, przede wszystkim jednak w trapie. Uczestnik Letnich Igrzysk Olimpijskich 2000, na których zajął 32. miejsce.
Lipolt jest wielokrotnym uczestnikiem mistrzostw świata i Europy. Jako junior zajął 8. miejsce w trapie na mistrzostwach świata juniorów w 1994 roku. W zawodach seniorów był 13. zawodnikiem świata w 1997 roku. Najwyższe miejsce na mistrzostwach kontynentu zajął w 1999 roku, gdy uplasował się na 7. miejscu. W Pucharze Świata był 10. w Santo Domingo w 2002 roku.
W 1997 roku zdobył brązowy medal na igrzyskach śródziemnomorskich w Bari.

</doc>
<doc id="5061385" url="https://pl.wikipedia.org/wiki?curid=5061385" title="Kislaki (rejon diemidowski)">
Kislaki (rejon diemidowski)

Kislaki () – wieś (ros. деревня, trb. dieriewnia) w zachodniej Rosji, w osiedlu wiejskim Titowszczinskoje rejonu diemidowskiego w obwodzie smoleńskim.
Geografia.
Miejscowość położona jest 1 km od drogi regionalnej 66K-28 (R120 – Rudnia – Diemidow), 11 km od centrum administracyjnego osiedla wiejskiego (Titowszczina), 14 km od centrum administracyjnego rejonu (Diemidow), 59,5 km od stolicy obwodu (Smoleńsk), 23,5 km od granicy z Białorusią.
Demografia.
W 2010 r. miejscowość była niezamieszkana.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Kislaki) zlikwidowanej jednostki administracyjnej Życzickoje weszły w skład osiedla wiejskiego Titowszczinskoje.

</doc>
<doc id="5061387" url="https://pl.wikipedia.org/wiki?curid=5061387" title="Hans-Joachim Weise">
Hans-Joachim Weise

Hans-Joachim Weise (ur. 15 listopada 1912, zm. 24 lutego 1991) – niemiecki żeglarz sportowy, medalista olimpijski. 
Podczas letnich igrzysk olimpijskich w Berlinie (1936) zdobył, wspólnie z Peterem Bischoffem, złoty medal w żeglarskiej klasie Star. Był to jedyny złoty medal w żeglarstwie zdobyty dla Niemiec w Kilonii, gdzie odbywały się zawody żeglarskie.

</doc>
<doc id="5061389" url="https://pl.wikipedia.org/wiki?curid=5061389" title="Nikolai Slichenko">
Nikolai Slichenko



</doc>
<doc id="5061392" url="https://pl.wikipedia.org/wiki?curid=5061392" title="Roberto Tavola">
Roberto Tavola

Roberto Tavola (ur. 7 sierpnia 1957 w Lecco) – włoski piłkarz, grający na pozycji pomocnika lub obrońcy.
Kariera piłkarska.
Kariera klubowa.
Wychowanek klubu Atalanta, w barwach którego w 1975 rozpoczął karierę piłkarską. W latach 1979-1984 bronił barw Juventusu, z którym dwukrotnie zdobył mistrzostwo Włoch. W sezonie 1980/81 został wypożyczony do Cagliari, a w 1982/83 do Lazio. W 1984 został zaproszony do Avellino, ale wkrótce przeniósł się do Regginy. Potem występował w klubach SPAL, Catanzaro, Ischia Isolaverde i Asti TSC. W 1989 został piłkarzem Seo Borgaro Torinese, w którym po roku zakończył karierę piłkarską.
Kariera reprezentacyjna.
Od 1977 do 1980 roku występował w młodzieżowej reprezentacji Włoch. Również bronił barw kadry olimpijskiej.

</doc>
<doc id="5061394" url="https://pl.wikipedia.org/wiki?curid=5061394" title="Przestrzeń Schwartza">
Przestrzeń Schwartza

Przestrzeń Schwartza formula_1 – w analizie harmonicznej jest to przestrzeń funkcyjna wszystkich funkcji o szybko malejących pochodnych. Tak określona przestrzeń ma ważną własność – transformata Fouriera jest automorfizmem na tej przestrzeni. Umożliwia to zdefiniowanie transformaty Fouriera dla elementów w przestrzeni do niej sprzężonej formula_2 czyli dla dystrybucji temperowanych. Funkcje z przestrzeni Schwartza są czasami nazywane funkcjami Schwartza.
Przestrzeń Schwartza została nazwana na cześć francuskiego matematyka Laurenta Schwartza.
Motywacja.
Ideą stojącą za przestrzeniami Schwartza jest stworzenie zbioru wszystkich funkcji gładkich w formula_3 których pochodne szybko maleją do zera. Możemy tego dokonać przez rozważenie wszystkich możliwych pochodnych cząstkowych formula_4 (gdzie formula_5 oznacza wielowskaźnik) na gładkiej funkcji o wartościach zespolonych formula_6 i wzięcie supremum wszystkich możliwych wartości formula_7 pomnożonych przez dowolny jednomian formula_8 i żądając, aby supremum było ograniczone. Ściślej możemy zapisać to w postaci:
Warto zwrócić uwagę, że gdybyśmy wymagali tylko ograniczenia pochodnych, to znaczy:
wynikałoby z tego, że wszystkie możliwe pochodne funkcji gładkiej muszą być ograniczone pewną stałą formula_11 czyli:
Na przykład dla gładkiej funkcji o wartościach zespolonych formula_13 danej wzorem formula_14 mamy formula_15 co jest funkcją nieograniczoną, więc żaden wielomian nie należy do tej przestrzeni. Jeżeli jednak dodatkowo będziemy wymagać pierwotnej nierówności (tj. z jednomianem formula_8), to wynik ten jest jeszcze silniejszy, ponieważ implikuje nierówność
gdyż
Świadczy to o tym, że tempo wzrostu wszystkich pochodnych funkcji formula_21 musi być "znacznie" mniejsze niż odwrotność dowolnego jednomianu.
Definicja.
Niech formula_22 będzie zbiorem liczb naturalnych (z zerem) i ustalmy formula_23 "Przestrzeń Schwartza" lub inaczej "przestrzeń funkcji szybko malejących na" formula_24 jest przestrzenią funkcji:
gdzie formula_26 jest przestrzenią funkcji gładkich z formula_24 do formula_28 a do tego:

</doc>
<doc id="5061403" url="https://pl.wikipedia.org/wiki?curid=5061403" title="Szlachtowa (gmina)">
Szlachtowa (gmina)

Gmina Szlachtowa (niem. "Landgemeinde Szlachtowa") – dawna gmina wiejska funkcjonująca w latach 1940-1944 (de facto do 1945) pod okupacją niemiecką w Polsce. Siedzibą gminy była Szlachtowa.
Gmina Szlachtowa funkcjonowała przejściowo podczas II wojny światowej w powiecie Neumarkt (nowotarskim) w Generalnym Gubernatorstwie. Utworzona została przez hitlerowców przez podzielenie dotychczasowej gminy Szczawnica Wyżna na dwie: zachodnią gminę Szczawnica i wschodnią gminę Szlachtowa.
Gmina Szlachtowa od zachodu graniczyła z nową gminą Szczawnica w powiecie Neumarkt, od północy z trzema jednostkami w powiecie Neu-Sandez (nowosądeckim) – gminą Alt-Sandez (Stary Sącz), gminą Piwniczna i miastem Piwniczna, a od południa z uzależnionym od III Rzeszy państwem słowackim.
W skład gminy Szlachtowa weszły cztery gromady z dotychczasowej gminy Szczawnica Wyżna: Biała Woda (543 mieszkańców), Czarna Woda (316), Jaworki (628) i Szlachtowa (655). Obszary te należały przed wojną do powiatu nowotarskiego w woj. krakowskim. W 1943 gmina Klecza liczyła 2142 mieszkańców.
Gminę zniesiono po wojnie, powracają do stanu administracyjnego z czasów II Rzeczypospolitej, a więc przywracając gminę Szczawnica Wyżna.

</doc>
<doc id="5061405" url="https://pl.wikipedia.org/wiki?curid=5061405" title="Bobek (ujednoznacznienie)">
Bobek (ujednoznacznienie)



</doc>
<doc id="5061406" url="https://pl.wikipedia.org/wiki?curid=5061406" title="Baszki (obwód smoleński)">
Baszki (obwód smoleński)

Baszki () – wieś (ros. деревня, trb. dieriewnia) w zachodniej Rosji, w osiedlu wiejskim Titowszczinskoje rejonu diemidowskiego w obwodzie smoleńskim.
Geografia.
Miejscowość położona jest przy drogach regionalnych 66K-28 (R120 – Rudnia – Diemidow) i 66N-0524 (Baszki / 66K-28 – Gury – Kraśki), 15 km od centrum administracyjnego osiedla wiejskiego (Titowszczina), 18 km od centrum administracyjnego rejonu (Diemidow), 60 km od stolicy obwodu (Smoleńsk), 20,5 km od granicy z Białorusią.
W granicach miejscowości znajdują się ulice: Glinianaja, Polewaja, Żarkowa.
Demografia.
W 2010 r. miejscowość zamieszkiwało 14 osób.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Baszki) zlikwidowanej jednostki administracyjnej Życzickoje weszły w skład osiedla wiejskiego Titowszczinskoje.

</doc>
<doc id="5061408" url="https://pl.wikipedia.org/wiki?curid=5061408" title="Laiyuan">
Laiyuan



</doc>
<doc id="5061410" url="https://pl.wikipedia.org/wiki?curid=5061410" title="Szczawnica (gmina w dystrykcie krakowskim)">
Szczawnica (gmina w dystrykcie krakowskim)

Gmina Szczawnica (niem. "Landgemeinde Szczawnica") – dawna gmina wiejska funkcjonująca w latach 1940–1944 (de facto do 1945) pod okupacją niemiecką w Polsce. Siedzibą gminy była Szczawnica.
Gmina Szczawnica funkcjonowała przejściowo podczas II wojny światowej w powiecie Neumarkt (nowotarskim) w Generalnym Gubernatorstwie. Utworzona została przez hitlerowców przez podzielenie dotychczasowej gminy Szczawnica Wyżna na dwie: wschodnią gminę Szlachtowa i zachodnią gminę Szczawnica.
Gmina Szczawnica od zachodu graniczyła z gminami Krościenko i Czorsztyn a od wschodu z nową gminą Szlachtowa w powiecie Neumarkt, od północy z dwiema gminami w powiecie Neu-Sandez (nowosądeckim) – Łącko i Alt-Sandez (Stary Sącz), natomiast a od południa z uzależnionym od III Rzeszy państwem słowackim.
W skład gminy Szczawnica weszła tylko jedna gromada – Szczawnica, powstała przez połączenie dotychczasowych polskich gromad Szczawnica Wyżna i Szczawnica Niżna. Obszary te należały przed wojną do powiatu nowotarskiego w woj. krakowskim. W 1943 gmina Szczawnica liczyła 3508 mieszkańców.
Gminę zniesiono po wojnie, powracają do stanu administracyjnego z czasów II Rzeczypospolitej, a więc przywracając gminę Szczawnica Wyżna.

</doc>
<doc id="5061412" url="https://pl.wikipedia.org/wiki?curid=5061412" title="Robotnik (gazeta)">
Robotnik (gazeta)



</doc>
<doc id="5061414" url="https://pl.wikipedia.org/wiki?curid=5061414" title="Qishan">
Qishan



</doc>
<doc id="5061417" url="https://pl.wikipedia.org/wiki?curid=5061417" title="Presidential Cycling Tour of Turkey 2021">
Presidential Cycling Tour of Turkey 2021

Presidential Cycling Tour of Turkey 2021 – 56. edycja wyścigu kolarskiego Presidential Cycling Tour of Turkey, która odbyła się w dniach od 11 do 18 kwietnia 2021 na liczącej 1244 kilometry trasie składającej się z 8 etapów, biegnącej z Konyi do Kuşadası. Impreza kategorii 2.Pro była częścią UCI ProSeries 2021.

</doc>
<doc id="5061418" url="https://pl.wikipedia.org/wiki?curid=5061418" title="Gury (obwód smoleński)">
Gury (obwód smoleński)

Gury () – wieś (ros. деревня, trb. dieriewnia) w zachodniej Rosji, w osiedlu wiejskim Titowszczinskoje rejonu diemidowskiego w obwodzie smoleńskim.
Geografia.
Miejscowość położona jest 1,5 km od drogi regionalnej 66K-28 (R120 – Rudnia – Diemidow), przy drodze regionalnej 66N-0524 (Baszki / 66K-28 – Gury – Kraśki), 14 km od centrum administracyjnego osiedla wiejskiego (Titowszczina), 17 km od centrum administracyjnego rejonu (Diemidow), 58,5 km od stolicy obwodu (Smoleńsk), 22 km od granicy z Białorusią.
W granicach miejscowości znajduje się ulica Szkolnaja (7 posesji).
Demografia.
W 2010 r. miejscowość zamieszkiwała 1 osoba.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Gury) zlikwidowanej jednostki administracyjnej Życzickoje weszły w skład osiedla wiejskiego Titowszczinskoje.

</doc>
<doc id="5061421" url="https://pl.wikipedia.org/wiki?curid=5061421" title="Piotr Zalewski (1935–2020)">
Piotr Zalewski (1935–2020)

Piotr Zalewski (ur. 28 września 1935 w Warszawie, zm. 24 października 2020 w Krakowie) – polski specjalista mechanizacji rolnictwa i ergonomii, rektor Akademii Rolniczej w Krakowie w latach 1984-1985 i 1989-1990
W 1957 uzyskał tytuł magistra inżyniera nauk agrotechnicznych na Wydziale Rolniczym Wyższej Szkoły Rolniczej w Krakowie. Następnie pracował w Katedrze Mechanizacji Rolnictwa WSR jako asystent (1957-1965) i adiunkt (1965-1974). Od 1965 należał do senatu uczelni, m.in. jako przewodniczący Senackiej Komisji Nauki (do 1999) i Komisji Rozwoju Uczelni (1999-2002). W 1968 uzyskał tytuł doktora, zaś w 1973 - habilitację z zakresu mechanizacji rolnictwa i ogrodnictwa. W 1974 uzyskał tytuł docenta, w 1983 profesora nadzwyczajnego, w 1992 - profesora zwyczajnego. W latach 1977-1981 i 1986-1992 był wicedyrektorem Instytutu Mechanizacji i Energetyki Rolnictwa Akademii Rolniczej w Krakowie. W latach 1981-1984 sprawował funkcję prorektora AR. Od 1984 do 1985 i od 1989 do 1990 był jej rektorem. Od 1993 był kierownikiem Katedry Eksploatacji Maszyn Rolniczych. Odbył staże naukowe na uczelniach w Silsoe (1966/67), Hohenheim (1975) i Wageningen (1979). Był promotorem siedmiu prac doktorskich.
Zasiadał w Radzie Głównej Szkolnictwa Wyższego IV kadencji (1991-1993), Sekcji Uczelni Rolniczych Rady Głównej Szkolnictwa Wyższego (1993-1996), Radzie Ochrony Pracy przy Sejmie RP (1989-1992), Komitecie Techniki Rolniczej i Komitecie Ergonomii PAN i Komisji Ergonomicznej oddziału PAN w Krakowie. Przewodniczył zespołowi ds. techniki rolniczej i leśnej Akademickiej Komisji Akredytacyjnej. Należał do członków założycieli Polskiego Towarzystwa Ergonomicznego i Polskiego Towarzystwa Inżynierii Rolniczej.
Opublikował około 80 prac naukowo-badawczych, m.in. podręcznik "Ergonomia dla mechanizatorów rolnictwa" (z Wacławem Pleszczyńskim, Warszawa 1979 i 1985), uzyskał 2 patenty. Do jego najważniejszych zainteresowań badawczych należały: ergonomiczne rozwiązanie sadzarek, maszyn do zbioru ziemniaków i linii technologicznych do obróbki pozbiorowej ziemiopłodów, stanowiska pracy na kombajnach, mikroklimat w kabinach maszyn i pojazdów rolniczych oraz bezpieczeństwo eksploatacji ciągników na zboczach.
Pochowany na Cmentarzu Rakowickim w Krakowie (kwatera XIVa-11-8).

</doc>
<doc id="5061423" url="https://pl.wikipedia.org/wiki?curid=5061423" title="Kraśki">
Kraśki

Kraśki () – wieś (ros. деревня, trb. dieriewnia) w zachodniej Rosji, w osiedlu wiejskim Titowszczinskoje rejonu diemidowskiego w obwodzie smoleńskim.
Geografia.
Miejscowość położona jest 2,5 km od drogi regionalnej 66K-28 (R120 – Rudnia – Diemidow), przy drodze regionalnej 66N-0524 (Baszki / 66K-28 – Gury – Kraśki), 12 km od centrum administracyjnego osiedla wiejskiego (Titowszczina), 15 km od centrum administracyjnego rejonu (Diemidow), 58 km od stolicy obwodu (Smoleńsk), 24 km od granicy z Białorusią.
W granicach miejscowości znajduje się ulica Lesnaja (12 posesji).
Demografia.
W 2010 r. miejscowość zamieszkiwały 2 osoby.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Kraśki) zlikwidowanej jednostki administracyjnej Życzickoje weszły w skład osiedla wiejskiego Titowszczinskoje.

</doc>
<doc id="5061424" url="https://pl.wikipedia.org/wiki?curid=5061424" title="Organy w Bazylice Zwiastowania Najświętszej Maryi Panny w Leżajsku">
Organy w Bazylice Zwiastowania Najświętszej Maryi Panny w Leżajsku



</doc>
<doc id="5061429" url="https://pl.wikipedia.org/wiki?curid=5061429" title="Morozy (rejon miorski)">
Morozy (rejon miorski)

Morozy (; ) – chutor na Białorusi, w obwodzie witebskim, w rejonie miorskim, w sielsowiecie Przebrodzie.
Dawnej używane nazwy – Mrozy, Morozy Miorskie, Morozy Drujskie.
Historia.
W czasach zaborów ówczesny zaścianek w gminie Druja, w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja, a następnie w gminie Miory.
Według Powszechnego Spisu Ludności z 1921 roku zamieszkiwały tu 36 osób, 35 były wyznania rzymskokatolickiego, 1 prawosławnego. Jednocześnie wszyscy mieszkańcy zadeklarowali białoruską przynależność narodową. Było tu 8 budynków mieszkalnych. W 1931 w 8 domach zamieszkiwało 46 osób.
Wierni należeli do parafii rzymskokatolickiej i prawosławnej w m. Czeress. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5061439" url="https://pl.wikipedia.org/wiki?curid=5061439" title="Pseudowintera">
Pseudowintera

Pseudowintera – rodzaj roślin z rodziny winterowatych ("Winteraceae"). Obejmuje trzy lub cztery gatunków. Wszystkie są endemitami Nowej Zelandii. Rosną w lasach i zaroślach, zwłaszcza w miejscach prześwietlonych i na zrębach. "Pseudowintera colorata" ze względu na oryginalne zabarwienie liści uprawiana jest jako gatunek ozdobny. Drobne i wonne kwiaty rozwijają się wczesną wiosną, liście są piekące w smaku. 
Systematyka.
Jeden z rodzajów z rodziny winterowatych ("Winteraceae"). 

</doc>
<doc id="5061441" url="https://pl.wikipedia.org/wiki?curid=5061441" title="Şefiqa Gaspıralı">
Şefiqa Gaspıralı

Şefiqa Gaspıralı (Szefika Gasprinska) (ur. 14 października 1886 w Bakczysaraju, zm. 31 sierpnia 1975 w Istambule) – córka İsmaila Gaspıralı. Jedna z 4 kobiet wybranych w 1917 roku do I Kurułtaju Tatarów Krymskich.
Życiorys.
W 1905 roku jej ojciec İsmail Gaspıralı założył pismo dla kobiet "Alem-i Nisvan" (Świat Kobiet) wydawane w języku krymskotatarskim. Redaktorka pisma została jego dwudziestoletnia córka Şefiqa. W roku 1906 wyszły 4 numery pisma. W latach 1908–1910 pismo nie wychodziło. Wznowiono jego wydawanie w 1910 roku. Wychodziło jako tygodnik. Ukazywało się jeszcze w 1911 roku, potem władze rosyjskie zakazały druku pisma. Próby przywrócenia pisma podjęto w 1917 roku, ale była one nieudana. 
W 1907 roku Şefiqa wyszła za mąż za Nəsiba bəy Yusifbəyli. Mieli 2 dzieci.
W kwietniu 1917 roku podczas pierwszego zjazdu kobiet w Bakczysaraju Şefiqa została wybrana przewodniczącą miejskiego komitetu kobiet muzułmańskich. Podobne komitety powstawały w większych i mniejszych miastach Krymu (Eupatoria, Teodozja, Kercz). Ich działalność koordynował utworzony 24 kwietnia 2017 roku Komitet Kobiet Akmesdżitu. Jego przedstawicielki wzięły udział we Wszechrosyjskim Zjeździe Muzułmanek w Kazaniu w dniach od 24–27 kwietnia1917 roku. Zjazd zażądał przyznania praw wyborczych kobietom, zniesienia kałymu i dowolność w zakładaniu hidżabu. 17 sierpnia 1917 roku podczas spotkania przedstawicielek komitetów kobiet muzułmańskich Krymu w Symferopolu utworzono Centralny Komitet Kobiet Muzułmańskich. Şefiqa Gaspıralı została zastępcą przewodniczącej, na którą wybrano Ilhamije Tohtar. W październiku 1917 roku na zjeździe organizacji społecznych i ludowych w Symferopolu postanowiono zwołać I Kurułtaj Narodu Krymskotatarskiego. W wyborach mogły wziąć również kobiety. Wybrano 76 delegatów wśród których znalazły się 4 kobiety: Ilhamije Tohtar, Hatidże Awdżi reprezentujące powiat jałtański, Anife Bogdaninska z powiatu symferopolskiego i Şefiqa Gaspıralı z powiatu eupatoryjskiego.
I Kurułtaj Tatarów Krymskich rozpoczął obrady 9 grudnia 1917 roku w Bakczysaraju. Powołany przez niego Rząd Narodowy Tatarów Krymskich mianował Şefiqę dyrektorem Symferopolskiej Żeńskiej Szkoły Pedagogicznej. Po opanowaniu Krymu przez bolszewików na początku 1918 r., obaleniu rządu tatarskiego i Kurułtaju Şefiqa wyjechała do Azerbejdżanu. Jej mąż, w latach 1919-1920 premier Demokratycznej Republiki Azerbejdżanu, został rozstrzelany po zbrojnym zajęciu terytorium republiki przez Rosję Radziecką. Şefiqa uciekła z dziećmi do Turcji. Zamieszkała w Stambule. Pracowała w domu dziecka. W 1930 roku założyła i prowadziła Związek Kobiet Krymskotatarskich w Stambule.

</doc>
<doc id="5061442" url="https://pl.wikipedia.org/wiki?curid=5061442" title="Marcel Honorat Léon Agboton">
Marcel Honorat Léon Agboton



</doc>
<doc id="5061445" url="https://pl.wikipedia.org/wiki?curid=5061445" title="Mosty (rejon miorski)">
Mosty (rejon miorski)

Mosty – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie miorskim, w sielsowiecie Powiacie.
Dawniej używana nazwa – Mościszcze
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 5 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwało 5 osób.
Wierni należeli do parafii rzymskokatolickiej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.

</doc>
<doc id="5061446" url="https://pl.wikipedia.org/wiki?curid=5061446" title="Feliks Przedpełski">
Feliks Przedpełski

Feliks Przedpełski (ur. 20 grudnia 1789 w Śniedzianowie, zm. ??) – polski oficer Księstwa Warszawskiego, Królestwa Polskiego, wykładowca w Szkole Aplikacyjnej, uczestnik powstania listopadowego.
Życiorys.
Urodził się 20 grudnia 1789 w Śniedzianowie w ziemi płockiej w rodzinie Jacka i żony jego Julianny. W 1807 otrzymał stopień kaprala w Batalionie Saperów i w następnym roku jako wachmistrz był w artylerii konnej. W kampanii 1809 walczył w bitwie pod Raszynem oraz brał udział w obronie Zamościa. W 1812 awansował do stopnia kapitana i brał udział w kampanii rosyjskiej i w następnym roku bronił się w Gdańsku.
Od 1816 był dowódcą w kompanii pontonierów i w 1820 zostaje oficerem inspekcyjnym i wykładowcą taktyki w Szkole Aplikacyjnej oraz w Korpusie Kadetów. 
W 1825 został odznaczony orderem św. Włodzimierza 4 klasy a w 1830 otrzymał Znak Honorowy za 20 lat nieskazitelnej służby. W Powstaniu listopadowym jako major dowodził 3 kompanią artylerii. Odznaczył się w trakcie obrony Warszawy i we wrześniu 1831 otrzymał Złoty Krzyż Virtuti Militari.
Po powstaniu listopadowym nie ma informacji o dalszych jego losach, nie jest znana data ani miejsce jego śmierci.

</doc>
<doc id="5061447" url="https://pl.wikipedia.org/wiki?curid=5061447" title="Kaszkurino">
Kaszkurino

Kaszkurino () – wieś (ros. деревня, trb. dieriewnia) w zachodniej Rosji, w osiedlu wiejskim Titowszczinskoje rejonu diemidowskiego w obwodzie smoleńskim.
Geografia.
Miejscowość położona jest przy drodze regionalnej 66K-28 (R120 – Rudnia – Diemidow), 17 km od centrum administracyjnego osiedla wiejskiego (Titowszczina), 20 km od centrum administracyjnego rejonu (Diemidow), 59 km od stolicy obwodu (Smoleńsk), 20 km od granicy z Białorusią.
W granicach miejscowości znajdują się ulice: Polewaja, Sadowaja, Zawodskaja.
Demografia.
W 2010 r. miejscowość zamieszkiwało 13 osób.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Kaszkurino) zlikwidowanej jednostki administracyjnej Życzickoje weszły w skład osiedla wiejskiego Titowszczinskoje.

</doc>
<doc id="5061455" url="https://pl.wikipedia.org/wiki?curid=5061455" title="Sielco (rejon diemidowski)">
Sielco (rejon diemidowski)

Sielco () – wieś (ros. деревня, trb. dieriewnia) w zachodniej Rosji, w osiedlu wiejskim Titowszczinskoje rejonu diemidowskiego w obwodzie smoleńskim.
Geografia.
Miejscowość położona jest 1,5 km od drogi regionalnej 66K-28 (R120 – Rudnia – Diemidow), 16 km od centrum administracyjnego osiedla wiejskiego (Titowszczina), 19,5 km od centrum administracyjnego rejonu (Diemidow), 57,5 km od stolicy obwodu (Smoleńsk), 21 km od granicy z Białorusią.
W granicach miejscowości znajdują się ulice: Ługowaja, Malinowskaja, Moskowskaja.
Demografia.
W 2010 r. miejscowość zamieszkiwało 14 osób.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Sielco) zlikwidowanej jednostki administracyjnej Życzickoje weszły w skład osiedla wiejskiego Titowszczinskoje.

</doc>
<doc id="5061457" url="https://pl.wikipedia.org/wiki?curid=5061457" title="Nadwojsa">
Nadwojsa

Nadwojsa – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 10 osób, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne. W 1931 w 1 domu zamieszkiwało 12 osób.
Wierni należeli do parafii rzymskokatolickiej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.

</doc>
<doc id="5061460" url="https://pl.wikipedia.org/wiki?curid=5061460" title="Peter Bischoff">
Peter Bischoff

Peter Bischoff (ur. 24 marca 1904, zm. 1 lipca 1976) – niemiecki żeglarz sportowy, medalista olimpijski. 
Podczas letnich igrzysk olimpijskich w Berlinie (1936) zdobył, wspólnie z Hansem-Joachimem Weise'em, złoty medal w żeglarskiej klasie Star. Był to jedyny złoty medal w żeglarstwie zdobyty dla Niemiec w Kilonii, gdzie odbywały się zawody żeglarskie.
Peter Bischoff studiował medycynę i był lekarzem w Berlinie. Był żonaty ze śpiewaczką operową Carlą Spletter, członkinią berlińskiej "Staatsoper". Po II wojnie światowej oboje przenieśli się do Hamburga, gdzie Carla zmarła na raka w 1953. Młodszy brat Petera Bischoffa, Fritz, również był żeglarzem i uczestniczył w olimpiadzie w 1936, zdobywając brązowy medal w klasie 8 metrów. 

</doc>
<doc id="5061461" url="https://pl.wikipedia.org/wiki?curid=5061461" title="Józef Jakubiec (oficer Straży Granicznej)">
Józef Jakubiec (oficer Straży Granicznej)

Józef Władysław Jakubiec (ur. 16 stycznia 1897 w Wilkowicach, zm. ?) – kapitan piechoty Wojska Polskiego i komisarz Straży Granicznej oraz kawaler Orderu Virtuti Militari.
Życiorys.
Urodził się 16 stycznia 1897 w Wilkowicach, w ówczesnym powiecie bialskim Królestwa Galicji i Lodomerii, w rodzinie Józefa i Katarzyny z Dobijów. Ukończył szkołę ludową w Białej, a następnie uczęszczał do gimnazjum niemieckiego w Bielsku. Od 1914 działał w Związku Strzeleckim za co został wydalony z gimnazjum. 7 sierpnia 1914 wstąpił do I Brygady Legionów Polskich. Służył w randze sierżanta, w 6 i 7. kompanii 5 Pułku Piechoty oraz w 6. kompanii II batalionu 6 Pułku Piechoty. 5 lipca 1916 został ranny w bitwie pod Kostiuchnówką. Uznany za inwalidę zdolnego do służby bez broni w pospolitym ruszeniu. W lipcu 1917 był członkiem Rady Żołnierskiej w macierzystym pułku. 18 sierpnia 1917 ówczesny dowódca pułku ppłk Witold Ścibor-Rylski wnioskował do Dowództwa Legionów Polskich w Warszawie o zwolnienie go Legionów Polskich. Od 2 października 1917 do 20 lutego 1918 służył w austro-węgierskim 15 Pułku Piechoty. W 1918 ukończył Seminarium Nauczycielskie w Białej.
25 września 1919, jako podoficer byłych Legionów Polskich, został mianowany z dniem 1 października 1919 podporucznikiem w piechocie. Pełnił wówczas służbę w 12 Pułku Piechoty. 1 czerwca 1921 nadal pełnił służbę w 12 pp. Później został przeniesiony do rezerwy i przydzielony w rezerwie do 12 pp. W 1923 został przydzielony w rezerwie do 56 Pułku Piechoty Wielkopolskiej w Krotoszynie. 8 stycznia 1924 został zatwierdzony w stopniu porucznika ze starszeństwem z 1 czerwca 1919 i 1852. lokatą w korpusie oficerów rezerwy piechoty. 29 stycznia 1932 został mianowany kapitanem ze starszeństwem z 2 stycznia 1932 i 16. lokatą w korpusie oficerów rezerwowych piechoty. Nadal był oficerem rezerwy 56 pp. W 1934, jako oficer rezerwy pozostawał w ewidencji Powiatowej Komendy Uzupełnień Bielsko na Śląsku. Posiadał przydział do Oficerskiej Kadry Okręgowej Nr V. Był wówczas w grupie oficerów „pełniących służbę w Straży Granicznej”.
W Straży Granicznej był komendantem Komisariatu SG „Lipiny”. W 1931 pełnił służbę na stanowisku adiutanta Śląskiego Inspektoratu Okręgowego Straży Granicznej w Katowicach. Był także wiceprezesem Związku Strzeleckiego w Zebrzydowicach.
W pracy Jana Wróblewskiego "Armia „Prusy” 1939" kpt. rez. Józef Jakubiec został wymieniony dwukrotnie, jako dowódca batalionu 93 Pułku Piechoty, przy czym raz jako dowódca II, a po raz drugi dowódca I batalionu.
Żonaty, ojciec Władysława (ur. 1921) i Danuty (ur. 1923).

</doc>
<doc id="5061462" url="https://pl.wikipedia.org/wiki?curid=5061462" title="Hetman Wrocław">
Hetman Wrocław

Hetman Wrocław – wrocławski klub szachowy.
Historia.
Klub powstał 9 grudnia 1945 roku jako sekcja Kolejarza Wrocław. W DMP Kolejarz zadebiutował w 1949 roku. W 1956 roku sekcja szachowa Kolejarza połączyła się z sekcją szachową AZS Wrocław, tworząc Kolejowy Klub Szachowy „Hetman”. W 1961 roku szachiści Hetmana w składzie: Doda, Błaszczak, Witkowski, Terlecki, Chrzanowski, Ćwiąkała, Kwaśniewski i Jochelson zdobyli wicemistrzostwo Polski. Jednakże już rok później nastąpił spadek z I ligi. Powrót do I ligi nastąpił w roku 1969. W latach 70. w klubie grali tacy zawodnicy, jak Franciszek Borkowski czy Ryszard Skrobek, jednak pojawił się wówczas problem zapewnienia graczom odpowiednich warunków socjalnych. W 1984 roku z klubu odeszli Borkowski i Zbigniew Jaśnikowski, wówczas też klub spadł z ligi na prawie dziesięć lat. Powrót do I ligi nastąpił w 1993 roku. W 1997 roku wspieranie klubu zakończyła kolej, w efekcie czego nastąpiła zmiana nazwy na Wrocławski Klub Szachowy „Hetman”. Następnie sponsorem Hetmana została firma Gant. W 1999 roku Hetman Wrocław w składzie: Wojtkiewicz, Ķeņģis, Kamiński, Jaśnikowski, Buś, Perdek, Antkowiak i Zielińska zdobył wicemistrzostwo Polski. Rok później Hetman zajął trzecie miejsce w I lidze. W 2001 roku klub wycofał się z rozgrywek I ligi.

</doc>
<doc id="5061463" url="https://pl.wikipedia.org/wiki?curid=5061463" title="Briukowszczina">
Briukowszczina

Briukowszczina () – wieś (ros. деревня, trb. dieriewnia) w zachodniej Rosji, w osiedlu wiejskim Titowszczinskoje rejonu diemidowskiego w obwodzie smoleńskim.
Geografia.
Miejscowość położona jest 2,5 km od drogi regionalnej 66K-28 (R120 – Rudnia – Diemidow), 19 km od centrum administracyjnego osiedla wiejskiego (Titowszczina), 22 km od centrum administracyjnego rejonu (Diemidow), 57,5 km od stolicy obwodu (Smoleńsk), 20,5 km od granicy z Białorusią.
W granicach miejscowości znajduje się ulica: Jasienowskaja (11 posesji).
Demografia.
W 2010 r. miejscowość zamieszkiwały 4 osoby.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Briukowszczina) zlikwidowanej jednostki administracyjnej Życzickoje weszły w skład osiedla wiejskiego Titowszczinskoje.

</doc>
<doc id="5061471" url="https://pl.wikipedia.org/wiki?curid=5061471" title="MG 7">
MG 7

MG 7 – samochód osobowy klasy średniej produkowany pod brytyjsko-chińską marką MG w latach 2007–2013 oraz ponownie od 2022 roku jako druga generacja.
Pierwsza generacja.
MG 7 I został zaprezentowany po raz pierwszy w 2007 roku.
Bankructwo brytyjskiego MG Rover w kwietniu 2005 roku doprowadziło do przerwania produkcji wszystkich modeli marek MG oraz Rover. Masę upadłościową nabył w czerwcu tego samego roku chiński koncern Nanjing Automobile, decydując się na wznowienie produkcji wybranych pojazdów przez nowe firmy na terenie Chin - MG Motor i Roewe.
Zmodernizowana pochodna wersja Rover 75 zadebiutowała w 2006 roku jako Roewe 750, z kolei kontynuacja MG ZT przedstawiona została w kwietniu 2007 roku pod nazwą MG 7.
Pracując nad MG 7, koncern SAIC zdecydował się wykorzystać brytyjskie podzespoły modelu sprzed modernizacji w 2004 roku. W ten sposób, pas przedni przyozdobiły podwójne reflektory zamiast zespolonych, jakie zdobiły MG ZT w ostatnim roku produkcji. Ponadto, nowy chiński producent zastosował nowy wzór tylnych lamp, pozostałe elementy nadwozia i kabiny pasażerskiej pozostawiając bez głębszych modyfikacji.
7L.
W sierpniu 2009 roku ofertę sztandarowego modelu w ofercie MG poszerzyła także nowocześniejsza, przedłużona odmiana o nazwie MG 7L, która zyskała nowocześniejszy pas przedni identyczny z bliźniaczym Roewe 750, wyróżniając się zespolonymi reflektorami i dużą atrapę chłodnicy z chromowaną obwódką. W przeciwieństwie do modelu Roewe, MG 7L zyskało jeszcze dłuższy rozstaw osi i dłuższe nadwozie. Jednostką napędową zasilającą luksusowy wariant pojazdu zasilił 1,8-litrowy silnik benzynowy z turbodoładowaniem.
Sprzedaż.
Zarówno podstawowe MG 7, jak i topowe MG 7L oferowane były wyłącznie na wewnętrznym rynku chińskim. Samochód cieszył się umiarkowaną popularnością, w ciągu pierwszych trzech lat produkcji sprzedając się rocznie średnio w 3 tysiącach sztuk, między 2010 a 2013 rokiem - w mniej niż tysiącu egzemplarzy rocznie.
Druga generacja.
MG 7 II został zaprezentowany po raz pierwszy w 2022 roku.
W sierpniu 2022, 9-letniej przerwie, MG zadecydowało o powrocie do średniej klasy i przywróceniu do użytku używanego w latach 2007–2013 dla modelu tej wielkości numeru "7". Nowy model utrzymany został w agresywnym języku stylistycznym firmy, kontynuując rozwiązania wykorzystane już na przełomie dekad wobec kompaktowych modeli MG 5 i MG 6, plasując się w gamie powyżej nich jako flagowa konstrukcja. 
Samochód zyskał sylwetkę bogatą w obłe przetłoczenia, ostre linie i wyraźnie zarysowane nadkola. Agresywnie ukształtowane reflektory wykonano w technologii LED, podobnie jak pas świetlny dominujący tylną część nadwozia. Nisko osadzony wlot powietrza w kształcie sześciokąta objął większość przedniej części nadwozia, zyskując logo firmowe na krawędzi zderzaka wzorem stylizacji mniejszego MG 6 Pro. Pomimo nisko opadającej linii nadwozia kończącej się pod kątem przy ostro ukształtowanej krawędzi bagażnika w stylu nadwozi fastback, MG 7 drugiej generacji to 4-drzwiowy sedan. Wśród akcentów nawiązujących do samochodów typu coupé są bezramkowe drzwi, a także poczwórne końcówki wydechu.
Minimalistyczna kabina pasażerska utrzymana została w estetyce łaczącej akcenty z aluminium i skóry, w zależności od wariantu wyposażenia umożliwiając wykończenie z czerwonej lub zielonej tapicerki ze skóry nappa. Cyfrowe wskaźniki oraz centralny ekran dotykowy wyświetlacz systemu multimedialnego utworzyła jedna, zintegrowana tafla o łącznej przekątnej wynoszącej 33 cale. Na liście elementów wyposażenia standardowego znalazł się też składający z 14 głośników system nagłośnieniowy BOSE.
Do napędu MG 7 drugiej generacji wykorzystane zostały dwa silniki benzynowe. Podstawowa odmiana 300 VTGI to 1,5 litrowa jednostka o mocy 183 KM połączona z 7-biegową dwusprzęgłową skrzynią biegów, z kolei topowa 405 VTGI to silnik turbodoładowany o mocy 254 KM i współpracujący z 9-biegową automatyczną przekładnią.
Sprzedaż.
MG 7 drugiej generacji, w przeciwieństwie do crossoverów czy modeli elektrycznych firmy, nie został przeznaczony do sprzedaży na globalnych rynkach zbytu. Model trafił do sprzedaży wyłącznie w Chinach, gdzie zamówienia na średniej wielkości sedana rozpoczęto zbierać tuż po premierze w drugiej połowie 2022 roku.

</doc>
<doc id="5061473" url="https://pl.wikipedia.org/wiki?curid=5061473" title="MG 7L">
MG 7L



</doc>
<doc id="5061474" url="https://pl.wikipedia.org/wiki?curid=5061474" title="Kalwaria Podlaska">
Kalwaria Podlaska

Kalwaria Podlaska − założenie kalwaryjne w Serpelicach w powiecie łosickim w województwie mazowieckim. Kalwaria powstała z inicjatywy kapucynów, którzy rozpoczęli jej budowę w 1981 r. Szczególnie zaangażowany w powstanie Kalwarii Podlaskiej był brat Adam Krajewski OFMCap. 
Zespół kalwaryjny składa się z kaplicy Ukrzyżowania Chrystusa zaprojektowanej przez architekta Daniela Mazura, kaplicy Bożego Grobu, a także marmurowych kapliczek z płaskorzeźbami autorstwa Gustawa Zemły.

</doc>
<doc id="5061476" url="https://pl.wikipedia.org/wiki?curid=5061476" title="Nowa Wieś (rejon miorski)">
Nowa Wieś (rejon miorski)

Nowa Wieś (; ) – wieś na Białorusi, w obwodzie witebskim, w rejonie miorskim, w sielsowiecie Powiacie.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś a następnie zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwały tu 124 osoby, 123 były wyznania rzymskokatolickiego, 1 prawosławnego. Jednocześnie 123 mieszkańców zadeklarowało polską przynależność narodową a 1 białoruską. Były tu 22 budynki mieszkalne. W 1931 w 24 domach zamieszkiwało 146 osób.
Wierni należeli do parafii rzymskokatolickiej i prawosławnej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5061485" url="https://pl.wikipedia.org/wiki?curid=5061485" title="Ulica Belgradzka w Warszawie">
Ulica Belgradzka w Warszawie

Ulica Belgradzka – ulica w warszawskiej dzielnicy Ursynów.
Położenie i charakterystyka.
Ulica biegnie w warszawskiej dzielnicy Ursynów na obszarze Miejskiego Systemu Informacji Natolin od skrzyżowania z ulicą Stryjeńskich do ulicy Nowoursynowskiej. Na odcinku od ulicy Stryjeńskich do Jana Rosoła ma status drogi powiatowej (nr 5606W). Jej ogólny kierunek to wschód–zachód. Przebiega przez osiedla Wyżyny oraz Wolica, a także stanowi północno-zachodnią granicę osiedla Dębina. Jej długość wynosi około 1,47 km.
Nazwa ulicy została nadana w 1978 roku decyzją Rady Narodowej m.st. Warszawy. Pochodzi od miasta Belgrad, ówczesnej stolicy Jugosławii. W 1990 roku Rada Dzielnicy Mokotów przedłużyła oficjalnie ulicę o odcinek od ulicy Jana Rosoła do Nowoursynowskiej. Na niektórych mapach zaznaczano dalszy przebieg ulicy na zachód aż do ulicy rtm. Witolda Pileckiego. Na planie Ursynowa z 1987 roku wskazano ulicę o nazwie Welwetowa, która byłaby przedłużeniem Belgradzkiej od skrzyżowania ze Stryjeńskich. Z tych potencjalnych planów w 2018 powstał 150-metrowy dojazd do ośrodka dla niepełnosprawnych. Zgodnie ze studium uwarunkowań i kierunków zagospodarowania przestrzennego m.st. Warszawy w wersji z 2018 roku pozostała część tych terenów przeznaczona jest pod zieleń parkową.
Ulica Belgradzka łączy park im. Cichociemnych Spadochroniarzy AK z parkiem Natolińskim. Wzdłuż ulicy zlokalizowane są: kościół Ofiarowania Pańskiego w Warszawie, Galeria Natolin i stacja linii M1 warszawskiego metra Natolin. 

</doc>
<doc id="5061492" url="https://pl.wikipedia.org/wiki?curid=5061492" title="Frank Dillane">
Frank Dillane

Frank Stephenson Dillane (ur. 21 kwietnia 1991 w Londynie) – brytyjski aktor filmowy i telewizyjny. Znany jest między innymi z roli nastoletniego Voldemorta w filmie "Harry Potter i Książę Półkrwi", Nicka Clarka w serialu "Fear the Walking Dead", a także Henry’ego Coffina w filmie "W samym sercu morza".
Jest synem aktorów Stephena Dillane’a i Naomi Wirthner.

</doc>
<doc id="5061493" url="https://pl.wikipedia.org/wiki?curid=5061493" title="Życzicy">
Życzicy

Życzicy () – wieś (ros. деревня, trb. dieriewnia) w zachodniej Rosji, w osiedlu wiejskim Titowszczinskoje rejonu diemidowskiego w obwodzie smoleńskim.
Geografia.
Miejscowość położona jest przy drodze regionalnej 66K-28 (R120 – Rudnia – Diemidow), 19,5 km od centrum administracyjnego osiedla wiejskiego (Titowszczina), 23 km od centrum administracyjnego rejonu (Diemidow), 60,5 km od stolicy obwodu (Smoleńsk), 17 km od granicy z Białorusią.
W granicach miejscowości znajdują się ulice: Dacznaja, Drozdowskaja, Jegorowa, Ługowaja, Mołodiożnaja, Ostrowskaja, Polewaja, Szkolnaja.
Demografia.
W 2010 r. miejscowość zamieszkiwało 168 osób.
Historia.
Pierwsza wzmianka o miejscowości pod nazwą Żydcziczi pochodzi z XII wieku.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości zlikwidowanej jednostki administracyjnej Życzickoje (w tym Życzicy – siedziba tejże) weszły w skład osiedla wiejskiego Titowszczinskoje.

</doc>
<doc id="5061498" url="https://pl.wikipedia.org/wiki?curid=5061498" title="Linia kolejowa nr 769">
Linia kolejowa nr 769

Linia kolejowa nr 769 – zlikwidowana jednotorowa, niezelektryfikowana linia kolejowa, łącząca rejony OP2 i OPZ1 stacji technicznej Opole Zachodnie. Decyzją Ministerstwa Infrastruktury z dnia 7 września 2005 roku wszczęto procedurę likwidacyjną linii.

</doc>
<doc id="5061499" url="https://pl.wikipedia.org/wiki?curid=5061499" title="Władimir Fortow">
Władimir Fortow

Władimir Jewgieniewicz Fortow (ros. Владимир Евгеньевич Фортов; ur. 23 stycznia 1946 w Nogińsku, zm. 29 listopada 2020 w Moskwie) – rosyjski fizyk i polityk, wicepremier Federacji Rosyjskiej (1996–1998), prezydent Rosyjskiej Akademii Nauk (2013–2017), zasłużony pracownik oświaty Rosji (1996), zasłużony inżynier Rosji (2000).
Życiorys.
Absolwent Moskiewskiego Instytutu Fizyczno-Technicznego. W latach 1971–1986 pracował w oddziale Instytutu Chemii Fizycznej AN ZSRR w Czernogołowce. Od 1986 do 1992 kierował wydziałem w Instytucie Wysokich Temperatur AN ZSRR, także po przemianowaniu na Zjednoczony Instytut Wysokich Temperatur Rosyjskiej Akademii Nauk. W latach 1999–2007 kierował w nim Instytutem Fizyki Cieplnej Warunków Ekstremalnych. Od 2007 do 2017 stał na czele całego Instytutu. W 1987 został wybrany na członka korespondenta Akademii Nauk ZSRR, w 1991 – na członka rzeczywistego RAN. W latach 1996–2001 sprawował funkcję wiceprezydenta Rosyjskiej Akademii Nauk, 2002–2013 – sekretarza jej Wydziału Energetyki, Budowy Maszyn, Mechaniki i Zarządzania, 2013–2017 – prezydenta RAN. Był członkiem Europejskiej Akademii Nauk (od 1998), Międzynarodowej Akademii Astronautyki (od 2000) i Narodowej Akademii Nauk USA (od 2014). W latach 1996–1998 piastował urząd wicepremiera Federacji Rosyjskiej, który łączył kolejno z funkcją przewodniczacego Państwowego Komitetu ds. Nauki i Technologii oraz teką ministra nauki i technologii. Od 1998 do 2005 był przewodniczącym Komisji Federacji Rosyjskiej ds. UNESCO.
Był wyróżniony m.in. Nagrodą Państwową ZSRR (1988), Nagrodą Państwową Federacji Rosyjskiej (1997), Nagrodą Rządu FR (1997, 1999, 2003, 2010), orderem Legii Honorowej (2006), Orderem Aleksandra Newskiego (2013), Orderem „Za zasługi dla Ojczyzny” I klasy (2017), złotym medalem UNESCO im. Einsteina (2004). W 1999 został honorowym obywatelem Nogińska. W 1994 jego imieniem nazwano planetoidę (3813) Fortov.
Zmarł na COVID-19. Został pochowany na Cmentarzu Nowodziewiczym w Moskwie.
Do jego zainteresowań naukowych należały: fizyka ekstremalnie wysokich temperatur i ciśnień, fizyka gęstej plazmy i gazodynamika fizyczna. Zajmował się projektowaniem systemów ochronnych sztucznych satelitów i sond kosmicznych. Opracowywał metody badania odporności obiektów energetycznych na wpływy elektromagnetyczne. Rezultaty jego prac znalazły zastosowanie w technice rakietowej i obronnej.

</doc>
<doc id="5061504" url="https://pl.wikipedia.org/wiki?curid=5061504" title="Łaśki">
Łaśki

Łaśki () – wieś (ros. деревня, trb. dieriewnia) w zachodniej Rosji, w osiedlu wiejskim Titowszczinskoje rejonu diemidowskiego w obwodzie smoleńskim.
Geografia.
Miejscowość położona jest 2,5 km od drogi regionalnej 66K-28 (R120 – Rudnia – Diemidow), 21 km od centrum administracyjnego osiedla wiejskiego (Titowszczina), 23,5 km od centrum administracyjnego rejonu (Diemidow), 63,5 km od stolicy obwodu (Smoleńsk), 14,5 km od granicy z Białorusią.
W granicach miejscowości znajduje się ulica Mochowaja (6 posesji).
Demografia.
W 2010 r. miejscowość zamieszkiwały 2 osoby.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Łaśki) zlikwidowanej jednostki administracyjnej Życzickoje weszły w skład osiedla wiejskiego Titowszczinskoje.

</doc>
<doc id="5061508" url="https://pl.wikipedia.org/wiki?curid=5061508" title="Tadeusz Bernadzikiewicz">
Tadeusz Bernadzikiewicz

Tadeusz Teodor Bernadzikiewicz (ur. 24 marca 1906 w Opatkowicach (obecnie wchodzących w skład Dzielnicy X Swoszowice Krakowa), zm. prawdopodobnie w sierpniu 1944 w Pruszkowie) – polski taternik, alpinista i speleolog, prawnik i ekonomista.
Życiorys.
Był wychowankiem warszawskiego gimnazjum im. Mikołaja Reja, podobnie jak jego młodszy brat Stefan Bernadzikiewicz i Henryk Mogilnicki, którzy również zostali wspinaczami. W 1928 roku ukończył studia na Uniwersytecie Warszawskim, w 1935 roku uzyskał doktorat w dziedzinie prawa albo ekonomii. W latach 1929–1935 pracował jako referent w Ministerstwie Skarbu, następnie – w biurze prasowym Centralnego Związku Przemysłu Polskiego.
Współpracował z czasopismami: Polityka Gospodarcza, Gospodarka Narodowa, Polska Gospodarcza, Przegląd Gospodarczy, Kurier Polski, Kurier Warszawski i Gazeta Warszawska.
W czasie powstania warszawskiego został aresztowany i osadzony w obozie w Pruszkowie, gdzie zmarł w niewyjaśnionych okolicznościach.
Opublikował m.in. książki:
Alpinizm.
Według przez siebie napisanego biogramu był alpinistą od 1920 roku (według innych źródeł – od 1922 roku), od 1925 roku (od 1926 roku) uprawiał wspinaczkę. O wspólnych wycieczkach w Tatry z braćmi Bernadzikiewiczami w 1925 roku wspomina Tomasz Piskorski. W 1928 roku Bernadzikiewicz dokonał m.in. II wejścia zachodnią ścianą Kościelca, a od 1929 roku poprowadził w Tatrach szereg nowych dróg, m.in. na Niżniej Wysokiej Gerlachowskiej, Spądze, Rysach, Rumanowym Szczycie (w 1932 roku środkiem północno-wschodniej ściany Rumanowego Szczytu, z Bolesławem Chwaścińskim), Durnym Szczycie i Małej Buczynowej Turni. Spenetrował też większość znanych wtedy jaskiń tatrzańskich.
W 1935 roku uczestniczył w wyprawie w Kaukaz, gdzie dokonał (m.in. z Bolesławem Chwaścińskim) pierwszego wejścia szczytowego na Nookau-Sauz-Kaya (4035 m n.p.m.). W latach 1936 i 1937 wspinał się w austriackich Alpach i w Masywie Mont Blanc, wszedł na Mont Blanc granią Innominaty. Na Korsyce w 1938 roku wszedł z żoną nowymi drogami na Monte Cinto (2706 m n.p.m., jeden z najwybitniejszych szczytów w Europie) i Capo Rosso di Trinbolaccia. W roku 1939 wspinał się w Ruwenzori (Góry Księżycowe) w Afryce Wschodniej, gdzie m.in. wszedł na wcześniej niezdobyte szczyty: Tatra Peak, Okusoma (4550 m) i Humphreys, a nowymi drogami wszedł na Bottego, Szczyt Małgorzaty (najwyższy szczyt Góry Stanleya, 5109 m n.p.m.) oraz na Alberta (5087 m). Wszedł na wygasły wulkan Muhavura (4127 m) i czynny wulkan (Nyamuragira, 3058 m).
Aktywnie pracował w organizacjach taternickich, od 1930 roku był członkiem Klubu Wysokogórskiego Oddział Warszawski Polskiego Towarzystwa Tatrzańskiego, a potem także Sekcji Turystycznej Towarzystwa Tatrzańskiego. Brał czynny udział w zjednoczeniu polskich organizacji taternickich i w 1935 roku wszedł w skład pierwszego zarządu Polskiego Towarzystwa Tatrzańskiego. W 1937 roku został sekretarzem Polskiego Towarzystwa Wypraw Badawczych. Ogłosił szereg artykułów o treści górskiej w „Taterniku” i innych czasopismach poświęconych górom.
Napisał książkę (wydaną w 1955 roku): "Polska safari w Górach Księżycowych".
Został upamiętniony nazwą szczytu w Ruwenzori: góra Okusoma została nazwana Bernadzikiewicz Peak.
Życie rodzinne.
Był synem Władysława i Stefanii z domu Wieczorek (~1883–1928). Miał młodszego brata Stefana, również taternika i himalaistę. Pierwszego grudnia 1936 roku ożenił się z Zofią Eugenią Wysocką (ur. około 1910 roku), z którą wcześniej wspinał się w Tatrach.
Na warszawskim cmentarzu Powązkowskim znajduje się symboliczny grób obu braci Bernadzikiewiczów (kwatera 238-5-9).

</doc>
<doc id="5061511" url="https://pl.wikipedia.org/wiki?curid=5061511" title="Borok (rejon diemidowski)">
Borok (rejon diemidowski)

Borok () – wieś (ros. деревня, trb. dieriewnia) w zachodniej Rosji, w osiedlu wiejskim Titowszczinskoje rejonu diemidowskiego w obwodzie smoleńskim.
Geografia.
Miejscowość położona jest przy drodze regionalnej 66N-0517 (66N-0509 – Borok – 66N-0505), 19,5 km od centrum administracyjnego osiedla wiejskiego (Titowszczina), 17,5 km od centrum administracyjnego rejonu (Diemidow), 57 km od stolicy obwodu (Smoleńsk), 51 km od granicy z Białorusią.
W granicach miejscowości znajdują się ulice: Surkowa, pierieułok 1-yj Surkowa, pierieułok 2-oj Surkowa, pierieułok 3-ij Surkowa.
Demografia.
W 2010 r. miejscowości nikt nie zamieszkiwał.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Borok) zlikwidowanej jednostki administracyjnej Szapowskoje weszły w skład osiedla wiejskiego Titowszczinskoje.

</doc>
<doc id="5061520" url="https://pl.wikipedia.org/wiki?curid=5061520" title="Dubrowo (rejon diemidowski)">
Dubrowo (rejon diemidowski)

Dubrowo () – wieś (ros. деревня, trb. dieriewnia) w zachodniej Rosji, w osiedlu wiejskim Titowszczinskoje rejonu diemidowskiego w obwodzie smoleńskim.
Geografia.
Miejscowość położona jest 1 km od drogi regionalnej 66N-0517 (66N-0509 – Borok – 66N-0505), 21 km od centrum administracyjnego osiedla wiejskiego (Titowszczina), 19 km od centrum administracyjnego rejonu (Diemidow), 57 km od stolicy obwodu (Smoleńsk), 52 km od granicy z Białorusią.
W granicach miejscowości znajdują się ulice: Lesnaja, Polewaja.
Demografia.
W 2010 r. miejscowości nikt nie zamieszkiwał.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Dubrowo) zlikwidowanej jednostki administracyjnej Szapowskoje weszły w skład osiedla wiejskiego Titowszczinskoje.

</doc>
<doc id="5061525" url="https://pl.wikipedia.org/wiki?curid=5061525" title="Żydzi w Kłodzku">
Żydzi w Kłodzku



</doc>
<doc id="5061526" url="https://pl.wikipedia.org/wiki?curid=5061526" title="Mylniszcze (obwód smoleński)">
Mylniszcze (obwód smoleński)

Mylniszcze () – wieś (ros. деревня, trb. dieriewnia) w zachodniej Rosji, w osiedlu wiejskim Titowszczinskoje rejonu diemidowskiego w obwodzie smoleńskim.
Geografia.
Miejscowość położona jest nad Pieriedielnią, przy drodze regionalnej 66N-0517 (66N-0509 – Borok – 66N-0505), 19,5 km od centrum administracyjnego osiedla wiejskiego (Titowszczina), 18 km od centrum administracyjnego rejonu (Diemidow), 54 km od stolicy obwodu (Smoleńsk), 50,5 km od granicy z Białorusią.
W granicach miejscowości znajduje się ulica Moskowskaja (7 posesji).
Demografia.
W 2010 r. miejscowość zamieszkiwały 2 osoby.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Mylniszcze) zlikwidowanej jednostki administracyjnej Szapowskoje weszły w skład osiedla wiejskiego Titowszczinskoje.

</doc>
<doc id="5061527" url="https://pl.wikipedia.org/wiki?curid=5061527" title="MG HS">
MG HS

MG HS – samochód osobowy typu SUV klasy średniej produkowany pod brytyjsko-chińską marką MG od 2018 roku.
Historia i opis modelu.
Studyjną zapowiedzią nowego, dużego SUV-a utrzymanego w nowym kierunku stylistycznym brytyjsko-chińskiego producenta był prototyp MG X-Motion Concept, którego premiera odbyła się w kwietniu 2018 roku podczas wystawy samochodowej Beijing Auto Show.
Produkcyjny model pod nazwą MG HS zaprezentowany został w sierpniu 2018 roku podczas prezentacji w Chinach jako kolejny model z charakterystyczną stylizacją pasa przedniego po modelach 6 i ZS. Agresywnie stylizowane reflektory połączono z chromowaną obwódką dużej, czworotkątnej atrapy chłodnicy o gwieździstym wypełnieniu.
W kabinie pasażerskiej MG zastosował wzornictwo oparte na zastosowaniu materiałów o różnej barwie i fakturze, łącząc m.in. skórę i aluminium. Konsolę centralną o horyzontalnym układzie przyrządów zdominował umieszczony w górnej części wyświetlacz systemu multimedialnego o przekątnej 10,1-cala, z kolei zegary zastąpił kolejny wyświetlacz o przekątnej 12,3-cala.
Pod kątem technicznym MG HS zbudowane zostało na wspólnej platformie z modelem Roewe RX5, poza płytą podłogową i rozwiązaniami technicznymi dzieląc z nim także gamę jednostek napędowych. Znalazły się w niej dwa silniki benzynowe: o pojemności 1.5l oraz 2.0l rozwjające kolejno 170 KM i 220 KM.
HS PHEV.
W 2019 roku gamę wariantów napędowych MG HS poszerzył wariant hybrydowy typu plug-in, w zależności od rynku oferowany jako MG HS PHEV lub MG EHS. Utworzył on silnik benzynowy o pojemności 1.5l o mocy 160 KM i 120-konny silnik elektryczny, razem rozwijając 245 KM mocy i 370 Nm maksymalnego momentu obrotowego. Dzięki baterii umożliwiającej ładowanie z gniazdka, hybrydowe MG HS może przejechać do 52 kilometrów w trybie elektrycznym.
Pilot.
We wrześniu 2020 roku chiński oddział MG przedstawił bardziej awangardowo stylizowany, równolegle oferowany wariant o nazwie MG Pilot, będący de facto głęboko zmodernizowanym MG HS dostosowanym do najnowszego języka stylistycznego trzeciej generacji. Podobnie jak sedan MG 5, samochód zyskał bardziej awangardowo stylizowany pas przedni z nisko osadzonym wlotem powietrza w kształcie odwrózonego trapezu, a także agresywniej stylizowane reflektory oraz przeprojektowane lampy tylne wraz ze zmodyfikowanym zderzakiem. Nieznacznie zmiany wizualne wdrożono także zmiany w układzie przycisków.
Sprzedaż.
MG HS zbudowane zostało jako samochód globalny, docelowo przeznaczony do ekspansji na nowe rynki zbytu i w dotychczasowej ofercie zastępujący model GS. Poza rynkiem chińskim, gdzie sprzedaż pojazdu rozpoczęła się w czwartym kwartale 2018 roku, MG HS trafiło w 2019 roku do sprzedaży także w Wielkiej Brytanii, Tajlandii, a także Australii i Nowej Zelandii. W 2020 roku MG HS poszerzyło zasięg rynkowy o kolejne państwa, wśród których znalazła się Indonezja, Brunei, Pakistan, Meksyk, Chile a także po raz pierwszy także kraje Europy Zachodniej inne niż Wielka Brytania: Holandia czy Francja.

</doc>
<doc id="5061528" url="https://pl.wikipedia.org/wiki?curid=5061528" title="MG Pilot">
MG Pilot



</doc>
<doc id="5061529" url="https://pl.wikipedia.org/wiki?curid=5061529" title="Żydzi w Nowej Rudzie">
Żydzi w Nowej Rudzie



</doc>
<doc id="5061530" url="https://pl.wikipedia.org/wiki?curid=5061530" title="Dom Zgromadzenia Narodowego Republiki Serbii">
Dom Zgromadzenia Narodowego Republiki Serbii

Dom Zgromadzenia Narodowego Republiki Serbii – budynek w Belgradzie, stolicy Serbii. Został oddany do użytku 18 października 1936 roku. Od 2006 roku jest siedzibą Zgromadzenia Narodowego Republiki Serbii, wcześniej był on miejscem obrad parlamentów Jugosławii oraz Serbii i Czarnogóry.
Obiekt z zewnątrz wyróżnia centralny ryzalit z portykiem na fasadzie, nad którym znajduje się okrągła wieża zwieńczona kopułą z latarnią. Kolejne cztery latarnie znajdują się wokół wieży, a cztery mniejsze kopuły w narożnikach budowli. Wewnątrz budynku znajduje się wiele cennych dzieł sztuki, rzeźb, obrazów i fresków. W 1984 roku obiekt został uznany za zabytek. Budynek można zobaczyć m.in. na banknocie 5000 dinarów serbskich.
Historia.
Stworzenie projektu nowej, reprezentatywnej siedziby obrad Zgromadzenia Narodowego Królestwa Serbii zlecono w 1892 roku Konstantinovi Jovanovićovi. Siedziba Zgromadzenia mieściła się wówczas w skromnym budynku na rogu obecnych ulic Kraljice Natalije i Kneza Miloša. Teren pod nowy budynek wybrano na skraju ówczesnych zabudowań miasta, w miejscu gdzie dawniej znajdował się nieukończony meczet. Architekt zaprojektował monumentalny gmach, jednak budowy, z powodu zmian na scenie politycznej oraz braku środków finansowych, nie rozpoczęto.
W 1901 roku przyjęto do realizacji nowy projekt autorstwa Jovana Ilkicia, bazujący w dużej mierze na koncepcji Jovanovicia. Kamień węgielny pod budowę obiektu wmurowano jednak dopiero 27 sierpnia 1907 roku, przy udziale króla Piotra I Karadziordziewicia i księcia Jerzego Karadziordziewicia. Budowę spowolniły m.in. wojny bałkańskie i I wojna światowa, w trakcie której prace zostały całkowicie wstrzymane. Budowę obiektu, który po powstaniu Królestwa Serbów, Chorwatów i Słoweńców miał być siedzibą Zgromadzenia Narodowego nowego państwa, wznowiono w 1920 roku. Pracami pokierował Pavle Ilkić, syn Jovana, zmarłego w 1917 roku. W 1926 roku prace po raz kolejny wstrzymano. W 1929 roku król Aleksander I Karadziordziewić wprowadził dyktaturę, a Królestwo SHS przekształcono w Królestwo Jugosławii. Prace nad budowlą wznowiono w 1934 roku, po śmierci Aleksandra I. Ostatecznie ceremonia oddania obiektu do użytku, z udziałem Piotra II Karadziordziewicia, miała miejsce 18 października 1936 roku. Dwa dni później w budynku odbyła się pierwsza sesja Zgromadzenia Narodowego Królestwa Jugosławii.
Podczas II wojny światowej budynek stał się siedzibą okupacyjnej administracji cywilnej. Po wyzwoleniu obradowała w nim Antyfaszystowska Rada Wyzwolenia Narodowego Jugosławii. Po powstaniu Socjalistycznej Federacyjnej Republiki Jugosławii (29 listopada 1945 roku) w obiekcie odbywały się posiedzenia Zgromadzenia SFRJ. Stan ten trwał aż do rozpadu Jugosławii. Od 1992 roku w budynku obradowało Zgromadzenie Federalnej Republiki Jugosławii (złożonej z dwóch republik, Serbii i Czarnogóry). Po przekształceniu się w 2003 roku Federalnej Republiki Jugosławii w Serbię i Czarnogórę w budynku obradowało z kolei Zgromadzenie Serbii i Czarnogóry. Od 2006 roku, po proklamowaniu niepodległości przez Czarnogórę, Serbia i Czarnogóra istnieją jako odrębne państwa, a obiekt pełni odtąd rolę siedziby obrad Zgromadzenia Narodowego Republiki Serbii.

</doc>
<doc id="5061532" url="https://pl.wikipedia.org/wiki?curid=5061532" title="Zaiki (obwód smoleński)">
Zaiki (obwód smoleński)

Zaiki () – wieś (ros. деревня, trb. dieriewnia) w zachodniej Rosji, w osiedlu wiejskim Titowszczinskoje rejonu diemidowskiego w obwodzie smoleńskim.
Geografia.
Miejscowość położona jest nad Pieriedielnią, przy drodze regionalnej 66N-0517 (66N-0509 – Borok – 66N-0505), 19 km od centrum administracyjnego osiedla wiejskiego (Titowszczina), 17,5 km od centrum administracyjnego rejonu (Diemidow), 53,5 km od stolicy obwodu (Smoleńsk), 50 km od granicy z Białorusią.
W granicach miejscowości znajdują się ulice: Kołchoznaja, Moskowskaja, Oriechowaja, Sosnowaja.
Demografia.
W 2010 r. miejscowość zamieszkiwało 6 osób.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Zaiki) zlikwidowanej jednostki administracyjnej Szapowskoje weszły w skład osiedla wiejskiego Titowszczinskoje.

</doc>
<doc id="5061535" url="https://pl.wikipedia.org/wiki?curid=5061535" title="Anna Elisa Tuschinski">
Anna Elisa Tuschinski

Anna Elisa Tuschinski (ur. 4 grudnia 1841 w Gdańsku, zm. 9 października 1939 tamże) – gdańska nauczycielka, założycielka Gdańskiego Towarzystwa Esperanckiego, pionierka ruchu esperanckiego w Gdańsku. 
Życiorys.
Była ewangeliczką, córką Gustava Lorweina i Polki Adeli Juchnowicz. Z wykształcenia była nauczycielką. Wyszła za mąż za kupca Karola Tuschinskiego. Mieli jedną córkę. Anna owdowiała w końcu XIX w..
Mieszkała i pracowała w gdańskim Wrzeszczu.
Po tym, jak sama w wieku 60 lat nauczyła się mówić w esperanto, popularyzowała język, prowadząc kursy. Była nazywana „Esperanto-Partineto” (Esperancką Mateczką). 
W listopadzie 1907 założyła Gdański Związek Esperantystów. W 1910 gromadził już 100 osób. 
W 1908 brała udział w IV Światowym Kongresie Esperantystów w Dreźnie. Poznała wówczas Ludwika Zamenhofa, z którym zatańczyła, otwierając bal kongresowy. Jako delegatka uczestniczyła w zorganizowanym tam posiedzeniu Światowego Związku Esperantystów (UEA).
Z jej inicjatywy w dniach 22 lipca – 1 sierpnia 1912 w Gdańsku i Sopocie zorganizowano VII Ogólnoniemiecki Kongres Esperantystów. Wydano też m.in. pierwszy przewodnik po Gdańsku w esperanto.
W 1922 zorganizowała Gdański Kongres Esperantystów. Współpracowała ze Światowym Związkiem Esperantystów. W 1927 zorganizowała w Gdańsku i Sopocie XIX Światowy Kongres Esperantystów. Została wówczas mianowana „Honorowym Przewodniczącym Kongresu” otworzyła kongres. Posadzono "Dąb Jubileuszowy", który w 1938 wycięli hitlerowcy.
Do końca życia była zaangażowana w ruch esperancki.
Upamiętnienie.
W 2020 była proponowana do patronowania jednemu z tramwajów w Gdańsku.

</doc>
<doc id="5061537" url="https://pl.wikipedia.org/wiki?curid=5061537" title="Zakopane (gmina)">
Zakopane (gmina)

Zakopane – dawna gmina wiejska istniejąca w latach 1945–1946 w woj. krakowskim (dzisiejsze woj. małopolskie). Siedzibą władz gminy było miasto Zakopane, stanowiące odrębną jednostkę administracyjną.
Gmina Zakopane funkcjonowała przejściowo po II wojnie światowej, jako jedna z 18 gmin wiejskich powiatu nowotarskiego. Gminę utworzono z części terenów wyłączonych z miasta Zakopane (w 1943 roku Zakopane liczyło 16,608 mieszkańców; natomiast w 1946 roku Zakopane liczyło już 13,752 mieszkańców a gmina Zakopane 2,627 mieszkańców, a więc razem 16,379 mieszkańców, czyli stan sprzed trzech lat).
Według stanu z 14 lutego 1946 gmina liczyła 2627 mieszkańców. Gminę zniesiono krótko po tym, włączając ją z powrotem do Zakopanego.
Zobacz też: gmina Tatrzańska

</doc>
<doc id="5061540" url="https://pl.wikipedia.org/wiki?curid=5061540" title="Szkoła Lekarska w Grodnie">
Szkoła Lekarska w Grodnie



</doc>
<doc id="5061542" url="https://pl.wikipedia.org/wiki?curid=5061542" title="Rajd Barum 2002">
Rajd Barum 2002

Rajd Barum 2002 (32. Barum Rally Zlín) – 32 edycja rajdu samochodowego Rajd Barum rozgrywanego we Czech. Rozgrywany był od 13 do 15 września 2002 roku. Była to trzydziesta trzecia runda Rajdowych Mistrzostw Europy w roku 2002 (rajd miał najwyższy współczynnik - 20) oraz także piąta runda Rajdowych Mistrzostw Czech. Składał się z 18 odcinków specjalnych.

</doc>
<doc id="5061543" url="https://pl.wikipedia.org/wiki?curid=5061543" title="Bernadzikiewicz">
Bernadzikiewicz

Bernadzikiewicz – polskie nazwisko.

</doc>
<doc id="5061545" url="https://pl.wikipedia.org/wiki?curid=5061545" title="Szapy (obwód smoleński)">
Szapy (obwód smoleński)

Szapy () – wieś (ros. деревня, trb. dieriewnia) w zachodniej Rosji, w osiedlu wiejskim Titowszczinskoje rejonu diemidowskiego w obwodzie smoleńskim.
Geografia.
Miejscowość położona jest nad Czerniejką, przy drodze regionalnej 66N-0509 (Diemidow – Jeśkowo – Szapy – Borisienki), 23 km od centrum administracyjnego osiedla wiejskiego (Titowszczina), 20,5 km od centrum administracyjnego rejonu (Diemidow), 62,5 km od stolicy obwodu (Smoleńsk), 55 km od granicy z Białorusią.
W granicach miejscowości znajdują się ulice: Borowaja, Centralnaja, Cwietocznaja, Mołodiożnaja, Nowosiołow, pierieułok Sizowa, Zariecznaja, Zariecznyj pierieułok.
Demografia.
W 2010 r. miejscowość zamieszkiwały 164 osoby.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości zlikwidowanej jednostki administracyjnej Szapowskoje (w tym Szapy – siedziba tejże) weszły w skład osiedla wiejskiego Titowszczinskoje.

</doc>
<doc id="5061547" url="https://pl.wikipedia.org/wiki?curid=5061547" title="Kościół św. Marii Magdaleny w Czerwonce">
Kościół św. Marii Magdaleny w Czerwonce



</doc>
<doc id="5061555" url="https://pl.wikipedia.org/wiki?curid=5061555" title="Rajd Antibes 2002">
Rajd Antibes 2002

Rajd Antibes 2002 (37. Rallye d'Antibes - Azur) – 37 edycja rajdu samochodowego Rajd Antibes rozgrywanego we Francji. Rozgrywany był od 25 do 27 października 2002 roku. Była to czterdziesta czwarta runda Rajdowych Mistrzostw Europy w roku 2002 (rajd miał najwyższy współczynnik - 20). Składał się z 16 odcinków specjalnych.

</doc>
<doc id="5061556" url="https://pl.wikipedia.org/wiki?curid=5061556" title="Borisienki (rejon diemidowski)">
Borisienki (rejon diemidowski)

Borisienki () – wieś (ros. деревня, trb. dieriewnia) w zachodniej Rosji, w osiedlu wiejskim Titowszczinskoje rejonu diemidowskiego w obwodzie smoleńskim.
Geografia.
Miejscowość położona jest nad Czerniejką, przy drodze regionalnej 66N-0509 (Diemidow – Jeśkowo – Szapy – Borisienki), 23 km od centrum administracyjnego osiedla wiejskiego (Titowszczina), 20,5 km od centrum administracyjnego rejonu (Diemidow), 63,5 km od stolicy obwodu (Smoleńsk), 55 km od granicy z Białorusią.
W granicach miejscowości znajdują się ulice: Dacznaja, Dacznyj pierieułok.
Demografia.
W 2010 r. miejscowość zamieszkiwało 13 osób.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Borisienki) zlikwidowanej jednostki administracyjnej Szapowskoje weszły w skład osiedla wiejskiego Titowszczinskoje.

</doc>
<doc id="5061559" url="https://pl.wikipedia.org/wiki?curid=5061559" title="Koferdam (stomatologia)">
Koferdam (stomatologia)



</doc>
<doc id="5061562" url="https://pl.wikipedia.org/wiki?curid=5061562" title="Łowiectwo, Wędkarstwo, Przyroda, Tradycja">
Łowiectwo, Wędkarstwo, Przyroda, Tradycja



</doc>
<doc id="5061566" url="https://pl.wikipedia.org/wiki?curid=5061566" title="Kotowszczina (obwód smoleński)">
Kotowszczina (obwód smoleński)

Kotowszczina () – wieś (ros. деревня, trb. dieriewnia) w zachodniej Rosji, w osiedlu wiejskim Titowszczinskoje rejonu diemidowskiego w obwodzie smoleńskim.
Geografia.
Miejscowość położona jest nad Tchorinką, 6 km od drogi regionalnej 66N-0517 (66N-0509 – Borok – 66N-0505), 26,5 km od centrum administracyjnego osiedla wiejskiego (Titowszczina), 24,5 km od centrum administracyjnego rejonu (Diemidow), 54 km od stolicy obwodu (Smoleńsk), 57 km od granicy z Białorusią.
W granicach miejscowości znajduje się ulica Centralnaja (11 posesji).
Demografia.
W 2010 r. miejscowość zamieszkiwały 2 osoby.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Kotowszczina) zlikwidowanej jednostki administracyjnej Pieriesudowskoje weszły w skład osiedla wiejskiego Titowszczinskoje.

</doc>
<doc id="5061573" url="https://pl.wikipedia.org/wiki?curid=5061573" title="Joanna Żnińska">
Joanna Żnińska

Agata Joanna (Janina) Żnińska (ur. 5 lutego 1871 w Wąbrzeźnie, zm. 14 lutego 1949 w Katowicach) – działaczka społeczna i plebiscytowa, propagatorka śpiewu chóralnego i kultury muzycznej, sekretarka w Śląskim Związku Kół Śpiewaczych, pierwsza redaktorka "Śpiewaka Śląskiego", działaczka w Towarzystwach Czytelni Ludowych, propagatorka czytelnictwa. 
Życiorys.
Była córką powstańca styczniowego Jana oraz Wiktorii z Kowalskich Żnińskich. Miała młodszych braci: Spirydiona, Zenona Tomasza i Romualda. Nie wyszła za mąż, ale wychowywała chłopca o imieniu Feliks, który mieszkał z nią w Katowicach.
W 1896 wraz z ojcem przeprowadziła się na Śląsk. Pracowała jako księgowa w Banku Ludowym w Bytomiu. Przy ul. Piekarskiej 6 prowadziła sklep odzieżowy ("polski skład stroju i krótkich towarów"). 
Od 1910 była członkinią Towarzystwa Śpiewaczego „Jedność”, które powstało w 1908, i skarbniczką zarządu chóru. W latach 1912–1914 występowała jako wokalistka i aktorka w przedstawieniach, które organizowało towarzystwo. W bytomskim „Ulu” organizowała amatorskie przedstawienia teatralne.
Do 1912 mieszkała z ojcem w Bytomiu przy ul. Parallestrasse 12 (Równoległa 12). 
W czasie I wojny światowej pod szyldem Komitetu Niesienia Pomocy Królestwu Polskiemu kierowała w Bytomiu grupą młodych dziewcząt szyjących koszule i ciepłą odzież dla potrzebujących. Za pośrednictwem czasopisma "Katolik" prowadziła zbiórkę pieniędzy i odzieży dla bezdomnych. W latach 1914–1918 organizowała koncerty charytatywne, z których dochód przeznaczano na pomoc ofiarom wojny w Królestwie Polskim.
Od 1913 pełniła funkcję sekretarki powstałego w 1910 w Bytomiu Związku Śląskich Kół Śpiewaczych. Była pierwszą i jedyną kobietą w zarządzie. Wprowadziła podział na okręgi, usprawniła działalność organizacji. Funkcję sekretarki pełniła do 1921.
W 1916 była członkinią założycielką komitetu w Bytomiu, który powstał w celu pomocy mieszkańcom Śląska, którzy doświadczyli wojny.
Była pierwszą redaktor naczelną czasopisma "Śpiewak Śląski", organu związku. W latach 1920–1921 pod jej redakcją ukazało się 20 numerów czasopisma. Zainicjowała współpracę z Wielkopolskim Związkiem Śpiewaczym. 
W listopadzie 1918 została wpisana na listę polskich kandydatów do Rady Miasta Bytomia. Wraz z Janiną Omańkowską i 10 innymi kobietami była mandatariuszką powiatu bytomskiego delegowaną na obradujący w Poznaniu w grudniu 1918 Polski Sejm Dzielnicowy. 
Kiedy w sierpniu 1920 rozpoczęły się kursy zawodowo-oświatowe dla kolejarzy w Bytomiu, w gmachu Uniwersytetu Ludowego prowadziła tzw. bibliotekę rumuńską. Nazwa pochodziła od miejsca zamieszkania dawnego właściciela książek, dr. Łuka (Jassach w Rumunii). Biblioteka została przewieziona na Górny Śląsk. Żnińska zorganizowała kółko robót ręcznych dla dzieci z Bytomia skupionych wokół Uniwersytetu Ludowego. W rzeczywistości uczyła je polskich piosenek, pieśni i kolęd. Z jej inicjatywy powstał zestaw lalek w tradycyjnych strojach śląskich (8 przedstawień weselników), które później przesłano do Poznania do miejscowego muzeum. 
Działała na rzecz budzenia wśród mieszkańców i mieszkanek Górnego Śląska ducha narodowego i krzewienia kultury polskiej. W czasie plebiscytu współpracowała z Polskim Komisariatem Plebiscytowym w Bytomiu. Po podziale Śląska w 1922 pozostała w Bytomiu. Próbowała inicjować działalność polskich chórów w niemieckiej części Śląska w ramach Związku Śląskich Kół Śpiewaczych, ale działania nie przyniosły rezultatów. Kiedy w 1922 na łamach "Nowin Codziennych" opublikowała list do miłośników polskiej pieśni, w którym zachęcała do odbudowy polskiego życia kulturalnego na terenie Śląska włączonego do Niemiec, władze niemieckie uznały ją za osobę niebezpieczną dla interesów państwa. Z powodu wzrastających represji przeniosła się na stronę polską, do Katowic. 
Była członkinią Towarzystwa Oświatowego "Iskra" w Bytomiu oraz Towarzystwa Czytelni Ludowych na miasto i powiat bytomski. W 1913 została pierwszą honorową członkinią Związku Śląskich Kół Śpiewaczych. 
W okresie międzywojennym organizowała uroczystości upamiętniające Tadeusza Kościuszkę, Henryka Sienkiewicza i inne wybitne osoby. W 1932 została członkinią zarządu Towarzystwa Przyjaciół Nauk na Śląsku. 
W czasie II wojny światowej mieszkała w Katowicach. W pożarze, który wybuchł podczas wyzwolenia miasta w 1945, straciła dorobek życia.
Odznaczenia.
W 1938 została odznaczona Medalem Niepodległości.
Upamiętnienie.
W Zabrzu istnieje ulica jej imienia, jednak z błędną formą nazwiska (Żnieńska zamiast Żnińska).
Była jedną z 30 bohaterek wystawy „60 na 100. SĄSIADKI. Głosem Kobiet o powstaniach śląskich i plebiscycie” powstałej w 2019 i opowiadającej o roli kobiet w śląskich zrywach powstańczych i akcji plebiscytowej (podano imię Janina). Koncepcję wystawy, scenariusz i materiały przygotowała Małgorzata Tkacz-Janik, a grafiki Marta Frej.

</doc>
<doc id="5061575" url="https://pl.wikipedia.org/wiki?curid=5061575" title="Andrea Vavassori">
Andrea Vavassori

Andrea Vavassori (ur. 5 maja 1995 w Turynie) – włoski tenisista.
Kariera tenisowa.
W zawodach Wielkiego Szlema zadebiutował podczas Australian Open 2021, dochodząc do drugiej rundy w rozgrywkach gry podwójnej.
W cyklu ATP Tour w grze podwójnej zwyciężył w jednym turnieju z dwóch rozegranych finałów.
W rankingu gry pojedynczej najwyżej był na 176. miejscu (8 sierpnia 2022), a w klasyfikacji gry podwójnej na 60. pozycji (15 sierpnia 2022).

</doc>
<doc id="5061586" url="https://pl.wikipedia.org/wiki?curid=5061586" title="Gmina ewangelicka w Braniewie">
Gmina ewangelicka w Braniewie

Gmina ewangelicka w Braniewie – wspólnota protestancka powstała w Braniewie po 1772 i istniejąca w mieście do 1945 roku.
Historia.
1772–1945.
Przed 1772 rokiem ewangelicy w Braniewie byli nieliczni, gdyż według ówczesnego prawa nie mieli prawa do zatrzymywania się w miastach Warmii na dłużej niż rok. Przynależeli oni przeważnie do gmin ewangelickich w innych miejscowościach, głównie do najbliższej protestanckiej parafii w odległym o parę kilometrów Gronowie, gdyż tuż na północ od Braniewa przebiegała już granica Warmii i Prus Dolnych.
Początki gminy ewangelickiej w Braniewie na katolickiej Warmii wiążą się z I rozbiorem Polski w 1772 roku, po którym Braniewo znalazło się w granicach Królestwa Prus. W mieście utworzono garnizon wojskowy (w 1773 zaczęto w Braniewie formować 53. pułk fizylierów pod dowództwem płka Lucka). Wojskowi i urzędnicy przysyłani z zewnątrz stanowili główną oś tworzącej się od tego czasu gminy ewangelickiej w mieście. Oprócz nich osiedlali się też, choć dużo mniej liczni, kupcy i rzemieślnicy. Religijną posługę dla w większości ewangelickich oficerów i żołnierzy sprawowali początkowo przysyłani wraz z wojskiem kapelani.
Rok 1782 był znaczący w funkcjonowaniu braniewskiej gminy ewangelickiej. 1 czerwca 1782 roku gmina ewangelicka zyskała w mieście własny cmentarz, gdyż do tej pory zmarłych chowano w oddalonym o około 6 km Gronowie. Burmistrz porządkowy miasta Velhagen oddał w tym celu gminie ewangelickiej od dawna nieużytkowany cmentarz przy szpitalu św. Jerzego. W tym samym roku udało się gminie uzyskać katechetę przez państwo opłacanego, pochodzącego z Działdowa pastora Krickende, który utworzył pierwszą szkołę ewangelicką (do której uczęszczały także dzieci katolickie). Oprócz tego rektor Krickende, podczas nieobecności kapelana wojskowego, zastępował go w sprawowaniu wszystkich posług i w odprawianiu mszy św.
Na podstawie rozporządzenia króla Fryderyka II nabożeństwa protestanckie sprawowano w miejskim ratuszu, w dużej sali posiedzeń na pierwszym piętrze. Jednak gmina szybko się powiększała. 28 października 1784 roku król Prus Fryderyk II wyraził zgodę na przebudowę dawnego ratusza Nowego Miasta na kościół i sam dołożył na ten cel sumę 1200 talarów (nowomiejski ratusz stał się właśnie zbędny po połączeniu w 1773 roku obu miast w jedno). 1 stycznia 1786 w nowej świątyni odprawiono pierwszą uroczystą mszę św., po tym jak dzień wcześniej gmina cywilna i wojskowa utworzyły jedną wspólnotę. Dla wojska nabożeństwa odbywały się do południa, a dla ludności cywilnej w godzinach popołudniowych. W 1782 wybudowano również nowy budynek szkoły elementarnej do nauki dzieci rodzin ewangelickich.
W czasie wojen napoleońskich, w latach 1807–1809, świątynia protestancka została zamieniona na wiele miesięcy w magazyn. W tym czasie nabożeństwa ewangelickie sprawowane były w kościele katolickim św. Trójcy. Po wojnach napoleońskich z powrotem odremontowano kosztem 600 talarów ratuszowy kościół, a od dnia 7 sierpnia 1809 roku gmina ewangelicka otrzymała po raz pierwszy cywilnego proboszcza – urodzonego w Dzierzgoniu ks. Augusta Theodora Siemienowskiego. Posługiwał on do 1824 roku, po czym został przeniesiony do Czechowa koło Iławy Pruskiej, gdzie pozostał do śmierci w 1836 roku. Kolejnymi proboszczami w Braniewie byli: Eduard Krach (tylko 4 lata, zm. 1828), Ferdinand Bock (1829–1845), Liedke (1847–1853) i Johann Ferdinand Herrmann (od 1853). Co ciekawe, nauczali oni również religii w wymiarze 4 godzin tygodniowo uczniów ewangelickich w katolickim gimnazjum w Starym Mieście (np. w 1813 było ich 19). 
Liczba członków gminy ewangelickiej systematycznie rosła, zwłaszcza gdy od 1813 roku stacjonował w mieście pułk piechoty (Infanterie-Regiment). 16 sierpnia 1817 roku gmina, zarządzeniem królewskiego ministerstwa do spraw wewnętrznych, została podniesiona do rangi parochii, do której należały ponadto m.in.: Frombork, Pfahlbude przy ujściu Pasłęki, Pierzchały, Zawierz, Rogity i Rudłowo.
Dotychczasowy „Dom Boży” w ratuszu garnizonowego Braniewa stawał się zbyt ciasny dla parafii, zaczęto zabiegać o pozwolenie na budowę kościoła. W 1826 roku, dzięki wsparciu państwa, gmina otrzymała na budowę nowego kościoła dotację w kwocie 53 196 talarów, 13 groszy srebrnych i 9 fenigów. Projekt nowej świątyni wykonano w Wyższej Deputacji Budowlanej w Berlinie, pod nadzorem architekta Karla Friedricha Schinkla. Prace budowlane rozpoczęto w 1830 roku przy ul. Królewieckiej na parcelach budynków spalonych w pożarze miasta w 1824 roku. Inwestycję prowadzili kolejno powiatowi inspektorzy budowlani: George Rehefeld i August Bertram. Poświęcenie nowo wybudowanej świątyni nastąpiło 19 listopada 1837 roku. Jest to, do dziś zachowany kościół halowy, murowany, wzniesiony na planie wydłużonego prostokąta z wyodrębnioną we wnętrzu absydą ołtarzową, w stylu późnoklasycystycznym, posiadający dwie wieże. Dzwony zostały odlane przez zakład ludwisarski z Królewca. Zawieszenie dzwonów zamówionych za 1400 talarów u znanego ludwisarza Christiana Augusta Copinusa nastąpiło 29 listopada 1831 roku, natomiast mechanizm zegarowy zakupiono u ślusarza Friedricha Wilhelma Ruffa za 430 talarów. Ponadto w 1829 roku rozpoczęto prace przy budowie domu parafialnego i szkoły ewangelickiej przy ul. Królewieckiej. Oba budynki zostały pokryte dachem już jesienią tegoż roku. Budowę plebanii ukończono 2 września 1830, zaś budowę szkoły 9 października 1830 roku. W tym okresie wzniesiono również dom dzwonnikowi.
Ksiądz proboszcz był zarazem nauczycielem religii w szkole elementarnej, w której w czterech klasach było 300 uczniów. Około 150 z nich uczęszczało następnie do braniewskiego gimnazjum na Starym Mieście, razem z młodzieżą katolicką. Proboszczowie obu parafii, jak np. pastor Bock i proboszcz kościoła św. Katarzyny Johann Parschau, bardzo życzliwie odnosili się do siebie, apelując do wiernych o zgodne współżycie i pomagając sobie nawzajem. Toteż obie wspólnoty żyły ze sobą w zgodzie, nie dochodziło między nimi do konfliktów, na co zwracały uwagę osoby przybywające z zewnątrz. Małżeństwa mieszane katolików z ewangelikami były dość częste. Dopiero czasy kulturkampfu przyczyniła się do zmiany tej sytuacji na gorsze.
Wspólnota ewangelicka podejmowała wiele inicjatyw dobroczynnych, obejmowała opieką osoby chore i sieroty. W 1862 roku proboszcz Hermann, wybudował szpital, w 1874 powstał pierwszy sierociniec dla chłopców ("Knabenwaisenhaus"). W 1883 proboszcz Löfflade wybudował nowy piętrowy przytułek dla chorych i starców o nazwie fundacja św. Marcina ("Martinstift"), w którym było 20 miejsc dla osób niedomagających oraz dla czterech opiekunów. Obok domu dla sierot postawiono kaplicę „Lutherkapelle”, do nauki religii i innych przedsięwzięć religijno-kulturalnych. Chorzy ewangelicy mogli też uzyskać pomoc i opiekę w dużo bardziej okazałym katolickim szpitalu Najświętszej Marii Panny ("Marienkrankenhaus"), który w 1863 roku utworzono w budynku przy Ludendorffstraße 16.
10 listopada 1887 roku, w związku z pięćdziesięcioleciem parafii, został poświęcony został nowy trzypiętrowy szpital ewangelicki „Jubiläumsstift”, w którym również opiekowano się sierotami. Chorymi w szpitalu opiekował się nieodpłatnie żydowski lekarz dr Wiener. Ponadto w 1899 superintendent protestancki (odpowiednik biskupa lub dziekana katolickiego) nakładem 70 000 marek ufundował trzypiętrowy szpital na 25 chorych i 40 sierot.
Odczuwalny był jednak brak domu parafialnego ("Vereinshaus") czy jakiegokolwiek pomieszczenia reprezentacyjnego do zebrań i uroczystości, toteż w 1894 roku przy Königsberger Straße (ul. Królewiecka, również współcześnie) odkupiony został w tym celu dom z ogrodem od bractwa kurkowego ("Schützenhaus"), w którym znajdowały się m.in. dwie sale, duża i mała, scena oraz jadalnia i wystarczająco dużo miejsca na wszelkie potrzeby wspólnoty.
Kolejną dużym przedsięwzięciem dobroczynnym wspólnoty protestanckiej była budowa w latach 1906–1907 na przedmieściu Koźlin przy Teichstraße fundacji św. Magdaleny ("Magdalenenstift") dla 80 dziewcząt, którym starano się im pomóc powrócić do normalnego życia. Była to potężna inwestycja, w skład fundacji wchodziło 7 budynków, ogród owocowo-warzywny, 60 mórg ziemi. Dziewczętami opiekowały się diakonise z Macierzystego Domu Diakonijnego w Królewcu, ucząc je wielu przydatnych w życiu umiejętności (szycia, prania, gotowania czy prac polowych).
W 1913 roku rozkład mieszkańców wg wyznania we władzach miasta Braniewa przedstawiał się następująco: na sesji rady miasta Braniewa ok. jedna trzecich radnych było protestantami, dwie trzecie katolikami oraz dwóch wyznania mojżeszowego. W zarządzie miasta (magistracie) natomiast było 5 katolików i dwóch protestantów, burmistrz, Heinrich Sydath, był również katolikiem.
Parafia ewangelicka funkcjonowała w Braniewie do 1945 roku.
Sytuacja po II wojnie światowej.
W pierwszych miesiącach 1945 roku większość mieszkańców Braniewa sama opuściła miasto przed nadciągającym frontem Armii Czerwonej. Z tych co pozostali, wielu zostało wywiezionych na Wschód lub po wojnie wysiedlonych na Zachód, o ile w ogóle udało się im przejście frontu Armii Czerwonej przeżyć. Po wojnie natomiast kościół ewangelicki, jako najlepiej zachowana świątynia w zniszczonym Braniewie, został przejęty przez napływową ludność polską na główny rzymskokatolicki kościół parafialny miasta i pełnił tę funkcję aż do odbudowania kościoła św. Katarzyny w latach 80. XX wieku. Od 1 stycznia 1993 wydzielona tu została oddzielna parafia św. Antoniego w Braniewie.
W 1953 roku rada diecezjalna ewangelicko-augsburskiej diecezji mazurskiej wystąpiła jeszcze do Prezydium Powiatowej Rady Narodowej w Braniewie z prośbą o przydzielenie gminie ewangelickiej kościoła w tym mieście. W uzasadnieniu podano, że w powiecie braniewskim mieszka 150–200 wyznawców obrządku ewangelicko-augsburskiego, którzy nie mogą sprawować praktyk religijnych, gdyż ich świątynię po wojnie zajęli katolicy. W piśmie tym poproszono, aby na potrzeby gminy ewangelickiej przekazać mały kościółek znajdujący się w pobliżu – kościół św. Trójcy przy ul. Kościuszki. Władze powiatowe negatywnie odniosły się do tej prośby, wskazano w odpowiedzi z lutego 1954 roku na mniejszą liczbę wiernych, przytaczając następujące wyliczenia: ogółem cały powiat braniewski miało zamieszkiwać jedynie 66 ewangelików, z czego w Braniewie i okolicach – 23 osoby, w Lelkowie i Żelaźnie – 24 osoby, w Pieniężnie – 3 osoby. Natomiast w kwestii kościółka przy ul. Kościuszki stwierdzono, iż ten kościół zawsze należał do ludności katolickiej, a po wtóre – jest to budowla zabytkowa, która właśnie remontowana jest przez ks. Batowskiego.

</doc>
<doc id="5061588" url="https://pl.wikipedia.org/wiki?curid=5061588" title="MUSC Health Women’s Open 2021">
MUSC Health Women’s Open 2021

MUSC Health Women’s Open 2021 – tenisowy turniej WTA kategorii WTA 250 w sezonie 2021 z cyklu MUSC Health Women’s Open rozgrywany w dniach 12–18 kwietnia 2021 roku w Charleston na kortach ceglanych o puli nagród wynoszącej 235 238 dolarów amerykańskich.

</doc>
<doc id="5061590" url="https://pl.wikipedia.org/wiki?curid=5061590" title="MUSC Health Women’s Open">
MUSC Health Women’s Open

MUSC Health Women’s Open – żeński turniej tenisowy kategorii WTA 250 zaliczany do cyklu WTA Tour, rozgrywany na kortach ceglanych w Charleston w sezonie 2021.

</doc>
<doc id="5061594" url="https://pl.wikipedia.org/wiki?curid=5061594" title="Fed Cup 2020">
Fed Cup 2020



</doc>
<doc id="5061601" url="https://pl.wikipedia.org/wiki?curid=5061601" title="Stanisław Mazan (strażak)">
Stanisław Mazan (strażak)

Stanisław Piotr Mazan (ur. 26 listopada 1911 w Rzeszowie, zm. 12 stycznia 1944 w Kłodnem) – porucznik pożarnictwa, członek ZWZ – AK i Strażackiego Ruchu Oporu „Skała”.
Historia.
Urodził się w Rzeszowie w rodzinie Józefa i Marii, szkołę średnią ukończył w Krośnie. Po odbyciu służby wojskowej zamieszkał w Krynicy, gdzie działał w Ochotniczej Straży Pożarnej. Za radą ówczesnego komendanta, Bronisława Witkowskiego złożył podanie o przyjęcie do Centralnej Szkoły Pożarniczej w Warszawie. Po ukończeniu kursu pełnił funkcję instruktora pożarnictwa, w latach 1937 – 1939 był zastępcą komendanta Portowej Straży Pożarnej w Gdyni. Po wybuchu II wojny światowej brał udział w obronie Gdyni i Oksywia. Po zwolnieniu z aresztu wraz z żoną i synem został skierowany do obozu przejściowego w Częstochowie, wyskoczyli z pociągu w okolicach Katowic i przedostali się do Krosna.
Zaangażował się w działalność konspiracyjną, do jego zadań należało m.in. kolportowanie prasy, był również kurierem i przewodnikiem na Słowację i Węgry. W 1942 nawiązał kontakt z Jerzym Lgockim, Kierownikiem Technicznym Polskich Straży Ogniowych w Generalnym Gubernatorstwie oraz Komendantem Strażackiego Ruchu Oporu „Skała”. W wyniku rozmów Mazan stanął na czele struktur Sądeckiego Obwodu "Skały", które powstały na wiosnę 1942. Od 1943 Mazan był Komendantem Powiatowym Straży Pożarnych w Nowym Sączu, w tym samym roku utworzył Powiatową Szkołę Pożarniczą w Starym Sączu, która była filią CSP. Aresztowany został w nocy z 14 na 15 listopada 1943, był przesłuchiwany i torturowany w więzieniu w Nowym Sączu oraz w więzieniu Montelupich w Krakowie.
Rozstrzelany został w grupie 28 więźniów 12 stycznia 1944 w Kłodnem w odwecie za wykolejenie pociągu towarowego przez oddział dywersyjny placówki AK w Limanowej. W 1945 jego ciało zostało ekshumowane, pochowany został na cmentarzu w Nowym Sączu.
Był ojcem Leszka Mazana.
Upamiętnienie.
Został upamiętniony na tablicach pamiątkowych w Kłodnem oraz w Starym Sączu.
Jest patronem Młodzieżowej Drużyny Pożarniczej w Starym Sączu, 20 maja 2018 podczas obchodów Gminnego Dnia Strażaka został poświęcony proporzec MDP.
Odznaczenia.
W 1949 został odznaczony pośmiertnie Krzyżem Partyzanckim.
Postanowieniem Prezydenta Rzeczypospolitej Polskiej z dnia 26 listopada 2020 r. o nadaniu orderów odznaczony został pośmiertnie Krzyżem Orderu Krzyża Niepodległości. Order został wręczony w Pałacu Prezydenckim 19 stycznia 2023 r. przez sekretarza stanu w Kancelarii Prezydenta RP Andrzeja Derę.

</doc>
<doc id="5061603" url="https://pl.wikipedia.org/wiki?curid=5061603" title="HMS Defence (1861)">
HMS Defence (1861)

HMS Defence – brytyjska fregata pancerna typu "Defence", która weszła do służby w Royal Navy w 1861 roku. Okręt został wycofany z czynnej służby w 1885 roku.
Projekt i budowa.
W odpowiedzi na francuski program zbrojeń na morzu, którego elementem była m.in. pierwsza w świecie fregata pancerna "La Gloire", Royal Navy zamówiła nowe okręty, które swoimi parametrami miały przewyższać konstrukcję francuską. Główną częścią programu były duże fregaty pancerne typu "Warrior"; HMS „Warrior” i HMS „Black Prince”. Dodatkowo w 1859 roku zamówiono dwie mniejsze fregaty pancerne typu "Defence". Pod względem konstrukcyjnym nowe okręty były pomniejszoną wersją fregat typu "Warrior", z kadłubem krótszym o 39 metrów, mniejszą mocą siłowni okrętowej i słabszym uzbrojeniem. Budowa pierwszego okrętu tego typu, HMS „Defence” rozpoczęła się w stoczni Palmers w Jarrow w grudniu 1859 roku. Wodowanie miało miejsce 24 kwietnia 1861 roku, wejście do służby 2 grudnia 1961 roku.
Uzbrojenie główne początkowo miało stanowić 18 gładkolufowych, ładowanych odprzodowo dział 68-funtowych. Ostatecznie okręt ukończono z uzbrojeniem składającym się z dziesięciu dział 68-funtowych uzupełnionych przez nowo opracowane działa odtylcowe; osiem dział 110-funtowych i pięć dział kalibru 127 mm. Podczas modernizacji przeprowadzonej w latach 1866-1868, zrezygnowano z niedopracowanych dział odtylcowych na sprawdzone gwintowane działa odprzodowe, dwa kalibru 203 mm i 14 kalibru 178 mm.
Opancerzenie składało się z pasa z płyt pancerza żelaznego grubości 114 mm na podkładce drewnianej grubości 457 mm, na śródokręciu. Pas miał długość 42,7 m (140 stóp) i ochraniał głównie stanowiska baterii i siłownię.
Służba.
Po wejściu do służby okręt do 1866 roku wchodził w skład Floty Kanału działającej w rejonie kanału La Manche. W 1868 roku na okręcie zakończył się trwający dwa lata remont, podczas którego m.in. zmodernizowano jego uzbrojenie. Po zakończeniu modernizacji okręt działał głównie w rejonie kanału La Manche i Morza Śródziemnego. Okręt wykonywał misje na morzu do 1885 roku. W 1898 roku imię okrętu zmieniono na „Indus”. W 1922 roku przekształcony w pływający magazyn. W 1935 roku został sprzedany na złom.

</doc>
<doc id="5061610" url="https://pl.wikipedia.org/wiki?curid=5061610" title="Janina Giżycka">
Janina Giżycka

Janina Giżycka herbu Gozdawa (ur. 16 maja 1877 w Wiktorówce w okolicach Kamieńca Podolskiego, zm. 24 września 1937 w Krakowie) – pielęgniarka w czasie I wojny światowej oraz III powstania śląskiego, działaczka społeczna i oświatowa.
Życiorys.
Przyszła na świat w majątku dziadków – Tytusa Leśniewicza i Joanny Giżyckiej herbu Gozdawa. Była córką Jana Marka Giżyckiego (historyka i genealoga) oraz Modesty Laury z Leśniewiczów. Ojciec był właścicielem majątku Bogdanówka na Wołyniu. Janina miała dwóch braci: Iwona (ur. 1882) i Franciszka Józefa (ur. 1885) oraz siostrę – Julię Laurę. Była najstarsza z rodzeństwa.
Została wychowana w tradycjach patriotycznych. Początkowo uczyła się w domu, potem w Mitawie w niemieckiej wyższej szkole żeńskiej, zamienionej na rosyjskie gimnazjum. Organizowała kursy samokształcące, prowadziła tajne nauczanie języka polskiego dla dzieci i dorosłych. W 1894 wydalono ją ze szkoły z wilczym biletem i zasądzono areszt domowy za odmówienie udziału w nabożeństwie w intencji cara Aleksandra III. Rodzina straciła majątek i została wydalona z Rosji. Po śmierci cara Janina została objęta amnestią.
W 1895 wraz z rodzicami przeniosła się do Krakowa. Wraz z matką działała w Towarzystwie Szkoły Ludowej. W ramach Koła Pań uczestniczyła w pracy społeczno-oświatowej głównie dla Górnego Śląska. Kiedy do Krakowa przyjeżdżały osoby z tego regionu, Giżycka wraz z innymi działaczkami koła oprowadzały ich po mieście, organizowały uroczystości o charakterze patriotycznym. Giżycka była członkinią komitetu obchodu 125. rocznicy przysięgi Tadeusza Kościuszki. W latach 1895–1900 prowadziła pogadanki z literatury i historii Polski dla kobiet pracujących zawodowo. Na wsiach urządzała odczyty, pisała odezwy i artykuły prasowe, próbowała swoich sił w nowelach i impresjach.
Ukończyła Wyższe Kursy dla Kobiet w Krakowie. Od 1900 uczyła się we Francji (klasztor urszulanek w Beaugency, wolna słuchaczka wykładów z języka francuskiego i literatury na Sorbonie, College de France).
W czasie pobytu w Paryżu należała do Towarzystwa Literatów i Dziennikarzy Polskich. Po powrocie do kraju pracowała jako prywatna nauczycielka na Kresach Wschodnich. Poza tym potajemnie i za darmo uczyła dzieci robotników, prowadziła wędrowną bibliotekę, organizowała odczyty. Pozostawała w kontakcie z Krakowem i była łączniczką. Przewoziła bibułę na Podole i Zagłębie Dnieprowskie. Publikowała w „Przeglądzie”, „Przedświcie”, „Słowie Polskim”, „Czynie”.
W 1902 uczęszczałą na kursy pielęgniarstwa w Krakowie, Berlinie i Paryżu.
W 1905, po ukończeniu praktyk w szpitalu w Krakowie, wyjechała do Karlstadu, gdzie pracowała jako pielęgniarka, a w wolnych chwilach zwiedzała środkową Europę.
W 1914 wyjechała do Krakowa jako siostra Czerwonego Krzyża. W czasie I wojny światowej pracowała w szpitalach wojskowych. Prowadziła kursy sanitarne dla dziewcząt. Angażowała się w działania na rzecz Towarzystwa Opieki nad Legionistami, prowadziła dla nich kursy oświatowe. Dwukrotnie w 1915 wyjeżdżała w teren, szczepiąc przeciw ospie ok. 800 osób dziennie. W tym czasie przeprowadzała pogadanki oświatowo-religijne dla mieszkańców i mieszkanek regionu. W 1917 powróciła do pracy wśród żołnierzy.
We wrześniu 1920, po śmierci matki, wyjechała do Bytomia, wysłana przez Warszawski Komitet Pomocy dla Górnego Śląska. Pracowała w Wydziale Prawnym Polskiego Komisariatu Plebiscytowego w Hotelu Lomnitz, a także w Wydziale Organizacyjnym. Uczestniczyła w wiecach patriotycznych, przemawiała, agitując za przynależnością Śląska do Polski, organizowała odczyty. Prowadziła zajęcia z języka polskiego. Pracowała w delegaturze Polskiego Czerwonego Krzyża w Bytomiu. Szkoliła dziewczęta i kobiety z Towarzystwa Polek, Towarzystwa Gimnastycznego „Sokół” i kół śpiewaczych w zakresie udzielania pierwszej pomocy. Działała też w wydziale organizacyjnym, dbając o porządek w hotelu i kuchnię oraz organizując wieczory towarzyskie. Była instruktorką Kół Polek. Jeżdżąc po Górnym Śląsku, organizowała kursy języka polskiego.
W czasie III powstania śląskiego kierowała punktem żywnościowo-opatrunkowym w Szopienicach i Łabędach. Nadzorowała działalność m.in. Natalii Agnieszki Ogrodnik-Popowicz, która pracowała jako sanitariuszka w Łabędach.
Po powrocie do Krakowa jako delegatka Towarzystwa Szkół Ludowych wizytowała obozy dla powstańców śląskich i obozy dla polskich uchodźców. Jeździła do Warszawy, by interweniować w sejmie w sprawie Górnego Śląska. Utrzymywała kontakty z kobietami z Polskiego Białego Krzyża i Towarzystwa Polek w Warszawie.
W 1922 jako delegatka Koła Pań Towarzystwa Szkoły Ludowej brała udział w uroczystym powrocie Górnego Śląska do Polski, zorganizowanych w Królewskiej Hucie. Tam też, przy ul. Sobieskiego 3, zamieszkała. Pracowała jako nauczycielka języka francuskiego w Miejskim Gimnazjum Żeńskim. Była redaktorką bezpartyjnego „Głosu Porannego”. Przygotowywała dodatek niedzielny dla kobiet. W Miejskiej Wyższej Szkole dla Kobiet od 1923 prowadziła Czytelnię Narodową im. Marii Parczewskiej.
Od 1924 należała do Krakowskiego Koła Polskiego Towarzystwa Antropozoficznego im. Jana Łaskiego.
W 1925, po śmierci ojca, na własny koszt wyjechała do Francji, gdzie wizytowała osiedla robotników polskich. Uczestniczyła w pierwszej polskiej pielgrzymce narodowej do Lourdes, w której wzięli udział robotnicy, rzemieślnicy, służba domowa, duchowni i inteligencja. W 1927 pojechała do Lisieux, by odwiedzić grób św. Teresy.
W 1929 zdała egzamin bibliotekarski przy Krakowskiej Szkole Nauk Społecznych im. Adriana Baranieckiego. Prowadziła prywatne lekcje języka francuskiego i polskiego.
W 1929 spisała wspomnienia z okresu pracy powstańczej i plebiscytowej. Zostały umieszczone w "Księdze pamiątkowej pracy społeczno-narodowej kobiet na Śląsku od r. 1880 – r. 1922", przygotowanej pod kierownictwem Olgi Zarzyckiej-Ręgorowicz na Powszechną Wystawę Krajową w Poznaniu. W 2019 relacja została wydana przez Muzeum Górnośląskie w Bytomiu w edycji źródłowej pt. "Zanim nastała Polska... Praca społeczna kobiet w okresie powstań i plebiscytu na Górnym Śląsku. Wybór relacji".
Pochowano ją w rodzinnym grobie na Cmentarzu Rakowickim w Krakowie (kwatera XXXIV, rząd zachodni, grób 14).
Odznaczenia.
Za udział w powstaniu Janina Giżycka w 1921 została odznaczona odznaką Józefa Hallera „Za służbę narodową”.
Upamiętnienie.
Była jedną z 30 bohaterek wystawy „60 na 100. SĄSIADKI. Głosem Kobiet o powstaniach śląskich i plebiscycie” powstałej w 2019 i opowiadającej o roli kobiet w śląskich zrywach powstańczych i akcji plebiscytowej. Koncepcję wystawy, scenariusz i materiały przygotowała Małgorzata Tkacz-Janik, a grafiki Marta Frej.

</doc>
<doc id="5061740" url="https://pl.wikipedia.org/wiki?curid=5061740" title="Jacinto Sa">
Jacinto Sa

Jacinto Sa – dr hab. nauk chemicznych, profesor nadzwyczajny Instytutu Chemii Fizycznej PAN.
Życiorys.
Ukończył studia chemiczne na portugalskim Uniwersytecie w Aveiro, a stopień doktora uzyskał w 2007 r. na University of Aberdeen w Wielkiej Brytanii. W 2015 r. habilitował się w Instytucie Chemii Fizycznej PAN na podstawie rozprawy zatytułowanej "Zrozumienie katalizy przy użyciu spektroskopii promieniowania rentgenowskiego". Jest zatrudniony na stanowisku profesora instytutu w Instytucie Chemii Fizycznej PAN; od 2014 r. kieruje też grupą badawczą na Uniwersytecie w Uppsali.

</doc>
<doc id="5061757" url="https://pl.wikipedia.org/wiki?curid=5061757" title="Ignacy Chylewski">
Ignacy Chylewski

Ignacy Chylewski herbu Jastrzębiec (ur. 1844 w Kaliszu, zm. 3 marca 1900 we Lwowie) – polski inżynier.
Życiorys.
Urodził się w 1844. Wywodził się z rodu Chylewskich herbu Jastrzębiec.
Działał w organizacji powstania styczniowego 1863 pomagając Hipolitowi Zawadzkiemu w Opoczyńskiem. Potem służył w stopniu porucznika kawalerii, jako adiutant w oddziałach Mariana Langiewicza (brał udział w bitwach od Szydłowca do Grochowisk), Ludwika Mycielskiego (brał udział w bitwie pod Piotrkowicami), Aleksandra Kosy Morbitzera (brał udział w walkach pod Przedborzem). Uczestniczył też w innych bitwach. Był raniony bagnetem w lewą rękę, lancą w bok, pałaszem w okolice brwi. Został wzięty do niewoli, po czym zbiegł z Proszowic. 
W późniejszych latach był inżynierem. Był właścicielem fabryki maszyn w Tarnowie. Był starszym inżynierem biura kolejowego w C. K. Wydziale Krajowym.
We Lwowie zamieszkiwał przy ul. Zyblikiewicza 33b. Zmarł na serce 3 marca 1900 w wieku 56 lat. Został pochowany na Cmentarzu Łyczakowskim we Lwowie 5 marca 1900. We wspomnieniu w „Słowie Polskim” z tego dnia napisano, że "był jedną z najpopularniejszych postaci wśród szermierzy ostatniej walki za wolność naszą".

</doc>
<doc id="5061761" url="https://pl.wikipedia.org/wiki?curid=5061761" title="Oko płazów">
Oko płazów

Oko płazów – narząd wzroku występujący u przedstawicieli gromady płazów (Amphibia).
Rola wzroku jest zróżnicowana u płazów. U większości przedstawicieli tej grupy zwierząt jest to jeden z najważniejszych zmysłów, jednak u płazów beznogich odgrywa znacznie mniejszą rolę.
Oko płazów znajduje się na przedniej stronie ich głowy. Często jest duże, wypukłe, zwłaszcza u płazów lądowych i nadrzewnych, na przykład w rodzinie żabowatych czy też u bezpłucnikowatych, w przeciwieństwie do niewielkich, ukrytych pod skórą, często półprzezroczystą, a nawet pod kośćmi czaszki, uwstecznionych oczu płazów beznogich. Małe oczy występują również u bezpłucnikowatych "Thorius" oraz u płazów jaskiniowych, takich jak odmieniec jaskiniowy. Wyłupiaste oczy zapewniają ich właścicielom szerokie pole widzenia, sięgające niekiedy kąta pełnego. Oko może chować się w głębi oczodołu, co niekiedy pomaga w połykaniu.
Oczy płazów mają kształt okrągły, a ochrania je kielich chrzęstny. Od przodu oko chroni rogówka ("cornea"), podczas gdy zewnętrzną warstwę tylnej części oka stanowi twardówka ("sclera"), zwarta i włóknista. Rogówka jest odsunięta od twardówki, co zwiększa komorę oka przednią.
W tęczówce ("iris") znajduje się źrenica, której kształt ma znaczenie w taksonomii płazów. Przykładowo żabowate "Rana" i ropuchowate "Bufo" mają źrenice poziome, grzebiuszkowate "Pelobates" cechują się pionowymi, a kumakowate "Bombina" mają źrenice w kształcie serca.
Za źrenicą leży soczewka ("lens"), opisywana jako duża i spłaszczona u płazów bezogonowych, bardziej kulista u ogoniastych. Nie ma ona zdolności zmiany kształtu, wobec czego akomodacja przebiega poprzez zbliżanie soczewki do rogówki poprzez mięśnie. Płazy bezogonowe mają dwa takie mięśnie ("musculi protractores lentis"): mięsień przyciągający soczewkę brzuszny i mięsień przyciągający soczewkę grzbietowy. Płazy ogoniaste mają tylko mięsień brzuszny. Oko płazów nastawione jest na odbieranie światła z daleka, a dopiero aktywna akomodacja pozwala im dostrzegać wyraźnie bliskie przedmioty.
Za soczewką znajduje się ciało szkliste i w końcu siatkówka ("retina"), którą budują komórki światłoczułe, dzielące się u płazów na cztery rodzaje:
Pręciki przerastają rozmiarami czopki. Występują też liczniej u płazów wiodących nocny tryb życia, w przeciwieństwie do bogatych w czopki oczu płazów dziennych. Większość płazów postrzega kolory z trzema (jak salamandra plamista) bądź nawet czterema barwami podstawowymi, rzadziej dwoma.
Oko niekiedy ochraniają powieki górna i dolna. Ta ostatnia, u bezogonowych ruchoma, pełni ważną rolę w zakresie ochrony i oczyszczania oka. Część powieki dolnej bezgonowych tworzy migotkę ("membrana nicticans"). W przeciwieństwie do niej powieka górna nie ma zazwyczaj możliwości ruchu i jest słabiej rozwinięta. Płazy ogoniaste żyjące w wodzie mogą w ogóle nie mieć powiek. Gałkę oczną i powieki nawilżają gruczoły, wśród których wymienia się gruczoł łzowy i gruczoł Hardera, często spotykany wśród bezogonowych, a rzadziej wśród ogoniastych, obserwowany w tej grupie na przykład u "Salamandra". Najlepiej rozwija się on jednak u płazów beznogich, u których nawilża także czułki.
Jedną z najczęściej notowanych chorób oczu płazów bezogonowych jest keratopatia lipidowa, czyli zwyrodnienie rogówki polegające na odkładaniu się tłuszczów, na co wpływ ma pokarm bogaty w cholesterol. Stosunkowo często spotykane jest też bakteryjne ropne zapalenie gałki ocznej ("panophthalmitis").

</doc>
<doc id="5061763" url="https://pl.wikipedia.org/wiki?curid=5061763" title="Colin Ratsey">
Colin Ratsey

Colin Ratsey (ur. 30 lipca 1906, zm. 12 marca 1984) – brytyjski żeglarz sportowy, medalista olimpijski.
Podczas letnich igrzysk olimpijskich w Los Angeles (1932) zdobył, wspólnie ze Peterem Jaffe'em, srebrny medal w żeglarskiej klasie Star. Startował również w klasie Snowbird, zajmując 6. miejsce.
Colin Ratsey uczył się w Brighton College. Później odbył praktykę jako żaglomistrz i przez ponad 50 lat był związany z firmą Ratsey &amp; Lapthorn, najstarszym producentem żagli na świecie. Oprócz srebrnego medalu olimpijskiego w 1932 zdobył Puchar Księcia Walii w 1939 (w klasie International 14) oraz Puchar Księcia Filipa w 1959 (w klasie Dragon). Dwukrotnie uczestniczył, jako pretendent, w regatach o Puchar Ameryki, w 1934 – w składzie załogi jachtu "Endeavour" oraz w 1958 – jako członek załogi jachtu "Sceptre". Był również odpowiedzialny za sprowadzenie do Anglii odmiany żeglowania nazwanej "frostbiting" – zimowego żeglowania w małych łodziach. Po przejściu na emeryturę przeprowadził się do Stanów Zjednoczonych, został wiceprezesem Yardarm Sailmakers w Needham w stanie Massachusetts i nadal działał w międzynarodowych kręgach żeglarskich. 

</doc>
<doc id="5061771" url="https://pl.wikipedia.org/wiki?curid=5061771" title="Peter Jaffe">
Peter Jaffe

Peter Jaffe (ur. 22 listopada 1913, zm. 20 sierpnia 1982) – brytyjski żeglarz sportowy, medalista olimpijski.
Podczas letnich igrzysk olimpijskich w Los Angeles (1932) zdobył, wspólnie ze Colinem Ratseyem, srebrny medal w żeglarskiej klasie Star. 
Peter Jaffe miał zaledwie 18 lat, kiedy zdobył medal na olimpiadzie. Pochodził ze znanej żydowskiej rodziny, a później wyemigrował do Stanów Zjednoczonych, gdzie pracował w firmie Haskins &amp; Sells w Nowym Jorku, która w 1972 stała się częścią grupy Deloitte. 

</doc>
<doc id="5061775" url="https://pl.wikipedia.org/wiki?curid=5061775" title="Katastrofa lotu Fly Jamaica Airways 256">
Katastrofa lotu Fly Jamaica Airways 256

Katastrofa lotu Fly Jamaica Airways 256 – wydarzyła się 9 listopada 2018. W jej wyniku Boeing 757-23N należący do linii Fly Jamaica Airways wypadł z pasa startowego na lotnisku w Georgetown, wskutek czego zginęła 1 osoba, a 5 zostało rannych.
Samolot.
Maszyną obsługującą lot 256 był Boeing 757-23N (nr rej.N524AT) o numerze seryjnym 30233/895. Samolot został wyprodukowany 7 października 1999. Samolot wcześniej był w posiadaniu takich przewoźników jak ATA Airlines, WIM-Awia, Aurela i Thomas Cook Airlines. Linie Fly Jamaica Airways zakupiły go w 2012 roku.
Przebieg lotu.
Samolot wystartował o 2:09 czasu lokalnego z Portu lotniczego w Georgetown. Niedługo po starcie zgłoszono problemy z systemami hydraulicznymi, a następnie zdecydowano o zaprzestaniu wznoszenia oraz powrocie na lotnisko. O godzinie 2:53 samolot przyziemił na pasie 06, a następnie wypadł z pasa i uderzył w ogrodzenie lotniska, w wyniku czego maszyna odniosła znaczne uszkodzenia, jak oderwanie silnika nr 2 oraz prawego wózka podwozia głównego. W wypadku zostało rannych 6 osób, z czego jedna pasażerka zmarła w wyniku odniesionych obrażeń. 

</doc>
<doc id="5061788" url="https://pl.wikipedia.org/wiki?curid=5061788" title="Żydzi w Skierniewicach">
Żydzi w Skierniewicach



</doc>
<doc id="5061794" url="https://pl.wikipedia.org/wiki?curid=5061794" title="Odznaka Honorowa Sybiraka">
Odznaka Honorowa Sybiraka

Odznaka Honorowa Sybiraka – polskie odznaczenia niepaństwowe, ustanowione w 2011 r. przez Związek Sybiraków dla uhonorowania osób lub instytucji za szczególne zasługi w kultywowaniu pamięci o historii walki i męczeństwa Polaków zesłanych na Sybir.
Opis.
Odznaka w kształcie krzyża równoramiennego z umieszczonym na nim godłem Związku Sybiraków: orła siedzącego na wielobocznej tarczy z monogramem z liter „ZS” (Związek Sybiraków) trzymającego w szponach skrzyżowane za tarczą miecze i zerwane kajdany. Pole tarczy emaliowane na zielono. Zawieszona na przywieszce (klamrze) w kształcie wąskiego prostokąta z napisem SYBIR, emaliowanej na zielono.
Zasady nadawania.
Odznaki są nadawane przez Zarząd Główny Związku:
Odznaczeni.
Odznaczenie otrzymali m.in.:

</doc>
<doc id="5061797" url="https://pl.wikipedia.org/wiki?curid=5061797" title="Turniej o Koronę Bolesława Chrobrego – Pierwszego Króla Polski 2018">
Turniej o Koronę Bolesława Chrobrego – Pierwszego Króla Polski 2018

Turniej o Koronę Bolesława Chrobrego – Pierwszego Króla Polski 2018 – 10. edycja turnieju żużlowego, która odbyła się 28 września 2018 roku w Gnieźnie. Pierwsza część zawodów odbyła się w formie drużynowej, a po jej zakończeniu odbył się bieg ku pamięci zmarłych gnieźnieńskich żużlowców, a także półfinały, do których awansowało ośmiu zawodników z najlepszymi indywidualnymi wynikami oraz finał, w którym wygrał Maciej Janowski.
Wyniki.
Bieg po biegu
Biegi nominowane

</doc>
<doc id="5061800" url="https://pl.wikipedia.org/wiki?curid=5061800" title="Strzelectwo na Letnich Igrzyskach Olimpijskich 1948 – pistolet szybkostrzelny, 25 m">
Strzelectwo na Letnich Igrzyskach Olimpijskich 1948 – pistolet szybkostrzelny, 25 m

Pistolet szybkostrzelny z 25 m był jedną z czterech konkurencji strzeleckich na Letnich Igrzyskach Olimpijskich 1948. Zawody odbyły się w dniu 4 sierpnia 1948 roku. Uczestniczyło w nich 59 zawodników z 22 państw.
Zawodnicy oddawali 60 strzałów w 2 rundach po 30 strzałów. Każda runda składała się z 6 serii po 5 strzałów. W pierwszych 2 seriach cel był widoczny przez 8 sekund, w kolejnych zaś przez 6 i 4 sekundy. Celem była tarcza o sylwetce mężczyzny o wysokości 160 cm i szerokości 45 cm. 
Pierwszeństwo w ustalaniu kolejności zawodników stanowiła liczba trafionych celów, w następnej kolejności o miejscach decydowały punkty. Maksymalna liczba punktów do zdobycia – 600.

</doc>
<doc id="5061801" url="https://pl.wikipedia.org/wiki?curid=5061801" title="Treasure (zespół muzyczny)">
Treasure (zespół muzyczny)

Treasure (hangul: 트레저; ) – południowokoreański boysband utworzony w 2019 przez YG Entertainment, przez program survivalowy "YG Treasure Box" (2018). Grupa składa się z 10 członków: Choi Hyun-suk, Jihoon, Yoshi, Junkyu, Yoon Jae-hyuk, Asahi, Doyoung, Haruto, Park Jeong-woo i So Jung-hwan. Pierwotnie grupa składała się z dwunastu członków, ale Mashiho i Bang Ye-dam zrobili sobie przerwę w maju 2022 roku po czym odeszli 8 listopada 2022 roku. Grupa zadebiutowała 7 sierpnia 2020 roku z single albumem "".
Grupa została nazwana „Global Super Rookies” w 2020 roku i zostali uznani za jeden z najlepszych zespołów, które zadebiutowały w tym roku. Ponadto stali się najszybszym południowokoreańskim zespołem, który osiągnął "Billboard’s" Social 50, i zdobyli nagrody dla „Rookie Artist of the Year” w 35 "Golden Disc Awards" i „Best New Male Artist” na 2020 "Mnet Asian Music Awards".
Historia.
2010–2019: Przed debiutem i "YG Treasure Box".
Yedam w młodości nagrywał z rodzicami piosenki do reklam i programów animowanych i ścieżek dźwiękowych. Następnie w 2012 roku pojawił się w "K-pop Star 2" i zajął drugie miejsce, przegrywając z AKMU. Jung-hwan wcielał się w pomniejsze role jako aktor dziecięcy i dołączył do K-Tigers, jednej z wiodących na świecie drużyn pokazowych taekwondo. W styczniu 2017 roku Mashiho pojawił się w krótkim muzycznym filmie AKMU „Spring of Winter”. Od października 2017 roku do stycznia 2018 roku Hyun-suk i Junkyu brali udział w programie survivalowym „Mix Nine”, zajmując odpowiednio 5. i 35. miejsce. W tym samym czasie, od 21 listopada 2017 roku, Jihoon, Yedam i Doyoung pojawili się w programie „Stray Kids” jako reprezentanci YG Entertainment.
YG Entertainment udokumentowało powstanie ich zespołu poprzez transmisję internetową, która była jednocześnie transmitowana w sieci kablowej JTBC2. Dwudziestu dziewięciu stażystów zostało zaprezentowanych w listopadzie za pośrednictwem programu "YG Treasure Box", podczas którego przeprowadzono serię eliminacji. Haruto, Yedam, Junghwan i Junkyu jako pierwsi dołączyli do składu, a następnie Jeongwoo, Jaehyuk i Hyunsuk, pod nazwą Treasure. Jednakże 29 stycznia 2019 roku ujawniono drugi skład – złożony z Ha Yoon-bina, Takaty Mashiho, Kim Do-youngq, Kanemoto Yoshinoriego, Park Ji-hoona i Hamady Asahi, pod nazwą Magnum. Całą grupę nazwano Treasure 13. 31 grudnia 2019 roku Yoon-bin rozwiązał kontrakt z wytwórnią, aby kontynuować karierę solową. Obie grupy zostały następnie na stałe połączone w zespół Treasure, tworząc pierwszym boysband wytwórni od 2015 roku.
2020: Debiut z serią "The First Step".
5 czerwca Yedam został pierwszym członkiem, który zadebiutował jako solista, wydając swój cyfrowy singel „Wayo” (kor. 왜요). Promowanie singla nie zostało przeprowadzone ze względu na jego skupienie się na przygotowaniach do debiutu z Treasure. „Wayo” zajął 10. miejsce na liście Billboard World Digital Song Sales.
Treasure zadebiutowali 7 sierpnia, wydając single alum "", będący pierwszą częścią serii "The First Step". Na płycie znalazły się dwie piosenki: „Boy” i „Come to Me” (kor. 들어와 (COME TO ME)). Grupa uzyskała ponad 170 tys. zamówień w przedsprzedaży w ciągu kilku dni przed wydaniem fizycznego albumu 13 sierpnia. Główny singel, „Boy”, odniósł sukces w Japonii, zajmując czołowe miejsca na muzycznych platformach streamingowych, w tym Line Music, Rakuten i AWA. Promocję płyty rozpoczęli 9 sierpnia przez swój pierwszy występ w programie muzycznym "Inkigayo". Singel otrzymał status platynowej płyty od Korea Music Content Association (KMCA).
Druga część serii została wydana 18 września jako single album zatytułowany "", który był promowany przez utwór „I Love You” (kor. 사랑해 (I LOVE YOU)). Utwór ten uplasował się na szczycie miesięcznej listy Rakuten Music za miesiąc wrzesień. Singel również otrzymał status platynowej płyty od KMCA. Dzięki obu wydawnictwom grupa uzyskała tytuł „Half a Million Seller”.
Trzecia część serii została wydana 6 listopada – single album "" i jego głównym utwór „Mmm” (kor. 음 (MMM)). Na płycie znalazły się dwie piosenki. W ciągu 3 miesięcy od debiutu łączna sprzedaż płyt przekroczyła 710 tys. egzemplarzy. 28 listopada grupa oficjalnie zdobyła swoją pierwszą nagrodę – „Rookie of the Year” podczas "Asia Artist Awards".
2021: Pierwszy album studyjny i japoński debiut.
11 stycznia 2021 roku, jako zakończenie serii "The First Step", Treasure wydali swój pierwszy album studyjny "" wraz z głównym singlem „My Treasure”. Album zajął trzecie miejsce na liście "Gaon" Weekly Album Chart. Ogółem seria "The First Step" sprzedała się w liczbie ponad miliona egzemplarzy i w rezultacie przyniosła grupie tytuł „Million Seller” w ciągu 5 miesięcy od debiutu.
Pierwszy japoński album Treasure, zatytułowany tak samo jak ich koreański album, został wydany 31 marca wraz z teledyskiem do utworu „Beautiful”. Płyta zawierała japońskie wersje wszystkich ich dotychczasowych piosenek oraz „Beautiful”. Album zadebiutował i zajmował pierwsze miejsce na Oricon Daily Chart przez cztery dni, a także zadebiutował na szczycie Oricon Weekly Album Chart ze sprzedażą 57 tys. egzemplarzy w pierwszym tygodniu. 2 kwietnia odbył się ich japoński debiut telewizyjny w programie muzycznym "Buzz Rhythm" stacji Nippon TV, gdzie wykonali japońską wersję „Boy”.
2022: Seria "The Second Step", odejście Mashiho i Yedama.
15 lutego 2022 roku został wydany pierwszy minialbum grupy, "", który przekroczyła 600 000 kopii w przedsprzedaży w osiem dni. Album sprzedał się w 700 000 egzemplarzy w trzy dni po wydaniu, co jest najlepszym wynikiem grupy. 24 lutego Treasure zdobyli swoje pierwsze w historii zwycięstwo w programie muzycznymj "Show Champion" z „Jikjin". 
23 marca 2022 roku została wydana japońskojęzyczna wersja minialbumu "The Second Step: Chapter One". 
4 października grupa wydała drugi minialbum z serii, "", z tytułowym singlem, „Hello” .
8 listopada YG Entertainment wydało oświadczenie, w którym poinformowali że, Bang Ye-dam i Mashiho odejdą z grupy. Yedam postanowił rozpocząć karierę jako producent, podczas gdy Mashiho skupia się na swoim zdrowiu.

</doc>
<doc id="5061804" url="https://pl.wikipedia.org/wiki?curid=5061804" title="Wojciech Tomisławski">
Wojciech Tomisławski

Wojciech Tomisławski herbu Prawdzic – podczszy bełski w latach 1659–1688.
Poseł województwa bełskiego na sejm 1661 roku. Był elektorem Jana III Sobieskiego z województwa bełskiego w 1674 roku.

</doc>
<doc id="5061805" url="https://pl.wikipedia.org/wiki?curid=5061805" title="Wiktoria Niegolewska">
Wiktoria Niegolewska

Wiktoria Niegolewska (ur. 5 lutego 1872 w Deminowie, zm. 24 października 1927 w Lublińcu) – polska ziemianka, działaczka narodowa w powiecie lublinieckim, członkini honorowa Związku Powstańców Śląskich.
Życiorys.
Była córką Jana Mateusza h. Łodzia oraz Walerii z Gorów Żabińskich. W 1912 w Paryżu poślubiła Kazimierza Niegolewskiego, późniejszego pierwszego starostę lublinieckiego w II Rzeczypospolitej, który wcześniej był mężem jej siostry Konstancji (w 1908 się rozwiedli). Kazimierz i Wiktoria nie mieli dzieci.
W 1913 Wiktoria z mężem osiedlili się w majątku Czarny Las w okolicach Woźnik. W 1920 w swoim pałacu otworzyła prywatną polską szkołę dla 40 dzieci z okolicy. Wówczas była to jedna polska szkoła na Górnym Śląsku. Opiekę sprawował Związek Nauczycielstwa Górnoślązaków, a szkoła, mimo nacisków ze strony władz niemieckich, przetrwała do czasu włączenia tych terenów do Polski po plebiscycie.
W czasie epidemii tyfusu zajmowała się chorymi. Podczas III powstania śląskiego organizowała dostawę leków i aprowizację szpitala polowego w Lublińcu, prowadziła oddział Polskiego Czerwonego Krzyża. Przemycała broń i amunicję dla powstańców. Krótko przed insurekcją broń przewieziono do Lubszy i ukryto je w Młynku. W pałacu w Czarnym Lesie zorganizowała szpital dla powstańców, którymi się zajmowała. Pomagała powstańcom, ukrywając się przed władzami niemieckimi. Później planowała stworzenie domu wypoczynkowego dla inwalidów po powstaniach śląskich, przekazała na ten cel część swojego majątku, ale z powodu braku środków nie udało się zrealizować tego planu.
Po podziale Górnego Śląska działała u boku męża na niwie społecznej w całym powiecie lublinieckim. Opiekowała się śląskimi bibliotekami, promując czytelnictwo. Zapisała swoje zbiory biblioteczne, pamiątki i dzieła sztuki Towarzystwu Przyjaciół Nauk na Śląsku. Starała się o zabudowanie gmachu dla organizacji.
W latach 1922–1924 pracowała w Wyższej Szkole Miasta Lublińca jako nauczycielka języka francuskiego, geografii i historii.
W 1923 zorganizowała Koło Przyjaciół Harcerstwa. Z jej pomocą koło ufundowało sztandar dla drużyny w gimnazjum im. Tadeusza Kościuszki. Koło ze składek finansowało zloty, kursy, obozy harcerskie urządzane przez komendę hufca.
W 1925 została honorową członkinią Związku Powstańców Śląskich. Została odznaczona przez Związek Powstańców Śląską Wstęgą Walecznych i Gwiazdą Górnośląską. Pośmiertnie (1937) została odznaczona Medalem Niepodległości.
Jej pogrzeb, zorganizowany 3 dni po śmierci, stał się manifestacją narodową społeczności Górnego Śląska, a udział w nim wzięło 10 tys. osób. Wiktoria nazywana była przez mieszkańców regionu "naszą matką". Jej męża, zmarłego 1 stycznia 1924, ekshumowano z cmentarza parafialnego i pochowano wraz z Wiktorią na cmentarzu wojskowym w Lublińcu. Szczątki małżonków złożono w mauzoleum, które Wiktoria ufundowała prawdopodobnie w 1925. Na pomniku była płyta z brązu, którą odlano w Paryżu, a przedstawiała Kazimierza Niegolewskiego w otoczeniu dzieci, chłopów i robotników ze Śląska. Nad wieżą kościoła i kominami umieszczono słońce symbolizujące wolność Śląska przyłączonego do Polski. W 1939 grobowiec został zniszczony przez wojska hitlerowskie. Współcześnie na mogile zachował się fragment pomnika z imieniem i nazwiskiem Kazimierza Niegolewskiego.
Upamiętnienie.
W 1987, z okazji 65. rocznicy powrotu Lublińca do Polski, na ścianie budynku przy ul. Paderewskiego, gdzie mieszkali Niegolewscy, umieszczono tablicę pamiątkową.
Od 1990 w Lublińcu istnieje ulica imienia Kazimierza i Wiktorii Niegolewskich.
Była jedną z 30 bohaterek wystawy „60 na 100. SĄSIADKI. Głosem Kobiet o powstaniach śląskich i plebiscycie” powstałej w 2019 i opowiadającej o roli kobiet w śląskich zrywach powstańczych i akcji plebiscytowej. Koncepcję wystawy, scenariusz i materiały przygotowała Małgorzata Tkacz-Janik, a grafiki Marta Frej.

</doc>
<doc id="5061807" url="https://pl.wikipedia.org/wiki?curid=5061807" title="Santiago Amat">
Santiago Amat

Santiago Amat (ur. 22 czerwca 1887 w Barcelonie, zm. 5 listopada 1982 tamże) – hiszpański żeglarz sportowy, medalista olimpijski.
Podczas letnich igrzysk olimpijskich w Los Angeles (1932) zdobył brązowy medal w żeglarskiej klasie Snowbird. Był to jego trzeci olimpijski start: w Paryżu (IO 1924) zajął 4. miejsce w klasie Monotyp olimpijski oraz 8. miejsce w klasie 6 metrów, natomiast w Amsterdamie (IO 1928) zajął 14. miejsce w klasie jole 12-stopowe.
W 1936 nie mógł uczestniczyć w olimpiadzie w Berlinie (IO 1936) z powodu trwającej od lipca w Hiszpanii wojny domowej. W 1952, w wieku 65 lat, zdobył brązowy medal na żeglarskich mistrzostwach Europy. Trzykrotnie (w latach 1944, 1946 i 1951) zdobył tytuły mistrza Hiszpanii w klasie Słonka.

</doc>
<doc id="5061811" url="https://pl.wikipedia.org/wiki?curid=5061811" title="Pomnik Powstania Ludu Banoviny i Kordunu">
Pomnik Powstania Ludu Banoviny i Kordunu

Pomnik Powstania Ludu Banioviny i Kordunu, także Pomnik na Petrovej Gorze () – pomnik autorstwa Vojina Bakicia, powstały w 1981 r. Obiekt upamiętnia poległych w walkach partyzanckich z Ustaszami w latach 1941–1942.
Tło historyczne.
Latem 1941 r. etniczni Serbowie, żyjący w nowo utworzonym Niezależnym Państwie Chorwacji byli deportowani do Serbii i zastępowani ludnością przyjazną Ustaszom. Ludność Banoviny i Kordunu obawiała się podobnego losu. 19 lipca 1941 członkowie Komunistycznej Partii Chorwacji podjęli decyzję o zbrojnym powstaniu. Swoją kwaterę główną ulokowali w pobliżu szczytu Maly Petrovac w paśmie Petrova Gora. Do partyzantów dołączyło 15 tys. mieszkańców regionu, szukających schronienia. Powstanie oficjalnie rozpoczęto 27 lipca 1941 r. 19 marca 1942 r. Ustasze rozpoczęli akcję Petrova Gora w odpowiedzi na powstanie, ostatecznie przełamując opór w kwietniu. W trakcie szturmu Petrovej Gory zginęło około 300 powstańców, natomiast pojmanych wysyłano do obozów koncentracyjnych, głównie do Jasenovca. W regionie w trakcie II wojny światowej zginęło ok. 27 tys. osób – ok. 30% przedwojennej populacji regionu Kordun.
Prace nad pomnikiem.
Plany ustawienia pomnika w masywie Petrova Gora pojawiły się po II wojnie światowej, lecz konkurs na pomnik ogłoszono dopiero w 1970 r. Zwyciężył go Igor Toš, lecz jego projekt oceniono jako zbyt kosztowny. Konkurs ponowiono i wyłoniono projekt realizacyjny autorstwa Vojina Bakića. Pomnik ukończono w październiku 1981 r. w 40 rocznicę powstania partyzanckiego szpitala na Petrovej Gorze. W ceremonii otwarcia wzięło udział ok. 4000 osób, zainaugurowanej przez przewodniczącego parlamentu Socjalistycznej Republiki Chorwacji Jure Bilića. Po 1991 r., w trakcie wojny na Bałkanach, na obszarze pomnika funkcjonowała baza wojskowa – m.in. Jugosłowiańskiej Armii Ludowej, bojówek serbskich i armii chorwackiej. Po wojnie pomnik opuszczono, a wyposażenie zniszczono i rozkradziono.
Projekt pomnika.
Pomnik jest abstrakcyjny. Nie przedstawia konkretnej formy. Inspiracją dla autora były jego wcześniejsze dzieła. wykonano go ze zbrojonego betonu oraz stali nierdzewnej, która intensywnie odbija światło słoneczne, co sprawia, że pomnik widoczny jest z daleka. W budynku nie ma okien. W parterze funkcjonowała sala kongresowa, mieszcząca 250 osób, na wyższych piętrach znajdowało się muzeum upamiętniające walkę wyzwoleńczą w regionie, biblioteka oraz kawiarnia. Na szczycie pomnika funkcjonował punkt widokowy.

</doc>
<doc id="5061812" url="https://pl.wikipedia.org/wiki?curid=5061812" title="Napęd obrotu wieży">
Napęd obrotu wieży

Napęd obrotu wieży – układ napędowy, którym umożliwia się mechanicznie lub ręcznie obrócić wieżę czołgu w płaszczyźnie pionowej. 
Rozróżnia się następujące napędy:

</doc>
<doc id="5061813" url="https://pl.wikipedia.org/wiki?curid=5061813" title="Niańkowiczi">
Niańkowiczi

Niańkowiczi () – wieś (ros. деревня, trb. dieriewnia) w zachodniej Rosji, w osiedlu wiejskim Titowszczinskoje rejonu diemidowskiego w obwodzie smoleńskim.
Geografia.
Miejscowość położona jest nad Gobzą, 1 km od drogi regionalnej 66N-0509 (Diemidow – Jeśkowo – Szapy – Borisienki), 19 km od centrum administracyjnego osiedla wiejskiego (Titowszczina), 17 km od centrum administracyjnego rejonu (Diemidow), 59,5 km od stolicy obwodu (Smoleńsk), 50,5 km od granicy z Białorusią.
W granicach miejscowości znajdują się ulice: Wiszniowaja, 1-yj Wiszniowyj pierieułok, 2-oj Wiszniowyj pierieułok.
Demografia.
W 2010 r. miejscowość zamieszkiwała 1 osoba.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Niańkowiczi) zlikwidowanej jednostki administracyjnej Szapowskoje weszły w skład osiedla wiejskiego Titowszczinskoje.

</doc>
<doc id="5061814" url="https://pl.wikipedia.org/wiki?curid=5061814" title="Krzysztof Dunin">
Krzysztof Dunin

Krzysztof Dunin herbu Łabędź (zm. przed 28 września 1697 roku) – kasztelan lubaczowski od 1694 roku, chorąży buski w latach 1684-1694, podstoli bełski w latach 1672-1684.
Poseł na sejm 1690 roku z województwa bełskiego. 
Był elektorem Jana III Sobieskiego z województwa bełskiego w 1674 roku.

</doc>
<doc id="5061815" url="https://pl.wikipedia.org/wiki?curid=5061815" title="Anita Pipan">
Anita Pipan

Anita Pipan (ur. 1970 w Lublanie) – słoweńska prawniczka i dyplomatka.
Życiorys.
Ukończyła studia prawnicze na Uniwersytecie Lublańskim. Studiowała także w Paryżu i Buenos Aires. W latach 2006–2009 pracowała jako dyrektor generalny "Direktorata za načrtovanje politik in politično multilateralo" (ds. planowania polityki i multilateralizmu) w . W latach 2009–2013 pełniła funkcję ambasadora Słowenii w Belgii i od 2009 ambasadora w Luksemburgu. 31 sierpnia 2011 przedstawiła listy uwierzytelniające przewodniczącemu Komisji Unii Afrykańskiej Jean Ping. Była pierwszym stałym przedstawicielem Republiki Słowenii przy Unii Afrykańskiej. 30 stycznia 2012 w Kingston Pipan przedstawiła swoje listy uwierzytelniające gubernatorowi generalnemu Jamajki Patrickowi Allenowi zostając pierwszą ambasadorką Słowenii niebędącą rezydentem. W latach 2013–2014 była koordynatorem krajowym Unii na rzecz Regionu Morza Śródziemnego, a od 2014–2015 szefem "Sektorja za mednarodne organizacij"e (ds. Organizacji Międzynarodowych). Od listopada 2015 do 2019 pełniła funkcję ambasadora w Grecji. W 2019 została krajowym koordynatem ds. współpracy gospodarczej i rozwoju, szefem stałej międzyresortowej grupy roboczej ds. organizacji współpracy gospodarczej i rozwoju. 13 grudnia 2019 została dyrektorem generalnym "Direktorata za skupno zunanjo in varnostno politiko" (ds. polityki zagranicznej i bezpieczeństwa.
W 2021 została mianowana dyrektorem generalnym "Direktorata za multilateralo in razvojno sodelovanje" (ds. współpracy wielostronnej i rozwojowej). Biegle posługuje się językiem angielskim, hiszpańskim, francuskim i chorwacko-serbskim.

</doc>
<doc id="5061817" url="https://pl.wikipedia.org/wiki?curid=5061817" title="Lloyd Glasspool">
Lloyd Glasspool

Lloyd Glasspool (ur. 19 listopada 1993 w Birmingham) – brytyjski tenisista.
Kariera tenisowa.
W grze podwójnej wygrał dwa turnieje rangi ATP Tour z ośmiu rozegranych finałów. Ponadto zwyciężył w czterech deblowych turniejach rangi ATP Challenger Tour oraz turniejach rangi ITF.
W rankingu gry pojedynczej najwyżej był na 282. miejscu (25 lipca 2016), a w klasyfikacji gry podwójnej na 19. pozycji (17 października 2022).

</doc>
<doc id="5061818" url="https://pl.wikipedia.org/wiki?curid=5061818" title="Turniej o Koronę Bolesława Chrobrego – Pierwszego Króla Polski 2019">
Turniej o Koronę Bolesława Chrobrego – Pierwszego Króla Polski 2019

Turniej o Koronę Bolesława Chrobrego – Pierwszego Króla Polski 2019 – 11. edycja turnieju żużlowego, która odbyła się 15 sierpnia 2019 roku w Gnieźnie. Turniej wygrał Przemysław Pawlicki.
Wyniki.
Bieg po biegu

</doc>
<doc id="5061819" url="https://pl.wikipedia.org/wiki?curid=5061819" title="Stroje ludowe Mordowian">
Stroje ludowe Mordowian



</doc>
<doc id="5061822" url="https://pl.wikipedia.org/wiki?curid=5061822" title="Warnawino (obwód smoleński)">
Warnawino (obwód smoleński)

Warnawino () – wieś (ros. деревня, trb. dieriewnia) w zachodniej Rosji, w osiedlu wiejskim Titowszczinskoje rejonu diemidowskiego w obwodzie smoleńskim.
Geografia.
Miejscowość położona jest w dorzeczu Łostinki, 6,5 km od drogi regionalnej 66N-0509 (Diemidow – Jeśkowo – Szapy – Borisienki), 29 km od centrum administracyjnego osiedla wiejskiego (Titowszczina), 26,5 km od centrum administracyjnego rejonu (Diemidow), 57,5 km od stolicy obwodu (Smoleńsk), 60,5 km od granicy z Białorusią.
W granicach miejscowości znajduje się ulica Kuzniecowa (8 posesji).
Demografia.
W 2010 r. miejscowość zamieszkiwały 2 osoby.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Warnawino) zlikwidowanej jednostki administracyjnej Szapowskoje weszły w skład osiedla wiejskiego Titowszczinskoje.

</doc>
<doc id="5061823" url="https://pl.wikipedia.org/wiki?curid=5061823" title="Państwowy Instytut Medyczny Ministerstwa Spraw Wewnętrznych i Administracji">
Państwowy Instytut Medyczny Ministerstwa Spraw Wewnętrznych i Administracji

Państwowy Instytut Medyczny Ministerstwa Spraw Wewnętrznych i Administracji (w latach 1951–2022 Centralny Szpital Kliniczny Ministerstwa Spraw Wewnętrznych i Administracji w Warszawie) – państwowy instytut badawczy znajdujący się w warszawskiej dzielnicy Mokotów.
Historia.
Zaprojektowanie budynku powierzono Julianowi Sadłowskiemu, a za nadzór organizacyjny był odpowiedzialny Leon Gangel. Wyposażenie szpitala zostało zakupione m.in. w Europie Zachodniej – sprzęt chirurgiczny we Francji, aparatura rentgenowska w Wielkiej Brytanii i RFN. Szpital został otwarty 8 października 1951 roku. Miał wtedy 7 oddziałów (chirurgiczny, chorób wewnętrznych, ginekologiczno-położniczy, noworodkowy, dermatologiczny, laryngologiczny i okulistyczny) oraz 3 pracownie (anatomii patologicznej, rentgenowską i fizykoterapii).
W latach 1977–1979 zostały dobudowane 2 dodatkowe skrzydła, co pozwoliło na rozbudowę istniejących oddziałów oraz stworzenie 2 nowych oddziałów chorób wewnętrznych.
W roku 1998 CSK uzyskał osobowość prawną i stał się częścią Samodzielnego Zespołu Zakładów Opieki Zdrowotnej Stołecznego Zarządu Służby Zdrowia MSWiA.
Ministerstwo Zdrowia wybrało szpital jako jednostkę świadcząca opiekę zdrowotną najwyższym władzom państwowym oraz korpusowi dyplomatycznemu.
Instytut zarządza lądowiskiem CSK MSWiA-Wołoska, znajdującym się na jednym z budynków kompleksu przy ul. Wołoskiej 137.
W trakcie pandemii COVID-19 szpital został przekształcony przez Ministerstwo Zdrowia w jednoimienny szpital zakaźny. W ramach struktur CSK na Stadionie Narodowym w Warszawie utworzony został Szpital Narodowy zajmujący się leczeniem COVID-19.
1 stycznia 2023 roku weszła w życie ustawa z dnia 15 grudnia 2022 r. przekształcająca szpital w Państwowy Instytut Medyczny Ministerstwa Spraw Wewnętrznych i Administracji. Oprócz działalności związanej z udzielaniem świadczeń opieki zdrowotnej instytut stał się podmiotem prowadzącym badania naukowe i prace rozwojowe związane udzielanymi świadczeniami działającymi w obszarze bezpieczeństwa wewnętrznego państwa ze szczególnym uwzględnieniem potrzeb zdrowotnych i specyfiki służby funkcjonariuszy służb mundurowych podległych ministrowi właściwemu do spraw wewnętrznych.

</doc>
<doc id="5061824" url="https://pl.wikipedia.org/wiki?curid=5061824" title="Swistowiczi">
Swistowiczi

Swistowiczi () – wieś (ros. деревня, trb. dieriewnia) w zachodniej Rosji, w osiedlu wiejskim Titowszczinskoje rejonu diemidowskiego w obwodzie smoleńskim.
Geografia.
Miejscowość położona jest nad Tchorinką i Łostinką, 3,5 km od drogi regionalnej 66N-0509 (Diemidow – Jeśkowo – Szapy – Borisienki), 26,5 km od centrum administracyjnego osiedla wiejskiego (Titowszczina), 24 km od centrum administracyjnego rejonu (Diemidow), 58,5 km od stolicy obwodu (Smoleńsk), 58 km od granicy z Białorusią.
W granicach miejscowości znajdują się ulice: Rodnikowaja, 1-yj Rodnikowyj pierieułok, 2-oj Rodnikowyj pierieułok, 3-ij Rodnikowyj pierieułok.
Demografia.
W 2010 r. miejscowość zamieszkiwało 9 osób.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Swistowiczi) zlikwidowanej jednostki administracyjnej Szapowskoje weszły w skład osiedla wiejskiego Titowszczinskoje.

</doc>
<doc id="5061825" url="https://pl.wikipedia.org/wiki?curid=5061825" title="Robert Carlson (żeglarz)">
Robert Carlson (żeglarz)

Robert Earl „Bob” Carlson (ur. 11 kwietnia 1905 w San Francisco, zm. 14 kwietnia 1965 w Orange) – amerykański żeglarz sportowy, medalista olimpijski.
Podczas letnich igrzysk olimpijskich w Los Angeles (1932) zdobył, wspólnie z Temple'em Ashbrookiem, Fredericem Conantem, Donaldem Douglasem i Charlesem Smithem, srebrny medal w żeglarskiej klasie 6 metrów.

</doc>
<doc id="5061827" url="https://pl.wikipedia.org/wiki?curid=5061827" title="Żydzi w Łukowie">
Żydzi w Łukowie



</doc>
<doc id="5061829" url="https://pl.wikipedia.org/wiki?curid=5061829" title="Nowiczki">
Nowiczki

Nowiczki (; ) – chutor na Białorusi, w obwodzie witebskim, w rejonie miorskim, w sielsowiecie Powiacie.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do dóbr Stajki. Własność Miłoszów.
W latach 1921–1945 wieś leżała w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwały tu 73 osoby, wszystkie były wyznania rzymskokatolickiego i zadeklarowały polską przynależność narodową. Było tu 11 budynków mieszkalnych. W 1931 w 10 domach zamieszkiwało 61 osób.
Wierni należeli do parafii rzymskokatolickiej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5061830" url="https://pl.wikipedia.org/wiki?curid=5061830" title="Gorodnaja (obwód smoleński)">
Gorodnaja (obwód smoleński)

Gorodnaja () – wieś (ros. деревня, trb. dieriewnia) w zachodniej Rosji, w osiedlu wiejskim Titowszczinskoje rejonu diemidowskiego w obwodzie smoleńskim.
Geografia.
Miejscowość położona jest nad Łostinką, 5,5 km od drogi regionalnej 66N-0509 (Diemidow – Jeśkowo – Szapy – Borisienki), 27,5 km od centrum administracyjnego osiedla wiejskiego (Titowszczina), 25,5 km od centrum administracyjnego rejonu (Diemidow), 57,5 km od stolicy obwodu (Smoleńsk), 59 km od granicy z Białorusią.
W granicach miejscowości znajdują się ulice: Tienistaja, Zielonaja.
Demografia.
W 2010 r. miejscowości nikt nie zamieszkiwał.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Gorodnaja) zlikwidowanej jednostki administracyjnej Szapowskoje weszły w skład osiedla wiejskiego Titowszczinskoje.

</doc>
<doc id="5061831" url="https://pl.wikipedia.org/wiki?curid=5061831" title="Obołonie (ujednoznacznienie)">
Obołonie (ujednoznacznienie)



</doc>
<doc id="5061833" url="https://pl.wikipedia.org/wiki?curid=5061833" title="Krista Fanedl">
Krista Fanedl

Krista Fanedl Dekleva (ur. 1 sierpnia 1941 w Mariborze) – jugosłowiańska narciarka alpejska, olimpijka z Innsbrucka (1964).
Kariera.
W 1964 roku wzięła udział w zimowych igrzyskach olimpijskich w Innsbrucku. Wystartowała w trzech konkurencjach – w zjeździe zajęła 31. miejsce, w slalomie gigancie była 37., a w slalomie została zdyskwalifikowana podczas pierwszego przejazdu.
Uczestniczyła również w trzech zimowych uniwersjadach – w 1962 roku w Villars, w 1964 roku w Szpindlerowym Młynie oraz w 1968 roku w Sestiere, jednak bez sukcesów.

</doc>
<doc id="5061835" url="https://pl.wikipedia.org/wiki?curid=5061835" title="Sieńkowo-Ług">
Sieńkowo-Ług

Sieńkowo-Ług () – wieś (ros. деревня, trb. dieriewnia) w zachodniej Rosji, w osiedlu wiejskim Titowszczinskoje rejonu diemidowskiego w obwodzie smoleńskim.
Geografia.
Miejscowość położona jest nad Gobzą, przy drodze regionalnej 66N-0509 (Diemidow – Jeśkowo – Szapy – Borisienki), 23,5 km od centrum administracyjnego osiedla wiejskiego (Titowszczina), 21 km od centrum administracyjnego rejonu (Diemidow), 61 km od stolicy obwodu (Smoleńsk), 55 km od granicy z Białorusią.
W granicach miejscowości znajduje się ulica Riabinowaja (4 posesje).
Demografia.
W 2010 r. miejscowość zamieszkiwały 2 osoby.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Sieńkowo-Ług) zlikwidowanej jednostki administracyjnej Szapowskoje weszły w skład osiedla wiejskiego Titowszczinskoje.

</doc>
<doc id="5061837" url="https://pl.wikipedia.org/wiki?curid=5061837" title="Obołonie (Białoruś)">
Obołonie (Białoruś)

Obołonie – dawny folwark. Tereny na których leżał znajdują się obecnie na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należał do dóbr Puńczany, własność Zofii z Rudominów Zabłockiej.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 14 osób, 13 były wyznania rzymskokatolickiego a 1 ewangelickiego. Jednocześnie wszyscy mieszkańcy zadeklarowali polską przynależność narodową. Były tu 2 budynki mieszkalne. W 1931 w 2 domach zamieszkiwało 9 osób.
Wierni należeli do parafii rzymskokatolickiej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.

</doc>
<doc id="5061838" url="https://pl.wikipedia.org/wiki?curid=5061838" title="Aleksander Alfonce">
Aleksander Alfonce

Aleksander Alfonce (de Saint Omer h. Sentomerski) (ur. 28 grudnia 1779 w Pontoise, zm. 27 kwietnia 1857 w Mistrzewicach) – oficer pochodzenia francuskiego wojsk Księstwa Warszawskiego, pułkownik Królestwa Polskiego, generał-major armii imperium Rosyjskiego, architekt.
Życiorys.
Urodził się w Pontoise 28 grudnia 1779 jako syn Antoniego i jego żony Reginy Lalier. W 1794 zgłosił się na ochotnika do wojska i został przydzielony do 14 psk, w bitwie pod Moguncją w 1795 został ranny. Po zwolnieniu ponownie wstąpił w 1799, walczył w bitwach II koalicji: pod Stocken, Birbach i Hohenlinden. W 1802 służył w Korpusie Inżynierów i w 1806 dostał przydział do Legii Północnej. Brał udział w oblężeniu Gdańska a następnie w Sztabie Głównym Księstwa Warszawskiego i był adiutant Wodza Naczelnego ks. J. Poniatowskiego.
W wojnie z Austrią brał udział w bitwie pod Raszynem i Zamościem. W tym samym roku został kierownikiem Biura Topograficznego. Był autorem map m.in. Wołynia, Prus południowych, Galicji i Księstwa Warszawskiego.
Uczestnik kampanii 1812, walczył pod Smoleńskiem, Wiaźmą i nad Berezyną i w kampanii saskiej walczył w bitwie narodów pod Lipskiem i Hanau. Otrzymał w 1830 Znak Honorowy za dwadzieścia lat nienagannej służby, odznaczony był w 1808 Złotym Krzyżem Virtuti Militari, orderem Obojga Sycylii w 1813 i Legią Honorową w 1814. 
Nie brał udziału w powstaniu listopadowym. Przebywał w Warszawie i pracował nad mapą Królestwa. W 1832 wstąpił do Armii Imperium Rosyjskiego do Korpusu Topografów. W następnym roku otrzymał dymisję w stopniu generała-majora.
W uznaniu zasług otrzymał tytuł szlachecki i herb Sentomerski. Obok służby wojskowej zajmował się architekturą. Był autorem projektu parku w Radziejowicach, ogrodu wokół warszawskiego Belwederu, Świątyni Milczenia w Słubicach oraz przebudowy pałacu w Objezierzu.
Był trzykrotnie żonaty:
Zmarł 27 kwietnia 1857 w Mistrzewicach.

</doc>
<doc id="5061839" url="https://pl.wikipedia.org/wiki?curid=5061839" title="UCI ProTeam">
UCI ProTeam



</doc>
<doc id="5061842" url="https://pl.wikipedia.org/wiki?curid=5061842" title="Kryterium Asów Polskich Lig Żużlowych im. Mieczysława Połukarda 2021">
Kryterium Asów Polskich Lig Żużlowych im. Mieczysława Połukarda 2021

Kryterium Asów Polskich Lig Żużlowych im. Mieczysława Połukarda 2021 – 32. edycja turnieju żużlowego, który miał na celu uczczenie pamięci Mieczysława Połukarda, który zginął tragicznie w 1985 roku, odbyła się 30 marca 2021 roku w Bydgoszczy. Turniej wygrał Bartosz Zmarzlik. Honorowym patronem turnieju był Ryszard Czarnecki.
Wyniki.
Bieg po biegu

</doc>
<doc id="5061843" url="https://pl.wikipedia.org/wiki?curid=5061843" title="Acquario Romano">
Acquario Romano

Acquario Romano – zabytkowy budynek w Rzymie, na Piazza Manfredo Fanti. 
Historia.
Pomysłodawcą obiektu był Pietro Garganico, ekspert w dziedzinie hodowli ryb. Przybył do Rzymu w latach 80. XIX wieku. W 1882 roku miasto przekazało mu za darmo teren we wschodniej części miasta, na placu nazywanym obecnie Piazza Manfredo Fanti. 
Ukończony budynek otwarto w 1887. Wzniesiono go według projektu Ettorego Bernicha. W latach 1986-1990 odbyła się konserwacja budowli, podczas której przywrócono dawne, zniszczone elementy. Od 2003 obiekcie znajduje się siedziba instytucji Casa dell'Architettura, a w jego wnętrzu organizuje się wystawy związane z architekturą.

</doc>
<doc id="5061844" url="https://pl.wikipedia.org/wiki?curid=5061844" title="Temple Ashbrook">
Temple Ashbrook

Temple Withers Ashbrook (ur. 23 maja 1896 w Paris, zm. 21 lutego 1976 w Los Angeles) – amerykański żeglarz sportowy, medalista olimpijski.
Podczas letnich igrzysk olimpijskich w Los Angeles (1932) zdobył, wspólnie z Robertem Carlsonem, Fredericem Conantem, Donaldem Douglasem i Charlesem Smithem, srebrny medal w żeglarskiej klasie 6 metrów. 
Temple Ashbrook reprezentował Los Angeles Yacht Club na igrzyskach olimpijskich w 1932. W latach 1934–1935 był szyperem w Stowarzyszeniu Żeglarskim na wyspie Catalina Island. Później pracował jako ekspert od gaźników i magneto w firmie Harry A. Miller Co. Był również członkiem organizacji .

</doc>
<doc id="5061845" url="https://pl.wikipedia.org/wiki?curid=5061845" title="Matylda Ogórkówna">
Matylda Ogórkówna

Matylda Zang z Ogórków (ur. 12 kwietnia 1897 w Biskupicach, zm. 1940 lub ?) – członkini Polskiej Organizacji Wojskowej, prawdopodobnie jedyna kobieta walcząca z bronią w ręku w czasie powstań śląskich, pielęgniarka, restauratorka.
Życiorys.
Była córką spawacza Wiktora i Konstantyny ze Skrzypczyków Ogórków. Do 1911 uczyła się w szkole w Biskupicach, potem w Mikulczycach. Pomagając rodzicom w prowadzeniu domu, ukończyła kurs gospodarstwa domowego oraz jednoroczny kurs pielęgniarstwa. Rozważała wstąpienie do klasztoru. W międzyczasie przez rok służyła u proboszcza w Rudzie.
W maju 1915 wyjechała do Berlina. Pracowała m.in. w fabryce amunicji oraz na kolei jako konduktorka. Była członkinią Towarzystwa Gimnastycznego „Sokół” oraz Towarzystwa Śpiewu „Cecylia” w kościele przy Palisandenstrasse.
W maju 1919 wróciła do rodziców w Mikulczycach. Z inspiracji brata Stanisława włączyła się w działania Polskiej Organizacji Wojskowej w powiecie tarnogórskim. Używała pseudonimu „Maks”. Wśród żołnierzy Grenzschut Ost szukała chętnych do sprzedaży broni Polakom.
W męskim przebraniu włączyła się w I powstanie śląskie. Ruszyła w kompanii z Mikluszyc do Tarnowskich Gór, ale grupie nie udało się zdobyć miejscowych koszar. Jako pielęgniarka Czerwonego Krzyża przebywała w obozach dla powstańców uchodźców w Dziedzicach i Oświęcimiu. Na początku grudnia 1919 z ramienia Komitetu Opieki nad Górnoślązakami pojechała do Poznania. W obozie Górnoślązaków w Biedrusku była stenotypistką.
W marcu 1920 wróciła do Mikluszyc, dowiedziawszy się o chorobie matki. Zaczęła pracę w Powiatowym Komitecie Plebiscytowym w Zabrzu. W ukryciu działała w POW, w bojówce ochraniającej polskie zebrania i wiece. Grupa osłaniała też osoby rozwieszające plakaty czy wywiadowców. W Miejskim Ogrodzie Botanicznym w Zabrzu znalazła niemiecki skład broni, który przekazano do skonfiskowania aliantom.
Gdy wybuchło II powstanie śląskie, zaprzestała pracy biurowej i wstąpiła do oddziału obsadzającego budynki publiczne w Mikluszycach. W Powiatowym Komitecie Plebiscytowym działała do jego likwidacji po głosowaniu plebiscytowym. Następnie pracowała w Konsultacie Polskim w Opolu.
Po wybuchu III powstania śląskiego została poważnie pobita przez niemiecką bojówkę, która wtargnęła do jej mieszkania w Opolu. Pociągiem, a następnie pieszo przedostała się do Mikluszyc. Gdy nabrała sił, zgłosiła się do komentantury powstańczej w Zabrzu. Skierowano ją do Pogorzelic, do miejsca postoju Dowództwa Podgrupy Cymsa. Została adiutantem II baonu. Przebywała na froncie w Pogorzelicach, Kłodnicy i Kędzierzynie pod dowództwem Stanisława Oleksuna „Mullera”. Po 3 tygodniach poprosiła o przeniesienie do oddziału frontowego, do Dowództwa I Dywizji na zamku w Sławęcicach. W czasie nieobecności dowódcy kpt. Jana Ludygi-Laskowskiego zadecydowała o wywiezieniu dokumentacji oddziału, a sama została na miejscu mimo alarmu o ataku Niemców. W sztabie dywizji pracowała 3 dni. Następnie ruszyła na front z dowódcą pułku Walentym Fojkisem. Uczestniczyła w walkach o Zalesie i Lichynię. Opiekowała się rannymi, walczyła z karabinem w ręku. Została ranna. Leczyła się w szpitalu w Inowrocławiu. Szybko wróciła do Podgrupy Woźniaka, by walczyć na froncie. Brała udział w ataku na Górę św. Anny, gdzie została lekko ranna. podczas III powstania pod Koźlem rozbiła patrol niemiecki w sile 6 członków bawarskiej grupy Organisation Escherich (orgeszów).
Jest prawdopodobnie jedynym i udokumentowanym przypadkiem kobiety walczącej z bronią w ręku w czasie powstań śląskich.
Po powstaniu zamieszkała po polskiej stronie granicy. Pracowała w towarzystwie ubezpieczeniowym „Westa” w Katowicach. Po 3 miesiącach przeniosła się do pracy w Dyrekcji Kolei, gdzie pozostała do października 1925.
W czerwcu 1925 wyszła za mąż za Karola Zanga, Niemca, pracownika kolei. Mieli dwie córki: Małgorzatę (ur. 1928) i Annę (ur. 1929). Kiedy w 1930 mąż zachorował i dostał rentę inwalidzką, Matylda jako działaczka narodowa postarała się o dzierżawę bufetu kolejowego w Królewskiej Hucie.
Została aresztowana 13 października 1939, krótko po wkroczeniu Niemców do Chorzowa. Była przesłuchiwana przez gestapo w Bytomiu. Nie wyparła się polskości. Jej sprawa jako przypadek karny została skierowana do naczelnego prokuratora Trybunału Ludowego w Berlinie. Brak dalszych informacji co do jej losów. Być może zmarła w 1940 r.
Odznaczenia.
Była jedyną kobietą wśród osób biorących udział w powstaniach śląskich, którą odznaczono Krzyżem Walecznych I klasy. Została uhonorowana Śląską Wstęgą Waleczności I klasy, Krzyżem Honorowym za pracę w okresie plebiscytu na Górnym Śląsku oraz Medalem Niepodległości. Uhonorowano ją Odznaką Plebiscytową.
Upamiętnienie.
Była jedną z 30 bohaterek wystawy „60 na 100. Sąsiadki. Głosem Kobiet o powstaniach śląskich i plebiscycie” powstałej w 2019 i opowiadającej o roli kobiet w śląskich zrywach powstańczych i akcji plebiscytowej. Koncepcję wystawy, scenariusz i materiały przygotowała Małgorzata Tkacz-Janik, a grafiki Marta Frej.

</doc>
<doc id="5061848" url="https://pl.wikipedia.org/wiki?curid=5061848" title="Kościół św. Idziego Opata w Zborówku">
Kościół św. Idziego Opata w Zborówku

Kościół Świętego Idziego Opata w Zborówku – rzymskokatolicki kościół parafialny położony w województwie świętokrzyskim, w powiecie buskim, w gminie Pacanów.
Budynek wpisany do rejestru zabytków nieruchomych województwa świętokrzyskiego.
Obiekt leży na Szlaku Architektury Drewnianej województwa świętokrzyskiego.
Historia.
Kościół wybudowany w dwóch okresach, w miejscu poprzedniego, zbudowanego prawdopodobnie w 1085 roku przez Władysława Hermana.
Metryki chrztów prowadzone od 1736 roku a małżeństw od 1766. Pierwszy budynek drewniany pełni funkcję prezbiterium a część murowana stanowi nawę.
Otoczenie.
Obok kościoła – drewniana dzwonnica (1783 r.) konstrukcji słupowo-ramowej z trzema dzwonami.
Dwa cmentarze: przykościelny i grzebalny zostały połączone i ogrodzone po roku 1867.

</doc>
<doc id="5061849" url="https://pl.wikipedia.org/wiki?curid=5061849" title="Dywizjon Konny Policji Państwowej w m. st. Warszawie">
Dywizjon Konny Policji Państwowej w m. st. Warszawie

Dywizjon Konny Policji Państwowej w m. st. Warszawie – jednostka organizacyjna Policji Państwowej, utworzona w 1936 w Warszawie.
Historia dywizjonu.
Oddział został utworzony w Warszawie przy Komendzie Głównej Policji Państwowej na podstawie zarządzenia ministra spraw wewnętrznych z 28 sierpnia 1936 o utworzeniu Dywizjonu Konnego Policji Państwowej w m. st. Warszawie. Jednostka przeznaczona była do „specjalnych zadań służby bezpieczeństwa” na terenie miasta stołeczego oraz poszczególnych województw. O użyciu dywizjonu decydował minister spraw wewnętrznych.
Na czele dywizjonu stał dowódca – oficer PP. Administracyjnym i taktycznym organem pracy dowódcy było dowództwwo dywizjonu. Dywizjon składał się z dowództwa i trzech szwadronów. Każdy szwadron składał się dowódcy (oficera), pocztu dowódcy i trzech plutonów. W skład poszczególnych plutonów wchodził dowódca (oficer lub wyjątkowo starszy przodownik), cztery sekcje po 6 konnych szeregowych i pół sekcji łączników konnych.
W wypadku wydzielenia plutonu do samodzielnego działania przez dłuższy czas, komendant główny PP miał uzupełnić jego skład służbą administracyjną.
Przy dowództwie dywizjonu komendant główny PP mógł tworzyć oddziały remontu koni dla potrzeb Policji Państwowej i ustalać ich etaty.
18 czerwca 1939 dywizjon uroczyście obchodził 20 rocznicę powstania. Uroczystości rozpoczęto mszą świętą w kościele NMP Częstochowskiej przy ul. Łazienkowskiej. Po nabożeństwie komendant główny PP dokonał przeglądu dywizjonu oraz wręczył proporce dowództwa dywizjonu oraz 1. i 2. szwadronu. Następnie generał Kordian Józef Zamorski przyjął defiladę dywizjonu. Później generał Zamorski udał się do koszar 2. szwadronu przy ul. Podchorążych 38, gdzie dokonał przeglądu taboru dywizjonu. Dalsza część uroczystości odbyła się w świetlicy 2. szwadronu. Przy wejściu do świetlicy generał Zamorski został powitany przez najstarszych funkcjonariuszy, którzy w dywizjonie służyli od 20 lat, a wśród nich lekarza weterynarii Ignacego Grymińskiego. W trakcie przemówienia nadkom. Tarwid podziękował komendantowi głównemu PP między innymi za „podniesienie Dywizjonu Konnego do rzędu jednostek kawalerii wojskowej”, a następnie wręczył mu pierwszą odznakę pamiątkową Dywizjonu Konnego. Później generał Zamorski wręczył odznaki pamiątkowe oficerom i szeregowym dywizjonu. Uroczystość zakończono wspólnym śniadaniem.

</doc>
<doc id="5061850" url="https://pl.wikipedia.org/wiki?curid=5061850" title="Okoniowo">
Okoniowo

Okoniowo (; ) – chutor na Białorusi, w obwodzie witebskim, w rejonie miorskim, w sielsowiecie Powiacie.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark a następnie futor leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja, a następnie w gminie Leonpol.
Według Powszechnego Spisu Ludności z 1921 roku zamieszkiwało tu 14 osób, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne. W 1931 w 2 domach zamieszkiwało 17 osób.
Wierni należeli do parafii rzymskokatolickiej w Leonpolu. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Leonpolu.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5061854" url="https://pl.wikipedia.org/wiki?curid=5061854" title="Eolo-Kometa Cycling Team">
Eolo-Kometa Cycling Team

Eolo-Kometa Cycling Team () – włoska (do 2020 hiszpańska) zawodowa grupa kolarska, od sezonu 2021 należąca do dywizji UCI ProTeam.

</doc>
<doc id="5061857" url="https://pl.wikipedia.org/wiki?curid=5061857" title="Polartec-Kometa">
Polartec-Kometa



</doc>
<doc id="5061858" url="https://pl.wikipedia.org/wiki?curid=5061858" title="Kometa-Xstra Cycling Team">
Kometa-Xstra Cycling Team



</doc>
<doc id="5061862" url="https://pl.wikipedia.org/wiki?curid=5061862" title="MG ZS (2017)">
MG ZS (2017)

MG ZS – samochód osobowy typu crossover klasy miejskiej produkowany pod brytyjsko-chińską marką MG od 2017 roku.
Historia i opis modelu.
Pierwsze informacje na temat nowego miejskiego crossovera MG przedstawiło w styczniu 2017 roku, zapowiadając światowy debiut MG ZS podczas Guangzhou Auto Show. Producent zdecydował się przywrócić stosowaną już w przeszłości nazwę, którą w latach 2001–2005 stosowało dawne brytyjskie MG Cars dla sportowego samochodu kompaktowego. Tym razem za doborem nazwy "ZS" przemawiało podkreślenie kluczowej grupy odbiorców, do których MG kieruje swojego crossovera – Pokolenie Z.
MG ZS utrzymane zostało jako pierwsze w nowym języku stylistycznym producenta "Emotional Dynamism", wyróżniając się agresywnie ukształtowanymi i zarazem nisko osadzonymi reflektorami, połączonymi chromowaną listwą z dużą, nisko osadzoną atrapą chłodnicy z ozdobnym wykończeniem o gwieździstej strukturze. Linia okien została zadarta ku górze, a tylne nadkole zaakcentowano dodatkowym przetłoczeniem.
Kabina pasażerska utrzymana została w prostym wzornictwie, łącząc okrągłe i kanciaste formy. W momencie premiery MG podkreślało bogate wyposażenie standardowe obejmujące m.in.: 8-calowy dotykowy wyświetlacz systemu multimedialnego, automatyczną klimatyzację, światła dzienne LED czy system pomiaru ciśnienia w oponach.
W modelu z pierwszych dwóch lat produkcji gamę jednostek napędowych utworzyły dwa silniki benzynowe. Pierwszy, trzycylindrowy opracowany we współpracy z General Motors, wyróżnił się pojemnością 1 litra i mocą 110 KM. Drugi to jednostka czterocylindrowa o pojemności 1,5 litra i mocy 105 KM.
VS.
W siernpiu 2022 tajlandzki oddział brytyjsko-chińskiej firmy przedstawił hybrydową odmianę o nazwie MG ZS. Samochód wyposażono w spalinowo-elektryczny układ napędowy łączący 4-cylindrowy silnik 1.5 o mocy 109 KM z elektrycznym o mocy 95 KM, łącznie rozwijając 177 KM niesumarycznej mocy we współpracy z bezstopniowym CVT. Pod kątem wizualnym samochód zyskał głęboko zmodyfikowany pas przedni z agresywniej zarysowanymi reflektorami, przenikający w strukturę zderzaka wlot powietrza oraz inny projekt deski rozdzielczej. Znalazły się tam dwa ekrany połączone jedną taflą szkła, a także wyżej poprowadzona konsola centralna z innym układem przyrządów.
Lifting.
W sierpniu 2019 roku przedstawiono MG ZS po obszernej restylizacji, która przyniosła szereg zmian wizualnych i technicznych. Pas przedni zyskał ostrzej ukształtowane reflektory wykonane w technologii LED, atrapa chłodnicy zyskała kształt foremnego sześciokąta z mniejszą liczbą chromowanych ozdobników. Zmienił się także kształt tylnego zderzaka, a lampy zyskały inne wypełnienie. W kabinie pasażerskiej zastosowano większy, 10,1-calowy wyświetlacz systemu multimedialnego z nowym systemem inforozrywki. Pod kątem technicznym, gamę silnikową zmodernizowanego MG ZS wzbogaciła nowa, mocniejsza trzycylindrowa jednostka benzynowa z turbodoładowaniem. Przy pojemności 1,3 l rozwija ona moc 155 KM.
Na wybranych rynkach zmodernizowane MG ZS zastąpiło dotychczasowy model, na Bliskim Wschodzie dla podkreślenia zmian zyskując nową nazwę, MG ZST. Z kolei np. w Australii, pod tą samą nazwą, MG ZST oferowane jest równolegle ze starszym wariantem jako nowocześniejsza i szybsza alternatywa. Podobna zasada zachodzi w Peru i Chile, gdzie zmodernizowany crossover zyskał nazwę MG ZX.
Sprzedaż.
MG ZS zbudowane zostało z myślą o globalnych rynkach zbytu. W pierwszej kolejności, w marcu 2017 roku, jego sprzedaż rozpoczęła się na rynku chińskim. W listopadzie tego samego roku trafił on do sprzedaży także w Wielkiej Brytanii, Australii, Tajlandii oraz na Bliskim Wschodzie. Na początku 2018 roku rynkową obecność MG ZS poszerzono o Peru i Chile, z kolei w 2020 roku pojazd był elementem powrotu MG na rynek Meksyku. W drugiej połowie sierpnia pod nazwą MG Astor samochód zadebiutował na rynku indyjskim, dołączając do oferowanej tam już od roku wersji elektrycznej.
ZS EV.
MG ZS EV zostało zaprezentowane po raz pierwszy w 2018 roku.
W pełni elektryczny wariant MG ZS uzupełnił ofertę brytyjsko-chińskiego producenta półtora roku po debiucie spalinowego wariantu, jako pierwszy seryjnie produkowany samochód z napędem elektrycznym w historii tej firmy.
Pod kątem wizualnym MG ZS EV nie odróżniono obszernie od spalinowego pierwowzoru, poza detalami podyktowanymi specyfiką elektrycznego układu napędowego. Pod znaczkiem, na imitacji atrapy chłodnicy, umieszczono port ładowania, do którego dostęp uzyskać można po odchyleniu klapki do góry. Ponadto, w kabinie pasażerskiej zamiast dźwigni zmian trybów jazdy zdecydowano się na mniejsze, wykończone aluminium pokrętło.
Lifting.
W październiku 2021 roku przedstawione zostało MG ZS EV po obszernej restylizacji. Podstawowe elementy nadwozia zostały dostosowane do zmodernizowanego przed rokiem wariantu spalinowego, zyskując smuklejsze reflektory, przeprojektowane zderzaki i nowe wkłady lamp wykonane w technologii LED, a także większy ekran systemu multimedialnego w kabinie pasażerskiej.
Tym razem producent zdecydował się nadać jednak odrębną stylizację przedniej części nadwozia, która utraciła imitację wlotu powietrza na rzecz lakierowanego w kolorze nadwozia panelu wspólnego ze zderzakiem, na którym umieszczono port ładowania. Wyróżniła go charakterystyczna, chropowata powierzchnia.
Sprzedaż.
Jedynym rynkiem, gdzie elektryczne MG ZS oferowane jest pod inną nazwą, jest rynek chiński, gdzie oferowany jest, poczynając od marca 2019 roku, jako MG EZS. W lipcu tego samego roku pojazd trafił do sprzedaży także w Wielkiej Brytanii oraz Tajlandii. W listopadzie 2019 roku elektryczne MG poszerzyło ofertę producenta także w krajach Bliskiego Wschodu, a rok później także w Australii i Nowej Zelandii.
Elektryczne ZS było elementem ekspansji MG na rynkach europejskich, w przeciwieństwie do oferowanego tylko na Wyspach Brytyjskich spalinowego ZS. Na początek, w 2020 roku sprzedaż rozpoczęto w Holandii i Norwegii, z kolei wiosną 2021 roku zasięg rynkowy objął także takie kraje jak Francja, Niemcy, Hiszpania, Austria i Włochy. Ponadto, w tym samym czasie, MG ZS EV trafiło także do produkcji i sprzedaży w Indiach.
MG ZS EV odniosło sukces rynkowy w Europie Zachodniej, w 2020 roku stając się jednym z 10 najpopularniejszych nowych samochodów elektrycznych w Danii i zarazem zajmując 11. lokatę wśród nowych samochodów elektrycznych na Islandii.
Dane techniczne.
Elektryczny układ napędowy MG ZS EV tworzy silnik elektryczny o mocy 143 KM, który osiąga maksymalny moment obrotowy 353 Nm. Dzięki baterii o pojemności 44,5 kWh pojazd może przejechać na jednym cyklu ładowania około 262 kilometry. Przyśpieszenie od 0 do 100 km/h wynosi 8,1 sekundy, a prędkość maksymalną ograniczono do 140 km/h.
Model po restylizacji z 2021 roku opcjonalnie można wyposażyć także w znacznie większą baterię o pojemności 72 kWh, która pozwala, na jednym ładowaniu, przejechać ok. 439 kilometrów.

</doc>
<doc id="5061864" url="https://pl.wikipedia.org/wiki?curid=5061864" title="MG ZS EV">
MG ZS EV



</doc>
<doc id="5061865" url="https://pl.wikipedia.org/wiki?curid=5061865" title="MG EZS">
MG EZS



</doc>
<doc id="5061866" url="https://pl.wikipedia.org/wiki?curid=5061866" title="MG ZX">
MG ZX



</doc>
<doc id="5061867" url="https://pl.wikipedia.org/wiki?curid=5061867" title="MG ZST">
MG ZST



</doc>
<doc id="5061869" url="https://pl.wikipedia.org/wiki?curid=5061869" title="Konferencja w Quebecu (1943)">
Konferencja w Quebecu (1943)

Konferencja w Quebecu, kryptonim „QUADRANT” – ściśle tajna konferencja wojskowa zorganizowana podczas II wojny światowej przez rządy Wielkiej Brytanii, Kanady i Stanów Zjednoczonych w mieście Quebec w dniach 17–24 sierpnia 1943 roku. Rozmowy odbywały się głównie w Cytadeli i Château Frontenac. Głównymi gośćmi byli brytyjski premier Winston Churchill i amerykański prezydent Franklin Delano Roosevelt, a gospodarzem kanadyjski premier William Lyon Mackenzie King.
Konferencja.
Chociaż Churchill zasugerował, aby Mackenzie King był zaangażowany we wszystkie dyskusje, Roosevelt zawetował ten pomysł ze względu na obawę, że przyszłe konferencje będą oblegane przez przedstawicieli wszystkich narodów alianckich domagających się swojej reprezentacji. W rezultacie obecność Mackenzie Kinga miała charakter niemal wyłącznie ceremonialny. Józef Stalin, przywódca Związku Radzieckiego, został natomiast zaproszony do udziału w konferencji, ale nie wziął w niej udziału z powodu trudniej sytuacji na froncie wschodnim (trwała wówczas bitwa na łuku kurskim) i wynikających z niej jego obowiązków wojskowych. Gdyby Stalin przyjął zaproszenie, wówczas konferencja w Quebecu stałaby się pierwszą konferencją wielkiej trójki.
Na konferencji w Quebecu alianci zgodzili się rozpocząć dyskusje na temat planowania inwazji na Francję, o kryptonimie Overlord, w tajnym raporcie Połączonych Szefów Sztabów. Uzgodniono, że Overlord rozpocznie się 1 maja 1944 roku, ale później ustalenia te zostały zrewidowane i ustalono późniejszy termin. Jednak Overlord nie był jedyną opcją inwazji, jaką rozważano; na przykład operacja Jupiter (lądowanie w północnej Norwegii) pozostawała wciąż realną alternatywą, gdyby Niemcy okazali się zbyt potężni na francuskim wybrzeżu. Na Morzu Śródziemnym (teatr działań wojennych, do którego Churchill był najmocniej przywiązany) przywódcy alianccy postanowili skoncentrować więcej sił, aby usunąć Włochy z sojuszu państw Osi i zająć je wraz z Korsyką. Churchill i Roosevelt zgodzili się co do tego, że zaakceptują jedynie bezwarunkową kapitulację z Włoch, która doprowadzi do całkowitego i natychmiastowego zaprzestania walk z wojskami tego państwa, gdziekolwiek one stacjonują. Do przywódców alianckich w czasie konferencji dotarły wieści o upadku Sycylii, kończącym operację, która trwała zaledwie 38 dni. Zdecydowano wtedy, że inwazja na Włochy kontynentalne rozpocznie się 3 września 1943 roku. Jednak, ja się później okazało, tego samego dnia podpisano zawieszenie broni, które oficjalnie wyłączyło Włochy z wojny.
Było jasne, że kwestia wyeliminowanie Włoch z wojny była głównym priorytetem aliantów na konferencji w Quebecu; miało to nastąpić najpóźniej do końca 1943 roku. Następnym celem było pokonanie Niemiec jesienią 1944 roku, co pozostawiłoby Japonię osamotnioną w gronie państw Osi.
Dyskutowano także o poprawie koordynacji wspólnych wysiłków Amerykanów, Brytyjczyków i Kanadyjczyków w celu opracowania bomby atomowej. Churchill i Roosevelt, bez udziału Mackenzie Kinga, podpisali porozumienie z Québecu, stwierdzając w nim, że technologia jądrowa nigdy nie będzie używana przez ich państwa przeciwko sobie nawzajem, że nie użyją jej przeciwko państwom trzecim bez swojej wzajemnej zgody, a także, że program Tube Alloys nie będzie omawiany z państwami trzecimi. Kanada, choć nie była reprezentowana na tym konkretnym spotkaniu, odegrała kluczową rolę w zawarciu tego porozumienia, ponieważ była głównym źródłem uranu i ciężkiej wody, które są niezbędne przy produkcji bomby atomowej.
Po konferencji Churchill przebywał na urlopie w obozie rybackim, a następnie 31 sierpnia 1943 roku wygłosił przez radio przemówienie radiowe przed udaniem się w podróż specjalnym pociągiem do Waszyngtonu w celu kontynuowania rozmów z Rooseveltem.
Bezpieczeństwo.
Biorąc pod uwagę bardzo dużą wagę i tajność tematów omawianych na konferencji, kwestie bezpieczeństwa w Château Frontenac i Cytadeli były niezwykle istotne. 25-letni starszy sierżant sztabowy Canadian Army Émile Couture był odpowiedzialny za sprzątanie biur w obu tych lokalizacjach po zakończeniu konferencji. Couture znalazł skórzaną teczkę ze złotym napisem „Churchill-Roosevelt, Quebec Conference, 1943” i zachował ją jako pamiątkę, nie zdając sobie sprawy z tego, że zawiera ona prawie kompletne plany operacji Overlord. Tego wieczora Couture odkrył zawartość teczki i zdając sobie sprawę z niezwykle wrażliwego charakteru tych dokumentów, schował ją pod materac swojego łóżka, aby upewnić się, że jej nie znajdzie, dopóki nie zwróci jej następnego dnia rano. Couture został przesłuchany przez Scotland Yard i FBI, aby upewnić się, że żadne informacje nie wyciekły. Na drugiej konferencji w Quebecu Couture został odznaczony Medalem Imperium Brytyjskiego za milczenie, choć oficjalnie przypisywano mu „zasługi na służbie”. Dopiero w 1972 roku Couture udzielił wywiadu dziennikarce Lise Payette w programie radiowym Radio-Canada "Appelez-moi Lise" na ten temat. Inne wywiady udzielone prasie przez Couture’a na ten temat zostały umieszczone w stałej ekspozycji Muzeum 22 Królewskiego Pułku Piechoty w Cytadeli w Quebecu.

</doc>
<doc id="5061870" url="https://pl.wikipedia.org/wiki?curid=5061870" title="Sieńkowo (rejon diemidowski)">
Sieńkowo (rejon diemidowski)

Sieńkowo () – wieś (ros. деревня, trb. dieriewnia) w zachodniej Rosji, w osiedlu wiejskim Titowszczinskoje rejonu diemidowskiego w obwodzie smoleńskim.
Geografia.
Miejscowość położona jest nad Gobzą, przy drodze regionalnej 66N-0509 (Diemidow – Jeśkowo – Szapy – Borisienki), 22 km od centrum administracyjnego osiedla wiejskiego (Titowszczina), 19,5 km od centrum administracyjnego rejonu (Diemidow), 59,5 km od stolicy obwodu (Smoleńsk), 53,5 km od granicy z Białorusią.
W granicach miejscowości znajdują się ulice: Bieriegowaja, 1-yj Bieriegowoj pierieułok, 2-oj Bieriegowoj pierieułok.
Demografia.
W 2010 r. miejscowość zamieszkiwały 3 osoby.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Sieńkowo) zlikwidowanej jednostki administracyjnej Szapowskoje weszły w skład osiedla wiejskiego Titowszczinskoje.

</doc>
<doc id="5061872" url="https://pl.wikipedia.org/wiki?curid=5061872" title="Serratia">
Serratia

Serratia – rodzaj taksonomiczny z rodziny Yersiniaceae. Zalicza się do nich gramujemne i nieprzetrwalnikujące pałeczki.
Budowa.
Długość komórek zawiera się w przedziale 1-5 μm.
Właściwości metaboliczne.
Profil oddechowy.
Bakterie z rodzaju "Serratia" są względnymi tlenowcami.
Produkcja enzymów.
Cechą odróżniającą "Serratia" od innych przedstawicieli Yersiniaceae jest zdolność do produkcji 3 enzymów:
Znaczenie dla człowieka.
Wielu przedstawicieli bakterii z rodzaju "Serratia" jest patogenami oportunistycznymi człowieka. Do infekcji człowieka bakteriami "Serratia" dochodzi przeważnie w szpitalach. Bakterie te zdolne są do tworzenia biofilmów. Umożliwia to niektórym gatunkom kolonizację dróg oddechowych, cewki moczowej oraz przewodu pokarmowego osób dorosłych.
Przedstawiciele.
Do rodzaju "Serratia" zaliczamy następujące gatunki:
Bakteriofagi infekujące "Serratia".
Do bakteriofagów infekujących przedstawicieli z rodzaju "Serratia" zaliczamy następujące gatunki:

</doc>
<doc id="5061876" url="https://pl.wikipedia.org/wiki?curid=5061876" title="Grotte de Moestroff">
Grotte de Moestroff

Grotte de Moestroff – jaskinia krasowa w środkowowschodnim Luksemburgu, w Moestroff, w pobliżu granicy z Belgią.
Jaskinia została utworzona w dolomitach środkowego triasu.

</doc>
<doc id="5061879" url="https://pl.wikipedia.org/wiki?curid=5061879" title="Gorazd Štangelj">
Gorazd Štangelj

Gorazd Štangelj (ur. 27 stycznia 1973 w miejscowości Novo Mesto) – słoweński kolarz szosowy. Olimpijczyk (2004).
Po sezonie 2011 zakończył karierę sportową, zostając dyrektorem sportowym – początkowo w Astanie (2012–2016), a później w Bahrainie (od 2017).
Osiągnięcia.
Opracowano na podstawie:

</doc>
<doc id="5061880" url="https://pl.wikipedia.org/wiki?curid=5061880" title="Metka Jerman">
Metka Jerman

Metka Jerman (ur. 23 stycznia 1963 w Lublanie) – jugosłowiańska narciarka alpejska, olimpijka z Lake Placid (1980).
Kariera.
W 1980 roku wzięła udział w zimowych igrzyskach olimpijskich w Lake Placid. Wystartowała w dwóch konkurencjach – w slalomie gigancie zajęła 20. miejsce, a w slalomie nie została sklasyfikowana – nie ukończyła pierwszego przejazdu.
Sześciokrotnie zdobywała punkty do klasyfikacji Pucharu Świata. Po raz pierwszy dokonała tego 8 lutego 1979 roku w Mariborze, zajmując 23. miejsce w slalomie. Dwukrotnie uplasowała się w czołowej dziesiątce zawodów Pucharu Świata – w 1982 roku była dziesiąta w slalomie w Lenggries oraz dziesiąta w slalomie gigancie w Aspen. W 1982 roku wzięła również udział w mistrzostwach świata w Schladming, podczas których zajęła ósme miejsce w slalomie, czternaste w kombinacji i piętnaste w slalomie gigancie.
Zakończyła sportową karierę w 1983 roku, w efekcie kontuzji kolana. Po zakończeniu kariery była nauczycielką narciarstwa, a następnie nauczycielką akademicką na Uniwersytecie Lublańskim.

</doc>
<doc id="5061886" url="https://pl.wikipedia.org/wiki?curid=5061886" title="Memoriał Edwarda Jancarza 2019">
Memoriał Edwarda Jancarza 2019

Memoriał Edwarda Jancarza 2019 – 16. edycja turnieju żużlowego, który miał na celu uczczenie pamięci Edwarda Jancarza, który zginął tragicznie w 1992 roku, odbyła się 31 marca 2019 roku w Gorzowie Wielkopolskim. Turniej wygrał Przemysław Pawlicki.
Wyniki.
Bieg po biegu

</doc>
<doc id="5061894" url="https://pl.wikipedia.org/wiki?curid=5061894" title="Krzyż XXX-lecia Ordynariatu Polowego">
Krzyż XXX-lecia Ordynariatu Polowego

Krzyż XXX-lecia Ordynariatu Polowego – polskie odznaczenie kościelne Ordynariatu Polowego WP ustanowione z okazji 30-lecia odnowienia Ordynariatu Polowego w Polsce.
Historia i zasady nadawania.
Medal został ustanowiony dekretem biskupa polowego Józefa Guzdka z dnia 21 stycznia 2021, ustanowiony został jako "zewnętrzny wyraz wdzięczności wobec wszystkich, którzy wnieśli cenny wkład w trzydziestoletnią historię odnowionego duszpasterstwa wojskowego". Nadawany jest zarówno osobom świeckim i duchownym w okresie od 21 stycznia 2021 do 21 stycznia 2023. Osoby uhonorowane Krzyżem otrzymują legitymację oraz dyplom.
Opis.
Awers krzyża stanowi czteroramienny srebrzony krzyż rycerski, ramiona krzyża wypełnione są białą porcelaną i zakończone kulkami. Na ramionach krzyża znajdują się napisy: ORDYNARIAT POLOWY oraz 1991 - 2021. W centrum znajduje się krzyż z biało-czerwoną szarfą, orłem, figurą Matki Boskiej z Dzieciątkiem Jezus oraz wieńcem laurowym oraz napisami: XXX i W SŁUŻBIE BOGU I OJCZYŹNIE. Rewers w centralnej części zawiera przedstawienie katedry polowej Wojska Polskiego z napisem: TRZYDZIESTA ROCZNICA PRZYWRÓCENIA ORDYNARIATU POLOWEGO · 1991 - 2021.
Wstążka o szerokości 40 mm w kolorze srebrnym, pośrodku znajduje się biało-czerwona wstęga.
Projektantem odznaczenia jest płk Adam Buszko, wykonawcą Adam Sroka - Zakład Grawerski w Wisowatkach.
Odznaczeni.
Krzyżem XXX-lecia Ordynariatu Polowego odznaczono m.in. dr. inż. Józefa Hałyka - Komendant Główny Straży Ochrony Kolei oraz generała brygady SG Stanisława Laciugę - Komendanta Karpackiego Oddziału Straży Granicznej.

</doc>
<doc id="5061896" url="https://pl.wikipedia.org/wiki?curid=5061896" title="Frederic Conant">
Frederic Conant

Frederic Warren „Ted” Conant (ur. 8 lutego 1892 w Santa Barbara, zm. 24 marca 1974 w Hollywood) – amerykański żeglarz sportowy, medalista olimpijski.
Podczas letnich igrzysk olimpijskich w Los Angeles (1932) zdobył, wspólnie z Robertem Carlsonem, Temple'em Ashbrookiem, Donaldem Douglasem i Charlesem Smithem, srebrny medal w żeglarskiej klasie 6 metrów.
Frederic Conant dowodził jachtem "Gallant", który sześciokrotnie zajął drugie miejsca za szwedzką łodzią "Bissbi" w każdym z wyścigów klasy 6 metrów podczas regat olimpijskich w 1932. Karierę zawodową rozpoczął w firmie McDonnell Douglas. Następnie awansował w przedsiębiorstwie na stanowisko starszego wiceprezesa i wiceprezesa, a podczas II wojny światowej był odpowiedzialny za błyskawiczną rozbudowę tej lotniczej wytwórni, która umożliwiła wyprodukowanie 30 tysięcy samolotów na potrzeby wojenne.

</doc>
<doc id="5061897" url="https://pl.wikipedia.org/wiki?curid=5061897" title="Człowiek, którego zwano katem">
Człowiek, którego zwano katem

Człowiek, którego zwano katem (ang. "The Hangman") – amerykański western z 1959 w reżyserii Michaela Curtiza. .
Fabuła.
Słynący ze swojej zawziętości w tropieniu przestępców (dzięki czemu zyskał przezwisko „Kat”) Szeryf Bovard tropi jednego z uczestników napadu na bank. Gdy w końcu odkrywa miejsce jego pobytu w niedużym miasteczku, przekonuje się, że ścigany otoczony jest powszechną sympatią jego mieszkańców. Ich postawa oraz odkrycie, że uciekinier w gruncie rzeczy niewiele miał wspólnego z napadem, zmuszają Bovarda do zrewidowania swojej postawy – pozwala uciec zbiegowi, a sam postanawia odejść ze służby i poświęcić się studiom prawniczym by walczyć ze złem za pomocą litery prawa, a nie rewolweru.
Obsada aktorska.
i inni.

</doc>
<doc id="5061900" url="https://pl.wikipedia.org/wiki?curid=5061900" title="Grant Hardie">
Grant Hardie

Grant Hardie (ur. 27 marca 1992 w Dumfries) – szkocki curler, wicemistrz olimpijski z Pekinu 2022, mistrz świata mikstów, wicemistrz i brązowy medalista mistrzostw świata, mistrz Europy.
Studiował inżynierię lądową na University of Strathclyde.
Udział w zawodach międzynarodowych.
Kariera juniorska.
Reprezentował Wielką Brytanię na Zimowej Uniwersjadzie 2015 w Grenadzie jako trzeci w drużynie Kyle'a Smitha. Brytyjczycy wywalczyli wówczas brązowy medal.
Jako junior nie brał udziału w najważniejszych turniejach międzynarodowych.
Kariera seniorska.
W 2015 odszedł z zespołu Kyle'a Smitha i od nowego sezonu został skipem własnego zespołu, z którym nie odniósł międzynarodowych sukcesów.
Ponadto był skipem reprezentacji Szkocji na Mistrzostwach Świata Mikstów 2017. Jego drużyna wygrała turniej zostając mistrzami świata.
W sezonie 2017/18 zrezygnował z prowadzenia własnej drużyny i został zawodnikiem zespołu Bruce'a Mouata na pozycji trzeciego i wiceskipa. Drużyna ta od tego sezonu jest czołowym szkockim zespołem, reprezentującym Szkocję na imprezach międzynarodowych rangi mistrzowskiej. Zdobyła ona mistrzostwo kontynentu na mistrzostwach Europy w 2018 i 2021 oraz uczestniczyła na trzech kolejnych mistrzostwach świata, zajmując następujące miejsca:
Reprezentacja Wielkiej Brytanii.
Uczestnik Zimowych Igrzyskach Olimpijskich 2022, na których z drużyną Bruce'a Mouata wywalczył srebrny medal.

</doc>
<doc id="5061902" url="https://pl.wikipedia.org/wiki?curid=5061902" title="George Colin Ratsey">
George Colin Ratsey



</doc>
<doc id="5061904" url="https://pl.wikipedia.org/wiki?curid=5061904" title="Glacière de Monlési">
Glacière de Monlési

Glacière de Monlési – jaskinia lodowa w Szwajcarii, w górach Jura.
W jaskini znajdują się studnie, otwory w dnie wielkiego leja krasowego oraz wielka komora, której dno wypełniają lodowe nacieki i gruba pokrywa lodowa.

</doc>
<doc id="5061905" url="https://pl.wikipedia.org/wiki?curid=5061905" title="Bolesław Weryha Darowski">
Bolesław Weryha Darowski

Bolesław Weryha Darowski herbu Ślepowron (ur. 1808, zm. 17 maja 1874 we Lwowie) – powstaniec listopadowy.
Życiorys.
Wywodził się z rodu senatorskiego Weryha Darowskich herbu Ślepowron. Urodził się w 1808. Był wnukiem Szymona (zm. 1785) oraz synem Józefa Darowskiego (żołnierz kościuszkowski) i Felicji z domu Walewskiej. Miał rodzeństwo, siostry Klementynę (zm. 1865, żona hr. Władysława Stadnickiego) i Teodorę (żona Eustachego Marylskiego) oraz brata Józefa (zm. 1849). Był też kuzynem Szymona Juliana i Mieczysława.
Uczestniczył w powstaniu listopadowym 1831. W stopniu porucznika służył w szeregach 4 pułku ułanów i korpusu Dwernickiego. Za swoje czyny w bitwie pod Stoczkiem (14 lutego 1831), bitwie pod Kurowem (3 marca 1831), bitwie pod Boremlem (18-19 lutego 1831) został odznaczony krzyżem wojskowym Orderu Virtuti Militari. Jego brat Józef, także porucznik 4 pułku ułanów, został ranny pod Grochowem.
Zmarł na zapalenie płuc 17 maja 1874 we Lwowie. Został pochowany na Cmentarzu Łyczakowskim we Lwowie.

</doc>
<doc id="5061906" url="https://pl.wikipedia.org/wiki?curid=5061906" title="Kościół Nawiedzenia Najświętszej Maryi Panny w Krzyżownikach">
Kościół Nawiedzenia Najświętszej Maryi Panny w Krzyżownikach

Kościół Nawiedzenia Najświętszej Maryi Panny w Krzyżownikach – rzymskokatolicki kościół parafialny należący do parafii pod tym samym wzwaniem (dekanat Trzcinica diecezji kaliskiej).
Budowa świątyni została rozpoczęta w 1748 roku przez nowego proboszcza, ks. prałata infułata Jana Maurycego von Huffa. Prace budowlan zakończyły się w 1751 roku. Kościół został wzniesiony z cegły i jest otynkowany. Charakteryzuje się późnobarokowym kształtem architektonicznym. Składa się z jednej trzyprzęsłowej nawy, do której przylega dwuprzęsłowe prezbiterium, zamknięte prostą ścianą, z dbudowaną od strony północnej zakrystią. Nad nią jest umieszczona loża kolatorska otwierająca się na prezbiterium arkadami. Od strony zachodniej do nawy jest dostawiona czworokątna wieża. W 1800 roku pewna hrabina ufundowała nietypowy dar dla świątyni. Na jej prośbę bowiem do wieży dzwonnej został dobudowany piramidalny dach hełmowy wykonany z drewna i blachy zakończony latarnią i kutym krzyżem. W nawie są umieszczone pary przyściennych pilastrów, pomiędzy którymi znajdują się okna, zamknięte półkoliście. Sklepienie nawy jest kolebkowe z lunetami i pokryte jest neobarokową polichromią wykonaną w 1905 roku przez Józefa Langnera. Namalowana w samym centrum sklepienia scena Nawiedzenia Najświętszej Maryi Panny wspaniale nawiązuje do oryginalnego charakteru barokowego kościoła. Wykonując freski artysta nawiązał do barokowych cytatów, głównie z Oratorium Marianum Uniwersytetu Wrocławskiego. Artysta tym samym namalował jedną z najpiękniejszych dekoracji malarskich ukazujących iluzjonistyczną nastawę ołtarza głównego, z kolei polichromia w nawie przedstawia czterech Ewangelistów. W ołtarzu głównym, z rzeźbami: świętych apostołów Piotra Pawła i aniołków, między kręconymi kolumnami znajduje się, gotycka rzeźba Matki Boskiej z Dzieciątkiem, wykonana około 1400 roku. Maryja z charakterystycznym lekko esowatym wygięciem ciała, stoi z wysuniętą lewą nogą do przodu. Na głowie Matki Bożej znajduje się korona zwieńczona krzyżem umieszczonym na kuli. W prawej dłoni trzyma Dzieciątko. Wysokość rzeźby to około 230 centymetrów.

</doc>
<doc id="5061907" url="https://pl.wikipedia.org/wiki?curid=5061907" title="Szymon Julian Weryha Darowski">
Szymon Julian Weryha Darowski

Szymon Julian Weryha Darowski herbu Ślepowron (ur. 1824 w Krakowie, zm. 30 września 1899 tamże) – polski cieśla, działacz niepodległościowy.
Życiorys.
Wywodził się z rodu senatorskiego Weryha Darowskich herbu Ślepowron, pierwotnie pochodzącego z ziemi sanockiej, a potem rozrzuconej po różnych miejscach. Był wnukiem Szymona (zm. 1785) oraz synem Aleksandra Darowskiego (porucznik dragonów austriackich) i Wiktorii z domu Rylskiej herbu Ostoja. Urodził się w 1824 w Krakowie. Miał rodzeństwo: siostry Aleksandrę (żona Wacława Darowskiego), Urszulę, Marię oraz brata Mieczysława (1810-1889). Był kuzynem Bolesława.
Z zawodu był cieślą w rodzinnym Krakowie, należał do cechu rzemieślników tej branży. Uczestniczył w powstaniu krakowskim 1846-1848. Po rzuceniu na niego podejrzenia o zabójstwo komisarza policji Weinberga i pensjonisty Komara uciekł do Francji. W 1848 powrócił w kraju i był obserwowany przez służby. Organizatorem i działaczem w powstaniu styczniowym 1863.
Był żonaty z Radwańską i bezdzietny. W Krakowie opiekował się bratem Mieczysławem pod koniec jego życia (1889). Zmarł 30 września 1899 w Krakowie. Został pochowany na Cmentarzu Rakowickim w Krakowie (kwatera 3).

</doc>
<doc id="5061910" url="https://pl.wikipedia.org/wiki?curid=5061910" title="Ana Kobal">
Ana Kobal

Ana Kobal (ur. 11 listopada 1983 w Žirovnicy) – słoweńska narciarka alpejska, srebrna medalistka zimowej uniwersjady, komentatorka sportowa.
Kariera.
Po raz pierwszy na arenie międzynarodowej pojawiła się 10 grudnia 1998 roku w Cavalese, gdzie zajęła 64. miejsce w gigancie. W 2002 roku wystartowała na mistrzostwach świata juniorów w Tarvisio, gdzie jej najlepszym wynikiem było jedenaste miejsce w kombinacji. Podczas rozgrywanych rok później mistrzostw świata juniorów w Briançonnais w tej samej konkurencji była dziesiąta, a w slalomie zajęła jedenastą pozycję.
W Pucharze Świata zadebiutowała 5 stycznia 2002 roku w Mariborze, gdzie nie zakwalifikowała się do pierwszego przejazdu w slalomie. Pierwsze pucharowe punkty wywalczyła dokładnie cztery lata później w Zagrzebiu, plasując się na 30. miejscu w tej samej konkurencji. Nigdy nie stanęła na podium zawodów tego cyklu, najwyższą lokatę wywalczyła 25 lutego 2007 roku w Sierra Nevada, gdzie była dwudziesta w slalomie. W sezonie 2006/2007 zajęła 104. miejsce w klasyfikacji generalnej.
Wystąpiła w slalomie na igrzyskach olimpijskich w Turynie w 2006 roku, zajmując 25. miejsce w slalomie.
W 2007 roku zdobyła srebrny medal uniwersjady w Turynie w slalomie gigancie.
W czerwcu 2008 roku ogłosiła zakończenie kariery zawodniczej. Po zakończeniu kariery sportowej została komentatorką narciarstwa alpejskiego dla stacji telewizyjnej RTV Slovenija.
Osiągnięcia.
Puchar Świata.
Miejsca na podium.
Kobal nie stanęła na podium zawodów PŚ.

</doc>
<doc id="5061915" url="https://pl.wikipedia.org/wiki?curid=5061915" title="Orzechówka (rejon miorski)">
Orzechówka (rejon miorski)

Orzechówka – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie miorskim, w sielsowiecie Przebrodzie.
Dawniej używana nazwa – Orzechówka Pierwsza, Orzechówka I.
Historia.
W czasach zaborów ówczesny zaścianek szlachecki w gminie Druja, w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś a następnie zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwały tu 36 osób, 7 było wyznania rzymskokatolickiego a 29 staroobrzędowego. Jednocześnie 7 mieszkańców zadeklarowało polską przynależność narodową a 29 białoruską. Było tu 6 budynków mieszkalnych. W 1931 w 6 domach zamieszkiwało 41 osób.
Wierni należeli do parafii rzymskokatolickiej i prawosławnej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.

</doc>
<doc id="5061919" url="https://pl.wikipedia.org/wiki?curid=5061919" title="Mieczysław Weryha Darowski (powstaniec listopadowy)">
Mieczysław Weryha Darowski (powstaniec listopadowy)

Mieczysław Weryha Darowski herbu Ślepowron (ur. 25 marca 1810 w Jurowcach, zm. 28 lutego 1889 w Krakowie) – powstaniec listopadowy, właściciel dóbr, działacz niepodległościowy, samorządowy, gospodarczy, społeczny i filantropijny.
Życiorys.
Wywodził się z rodu senatorskiego Weryha Darowskich herbu Ślepowron, pierwotnie pochodzącego z ziemi sanockiej, a potem rozrzuconej po różnych miejscach. Był wnukiem Szymona (zm. 1785) oraz synem Aleksandra Darowskiego (porucznik dragonów austriackich, pisarz korony) i Wiktorii z domu Rylskiej herbu Ostoja. Jego rodzice posiadali dobra ziemskie Niezwojowice, Miroszów, Jurowce, Raczkowa i inne. Urodził się 25 marca 1810 w Jurowcach. Miał rodzeństwo: siostry Aleksandrę (żona Wacława Darowskiego), Urszulę, Marię oraz brata Szymona Juliana (1824-1899). Był kuzynem Bolesława.
Od dzieciństwa mieszkał w Krakowie u rodziny Trzebińskich i w tym mieście uczęszczał do szkół. Będąc studentem 6 grudnia 1830 dowiedział się o wybuchu powstania listopadowego. Przystąpił do narodowej insurekcji wyruszając 9 stycznia z rodzinnych Jurowiec, na koniu darowanym przez pobliskiego ziemianina Teofila Ostaszewskiego i w towarzystwie przy boku Józefa Radziejewskiego. Po przekroczeniu Wisły koło Dąbrowy wjechał na obszar Królestwa Polskiego. Od 21 lutego 1831 służył w linii bojowej. 13 kwietnia został podoficerem, 26 maja mianowany podporucznikiem, a 15 czerwca porucznikiem. Służył w szeregach 3 pułku ułanów, następnie był porucznikiem w pułku jazdy poznańskiej. Walczył w bitwie pod Dębem Wielkim (31 marca 1831), bitwie pod Mińskiem Mazowieckim (26 kwietnia 1831) i bitwie pod Ostrołęką (26 maja 1831). Następnie brał udział w wyprawie litewskiej 1831 gen. Henryka Dembińskiego, którego był adiutantem. Uczestniczył w bitwie pod Rajgrodem (29 maja 1831), walkach pod Wilnem, w bitwie Szawlami (29 maja 1831), w bitwie pod Rajgrodem (29 maja 1831). Został wysłany przez gen. Dembińskiego z misją powstrzymania generałów Antoniego Giełguda i Dezyderego Chłapowskiego od przekroczenia granicy pruskiej, zakończonej niepowodzeniem. Potem wraz z wojskami gen. Dembińskiego przebił się do stolicy i uczestniczył w obronie Warszawy (6-7 września 1831). Odniósł rany ręki pod Ciechanowem. Uchwałą obu izb sejmowych z 5 sierpnia 1831 otrzymał dowody uznania. Za swoje czyny i męstwo został odznaczony Krzyżem Złotym Orderu Virtuti Militari nr 2299 (30 sierpnia 1831). W późniejszych latach pielęgnował kontakty z uczestnikami tego zrywu niepodległościowego. Był członkiem Związku Dwudziestu Jeden, galicyjskiej organizacji spiskowej działającej od 1832 do 1832.
Osiadł w rodzinnych Jurowcach pod Sanokiem. Był właścicielem dóbr. Zaprzyjaźnił się Wincentym Polem, mieszkającym w nieodległej Kalnicy. Wspierał lud w swojej wsi. Jako właściciel dóbr ziemskich Brzeżawa w lutym 1846 uczestniczył na ziemi sanockiej w przygotowaniach konspiracyjnych celem wzniecenia walk w ramach powstania krakowskiego, przygotowanego na 21/22 lutego 1846, po czym znalazł się na przygotowanej przez cyrkuł sanocki liście uczestników konspiracji. Podczas rabacji chłopskiej w 1846 jego majątek zrabowano, a jego samego w majątku krewnego Rylskiego w Pielni przywiązano do drzewa i maltretowano, po czym pozostawiono uznając, że już nie żyje. Po tym opuścił Jurowce i osiadł z rodziną we Lwowie. Był właścicielem gmachu, mieszczącego Szkołę Politechniczną. Wspierał więźniów stanu aresztowanych po 1846 i działał w celu ich uwolnienia. 14 kwietnia 1848 został członkiem Rady Narodowej Lwowskiej. Założył wtedy stowarzyszenie rzemieślnicze i towarzystwo urzędników gospodarczych wiejskich. W maju 1848 był uczestnikiem Zjazdu Słowiańskiego w czeskiej Pradze. Po zniszczeniu gmachu politechniki w wyniku bombardowania 1848 jego majątek uległ ponownie utracie. Przy pomocy finansowej (potem zwróconej) od Włodzimierza Dzieduszyckiego odbudował tę infrastrukturę. Ponownie pracował na dobytek rodziny. Później był ajentem zagranicznego towarzystwa ubezpieczeń. W okresie powstania styczniowego był członkiem organizacji narodowej we Lwowie.
Od 31 stycznia 1846 był czynnym członkiem C. K. Galicyjskiego Towarzystwa Gospodarskiego, pełniąc funkcję zastępca członka komitetu do około 1858. Od około 1858 do około 1860 był likwidatorem w Głównej Agenturze C. K. Prywatnego Pierwszego Austriackiego Towarzystwa Ubezpieczeń w Wiedniu. Od około 1860 był członkiem okręgu lwowskiego Galicyjskiego Towarzystwa Gospodarskiego, w tym od około 1870 do około 1875 piastował stanowisko przewodniczącego tegoż, a w kolejnych latach do końca życia pozostawał członkiem tego oddziału. Od około 1860 do około 1885 był członkiem korespondentem Towarzystwa Gospodarskiego w Krakowie. Po wprowadzeniu autonomii galicyjskiej od około 1867 do około 1871 zasiadał w radzie gminy miejskiej Lwowa będąc członkiem sekcji II dla spraw finansów, przemysłu i handlu. Około 1867/1868 był likwidatorem w reprezentacji lwowskiej Towarzystwa Wzajemnych Ubezpieczeń w Krakowie. Od około 1871 do około 1880 był zastępcą członka w C. K. Powiatowej Komisji Szacunkowej dla Miasta Lwowa. 
Z przekonań był chrześcijańskim demokratą. Był wymieniany wśród członków Polskiego Stronnictwa Demokratycznego. Przez lata nie udzielał się jednak bezpośrednio w kołach politycznych, ale wytrwale działał w duchu patriotycznym. Przyczynił się do polonizacji Lwowa. Jako weteran z 1831 gromadził wokół siebie młodzież z różnych zawodów, kształtując ich ducha, uświadamiając pod względem narodowym oraz udzielając wskazówek do pracy patriotycznej. Młodym konspiratorom radził także w zakresie prowadzonej tajnej działalności niepodległościowej. Młodzieży przekazał także swój księgozbiór. Z jego biblioteki korzystano wobec braku Czytelni Akademickiej. Był szanowany i uwielbiany przez młodzież. Organizował koła rzemieślnicze. W 1868 był założycielem stowarzyszenia młodzieży rękodzielniczej „Gwiazda” dla czeladzi rzemieślniczej, wiele razy był wybierany prezesem tegoż, a finalnie obdarzono go tytułem honorowego prezesa. Działał w C. K. Radzie Szkolnej Powiatowej. Przez wiele lat należał do Polskiego Towarzystwa Gimnastycznego „Sokół”. Wspierał potrzebujących, był znany z działalności filantropijnej i dobroczynnej. Wraz z dominikaninem o. Dalmacym Ufryjewiczem kierował komitetem organizującym dostawy zboża celem zasiewu w Alzacji, dotkniętej klęską głodu po ataku pruskim z 1870, za co otrzymał krzyż oficerski Legii Honorowej. Poza Wincentym Polem przyjaźnił się też i współdziałał z Sewerynem Goszczyńskim, Hugonem i Teofilem Wiśniowskimi, Henrykiem Janko, Julianem Goslarem, Teofilem Lenartowiczem, Kornelem Ujejskim.
Wielokrotnie był dotknięty stratami rodzinnymi i prywatnymi. Dwukrotnie żonaty (pierwszą żona była Aniela z domu Gozdowicz herbu Gozdawa rodem z Rakszawy, a drugą żoną była Eugenia Gozdowicz) i dwa razy owdowiał. Miał sześcioro dzieci: synów Ludwika, Janusza (ur. 1841, absolwent Politechniki Lwowskiej z 1866, inżynier cywilny, zm. w 1885 w Pizie), Mieczysława (ur. 1843, absolwent Politechniki Lwowskiej z 1866, inżynier), Kazimierza (ur. 1844, kształcił się na Politechnice Lwowskiej 1863-1865) oraz córki Klaudię Wandę (zm. 1874, żona Zdzisława Onyszkiewicza) i Rozalię (zm. 1879). Prawie wszystkie dzieci zmarły za jego życia: dwie córki w stanie małżeńskim oraz syn Janusz. Ponadto z czterech jego synów biorących udział w powstaniu styczniowym 1863 dwóch poniosło śmierć wskutek tychże walk: Ludwik w konsekwencji postrzału zmarł w 1863 w Krakowie, a ranny w bitwie pod Grochowiskami Kazimierz zakończył życie na skutek następczej choroby w 1870 we Lwowie. Za jego życia zmarli także jego brat i siostra. W podsumowaniu artykułu na jego cześć na łamach „Czasu” z 3 marca 1889 napisano, że "rok 1830 pozostawił mu bohaterskie wspomnienia, rok 1846 rany, rok 1848 ruinę".
W 1888 zamieszkał w Krakowie. W ostatnich chwilach pozostawał pod opieką swojego brata Szymona. Zmarł 28 lutego 1889 w Krakowie w wieku 79 lat. Został pochowany na Cmentarzu Rakowickim w Krakowie (kwatera Ra, grobowiec powstańców). Jego pogrzeb został przeniesiony o jeden dzień, jako że przybywały licznie delegacje ze Lwowa, zaś przed jego domem gromadził się tłum żałobników. Ze Lwowa przyjechała delegacja Czytelni Akademickiej, a nad grobem przemawiali: Bronisław Laskownicki w imieniu lwowskiej młodzieży, a także Tadeusz Romanowicz, Michał Danielak.
Był autorem pamiętnika, którego rękopis trafił do Zakładu Narodowego im. Ossolińskich we Wrocławiu.

</doc>
<doc id="5061921" url="https://pl.wikipedia.org/wiki?curid=5061921" title="Mieczysław Weryha Darowski">
Mieczysław Weryha Darowski



</doc>
<doc id="5061924" url="https://pl.wikipedia.org/wiki?curid=5061924" title="Charles Smith (żeglarz)">
Charles Smith (żeglarz)

Charles Earl Smith (ur. 21 października 1889 w San Diego, zm. 2 stycznia 1969 w Los Angeles) – amerykański żeglarz sportowy, medalista olimpijski.
Podczas letnich igrzysk olimpijskich w Los Angeles (1932) zdobył, wspólnie z Robertem Carlsonem, Temple'em Ashbrookiem, Donaldem Douglasem i Fredericem Conantem, srebrny medal w żeglarskiej klasie 6 metrów na łodzi "Gallant".

</doc>
<doc id="5061927" url="https://pl.wikipedia.org/wiki?curid=5061927" title="Maria, królowa Szkotów (film 2018)">
Maria, królowa Szkotów (film 2018)

Maria, królowa Szkotów (ang. "Mary Queen of Scots") – brytyjsko–amerykański dramat historyczny z 2018 roku w reżyserii Josie Rourke. Film powstał na podstawie biografii autorstwa Johna Guya "Queen of Scots: The True Life of Mary Stuart". 
W filmie występują Saoirse Ronan jako Maria I Stuart i Margot Robbie jako jej kuzynka królowa Elżbieta I w czasie konfliktu między Anglią i Szkocją w 1569 roku. W rolach drugoplanowych występują Jack Lowden, Joe Alwyn, David Tennant i Guy Pearce.
Produkcja.
Zdjęcia plenerowe do filmu kręcono w Szkocji i Anglii. Do szkockich lokacji należały: plaża w North Berwick, Edynburg, Seacliff (Tantallon Castle), Blackness Castle, Glen Coe, Glen Feshie i Poldullie Bridge. W Anglii ekipa kręciła m.in. w Albury (hrabstwo Surrey), Hardwick Hall i Haddon Hall (Derbyshire), Harmondsworth (dawne hrabstwo Middlesex, obecnie obrzeża Londynu), na Uniwersytecie Oksfordzkim, w katedrze w Gloucester oraz w Chiltern Open Air Museum (Buckinghamshire).

</doc>
<doc id="5061932" url="https://pl.wikipedia.org/wiki?curid=5061932" title="Alenka Kürner">
Alenka Kürner

Alenka Kürner (ur. 31 stycznia 1986 w Radovljicy) – słoweńska narciarka alpejska, brązowa medalistka zimowej uniwersjady.
W Pucharze Świata wystąpiła tylko raz – 23 stycznia 2005 roku w slalomie w Mariborze nie została sklasyfikowana. Trzykrotnie, w 2005, 2007 i 2009 roku, wzięła udział w zimowej uniwersjadzie. W 2007 roku zdobyła brązowy medal uniwersjady w Turynie w slalomie. Czterokrotnie, w latach 2003–2006, uczestniczyła również w mistrzostwach świata juniorów, najwyższą lokatę osiągając na MŚJ w Mariborze w 2004 roku, gdzoe była czternasta w kombinacji.
Osiągnięcia.
Puchar Świata.
Miejsca na podium.
Kürner nigdy nie stanęła na podium zawodów PŚ.

</doc>
<doc id="5061933" url="https://pl.wikipedia.org/wiki?curid=5061933" title="Alenka Kuerner">
Alenka Kuerner



</doc>
<doc id="5061935" url="https://pl.wikipedia.org/wiki?curid=5061935" title="Emi Sagara">
Emi Sagara

 – japońska seiyū i aktorka dubbingowa.

</doc>
<doc id="5061939" url="https://pl.wikipedia.org/wiki?curid=5061939" title="Orzechówka (sielsowiet Przebrodzie)">
Orzechówka (sielsowiet Przebrodzie)

Orzechówka – dawny folwark. Tereny na których leżał znajdują się obecnie na Białorusi, w obwodzie witebskim, w rejonie miorskim, w sielsowiecie Przebrodzie.
Dawniej używana nazwa – Orzechówka Druga, Orzechówka II.
Historia.
W czasach zaborów ówczesny zaścianek szlachecki w gminie Druja, w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
W 1931 w 1 domu zamieszkiwało 9 osób.
Wierni należeli do parafii rzymskokatolickiej i prawosławnej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.

</doc>
<doc id="5061945" url="https://pl.wikipedia.org/wiki?curid=5061945" title="Moosehead">
Moosehead

Jezioro Moosehead – jezioro w Stanach Zjednoczonych, w stanie Maine.
Jezioro ma nieregularną linię brzegową. Na jeziorze znajduje się dużo wysp.

</doc>
<doc id="5061946" url="https://pl.wikipedia.org/wiki?curid=5061946" title="Donald Douglas (żeglarz)">
Donald Douglas (żeglarz)

Donald Willis "Don" Douglas, Jr. (ur. 3 lipca 1917 w Waszyngtonie, zm. 3 października 2004 w Riverside) – amerykański żeglarz sportowy, medalista olimpijski.
Podczas letnich igrzysk olimpijskich w Los Angeles (1932) zdobył, wspólnie z Robertem Carlsonem, Temple'em Ashbrookiem, Charlesem Smithem i Fredericem Conantem, srebrny medal w żeglarskiej klasie 6 metrów.
Donald Douglas jest najmłodszym amerykańskim mężczyzną, który zdobył medal olimpijski w jakimkolwiek sporcie. Podczas igrzysk w 1932 był uczniem liceum, wkrótce potem rozpoczął naukę na uniwersytecie Stanforda, gdzie studiował inżynierię mechaniczną i inżynierię lotniczą. Jako żeglarz z powodzeniem kilkakrotnie brał udział w regatach z Los Angeles na Hawaje. Wkrótce po ukończeniu nauki w 1938 rozpoczął karierę w Douglas Aircraft Company, firmie założonej przez jego ojca, a później pracował przez ponad cztery dekady w wytwórni lotniczej McDonnell Douglas. Ostatecznie został prezesem i dyrektorem generalnym tego przedsiębiorstwa i był bardzo aktywny w tworzeniu programów badawczo-rozwojowych w dziedzinie lotnictwa w południowej Kalifornii.

</doc>
<doc id="5061947" url="https://pl.wikipedia.org/wiki?curid=5061947" title="Jan Amons">
Jan Amons



</doc>
<doc id="5061952" url="https://pl.wikipedia.org/wiki?curid=5061952" title="Swetła Daskałowa">
Swetła Daskałowa

Swetła Rajkowa Daskałowa (bułg. "Светла Райкова Даскалова"; ur. 18 listopada 1921 w Sofii, zm. 25 lipca 2008 w Sofii) – bułgarska polityk i prawnik, minister sprawiedliwości (1966–1990), deputowana do Wielkiego Zgromadzenia Narodowego 3. (1957–1962), 4. (1962–1966), 5. (1966–1971), 6. (1972–1976), 7. (1976–1981), 8. (1981–1986) i 9 (1986–1990) kadencji.
Życiorys.
Była córką polityka i dyplomaty Rajko Daskałowa i Neweny. W 1944 ukończyła gimnazjum w Sofii i podjęła studia prawnicze na uniwersytecie sofijskim. Po przewrocie komunistycznym we wrześniu 1944 zaangażowała się w działalność Bułgarskiego Ludowego Związku Chłopskiego (BZNS), kierowanego przez Nikołę Petkowa. Pełniła funkcję sekretarza grupy parlamentarnej BZNS w Zgromadzeniu Narodowym. W 1951 aresztowana przez funkcjonariuszy Bezpieczeństwa Państwowego, spędziła kilka miesięcy w więzieniu. Po uwolnieniu rozpoczęła pracę w zawodzie adwokata.
W latach 1955-1962 zajmowała się pracą naukową w instytucie prawa Bułgarskiej Akademii Nauk. OD 1958 działała w nowym BZNS, pozostającym pod pełną kontrolą władz komunistycznych i reprezentowała tę partię w Zgromadzeniu Narodowym. W 1966 objęła stanowisko ministra sprawiedliwości, które pełniła do 1990. Była także członkinią Rady Narodowej Frontu Ojczyźnianego i Komitetu Kobiet Bułgarskich. W marcu 1990 wycofała się z działalności politycznej.
Była mężatką (mąż Władimir Wampirski był adwokatem).

</doc>
<doc id="5061954" url="https://pl.wikipedia.org/wiki?curid=5061954" title="Brina Svit">
Brina Svit

Brina Švigelj-Mérat (pseudonim "Brina Svit", ur. 31 maja 1954 w Lublanie) – słoweńska pisarka i dziennikarka.
Życiorys.
Studiowała literaturę francuską i porównawczą na Uniwersytecie Lublańskim. W 1980 roku wyjechała do Paryża, gdzie studiowała w latach 1985-1987 jako stypendystka francuskiego Ministerstwa Kultury. Męża, który jest Francuzem poznała w Lublanie. Para postanowiła osiedlić się w Paryżu. Podróżowała pomiędzy Paryżem a Lublaną. Do 2009 roku była dziennikarką gazety "Delo." Swoje cztery pierwsze powieści napisała w języku słoweńskim. O ile pierwsza powieść "April" nie spotkała się z dobrym przyjęciem, to powieść "Con Brio" została w 1999 roku nominowana w Słowenii do nagrody Kresnik. Powieści "Con Brio" (1998) i "Smrt slovenske primadone" (2000) zostały przetłumaczone na francuski przez Zdenkę Štimac. Od 2003 roku swoje powieści pisze po francusku i tłumaczy na słoweński. W powieści "Visage slovène" opisuje swoją podróż do Argentyny i spotkania ze słoweńskimi emigrantami. W książce wykorzystała historię Witolda Gombrowicza, który spędził tu 24 lata. Jej powieści były tłumaczone na angielski, niemiecki, grecki, hiszpański i wloski.
Twórczość.
Napisała scenariusze i nakręciła dwa filmy krótkometrażowe "Nikola" i "Balkon" oraz film dokumentalny o Jeanne Moreau zatytułowany "De Jeanne à Zerline". Film "Nikola" powstał w 1989 roku z udziałem: Brigitte Fontaine, Joëlle Marelli, Areski i Maurice Bénichou. Otrzymał w 1990 roku nagrodę publiczności na festiwalu w Dunkierce. Drugi krótkometrażowy film "Le Balcon" zrealizowany został w 1990 roku z udziałem Anémone, Léni Mérat i Francisa Frappata i zdobył w 1991 roku nagrodę jury na festiwalu w Grenoble.

</doc>
<doc id="5061955" url="https://pl.wikipedia.org/wiki?curid=5061955" title="Jan Chmiel (zm. 1676)">
Jan Chmiel (zm. 1676)

Jan Chmiel herbu Nałęcz (zm. w 1676 roku) – łowczy bełski w latach 1655-1674.
Był elektorem Jana III Sobieskiego z województwa bełskiego w 1674 roku.

</doc>
<doc id="5061964" url="https://pl.wikipedia.org/wiki?curid=5061964" title="Agenda Narodów Zjednoczonych dla Pomocy Uchodźcom Palestyńskim na Bliskim Wschodzie">
Agenda Narodów Zjednoczonych dla Pomocy Uchodźcom Palestyńskim na Bliskim Wschodzie



</doc>
<doc id="5061966" url="https://pl.wikipedia.org/wiki?curid=5061966" title="Big blue blanket">
Big blue blanket

Big blue blanket (ang. "Wielki niebieski koc") – taktyka wczesnego wykrywania i zapobiegania atakom kamikaze, opracowana podczas II wojny światowej przez pilota United States Navy Johna S. Thacha, który wcześniej opracował taktykę walki powietrznej o nazwie Thach Weave.
Historia.
Gdy amerykańska taktyka żabich skoków w czasie wojny na Pacyfiku zbliżyła się do Wysp Japońskich, Japończycy zaczęli szerzej przeprowadzać ataki pilotów kamikaze. Wraz ze wzrostem strat aliantów Thach opracował system przeciwdziałania pilotom nadlatującym z Kraju Kwitnącej Wiśni. 
Rezultat.
Big blue blanket spowodował, że okręty pikiet były wyjątkowo podatne na ataki kamikaze, ale zapewniał lepszą ochronę lotniskowcom i transportowcom dzięki czemu był wykorzystywany do końca wojny. Między innymi podczas zwycięskiej dla aliantów kampanii filipińskiej (1944–1945) pomimo bezproblemowego desantu, japońskie samobójcze motorówki zwane "Shin’yō" i dwustu kamikaze sprawiły, że pierwsze dni bitwy o Mindoro były tak samo kosztowne jak te w bitwie pod Anzio (1944) we Włoszech. Dzięki lotom taktyki big blue blanket nad lotniskami filipińskiej wyspy Luzon przez grupę uderzeniową Task Force 38 admirała Halseya zabezpieczono Mindoro.

</doc>
<doc id="5061967" url="https://pl.wikipedia.org/wiki?curid=5061967" title="Gaza (stolica tytularna)">
Gaza (stolica tytularna)



</doc>
<doc id="5061968" url="https://pl.wikipedia.org/wiki?curid=5061968" title="Kolej wąskotorowa w Atbasar">
Kolej wąskotorowa w Atbasar



</doc>
<doc id="5061971" url="https://pl.wikipedia.org/wiki?curid=5061971" title="Kościół św. Maksymiliana w Koninie">
Kościół św. Maksymiliana w Koninie

Kościół świętego Maksymiliana w Koninie – rzymskokatolicki kościół parafialny należący do parafii pod tym samym wezwaniem (dekanat koniński III diecezji włocławskiej).
Jest to pierwsza świątynia wzniesiona na terenie tzw. Nowego Konina, na terenie dawnej wsi Czarków. Jest również pierwszym w Polsce kościołem pod wezwaniem Maksymiliana Kolbego, beatyfikowanego w 1971.
Opis obiektu.
Jest to świątynia wzniesiona z cegły, kamienia i elementów żelbetonowych. Nad płaskim stropodachem znajduje się 44-metrowa quasi-wieża w formie żagla, zwieńczona krzyżem. Dolną kondygnację kościoła tworzą: kaplica, sale zaplecza duszpasterskiego, zakrystia, zaplecze techniczne, wentylatornia, węzeł cieplny i warsztaty. Górna, jednonawowa kondygnacja to kościół o powierzchni 1600 metrów kwadratowych. Filary i posadzka są wyłożone marmurem. Sufit jest wyłożony drewnem – jodłą syberyjską i został zaprojektowany przez Janusza Tofila. W prezbiterium jest umieszczona ściana główna ozdobiona mozaiką przedstawiającą męczeństwo św. Maksymiliana Kolbego. Na ścianach bocznych znajduje się Droga Krzyżowa – wszystko to zaprojektował i wykonał ksiądz Tadeusz Furdyna, salezjanin.
Historia.
W lutym 1971 roku, po tzw. wydarzeniach grudniowych i zmianie ekipy rządzącej w Polsce, uzyskano zgodę na budowę kościoła filialnego parafii św. Wojciecha w Koninie-Morzysławiu.
Zadania jego budowy (w której wsparcie włączyli się księża byli więźniowie obozów koncentracyjnych) podjął się ksiądz Antoni Łassa, proboszcz parafii św. Wojciecha. Na przeznaczonym pod budowę świątyni placu została postawiona tymczasowa kaplica poświęcona św. Józefowi Robotnikowi. Plac, krzyż i kaplicę poświęcił w dniu 5 grudnia 1971 roku ówczesny biskup włocławski Jan Zaręba. Przekazał również, pochodzący z podziemi bazyliki św. Piotra w Watykanie, kamień węgielny poświęcony w dniu 17 października 1971 roku przez papieża Pawła VI, w dniu beatyfikacji Maksymiliana Kolbego. Budowa dwupoziomowej świątyni połączonej z zapleczem katechetyczno-mieszkalnym, według projektu inżyniera Aleksandra Holasa, rozpoczęła się 2 maja 1973 roku. 12 sierpnia 1973 roku biskup Jan Zaręba wmurował kamień węgielny. Pierwszą pasterkę w dolnej części świątyni odprawił 24 grudnia 1974 roku biskup pomocniczy Czesław Lewandowski.
Samodzielna parafia pod wezwaniem bł. Maksymiliana Kolbego, wydzielona z terenu parafii św. Wojciecha, powstała 15 czerwca 1977 roku, a jej pierwszym proboszczem został budowniczy kościoła, ks. Antoni Łassa. Kościół został konsekrowany przez biskupa Jana Zarębę w dniu 17 października 1981 roku, w czterdziestą rocznicę męczeństwa i w dziesięciolecie beatyfikacji jego patrona.
Po 13 grudnia 1981 roku w świątyni organizowano pomoc charytatywną (głównie dzięki transportom z darami napływającymi do Polski z Zachodu). Pomagano represjonowanym hutnikom z huty Aluminium Konin oraz ich rodzinom.
W kościele odprawiano msze za Ojczyznę, z okazji rocznic patriotycznych, w intencji ludzi pracy. Poświęcano krzyże, sztandary związkowe zakładów pracy (np. Fabryki Urządzeń Górnictwa Odkrywkowego w 1985). Odprawiano także msze za internowanych i aresztowanych (np. w intencji uwięzionej za działalność polityczną Ewy Bugno-Zalskiej), w intencji poległych podczas II Wojny Światowej, w 1956, w 1970 i w 1981. Organizowano wystawy, spotkania opłatkowe dla internowanych i więzionych, pielgrzymki, m.in. do grobu prymasa Stefana Wyszyńskiego i ks. Jerzego Popiełuszki w Warszawie, do Lichenia, Częstochowy, a także na spotkania z Janem Pawłem II.
W 1989 roku przy parafii, w Ośrodku Kultury Chrześcijańskiej, powstał komitet obywatelski przygotowujący kampanię do wyborów 4 czerwca w województwie konińskim.

</doc>
<doc id="5061972" url="https://pl.wikipedia.org/wiki?curid=5061972" title="Osipienki">
Osipienki

Osipienki () – wieś (ros. деревня, trb. dieriewnia) w zachodniej Rosji, w osiedlu wiejskim Titowszczinskoje rejonu diemidowskiego w obwodzie smoleńskim.
Geografia.
Miejscowość położona jest nad Gobzą, 1 km od drogi regionalnej 66N-0509 (Diemidow – Jeśkowo – Szapy – Borisienki), 20 km od centrum administracyjnego osiedla wiejskiego (Titowszczina), 18 km od centrum administracyjnego rejonu (Diemidow), 59 km od stolicy obwodu (Smoleńsk), 52 km od granicy z Białorusią.
W granicach miejscowości znajduje się ulica Piesczanaja (7 posesji).
Demografia.
W 2010 r. miejscowości nikt nie zamieszkiwał.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Osipienki) zlikwidowanej jednostki administracyjnej Szapowskoje weszły w skład osiedla wiejskiego Titowszczinskoje.

</doc>
<doc id="5061975" url="https://pl.wikipedia.org/wiki?curid=5061975" title="Babrowiczy (rejon mohylewski)">
Babrowiczy (rejon mohylewski)

Babrowiczy (; ) – wieś na Białorusi, w obwodzie mohylewskim, w rejonie mohylewskim, w sielsowiecie Kniażyce, nad Łachwicą.

</doc>
<doc id="5061980" url="https://pl.wikipedia.org/wiki?curid=5061980" title="Algebra dyskowa">
Algebra dyskowa

Algebra dyskowa – w analizie funkcjonalnej i zespolonej zbiór funkcji holomorficznych (zwykle oznaczany formula_1)
gdzie formula_3 jest otwartym kołem jednostkowym formula_4 w płaszczyźnie zespolonej formula_5 a formula_6 przedłuża się do funkcji ciągłej na domknięciu tego okręgu formula_7. Inaczej mówiąc,
gdzie formula_9 oznacza przestrzeń Banacha funkcji ograniczonych, analitycznych na kole jednostkowym formula_3 (tzw. przestrzeń Hardy’ego). Innymi słowy jest to przestrzeń funkcji holomorficznych na otwartym kole jednostkowym i ciągłych na domkniętym kole jednostkowym. Jeśli dodatkowo wyposażymy tę przestrzeń w punktowe dodawanie dane wzorem formula_11 oraz mnożenie formula_12 przestrzeń ta staje się algebrą nad formula_5 ponieważ jest zamknięta na dodawanie i mnożenie.
Definiując na algebrze dyskowej normę supremum:
tak skonstruowana algebra jest przemienną algebrą Banacha będącą algebrą jednostajną.
Z konstrukcji algebry dyskowej wynika, że jest ona domkniętą podalgebrą przestrzeni Hardy’ego formula_15 wystarczy bowiem zauważyć, że formula_16 oraz jest to przestrzeń domknięta (bo jest przestrzenią Banacha), więc tym samym z zamkniętości na dodawanie i mnożenie jest domkniętą podalgebrą przestrzeni Hardy’ego.

</doc>
<doc id="5061984" url="https://pl.wikipedia.org/wiki?curid=5061984" title="Mu Cai Shaft">
Mu Cai Shaft

Mu Cai Shaft – jaskinia krasowa w Wietnamie.
W jaskini występuje ciąg kaskad i studni z ciekiem wodnym.

</doc>
<doc id="5061988" url="https://pl.wikipedia.org/wiki?curid=5061988" title="Bordukowo (obwód smoleński)">
Bordukowo (obwód smoleński)

Bordukowo () – wieś (ros. деревня, trb. dieriewnia) w zachodniej Rosji, w osiedlu wiejskim Titowszczinskoje rejonu diemidowskiego w obwodzie smoleńskim.
Geografia.
Miejscowość położona jest nad Gobzą, 3 km od drogi regionalnej 66N-0509 (Diemidow – Jeśkowo – Szapy – Borisienki), 26 km od centrum administracyjnego osiedla wiejskiego (Titowszczina), 23,5 km od centrum administracyjnego rejonu (Diemidow), 63,5 km od stolicy obwodu (Smoleńsk), 58 km od granicy z Białorusią.
W granicach miejscowości znajduje się ulica Partizanskaja (2 posesje).
Demografia.
W 2010 r. miejscowości nikt nie zamieszkiwał.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Bordukowo) zlikwidowanej jednostki administracyjnej Szapowskoje weszły w skład osiedla wiejskiego Titowszczinskoje.

</doc>
<doc id="5061993" url="https://pl.wikipedia.org/wiki?curid=5061993" title="Wuling Hongguang S Classic">
Wuling Hongguang S Classic



</doc>
<doc id="5061994" url="https://pl.wikipedia.org/wiki?curid=5061994" title="Rihard Jakopič">
Rihard Jakopič

Rihard Jakopič (ur. 12 kwietnia 1869 w Lublanie, zm. 21 kwietnia 1943 tamże) – słoweński malarz impresjonistyczny, organizator życia artystycznego w Słowenii.
Życiorys.
Urodził się 12 kwietnia 1869 roku w Lublanie w rodzinie kupieckiej jako najmłodszy z ośmiorga rodzeństwa. W latach 1887–1889 studiował na Akademii Sztuk Pięknych w Wiedniu u Franza Rumplera, po czym przez rok kształcił się w Monachium w szkole Antona Ažbe i u Karla Rauppa, oraz dwa lata w Pradze u Vojtěcha Hynaisa, na tamtejszej Akademii Sztuk Pięknych.
Jakopič jest uznawany za jednego z pionierów słoweńskiego impresjonizmu i sztuki modernistycznej. Jego spuścizna liczy ponad 1200 obrazów i 650 rysunków. Początkowo malował w duchu twórczości Antona Ažbe, lecz pod wpływem prac Moneta zwrócił się ku impresjonizmowi. W serii impresjonistycznych pejzaży próbował uchwycić ducha słoweńskiego krajobrazu. Jego eksperymentalne szkice z lat 1903–1905 takie jak "Sončni breg", o rozproszonej kompozycji i farbie nałożonej techniką impastu, przypominały abstrakcyjne studia koloru. Następnie, do 1917 roku tworzył prace o kontrastujących ciepłych i zimnych barwach, które przypominały prace fowistów, choć pod względem atmosfery bliżej im było do intymizmu. Po I wojnie światowej w jego malarstwie pojawiły się silne, ekspresjonistyczne pociągnięcia pędzlem i żywe kolory. Do głównych tematów jego prac z tego okresu należały pejzaże przedstawiające rzekę Sawę, brzozy, praca w polu i martwe natury.
Jakopič był czołowym organizatorem życia artystycznego i kulturalnego w Słowenii. W 1909 roku wybudował własnym kosztem pawilon w lublańskim parku Tivoli, w którym założył pierwszą publiczną galerię w Lublanie. Budowla projektu Maksa Fabianiego, która nosiła imię jej założyciela, stała się z czasem kluczową instytucją wystawienniczą ziem słoweńskich. Wraz z Matejem Sternenem Jakopič założył prywatną szkołę malarstwa. Placówka, którą Jakopič później sam prowadził, była poprzedniczką Akademii Sztuk Pięknych w Lublanie. Jakopič należał także do inicjatorów założenia Galerii Narodowej w Lublanie oraz do członków założycieli Słoweńskiej Akademii Nauki i Sztuki.
Zmarł 21 kwietnia 1943 roku w Lublanie.
Upamiętnienie.
Od 1969 roku przyznawana jest coroczna nagroda jego imienia, która jest najważniejszym wyróżnieniem Słowenii w dziedzinie sztuk pięknych. Jego wizerunek widniał na banknocie o nominale 100 tolarów, wraz z reprodukcją fragmentu jednego z jego obrazów oraz szkicem pawilonu wystawienniczego jego imienia. Banknot projektu Miljenka Liculi był w obiegu od września 1992 roku do końca 2006 roku, czyli do momentu przystąpienia Słowenii do strefy euro.

</doc>
<doc id="5062001" url="https://pl.wikipedia.org/wiki?curid=5062001" title="Stariny">
Stariny

Stariny () – wieś (ros. деревня, trb. dieriewnia) w zachodniej Rosji, w osiedlu wiejskim Titowszczinskoje rejonu diemidowskiego w obwodzie smoleńskim.
Geografia.
Miejscowość położona jest w dorzeczu Czerniejki, 1,5 km od drogi regionalnej 66N-0509 (Diemidow – Jeśkowo – Szapy – Borisienki), 22 km od centrum administracyjnego osiedla wiejskiego (Titowszczina), 19,5 km od centrum administracyjnego rejonu (Diemidow), 63,5 km od stolicy obwodu (Smoleńsk), 53,5 km od granicy z Białorusią.
W granicach miejscowości znajduje się ulica Mochowaja (16 posesji).
Demografia.
W 2010 r. miejscowość zamieszkiwały 3 osoby.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Stariny) zlikwidowanej jednostki administracyjnej Szapowskoje weszły w skład osiedla wiejskiego Titowszczinskoje.

</doc>
<doc id="5062002" url="https://pl.wikipedia.org/wiki?curid=5062002" title="Mieczysław Weryha Darowski (powstaniec styczniowy)">
Mieczysław Weryha Darowski (powstaniec styczniowy)

Mieczysław Weryha Darowski herbu Ślepowron (ur. 1843 w Sufczynie, zm. ?) – polski właściciel dóbr, powstaniec styczniowy, działacz samorządowy i gospodarczy.
Życiorys.
Urodził się w 1843 w Sufczynie. Wywodził się z rodu senatorskiego Weryha Darowskich herbu Ślepowron, pierwotnie pochodzącego z ziemi sanockiej, a potem rozrzuconej po różnych miejscach. Był prawnukiem Szymona (zm. 1785), wnukiem Aleksandra Darowskiego (porucznik dragonów austriackich), synem Mieczysława (1810-1889, powstaniec listopadowy) i Anieli z domu Gozdowicz herbu Gozdawa rodem z Rakszawy. Miał pięcioro rodzeństwa: braci Ludwika, Janusza (ur. 1841, absolwent Politechniki Lwowskiej z 1866, inżynier cywilny, zm. w 1885 w Pizie), Kazimierza (ur. 1844, kształcił się na Politechnice Lwowskiej 1863-1865) oraz siostry Klaudię Wandę (zm. 1874, żona Zdzisława Onyszkiewicza) i Rozalię (zm. 1879). Był też bratankiem Szymona Juliana (1824-1899). Po rabacji chłopskiej z 1846 i zrabowaniu majątku Darowskich w Jurowcach pod Sanokiem przeniósł się z rodziną do Lwowa. Tam w 1848 zniszczeniu uległ należący do jego ojca gmach mieszczący Szkołę Politechniczną. W insurekcji 1863 uczestniczyli także jego bracia Janusz, Kazimierz i Ludwik z których dwóch poniosło śmierć wskutek tychże walk: Ludwik w konsekwencji postrzału zmarł w 1863 w Krakowie, a ranny w bitwie pod Grochowiskami Kazimierz zakończył życie na skutek następczej choroby w 1870 we Lwowie.
Ukończył szkołę realną z egzaminem dojrzałości. W 1860 podjął studia na Akademii Technicznej we Lwowie. Będąc na pierwszym roku studiów w 1861 był współzałożycielem koła Bratniej Pomocy, a w jego domu odbywały się posiedzenia komisji statutowej. W chwili wybuchu powstania styczniowego 1863 przebywał w Krakowie. Przystąpił do tamtejszej organizacji miejskiej zrywu niepodległościowego. Zajmował się pobieraniem podatków i wypłacaniem żołdu. Później służył w oddziałach Zygmunt Jordana i Jana Popiela ps. Chościakiewicza. W bitwie pod Komorowem został wzięty do niewoli i był więziony w Radomiu. 
Potem kontynuował studia we Lwowie, które ukończył w 1866. W tym czasie nadal był działaczem BP przy politechnice lwowskiej, w roku akademickim 1864/1865 członkiem wydziału, w roku akademickim 1866/1867 zastępcą przewodniczącego i w roku akademickim 1866/1867 zastępując Mariana Kuczyńskiego był przewodniczącym do lipca 1867. Podczas Słuchaczów Politechniki we Lwowie (wydana z powodu Zjazdu byłych słuchaczów Akademii technicznej, następnie Szkoły politechnicznej we Lwowie, w dniu 12 lipca 1894 został wybrany wiceprezesem prezydium zjazdu, a podczas wieczornego komersu wybrany jednogłośnie prezesem tegoż.
Po studiach pracował przy budowie kolei. Sprawował stanowisko dyrektora Towarzystwa Przemysłowego we Lwowie. W drugiej połowie XX wieku był właścicielem ziemskim. Posiadał Iskań, w połowie lat 80. figurował jako wyłączny właściciel dóbr tabularnych w Rakszawie, a około 1890 wspólnie z hr. Antonim Gozdowiczem.
Od około 1874 do około 1881 zasiadał w Radzie c. k. powiatu łańcuckiego, wybrany z grupy większych posiadłości i pełnił w tym okresie funkcję członka wydziału. Z ramienia Rady powiatowej od około 1877 do około 1880 był delegatem do C. K. Rady Szkolnej Okręgowej w Rzeszowie. Działał w C. K. Powiatowej Komisji Szacunkowej w Łańcucie, w której od około 1877 do około 1879 był zastępcą członka, a od około 1879 do około 1883 członkiem. Od około 1880 do około 1882 był detaksatorem wydziału okręgowego Kolbuszowa-Łańcut C. K. Galicyjskiego Towarzystwa Kredytowego Ziemskiego. Jako właściciel ziemski z Rakszawy od około 1884 do około 1895 pełnił funkcję taksatora dóbr przy C. K. Sądzie Obwodowym w Rzeszowie. Od około 1896 do około 1905 był członkiem oddziału przemysko-mościsko-bireckiego C. K. Galicyjskiego Towarzystwa Gospodarskiego.
Został pochowany na cmentarzu w Iskaniu. Był żonaty z Jadwigą z domu Załęską herbu Prus III (na przełomie XIX/XX wieku właścicielka Iskania). Miał córki Gabrielę i Rozalię.

</doc>
<doc id="5062003" url="https://pl.wikipedia.org/wiki?curid=5062003" title="Uniwersytet Fana Nolego">
Uniwersytet Fana Nolego



</doc>
<doc id="5062010" url="https://pl.wikipedia.org/wiki?curid=5062010" title="Memoriał Edwarda Jancarza 2018">
Memoriał Edwarda Jancarza 2018

Memoriał Edwarda Jancarza 2018 – 15. edycja turnieju żużlowego, który miał na celu uczczenie pamięci Edwarda Jancarza, który zginął tragicznie w 1992 roku, odbyła się 31 maja 2018 roku w Gorzowie Wielkopolskim. Turniej wygrał Bartosz Zmarzlik.
Wyniki.
Bieg po biegu

</doc>
<doc id="5062013" url="https://pl.wikipedia.org/wiki?curid=5062013" title="Rodolfo Castillo-Morales">
Rodolfo Castillo-Morales



</doc>
<doc id="5062014" url="https://pl.wikipedia.org/wiki?curid=5062014" title="Terapia Castillo-Moralesa">
Terapia Castillo-Moralesa



</doc>
<doc id="5062017" url="https://pl.wikipedia.org/wiki?curid=5062017" title="Polesie. Reportaż z krainy tęsknych pieśni">
Polesie. Reportaż z krainy tęsknych pieśni

Polesie. Reportaż z krainy tęsknych pieśni – polski średniometrażowy film dokumentalny z 1936 w realizacji Maksymiliana Emmera i Jerzego Maliniaka. Część cyklu reportażowego "Polesie", na który składały się również filmy: "Burza", "Na wodnych szlakach" i "Horodno. Miasteczko glinianych garnków". Film przedstawia życie codzienne ludności i przyrodę Polesia. Został nagrodzony Srebrnym Medalem na IV Międzynarodowym Festiwalu Filmowym w Wenecji.
Tematyka i odbiór.
W lutym 1936 Wytwórnia Filmowa „Awangarda” wyświetliła w warszawskim kinie „Europa” cztery produkcje Maksymiliana Emmera i Jerzego Maliniaka, zrealizowane na Polesiu. "Polesie. Reportaż z krainy tęsknych pieśni" przedstawiało pozyskiwanie produktów leśnych i rolnych przez lokalnych mieszkańców i ich transport rzeką na łodziach, świąteczny czas i spędzanie wolnego czasu. W swojej produkcji Emmer i Maliniak uchwycili codzienny rytm życia poleskiej społeczności powiązany z rytmem przyrody i ich swoistą współzależność. Ich reportaż nie miał charakteru socjologicznego, lecz zagłębiał się w tajemniczy odległy świat. Życie mieszkańców jest tam trudne i znojne, a jednocześnie harmonijne i podporządkowane naturze. Obraz nie uwzględniał jednak powszechnej biedy, analfabetyzmu i bezrobocia. Film został doceniony przez polskich krytyków, takich jak Stefania Zahorska, czy Mieczysław Sztycer. Sztycer napisał w „Filmie”, że:
Krótko skomentował film również dziennikarz „Wiadomości Filmowych”:
W sierpniu 1936 "Polesie. Reportaż z krainy tęsknych pieśni" został wyświetlony na IV Międzynarodowym Festiwalu Filmowym w Wenecji, gdzie produkcję uhonorowano Srebrnym Medalem w dziedzinie krótkometrażowych filmów naukowych. Według Małgorzaty Hendrykowskiej był to pierwszy tak poważny sukces całej polskiej kinematografii za granicą. We wrześniu 1937 dokument przedstawiono na pokazie polskich filmów w Berlinie, w 1500-miejscowej sali berlińskiego seminarium filmowego (Lessing-Hochschule).
Kopia filmu znajduje się w zbiorach Filmoteki Narodowej, była wyświetlana w 2012 roku w Domu Spotkań z Historią. 

</doc>
<doc id="5062018" url="https://pl.wikipedia.org/wiki?curid=5062018" title="Władymirska Szkoła Wojskowa">
Władymirska Szkoła Wojskowa

Władymirska Szkoła Wojskowa (w literaturze spotykana nazwa Włodzimierska Szkoła Wojskowa; ros. Владимирское военное училище) – rosyjska instytucja edukacyjna, istniejąca w latach 1910-1917 w Petersburgu, której ukończenie dawało absolwentom wykształcenie średnie specjalne (wojskowe - oficer piechoty).
Szkoła była spadkobiercą:
Patrz także: 

</doc>
<doc id="5062020" url="https://pl.wikipedia.org/wiki?curid=5062020" title="Stiepanowo (rejon diemidowski)">
Stiepanowo (rejon diemidowski)

Stiepanowo () – wieś (ros. деревня, trb. dieriewnia) w zachodniej Rosji, w osiedlu wiejskim Titowszczinskoje rejonu diemidowskiego w obwodzie smoleńskim.
Geografia.
Miejscowość położona jest nad Gobzą, 1,5 km od drogi regionalnej 66N-0509 (Diemidow – Jeśkowo – Szapy – Borisienki), 25 km od centrum administracyjnego osiedla wiejskiego (Titowszczina), 23 km od centrum administracyjnego rejonu (Diemidow), 62 km od stolicy obwodu (Smoleńsk), 56,5 km od granicy z Białorusią.
W granicach miejscowości znajdują się ulice: Bieriozowaja, Bieriozowyj pierieułok.
Demografia.
W 2010 r. miejscowość zamieszkiwało 6 osób.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Stiepanowo) zlikwidowanej jednostki administracyjnej Szapowskoje weszły w skład osiedla wiejskiego Titowszczinskoje.

</doc>
<doc id="5062023" url="https://pl.wikipedia.org/wiki?curid=5062023" title="Atherosperma moschatum">
Atherosperma moschatum

Atherosperma moschatum – gatunek drzew z monotypowego rodzaju oboczek "Atherosperma" z rodziny oboczkowatych "Atherospermataceae". Występuje we wschodniej i południowo-wschodniej Australii w stanach: Queensland, Wiktoria, Nowa Południowa Walia oraz Tasmania. Rośnie w wilgotnych i osłoniętych miejscach w lasach strefy umiarkowanej ze znaczącym udziałem bukanów "Nothofagus" i "Elaeocarpus holopetalus". Na pniach i konarach oboczka rozwija się kilkadziesiąt gatunków porostów.
Gatunek uprawiany jest jako ozdobne, zimozielone drzewo w zachodniej Europie na obszarach pod wpływem łagodnego i wilgotnego klimatu oceanicznego. Silnie aromatyczna kora używana jest do sporządzania naparów na Tasmanii, pijanych podobnie jak herbata. Według niektórych źródeł może to być szkodliwe ze względu na obecność w korze składników rakotwórczych. Drewno bardzo jasne i sprężyste służy m.in. do wyrobu klamerek i zabawek. 

</doc>
<doc id="5062024" url="https://pl.wikipedia.org/wiki?curid=5062024" title="Atherosperma moschatus">
Atherosperma moschatus



</doc>
<doc id="5062025" url="https://pl.wikipedia.org/wiki?curid=5062025" title="Oboczek">
Oboczek



</doc>
<doc id="5062026" url="https://pl.wikipedia.org/wiki?curid=5062026" title="Romulea ASD">
Romulea ASD



</doc>
<doc id="5062028" url="https://pl.wikipedia.org/wiki?curid=5062028" title="Atherosperma">
Atherosperma



</doc>
<doc id="5062031" url="https://pl.wikipedia.org/wiki?curid=5062031" title="Jan Sokolnicki">
Jan Sokolnicki

Jan Sokolnicki herbu Jelita (zm. przed 30 grudnia 1676 roku) – pisarz bełski od 1664 roku, podstarości bełski w latach 1667-1673.
Był elektorem Jana III Sobieskiego z województwa bełskiego w 1674 roku.

</doc>
<doc id="5062032" url="https://pl.wikipedia.org/wiki?curid=5062032" title="Nowosielje (rejon diemidowski)">
Nowosielje (rejon diemidowski)

Nowosielje () – wieś (ros. деревня, trb. dieriewnia) w zachodniej Rosji, w osiedlu wiejskim Titowszczinskoje rejonu diemidowskiego w obwodzie smoleńskim.
Geografia.
Miejscowość położona jest nad Gobzą, przy drodze regionalnej 66N-0509 (Diemidow – Jeśkowo – Szapy – Borisienki), 23,5 km od centrum administracyjnego osiedla wiejskiego (Titowszczina), 21 km od centrum administracyjnego rejonu (Diemidow), 60 km od stolicy obwodu (Smoleńsk), 55,5 km od granicy z Białorusią.
W granicach miejscowości znajduje się ulica Gobzianskaja (17 posesji).
Demografia.
W 2010 r. miejscowość zamieszkiwało 5 osób.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Nowosielje) zlikwidowanej jednostki administracyjnej Szapowskoje weszły w skład osiedla wiejskiego Titowszczinskoje.

</doc>
<doc id="5062035" url="https://pl.wikipedia.org/wiki?curid=5062035" title="Idealizm obiektywny">
Idealizm obiektywny

Idealizm obiektywny – jedna z podstawowych form idealizmu obok idealizmu subiektywnego. Idealiści obiektywni uznają istnienie realnego świata poza człowiekiem, ale uważają, że u podstawy świata leży rozum, że świat materialny jest produktem rozumu świata. Idealizm obiektywny sprowadza świat do idei istniejących poza zjawiskami materialnymi i niezależnie od nich. Idealizm ten nazywa się obiektywnym dlatego, iż uznaje istnienie określonego „obiektywnego” pierwiastka duchowego, niezależnego i odmiennego od ludzkiej świadomości.

</doc>
<doc id="5062036" url="https://pl.wikipedia.org/wiki?curid=5062036" title="Domenico Penzo">
Domenico Penzo

Domenico Penzo (ur. 17 października 1953 w Chioggia) – włoski piłkarz, grający na pozycji napastnika.
Kariera piłkarska.
Wychowanek klubu Varese. W 1972 rozpoczął karierę piłkarską w drużynie Borgosesia. W 1973 przeszedł do Romulei, a po roku został zaproszony do Romy. Potem występował w klubach Piacenza, Benevento, Bari, Monza, Brescia i Verona. W sezonie 1983/4 bronił barw Juventusu, z którym zdobył mistrzostwo Włoch. Następnie przeniósł się do Napoli. W 1987 został piłkarzem Trento, w którym po roku zakończył karierę piłkarską.

</doc>
<doc id="5062038" url="https://pl.wikipedia.org/wiki?curid=5062038" title="Sawino (rejon diemidowski)">
Sawino (rejon diemidowski)

Sawino () – wieś (ros. деревня, trb. dieriewnia) w zachodniej Rosji, w osiedlu wiejskim Titowszczinskoje rejonu diemidowskiego w obwodzie smoleńskim.
Geografia.
Miejscowość położona jest nad Gobzą, 2 km od drogi regionalnej 66N-0509 (Diemidow – Jeśkowo – Szapy – Borisienki), 25,5 km od centrum administracyjnego osiedla wiejskiego (Titowszczina), 23 km od centrum administracyjnego rejonu (Diemidow), 63 km od stolicy obwodu (Smoleńsk), 57 km od granicy z Białorusią.
W granicach miejscowości znajduje się ulica Lipowaja (7 posesji).
Demografia.
W 2010 r. miejscowość zamieszkiwała 1 osoba.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Sawino) zlikwidowanej jednostki administracyjnej Szapowskoje weszły w skład osiedla wiejskiego Titowszczinskoje.

</doc>
<doc id="5062040" url="https://pl.wikipedia.org/wiki?curid=5062040" title="Grand Prix Emilii-Romanii 2021">
Grand Prix Emilii-Romanii 2021

Grand Prix Emilii-Romanii 2021, oficjalnie Formula 1 Pirelli Gran Premio del Made in Italy e dell'Emilia Romagna 2021 – druga runda Mistrzostw Świata Formuły 1 w sezonie 2021. Grand Prix odbyło się w dniach 16–18 kwietnia 2021 na torze Autodromo Enzo e Dino Ferrari w Imolii. Wyścig wygrał Max Verstappen (Red Bull), a na podium kolejno stanęli po starcie z pole position Lewis Hamilton (Mercedes) oraz Lando Norris (McLaren).
Klasyfikacja po wyścigu.
Kierowcy.
Źródło: FIA
Konstruktorzy.
Źródło: FIA

</doc>
<doc id="5062043" url="https://pl.wikipedia.org/wiki?curid=5062043" title="Botic van de Zandschulp">
Botic van de Zandschulp

Botic van de Zandschulp (ur. 4 października 1995 w Wageningen) – holenderski tenisista, reprezentant kraju w Pucharze Davisa.
Kariera tenisowa.
W cyklu ATP Tour Holender jest zwycięzcą jednego turnieju w grze podwójnej oraz finalistą jednego turnieju w grze pojedynczej.
W rankingu gry pojedynczej najwyżej był na 22. miejscu (29 sierpnia 2022), a w klasyfikacji gry podwójnej na 133. pozycji (24 października 2022).

</doc>
<doc id="5062045" url="https://pl.wikipedia.org/wiki?curid=5062045" title="Filimonowo (obwód smoleński)">
Filimonowo (obwód smoleński)

Filimonowo () – wieś (ros. деревня, trb. dieriewnia) w zachodniej Rosji, w osiedlu wiejskim Titowszczinskoje rejonu diemidowskiego w obwodzie smoleńskim.
Geografia.
Miejscowość położona jest nad Gobzą, 1 km od drogi regionalnej 66N-0509 (Diemidow – Jeśkowo – Szapy – Borisienki), 24,5 km od centrum administracyjnego osiedla wiejskiego (Titowszczina), 22 km od centrum administracyjnego rejonu (Diemidow), 62,5 km od stolicy obwodu (Smoleńsk), 56 km od granicy z Białorusią.
W granicach miejscowości znajdują się ulice: Ługowaja, 1-yj Ługowoj pierieułok, 2-oj Ługowoj pierieułok.
Demografia.
W 2010 r. miejscowość zamieszkiwały 4 osoby.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Filimonowo) zlikwidowanej jednostki administracyjnej Szapowskoje weszły w skład osiedla wiejskiego Titowszczinskoje.

</doc>
<doc id="5062047" url="https://pl.wikipedia.org/wiki?curid=5062047" title="Memoriał Edwarda Jancarza 2016">
Memoriał Edwarda Jancarza 2016

Memoriał Edwarda Jancarza 2016 – 13. edycja turnieju żużlowego, który miał na celu uczczenie pamięci Edwarda Jancarza, który zginął tragicznie w 1992 roku, odbyła się 3 kwietnia 2016 roku w Gorzowie Wielkopolskim. Turniej wygrał Patryk Dudek.
Wyniki.
Bieg po biegu

</doc>
<doc id="5062050" url="https://pl.wikipedia.org/wiki?curid=5062050" title="Klimowicze (stacja kolejowa)">
Klimowicze (stacja kolejowa)

Klimowicze (; ) – stacja kolejowa w miejscowości Klimowicze, w rejonie klimowickim, w obwodzie mohylewskim, na Białorusi. Położona jest na linii Orsza – Krzyczew – Uniecza.

</doc>
<doc id="5062052" url="https://pl.wikipedia.org/wiki?curid=5062052" title="Kuleszy (obwód smoleński)">
Kuleszy (obwód smoleński)

Kuleszy () – wieś (ros. деревня, trb. dieriewnia) w zachodniej Rosji, w osiedlu wiejskim Titowszczinskoje rejonu diemidowskiego w obwodzie smoleńskim.
Geografia.
Miejscowość położona jest nad Gobzą, 0,5 km od drogi regionalnej 66N-0509 (Diemidow – Jeśkowo – Szapy – Borisienki), 24 km od centrum administracyjnego osiedla wiejskiego (Titowszczina), 21,5 km od centrum administracyjnego rejonu (Diemidow), 61,5 km od stolicy obwodu (Smoleńsk), 56 km od granicy z Białorusią.
W granicach miejscowości znajduje się ulica Riecznaja (6 posesji).
Demografia.
W 2010 r. miejscowości nikt nie zamieszkiwał.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Kuleszy) zlikwidowanej jednostki administracyjnej Szapowskoje weszły w skład osiedla wiejskiego Titowszczinskoje.

</doc>
<doc id="5062057" url="https://pl.wikipedia.org/wiki?curid=5062057" title="Zdenka Štimac">
Zdenka Štimac

Zdenka Štimac (ur. 1963) – słoweńsko–francuska tłumaczka. Właścicielka wydawnictwa Editions Franco-Slovènes &amp; Cie.
Życiorys.
Urodziła się we Francji, ale jej rodzice byli Słoweńcami. Mieszkali w Melun. Studiowała w Institut national des langues et civilisations orientales. Pracę rozpoczęła jako tłumacz słoweńskiej prozy, poezji i dramatu na język francuski. Tłumaczyła utwory takich pisarzy jak: France Bevk, Alojz Rebula, Brina Svit, Dane Zajc czy Drago Jančar w ramach współpracy z wydawnictwami Cerf i Gallimard. W 2012 roku założyła w Montreuil własną firmę Editions Franco-Slovènes &amp; Cie w której opublikowała kilka swoich przekładów pisarzy takich jak: Tomaža Šalamuna, Marko Sosiča i Fran Levstik. W 2018 roku razem z "Centre de création pour l’enfance de Tinqueux" jej wydawnictwo zaczęło wydawać serię Poezija jeunesse. Pierwszy tytuł "Un tournesol sur l’épaule" to zbiór trzydziestu trzech wierszy Srečka Kosovela w tłumaczeniu Zdenki Štimac, który został zilustrowany pracami dzieci wykonanymi podczas warsztatów prowadzonych przez Caroline Valette. Oprócz francuskiego i słoweńskiego płynnie mówi po rosyjsku. 

</doc>
<doc id="5062060" url="https://pl.wikipedia.org/wiki?curid=5062060" title="Asmoławiczy (przystanek kolejowy)">
Asmoławiczy (przystanek kolejowy)

Asmoławiczy (; ) – przystanek kolejowy w pobliżu miejscowości Asmoławiczy, w rejonie klimowickim, w obwodzie mohylewskim, na Białorusi. Położony jest na linii Orsza – Krzyczew – Uniecza.

</doc>
<doc id="5062067" url="https://pl.wikipedia.org/wiki?curid=5062067" title="Turniej o Łańcuch Herbowy Miasta Ostrowa Wielkopolskiego 1980">
Turniej o Łańcuch Herbowy Miasta Ostrowa Wielkopolskiego 1980

Turniej o Łańcuch Herbowy Miasta Ostrowa Wielkopolskiego 1980 – 28. edycja turnieju żużlowego, która odbyła się 26 października 1980 roku w Ostrowie Wielkopolskim. Turniej wygrał Wojciech Kaczmarek.

</doc>
<doc id="5062069" url="https://pl.wikipedia.org/wiki?curid=5062069" title="Fiokła Biezzubowa">
Fiokła Biezzubowa

Fiokła Ignatjewna Biezzubowa, zd. Zwierkowa (ur. 27 września 1880 w Od Murza, zm. 12 maja 1966) – mordwińska (erzjańska) chłopka i artystka ludowa, pieśniarka i bajarka.
Życiorys.
Pochodziła z ubogiej wielodzietnej rodziny chłopskiej. Jeszcze w dzieciństwie zaczęła razem z rodziną pracować w gospodarstwie, nie ukończyła żadnej szkoły. Od swojej babki Jewdokii Zwierkowej uczyła się pieśni i baśni ludowych. W 1901 r. została wydana za mąż za Ilję Biezzubowa, również ubogiego chłopa z sąsiedniej wsi Siemilej, i zamieszkała razem z nim w domu jego rodziców. Dopiero w 1910 r. małżonków było stać na zakupienie osobnego gospodarstwa. W małżeństwie w 1902 r. urodzili się syn Grigorij, który krótko potem zmarł, następnie w 1905 r. syn Gieorgij i w 1914 r. syn Wasilij.
W 1915 r. Ilja Biezzubow został zmobilizowany do armii rosyjskiej. Fiokła Biezzubowa, aby utrzymać siebie i synów, przez trzy lata pracowała na kolei. Gdy Ilja wrócił z frontu, rodzina wyjechała do pracy na Syberię, jednak wybuch rosyjskiej wojny domowej i choroba Ilji skłoniły ich do powrotu do rodzinnej Mordowii. W 1923 r. urodziła się ich córka Lubow. W 1930 r., w czasie kolektywizacji radzieckiego rolnictwa, wstąpili do kołchozu im. Nadieży Krupskiej i przez kolejnych kilka lat równocześnie prowadzili małe gospodarstwo na własne potrzeby i pracowali w kołchozie.
W 1936 r. do Siemileja przybyła ekspedycja badaczy folkloru z Mordwińskiego Instytutu Naukowo-Badawczego. Fiokła Biezzubowa podyktowała im pieśni, ludowe lamenty i baśnie, wywierając ogromne wrażenie. Badacz A. Dorojczenko pomógł kobiecie wstąpić do Związku Pisarzy ZSRR w 1938 r. W tym samym roku Biezzubowa przeprowadziła się do Sarańska. W 1939 r. została odznaczona Orderem Czerwonego Sztandaru Pracy, a pierwszy tom jej utworów wyszedł drukiem. Rok później, z okazji swoich 60. urodzin, Biezzubowa została ogłoszona ludową artystką Mordowskiej Autonomicznej SRR.
Podczas II wojny światowej Fiokła Biezzubowa tworzyła utwory o tematyce patriotycznej, przekształcając ludowe lamenty i opowieści. Wyjeżdżała na front, by występować przed żołnierzami armii radzieckiej. Między grudniem 1943 r. a końcem stycznia roku następnego, jako członkini brygady Wszechzwiązkowego Domu Twórczości Ludowej im. Nadieżdy Krupskiej występowała na froncie 197 razy. Za swoją działalność w latach wojny w 1947 r. otrzymała medal Za ofiarną pracę w Wielkiej Wojny Ojczyźnianej 1941-1945. W tym samym roku została wybrana do Rady Najwyższej Mordwińskiej Autonomicznej SRR.
W latach 50. zbiory pieśni i poezji Biezzubowej były wydawane w języku erzja ("Od pingie morot" w 1950, "Morot dy skazt" w 1952) w języku rosyjskim ("Piesni i skazy" w 1955) oraz w języku moksza. Drukiem wydanych zostało ok. 80 utworów tej autorki, improwizacji reprezentujących różne gatunki ludowe.

</doc>
<doc id="5062070" url="https://pl.wikipedia.org/wiki?curid=5062070" title="Zamoszczje (rejon diemidowski)">
Zamoszczje (rejon diemidowski)

Zamoszczje, Zamoszje () – wieś (ros. деревня, trb. dieriewnia) w zachodniej Rosji, w osiedlu wiejskim Titowszczinskoje rejonu diemidowskiego w obwodzie smoleńskim.
Geografia.
Miejscowość położona jest nad kanałem Pieriedielnia w dorzeczu rzeki Pieriedielnia, 2 km od drogi regionalnej 66K-11 (R120 / Olsza – Diemidow – Wieliż – granica z obwodem pskowskim), 12,5 km od centrum administracyjnego osiedla wiejskiego (Titowszczina), 11,5 km od centrum administracyjnego rejonu (Diemidow), 74,5 km od stolicy obwodu (Smoleńsk), 30 km od granicy z Białorusią.
Demografia.
W 2010 r. miejscowości nikt nie zamieszkiwał.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Zamoszczje) zlikwidowanej jednostki administracyjnej Zakrutskoje weszły w skład osiedla wiejskiego Titowszczinskoje.

</doc>
<doc id="5062079" url="https://pl.wikipedia.org/wiki?curid=5062079" title="Wałaskounia (stacja kolejowa)">
Wałaskounia (stacja kolejowa)

Wałaskounia (; ) – stacja kolejowa w pobliżu miejscowości Wałaskounia, w rejonie kościukowickim, w obwodzie mohylewskim, na Białorusi. Położona jest na linii Orsza – Krzyczew – Uniecza.

</doc>
<doc id="5062083" url="https://pl.wikipedia.org/wiki?curid=5062083" title="Alfrun Kliems">
Alfrun Kliems

Alfrun Kliems (ur. 23 maja 1969 we Wriezen) – profesor na Uniwersytecie Humboldtów w Berlinie, gdzie pracuje w Instytucie Slawistyki i Hungarystyki. Jej zainteresowania badawcze skupiają się wokół migracji i przesunięć językowych w literaturze i poezji Europy środkowo-wschodniej oraz polskich, czeskich i słowackich komiksach o romantyzmie.
Życiorys.
W latach 1988–1993 studiowała rusycystykę i bohemistykę na Uniwersytecie Humboldtów w Berlinie oraz na Uniwersytecie Karola w Pradze. W 2000 roku napisała i obroniła pracę doktorską o tytule „Im Stummland. Zum deutsch-sprachigen Exilwerk von Libuše Moníková, Jiří Gruša und Ota Filip”.
Od 1998 do 2001 roku była pracownikiem naukowym w Centrum Nauk Humanistycznych Historii i Kultury Europy Środkowo-Wschodniej w Lipsku (GWZO), zajmując się wówczas pracą nad projektem „Podstawowe pojęcia i autorzy literatury na uchodźstwie Europy Środkowo-Wschodniej 1945–1989”.
W roku 2001 rozpoczęła pracę naukową w Instytucie Slawistyki Uniwersytetu Humboldta w Berlinie. Od 2004 do 2011 roku była koordynatorką ds. Literaturoznawstwa Europy Środkowo-Wschodniej w Lipskim GWZO, zaś od semestru zimowego 2012/2013 jest profesorem literatur i kultur zachodniosłowiańskich na Uniwersytecie Humboldta w Berlinie.
W swoich projektach badawczych zajmuje się głównie zachodniosłowiańską literaturą emigracyjną w latach 1945–1989, wymianą językową, transkulturowością i romantyzmem w komiksach z Europy Środkowo-Wschodniej.
Członkostwo.
Zastępca Przewodniczący Rady Naukowej Instytutu Historii i Kultury Europy Wschodniej im. Leibniza (GWZO) (Lipsk).
Członek zarządu Collegium Carolinum (Monachium).
Członek zarządu Herder Research Council w (Marburg).
Członek Naukowej Rady Doradczej Centrum Badawczego Europy Wschodniej w Bremie.
Członek jury Nagrody Otokara Fischera, Institut pro studium literatury (Praga).
Współredaktor magazynu „Bohemia”.
Rada Naukowa ds. Cyklu „Kultury na wygnaniu”.
Redakcja „Slovenská literatúra”, słowacki AdW (Bratysława).
Comité consultatif Revue „Cultures d’Europe centrale” Sorbona (Paryż).
Redakcja „Autobiografia. Literatura. Kultura. Media”, Uniwersytet Szczeciński.
Członek jury Nagrody Hilde Domin w dziedzinie literatury na uchodźstwie, lata 2005–2007.
Wybrane publikacje.
Teksty naukowe – monografie:
Redakcja:
Czasopisma i broszury:

</doc>
<doc id="5062093" url="https://pl.wikipedia.org/wiki?curid=5062093" title="Pieradzawodskaja">
Pieradzawodskaja

Pieradzawodskaja (; ) – towarowa stacja kolejowa w pobliżu miejscowości Kościukowicze, w rejonie kościukowickim, w obwodzie mohylewskim, na Białorusi. Położona jest na odgałęzieniu linii Orsza – Krzyczew – Uniecza.
Stacja obsługuje położoną obok dużą cementownię.

</doc>
<doc id="5062095" url="https://pl.wikipedia.org/wiki?curid=5062095" title="Bojarszczina (wieś nad Czeriebiesną)">
Bojarszczina (wieś nad Czeriebiesną)

Bojarszczina () – wieś (ros. деревня, trb. dieriewnia) w zachodniej Rosji, w osiedlu wiejskim Titowszczinskoje rejonu diemidowskiego w obwodzie smoleńskim.
Geografia.
Miejscowość położona jest nad Czeriebiesną, 5,5 km od drogi regionalnej 66K-28 (R120 – Rudnia – Diemidow), przy drodze regionalnej 66N-0511 (66K-28 / Juszkowo – Dubrowka – Zalesje), 7,5 km od centrum administracyjnego osiedla wiejskiego (Titowszczina), 10 km od centrum administracyjnego rejonu (Diemidow), 66 km od stolicy obwodu (Smoleńsk), 24,5 km od granicy z Białorusią.
Demografia.
W 2010 r. miejscowość zamieszkiwały 4 osoby.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Bojarszczina) zlikwidowanej jednostki administracyjnej Dubrowskoje weszły w skład osiedla wiejskiego Titowszczinskoje.

</doc>
<doc id="5062096" url="https://pl.wikipedia.org/wiki?curid=5062096" title="Ałła Aleksandrowska">
Ałła Aleksandrowska



</doc>
<doc id="5062099" url="https://pl.wikipedia.org/wiki?curid=5062099" title="Polona Peharc">
Polona Peharc

Polona Peharc (ur. 6 września 1963 w Tržiču) – jugosłowiańska narciarka alpejska.
Raz w karierze zdobyła punkty Pucharu Świata – 1 grudnia 1983 roku w Kranjskiej Gorze zajęła dziesiąte miejsce w slalomie. Zdobyte w ten sposób sześć punktów dało jej 73. miejsce w klasyfikacji generalnej Pucharu Świata 1983/1984.

</doc>
<doc id="5062102" url="https://pl.wikipedia.org/wiki?curid=5062102" title="Słoboda (rejon diemidowski)">
Słoboda (rejon diemidowski)

Słoboda () – wieś (ros. деревня, trb. dieriewnia) w zachodniej Rosji, w osiedlu wiejskim Titowszczinskoje rejonu diemidowskiego w obwodzie smoleńskim.
Geografia.
Miejscowość położona jest nad Czeriebiesną, 5 km od drogi regionalnej 66K-28 (R120 – Rudnia – Diemidow), 1 km od drogi regionalnej 66N-0511 (66K-28 / Juszkowo – Dubrowka – Zalesje), 6,5 km od centrum administracyjnego osiedla wiejskiego (Titowszczina), 9 km od centrum administracyjnego rejonu (Diemidow), 65 km od stolicy obwodu (Smoleńsk), 25,5 km od granicy z Białorusią.
Demografia.
W 2010 r. miejscowości nikt nie zamieszkiwał.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Słoboda) zlikwidowanej jednostki administracyjnej Dubrowskoje weszły w skład osiedla wiejskiego Titowszczinskoje.

</doc>
<doc id="5062103" url="https://pl.wikipedia.org/wiki?curid=5062103" title="Strajk powszechny robotników rolnych w Polsce (1919)">
Strajk powszechny robotników rolnych w Polsce (1919)

Strajk powszechny robotników rolnych w Polsce – strajk powszechny robotników rolnych, do którego doszło na przełomie 1918 i 1919 r. na Lubelszczyźnie, Kielecczyźnie, zachodnim Mazowszu i Wielkopolsce.
Robotnicy rolni pod wpływem rewolucji w Rosji, dążyli do parcelowania ziemi należącej do majątków ziemiańskich, jednak dzięki zaangażowaniu socjalistów ograniczono roszczenia i powołano Związek Zawodowy Robotników Rolnych, który miał walczyć o regulacje praw obu stron.
Pomimo nacisków komunistów i partii ludowych, centrala Związku Zawodowego Robotników Rolnych nie ogłosiła strajku generalnego, w związku z czym doszło do spontanicznych, ale kierowanych przez komunistów i ludowców strajków. Sejm głosami prawicy i partii ludowych ogłosił jednocześnie wprowadzenie stanu wyjątkowego, dzięki czemu aresztowano wszystkich zaangażowanych w kierowanie wystąpieniami. 
W rezultacie strajków robotnicy rolni doprowadzili do podpisania umów zbiorowych, które wprowadziły m.in. podwyżki płac, skrócenie dnia roboczego i częściowe ubez­pieczenie socjalne.

</doc>
<doc id="5062108" url="https://pl.wikipedia.org/wiki?curid=5062108" title="Mieczysław Tarwid">
Mieczysław Tarwid

Mieczysław Tarwid herbu Rawicz (ur. 1 maja 1890 w Korsówce, zm. 1 sierpnia 1959 w Warszawie) – rotmistrz Wojska Polskiego, nadkomisarz Policji Państwowej, podinspektor Państwowego Korpusu Bezpieczeństwa.
Życiorys.
Urodził się 1 maja 1890 w Korsówce, w ówczesnym powiecie lucyńskim guberni witebskiej, w rodzinie Piotra i Zofii z domu Kwinto. Ukończył gimnazjum z maturą i pięć semestrów prawa na Uniwersytecie Petersburskim.
W czasie I wojny światowej służył w armii rosyjskiej, a od 27 listopada 1917 do 1 czerwca 1918 w I Korpusie Polskim w Rosji.
W Wojsku Polskim służył w 22 Pułku Ułanów. 8 stycznia 1924 został zatwierdzony w stopniu rotmistrza ze starszeństwem z 1 czerwca 1919 i 277. lokatą w korpusie oficerów rezerwy jazdy. Posiadał przydział w rezerwie do 22 puł. w Radymnie. W 1934, jako oficer rezerwy, pozostawał w ewidencji Powiatowej Komendy Uzupełnień Warszawa Miasto III. Posiadał przydział do Oficerskiej Kadry Okręgowej Nr I. Był wówczas w grupie oficerów „pełniących służbę w Policji Państwowej w stopniu oficera P.P.”
W 1924 wstąpił do Policji Państwowej. Trzy lata później został komendantem Rezerwy Konnej i Pieszej w Łodzi, a w 1931 komendantem Rezerwy Konnej w Warszawie. W 1936 został wyznaczony na stanowisko dowódcy Dywizjonu Konnego Policji Państwowej w m. st. Warszawie.
W latach okupacji niemieckiej pełnił służbę w Policji Polskiej Generalnego Gubernatorstwa. W czasie powstania warszawskiego pełnił służbę na stanowisku oficera inspekcyjnego Komendy Miasta Państwowego Korpusu Bezpieczeństwa.
Zmarł 1 sierpnia 1959 w Warszawie. Został pochowany na Cmentarzu Wojskowym na Powązkach (kwatera A18-1-10/11).
Mieczysław Tarwid był żonaty z Władysławą Brędo, z którą miał trzech synów: Konrada oraz bliźniaków Olgierda i Zdzisława.
Konrad Tarwid ps. „Jastrząb” (ur. 5 stycznia 1923 w Warszawie) jako sierżant podchorąży walczył w powstaniu warszawskim w składzie Rejonu II (Koło) Obwodu Wola Armii Krajowej, a następnie w szeregach Batalionu im. Sowińskiego.

</doc>
<doc id="5062113" url="https://pl.wikipedia.org/wiki?curid=5062113" title="Andreja Potisk">
Andreja Potisk

Andreja Potisk Ribič (ur. 23 czerwca 1971 w Mariborze) – słoweńska narciarka alpejska, mistrzyni kraju.
Kariera.
Po raz pierwszy na arenie międzynarodowej pojawiła się w 1988 roku, startując na mistrzostwach świata juniorów w Madonna di Campiglio. Zajęła tam między innymi czwarte miejsce w zjeździe. Podczas rozgrywanych rok później mistrzostw świata juniorów w Aleyska była dwunasta w supergigancie.
Czterokrotnie zdobywała punkty do klasyfikacji Pucharu Świata. Po raz pierwszy dokonała tego 8 lutego 1991 roku w Garmisch-Partenkirchen, zajmując 14. miejsce w zjeździe. Kolejne punkty zdobyła w styczniu i lutym 1996 roku – była 28. w Mariborze w slalomie gigancie, 26. w Garmisch-Partenkirchen w supergigancie oraz 20. w Val d’Isère w supergigancie. W sezonie 1995/1996 zajęła 92. miejsce w klasyfikacji generalnej
Na mistrzostwach świata w Saalbach-Hinterglemm w 1991 roku zajęła 13. miejsce w zjeździe, a podczas mistrzostw świata w Sierra Nevada w 1996 roku wystąpiła w supergigancie, ale nie ukończyła pierwszego przejazdu i nie została sklasyfikowana.
W 1991 roku została mistrzynią Słowenii w supergigancie.
Osiągnięcia.
Puchar Świata.
Miejsca na podium.
Potisk nigdy nie stanęła na podium zawodów PŚ.

</doc>
<doc id="5062114" url="https://pl.wikipedia.org/wiki?curid=5062114" title="Andrea Potisk">
Andrea Potisk



</doc>
<doc id="5062116" url="https://pl.wikipedia.org/wiki?curid=5062116" title="Andreja Potisk Ribič">
Andreja Potisk Ribič



</doc>
<doc id="5062117" url="https://pl.wikipedia.org/wiki?curid=5062117" title="Andreja Potisk-Ribič">
Andreja Potisk-Ribič



</doc>
<doc id="5062124" url="https://pl.wikipedia.org/wiki?curid=5062124" title="Sławomir Sajkowski">
Sławomir Sajkowski

Sławomir Sajkowski (ur. 7 maja 1966 w Gorzowie Wielkopolskim) – polski artysta fotograf, fotoreporter. Członek rzeczywisty Gorzowskiego Towarzystwa Fotograficznego. Współautor projektu "Gorzowianie XXI wieku".
Życiorys.
Jest absolwentem Studium Fotografii Profesjonalnej w Akademii Sztuk Pięknych w Poznaniu (1999) oraz Akademii Wycho­wania Fizycznego w Poznaniu (1988). Związany z gorzowskim środowiskiem fotograficznym – mieszka, pracuje, tworzy w Gorzowie Wielkopolskim. Zajmuje się fotografią od połowy lat 80. XX wieku. Z fotografią artystyczną związany od początku lat 90. XX wieku (debiutował w 1991 autorską wystawą fotografii w Klubie Myśli Twórczej Lamus, w Gorzowie Wielkopolskim). W 1988 został przyjęty w poczet członków rzeczywistych Gorzowskiego Towarzystwa Fotograficznego. Miejsce szczególne w jego twórczości zajmuje fotografia kreacyjna, fotografia modowa, fotografia portretowa, fotografia reklamowa oraz fotografia reportażowa. 
Sławomir Sajkowski jest autorem i współautorem wielu wystaw fotograficznych w Polsce i za granicą (m.in. Anglia, Czechy, Niemcy); indywidualnych, zbiorowych, poplenerowych oraz pokonkursowych – gdzie jego fotografie wielokrotnie doceniano nagrodami, wyróżnieniami. Publikował zdjęcia w ogólnopolskich oraz zagranicznych czasopismach ("Financial Times, Foto, Newsweek, Polityka, Przegląd, Ozon"). W latach 1993–2005 jako fotoreporter współpracował w lokalnymi dziennikami (gorzowskim oddziałem "Gazety Wyborczej" oraz "Gazetę Lubuską"). 
W 1996 otrzymał stypendium artystyczne Prezydenta Miasta Gorzowa Wielkopolskiego. W 2000 roku został laureatem Dyplomu Honorowego Rady Artystycznej Związku Polskich Artystów Fotografików. W 2006 roku był współautorem projektu fotograficznego "Gorzowianie XXI wieku", projektu prezentowanego na ekspozycji fotograficznej oraz w formie albumowej. W 2007 został uhonorowany Nagrodą Kulturalną Prezydenta Miasta Gorzowa Wielkopolskiego (statuetką motyla) – wyróżnieniem gratyfikującym gorzowskich twórców i animatorów kultury oraz sztuki. Od początku lat 90. XX wieku zajmuje się edukacją fotograficzną.
Wystawy indywidualne (wybór).
Źródło.
Wystawy zbiorowe (wybór).
Źródło.
Nagrody (wyróżnienia).
Źródło.

</doc>
<doc id="5062125" url="https://pl.wikipedia.org/wiki?curid=5062125" title="Lubang Nasib Bagus">
Lubang Nasib Bagus

Lubang Nasib Bagus () – jaskinia krasowa w Malezji, na Borneo.
W jaskini znajduje się największa na świecie komora jaskiniowa – Sarawak Chamber oraz duże jezioro.

</doc>
<doc id="5062131" url="https://pl.wikipedia.org/wiki?curid=5062131" title="Memoriał Kazimierza Araszewicza 1996">
Memoriał Kazimierza Araszewicza 1996

Memoriał Kazimierza Araszewicza 1996 – 7. edycja turnieju żużlowego, który miał na celu upamiętnienie polskiego żużlowca Kazimierza Araszewicza, który zginął tragicznie w 1976 roku, odbyła się 3 września 1996 roku w Toruniu oraz była także kwalifikacjami do reprezentacji Polski juniorów. Turniej wygrał Maciej Jąder.
Wyniki.
Bieg po biegu

</doc>
<doc id="5062132" url="https://pl.wikipedia.org/wiki?curid=5062132" title="Borowiki (Titowszczinskoje)">
Borowiki (Titowszczinskoje)

Borowiki () – wieś (ros. деревня, trb. dieriewnia) w zachodniej Rosji, w osiedlu wiejskim Titowszczinskoje rejonu diemidowskiego w obwodzie smoleńskim.
Geografia.
Miejscowość położona jest nad rzeką Swadica, 4 km od drogi regionalnej 66N-0505 (Diemidow – Chołm), 27,5 km od centrum administracyjnego osiedla wiejskiego (Titowszczina), 26,5 km od centrum administracyjnego rejonu (Diemidow), 45 km od stolicy obwodu (Smoleńsk), 56 km od granicy z Białorusią.
W granicach miejscowości znajdują się ulice: Polewaja, Zariecznaja.
Demografia.
W 2010 r. miejscowość zamieszkiwało 8 osób.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Borowiki) zlikwidowanej jednostki administracyjnej Pieriesudowskoje weszły w skład osiedla wiejskiego Titowszczinskoje.

</doc>
<doc id="5062138" url="https://pl.wikipedia.org/wiki?curid=5062138" title="Pałac w Teresinie">
Pałac w Teresinie

Pałac w Teresinie – pałac w Teresinie (powiat sochaczewski), będący pierwotnie własnością rodziny Epsteinów wybudowany w końcu XIX w. przez Mieczysława Epsteina znanego warszawskiego finansistę.
Historia.
Obecny pałac jest już drugim posadowionym na tych samych fundamentach. Pierwszy pałac wzniósł w tym miejscu ojciec przyszłego fundatora Herman Epstein, bankier i przemysłowiec. Projekt sporządził dla niego architekt Adolf Loewe. Nie wiemy nic o wyglądzie pierwszej rodzinnej rezydencji. Po śmierci Hermana majątek przeszedł na jego syna Mieczysława Epsteina wielkiego warszawskiego finansisty i bankowca. W latach 90. XIX w. postanowił, że na jego miejscu powstanie nowa rezydencja. Do jej zaprojektowania zaprosił znanego wówczas architekta François Arveufa, który postanowił rozebrać poprzedni pałac do samych fundamentów i w nowej budowli wykorzystać tylko przesklepione piwnice. W 1909 roku pałac przeszedł w posiadanie rodziny Druckich-Lubeckich (7 kwietnia 1913 w parku pałacowym w Teresienie znaleziono ciało zamordowanego księcia Władysława Druckiego-Lubeckiego). W 1927 roku majątek uległ parcelacji, a część ziem przeszła w formie darowizny do zakonu franciszkanów z pobliskiego Niepokalanowa. II wojna światowa, podczas której w pałacu rezydowali oficerowie Luftwaffe, szczęśliwie nie spowodowała większych zniszczeń w budynku. Po wojnie majątek został upaństwowiony i stał się siedzibą Centralnego Związku Spółdzielni Rolniczych, a po nim Ośrodka Szkoleniowo- Rehabilitacyjnego KRUS.
W latach 2014–2016 pałac przeszedł gruntowny remont i od 31 sierpnia 2017 ośrodek rehabilitacyjny zakończył swoją działalność w obiekcie.
Obecnie (marzec 2020) w Funduszu Składkowym Ubezpieczenia Społecznego Rolników trwają prace i analizy mające na celu określenie możliwości wykorzystania obiektu na cele dydaktyczne i społeczne. Nadal nie ma możliwości zwiedzania pałacu.
Opis.
Pałac utrzymany jest w duchu późnego baroku. Budowla jest większa od pałacu w Zaborowie. Ma dość nieregularną bryłę, po części piętrowy, po części dwupiętrowy, na wydłużonym planie z elewacją frontową zwróconą na zachód. Całość przykryta jest mansardowym dachem o połaciach urozmaiconych lukarnami. Symetrycznie skomponowana siedmioosiowa elewacja frontowa ma nieznacznie wysunięty ryzalit pośrodku i czterokolumnowy portyk podtrzymujący taras pierwszego piętra. Podobny portyk znajdziemy również po przeciwnej stronie pałacu. Do pałacu prowadzi podjazd na planie podkowy. Najwięcej dzieje się na elewacji południowej skomponowanej przy pomocy dwóch wież przykrytych późnobarokowymi hełmami. Między wieżami umieszczony został portyk czterokolumnowy podtrzymujący półkolisty taras na pierwszym piętrze. Portyki znajdziemy również na narożach elewacji południowej. Wszystkie one korespondują ze sobą i tworzą swoisty zespół. Fasada północna została wyposażona w kwadratową przybudówkę przykrytą kopułą, połączoną z galerią na arkadach prowadzącą do oficyny kuchennej. Galeria jak się zdaje mogła być zaprojektowana przez Leandra Marconiego, syna wybitnego architekta Henryka Marconiego. Wykończenie pałacu zachwyca starannym wykonaniem i opracowaniem materiału. Można w nim dopatrzyć się wielkiego talentu architekta, ale również aspiracji zleceniodawcy.
Wnętrze, tak samo jak elewacje, wykazuje wielką staranność w wykonaniu. Niestety świadectwo tego podczas wielu remontów i przebudowy dla celów nowych użytkowników zostało zatarte. Możemy jednak w dalszym ciągu napawać się widokiem holu z klatką schodową obłożonego dębową boazerią. Na osi głównego wejścia i hallu umiejscowioną dwukondygnacyjną sale balową, otoczoną na wysokości pierwszego piętra drewnianą galeryjką. Sala balowa posiada ciekawe wyposażenie. Jednym z jego elementów jest drewniany kominek sygnowany "Stadnicki 1896", warsztat który wykonał ten kominek wraz z całą stolarką pałacu. W boazerii znalazło się miejsce na dzieła malarskie szkoły francuskiej. Do dziś zachowało się jeszcze jedno wnętrze z pierwotnymi elementami dekoracji. Jest to pomieszczenie znajdujące się na lewo od hallu dekorowane fryzem sztukatorskim z postaciami amorków dłuta Stanisława Romana Lewandowskiego z 1899. 
Zachował się rozległy park krajobrazowy z okazami starych dębów wpisany do rejestru zabytków pod numerem 612/50 z 8 listopada 1978 r.

</doc>
<doc id="5062139" url="https://pl.wikipedia.org/wiki?curid=5062139" title="Obołonie (Ukraina)">
Obołonie (Ukraina)



</doc>
<doc id="5062147" url="https://pl.wikipedia.org/wiki?curid=5062147" title="Ososinki">
Ososinki

Ososinki – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie brasławskim.
Historia.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 18 osób, 13 było wyznania rzymskokatolickiego a 5 prawosławnego. Jednocześnie wszyscy mieszkańcy zadeklarowali polską przynależność narodową. Były tu 3 budynki mieszkalne. 
Wierni należeli do parafii rzymskokatolickiej i prawosławnej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.

</doc>
<doc id="5062149" url="https://pl.wikipedia.org/wiki?curid=5062149" title="Laurelia">
Laurelia

Laurelia – rodzaj drzew z rodziny oboczkowatych "Atherospermataceae". Obejmuje dwa gatunki – "Laurelia novae-zelandiae" występujący na Nowej Zelandii i "Laurelia sempervirens" rosnący w Chile, Argentynie i Peru. Są to okazałe drzewa wyróżniające się aromatycznymi, skórzastymi, ostro ząbkowanymi liśćmi. Rosną zwykle na terenach nizinnych w miejscach wilgotnych.
Rośliny te zawierają alkaloidy i wykorzystywane są leczniczo, poza tym dostarczają drewna i uprawiane są jako ozdobne, zwłaszcza "L. sempervirens" w łagodnym klimacie oceanicznym zachodniej Europy. Owoce "L. sempervirens" zwane są chilijską lub peruwiańską gałką muszkatołową i są używane jako jej substytut.
Systematyka.
Jeden z rodzajów rodziny oboczkowatych "Atherospermataceae", dawniej włączanych jako podrodzina do poleńcowatych "Monimiaceae".

</doc>
<doc id="5062153" url="https://pl.wikipedia.org/wiki?curid=5062153" title="Ostrowy Szczołnieńskie I">
Ostrowy Szczołnieńskie I

Ostrowy Szczołnieńskie I – dawny folwark. Tereny na których leżał znajdują się obecnie na Białorusi, w obwodzie witebskim, w rejonie miorskim, w sielsowiecie Przebrodzie.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja, a następnie w gminie Miory.
Według Powszechnego Spisu Ludności z 1921 roku zamieszkiwało tu 6 osób, wszystkie były wyznania rzymskokatolickiego i zadeklarowały białoruską przynależność narodową. Był tu 1 budynek mieszkalny. W 1931 w 1 domu zamieszkiwały 4 osoby.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.

</doc>
<doc id="5062154" url="https://pl.wikipedia.org/wiki?curid=5062154" title="Daniel Elahi Galán">
Daniel Elahi Galán

Daniel Elahi Galán Riveros (ur. 18 czerwca 1996 w Bucaramandze) – kolumbijski tenisista.
Kariera tenisowa.
Podczas swojej kariery zwyciężył w czterech singlowych turniejach rangi ATP Challenger Tour.
W 2020 roku podczas Australian Open zadebiutował w turnieju wielkoszlemowym. W pierwszej rundzie turnieju przegrał z Alejandro Tabilo 6:4, 3:6, 4:6, 7:6(6), 4:6. W tym samym sezonie jako „szczęśliwy przegrany” awansował do turnieju głównego Rolanda Garrosa. Po zwycięstwach nad Cameronem Norrie oraz Tennysem Sandgrenem dotarł do trzeciej rundy, w której przegrał z Novakiem Đokoviciem.
W rankingu gry pojedynczej najwyżej był na 67. miejscu (28 listopada 2022), a w klasyfikacji gry podwójnej na 305. pozycji (26 lutego 2018).

</doc>
<doc id="5062157" url="https://pl.wikipedia.org/wiki?curid=5062157" title="Ostrowy Szczołnieńskie II">
Ostrowy Szczołnieńskie II

Ostrowy Szczołnieńskie II – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie miorskim, w sielsowiecie Przebrodzie.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja, a następnie w gminie Miory.
Według Powszechnego Spisu Ludności z 1921 roku zamieszkiwało tu 5 osób, wszystkie były wyznania rzymskokatolickiego i zadeklarowały białoruską przynależność narodową. Był tu 1 budynek mieszkalny. W 1931 w 1 domu zamieszkiwało 4 osoby.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.

</doc>
<doc id="5062165" url="https://pl.wikipedia.org/wiki?curid=5062165" title="Daniel Altmaier">
Daniel Altmaier

Daniel Altmaier (ur. 12 września 1998 w Kempen) – niemiecki tenisista.
Kariera tenisowa.
Od 2014 roku jest zawodowym tenisistą.
W grze pojedynczej wygrał trzy turnieje o randze ATP Challenger Tour.
W 2020 roku podczas French Open po przejściu eliminacji zadebiutował w wielkoszlemowym turnieju głównym. Po wyeliminowaniu z turnieju Feliciano Lópeza, Jana-Lennarda Struffa oraz Matteo Berrettiniego dotarł do czwartej rundy, w której przegrał z Pablo Carreño-Bustą.
W rankingu gry pojedynczej najwyżej był na 53. miejscu (23 maja 2022), a w klasyfikacji gry podwójnej na 300. pozycji (31 stycznia 2022).

</doc>
<doc id="5062171" url="https://pl.wikipedia.org/wiki?curid=5062171" title="Burłygino (obwód smoleński)">
Burłygino (obwód smoleński)

Burłygino () – wieś (ros. деревня, trb. dieriewnia) w zachodniej Rosji, w osiedlu wiejskim Titowszczinskoje rejonu diemidowskiego w obwodzie smoleńskim.
Geografia.
Miejscowość położona jest przy drodze regionalnej 66K-11 (R120 / Olsza – Diemidow – Wieliż – granica z obwodem pskowskim), 16 km od centrum administracyjnego osiedla wiejskiego (Titowszczina), 15 km od centrum administracyjnego rejonu (Diemidow), 78 km od stolicy obwodu (Smoleńsk), 29 km od granicy z Białorusią.
Demografia.
W 2010 r. miejscowość zamieszkiwało 36 osób.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Burłygino) zlikwidowanej jednostki administracyjnej Zakrutskoje weszły w skład osiedla wiejskiego Titowszczinskoje.

</doc>
<doc id="5062176" url="https://pl.wikipedia.org/wiki?curid=5062176" title="Petra Robnik">
Petra Robnik

Petra Robnik (ur. 16 października 1984 w Blejskiej Dobravie) – słoweńska narciarka alpejska, olimpijka, trzykrotna medalistka zimowej uniwersjady, czterokrotna mistrzyni kraju.
Przebieg kariery.
Po raz pierwszy na arenie międzynarodowej pojawiła się 1 grudnia 1999 roku w St. Vigilio, gdzie w zawodach FIS nie ukończyła pierwszego przejazdu w slalomie. W 2003 roku wystartowała na mistrzostwach świata juniorów w Briançonnais, zajmując 25. miejsce w supergigancie i 42. miejsce w zjeździe. Podczas rozgrywanych rok później mistrzostw świata juniorów w Mariborze w tych samych konkurencjach zajęła odpowiednio 27. i 29. miejsce.
W Pucharze Świata zadebiutowała 25 stycznia 2004 roku w Mariborze, jednak nie ukończyła pierwszego przejazdu slalomu i nie została sklasyfikowana. Pierwsze w karierze punkty do klasyfikacji generalnej cyklu wywalczyła 20 stycznia 2006 roku w Sankt Moritz, plasując się na 23. miejscu w supergigancie. Punkty Pucharu Świata zdobyła jeszcze sześciokrotnie, najlepszym miejscem osiągniętym przez nią w zawodach tej rangi było ósme miejsce w marcu 2007 roku w Tarvisio w superkombinacji. W sezonie 2007/2008 zajęła 82. miejsce w klasyfikacji generalnej.
W 2006 roku wystąpiła na igrzyskach olimpijskich w Turynie, zajmując 29. miejsce w supergigancie, 25. w zjeździe i 21. miejsce w kombinacji. Rok później uczestniczyła w mistrzostwach świata w Åre, gdzie zajęła 11. miejsce w superkombinacji, 27. w supergigancie, 30. w zjeździe i 31. w slalomie.
W 2007 roku zdobyła trzy medale uniwersjady w Turynie – srebrny w kombinacji oraz brązowe w slalomie i supergigancie.
Czterokrotnie została mistrzynią Słowenii w konkurencjach alpejskich. W 2006 i 2009 roku zdobyła po dwa tytuły mistrzyni kraju, zwyciężając w slalomie i zjeździe.
Osiągnięcia.
Puchar Świata.
Miejsca na podium.
Robnik nie stanęła na podium zawodów PŚ.

</doc>
<doc id="5062179" url="https://pl.wikipedia.org/wiki?curid=5062179" title="Ruch Działań Odnowy">
Ruch Działań Odnowy

Ruch Działań Odnowy (fr. "Mouvement Action Renouveau," MAR) – kongijska partia polityczna, istniejąca od 2006 roku. Ma charakter prorządowy (wobec rządu Kongijskiej Partii Pracy).
Historia.
Partia została założona w grudniu 2006 roku z inicjatywy kilkukrotnego ministra oraz pisarza Jeana Baptiste Tati Loutarda na kongresie założycielskim w sali "Forum Mbongui" w departamencie Pointe-Noire, w wyniku połączenia się stowarzyszenia pod tą samą nazwą z inną organizacją pozarządową – "Mouvement des Citoyens de la Ville" (MCV). W wydarzeniu uczestniczyło 342 delegatów z dwunastu departamentów Konga oraz z Francji. Podczas kongresu wybrano również prezydium partii:
Od początku partia proklamowała swoje poparcie dla rządów Denisa Sassou-Nguesso.
W wyborach parlamentarnych w 2007 roku partia uzyskała 5 mandatów w Zgromadzeniu Narodowym, w tym 4 w departamencie Kouilou i jeden w departamencie Niari. W wyborach samorządowych w 2008 roku, jeden z członków partii – Roland Bouiti-Viaudo został wybrany burmistrzem Pointe Noire, drugiego największego miasta w kraju.
W 2009 zmarł ówczesny prezes partii – Jean-Baptiste Tati Loutard, po jego śmierci przywództwo objął Roland Bouiti-Viaudo. W wyborach parlamentarnych w 2012 roku partia uzyskała 4 mandaty. W wyborach parlamentarnych w 2017 roku partia uzyskała 3 mandaty w Zgromadzeniu Narodowym oraz 2 miejsca w Senacie. Jednym z senatorów został Antoine Denis Loemba, który zwyciężył w departamencie Pointe-Noire. Ostatecznie z ramienia partii na koniec XIV kadencji w Zgromadzeniu Narodowym zasiada 4 deputowanych: Roland Bouiti-Viaudo, Serge Marvelh Makosso, Maurice Mavoungou, Simon Litengo Kongo.
W wyborach do Zgromadzenia Narodowego w 2022 roku partia uzyskała 4 mandaty.

</doc>
<doc id="5062180" url="https://pl.wikipedia.org/wiki?curid=5062180" title="Ostrów (sielsowiet Powiacie)">
Ostrów (sielsowiet Powiacie)

Ostrów – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie miorskim, w sielsowiecie Powiacie.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należał do dóbr Kozakowo, własność Mirskich.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 7 osób, wszystkie były wyznania staroobrzędowego i zadeklarowały polską przynależność narodową. Był tu 1 budynek mieszkalny. W 1931 w 2 domach zamieszkiwało 13 osób.
Wierni należeli do parafii rzymskokatolickiej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.

</doc>
<doc id="5062188" url="https://pl.wikipedia.org/wiki?curid=5062188" title="Oblężenie Bazyliki Narodzenia Pańskiego w Betlejem">
Oblężenie Bazyliki Narodzenia Pańskiego w Betlejem



</doc>
<doc id="5062191" url="https://pl.wikipedia.org/wiki?curid=5062191" title="Panówka">
Panówka

Panówka – dawny folwark i zaścianek. Tereny na których leżały znajdują się obecnie na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego. 
W latach 1921–1945 zaścianek i folwark leżały w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku folwark zamieszkiwało 7 osób, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne. W 1931 folwark w 2 domach zamieszkiwało 16 osób, a zaścianek liczył 3 mieszkańców, był tu 1 dom.
Wierni należeli do parafii rzymskokatolickiej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.

</doc>
<doc id="5062195" url="https://pl.wikipedia.org/wiki?curid=5062195" title="Hugo Gaston">
Hugo Gaston

Hugo Gaston (ur. 26 września 2000 w Tuluzie) – francuski tenisista, zwycięzca juniorskiego Australian Open 2018 w grze podwójnej.
Kariera tenisowa.
W 2018 roku, startując w parze z Clémentem Taburem, zwyciężył w juniorskim turnieju wielkoszlemowym Australian Open. W finale francuska para pokonała duet Rudolf Molleker-Henri Squire 6:2, 6:2.
W tym samym roku podczas igrzysk olimpijskich młodzieży w Buenos Aires wywalczył złoty medal w grze pojedynczej, w finale pokonując Facundo Díaza Acostę 6:4, 7:5. Ponadto podczas tej imprezy wywalczył również brązowy medal w grze podwójnej, startując w parze z Clémentem Taburem.
W zawodach cyklu ATP Tour w grze pojedynczej osiągnął jeden turniejowy finał. W karierze zwyciężył też w czterech singlowych oraz jednym deblowym turnieju rangi ITF.
W 2020 roku podczas Australian Open zadebiutował w turnieju głównym Wielkiego Szlema. Startując wówczas z dziką kartą, odpadł w pierwszej rundzie, przegrywając z Jaume Munarem. W tym samym sezonie dotarł do czwartej rundy French Open, w której przegrał z Dominicem Thiemem, po drodze eliminując Maxime’a Janviera, Yoshihito Nishiokę oraz Stana Wawrinkę.
W rankingu gry pojedynczej najwyżej był na 58. miejscu (11 lipca 2022), a w klasyfikacji gry podwójnej na 220. pozycji (16 maja 2022).

</doc>
<doc id="5062198" url="https://pl.wikipedia.org/wiki?curid=5062198" title="Górnik Zabrze (szachy)">
Górnik Zabrze (szachy)

Górnik Zabrze – zabrzański klub szachowy, w latach 1997–2000 funkcjonujący pod nazwą Budosak Zabrze.
Historia.
Sekcja szachowa Górnika Zabrze została utworzona w 1949 roku. W 1992 roku po raz pierwszy w historii Górnik Zabrze awansował do I ligi. W pierwszym sezonie w ekstralidze Górnik zajął ósme miejsce. Rok później Górnik Zabrze ukończył rozgrywki na najwyższym w historii, trzecim miejscu. Klub spadł z pierwszej ligi w 1995 roku, a wywalczył do niej ponowny awans rok później.
W związku z reorganizacją Górnika Zabrze w latach 1996–1997, sekcja szachowa usamodzielniła się i została przekształcona w spółkę akcyjną. W tej formie klubem nadzorował zabrzański MOSiR. W efekcie Górnik nie przystąpił do rozgrywek I ligi w 1997 roku. Nowo zreorganizowany klub startował w rozgrywkach pod nazwą sponsora – firmy Budosak. W 1998 roku Budosak Zabrze awansował do I ligi. W 2001 roku klub wycofał się z rozgrywek.

</doc>
<doc id="5062201" url="https://pl.wikipedia.org/wiki?curid=5062201" title="Budosak Zabrze">
Budosak Zabrze



</doc>
<doc id="5062207" url="https://pl.wikipedia.org/wiki?curid=5062207" title="Parszelewo">
Parszelewo

Parszelewo – dawna wieś. Tereny, na których leżała, znajdują się obecnie na Białorusi, w obwodzie witebskim, w rejonie miorskim, w sielsowiecie Powiacie.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należał do dóbr Stajki, własność Miłoszów.
W latach 1921–1945 wieś leżała w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwały tu 24 osoby, wszystkie były wyznania rzymskokatolickiego i zadeklarowały polską przynależność narodową. Było tu 6 budynków mieszkalnych. W 1931 w 8 domach zamieszkiwały 34 osoby.
Wierni należeli do parafii rzymskokatolickiej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.

</doc>
<doc id="5062211" url="https://pl.wikipedia.org/wiki?curid=5062211" title="Village Roadshow">
Village Roadshow

Village Roadshow Limited (prowadzący działalność jako Village Roadshow) – australijskie przedsiębiorstwo mediowe, założone przez Roca Kirby'ego w 1954 roku.
Przed przejęciem Village Roadshow przez BGH Capital, przedsiębiorstwo było notowane na giełdzie Australian Securities Exchange.

</doc>
<doc id="5062212" url="https://pl.wikipedia.org/wiki?curid=5062212" title="Ōmura (zatoka)">
Ōmura (zatoka)

 – zatoka morska w Japonii, na wyspie Kiusiu ("Kyūshū"), w prefekturze Nagasaki
Opis.
Zatoka Ōmura jest położona w centralnej części prefektury Nagasaki. Poprzez dwie cieśniny: Haiki (w najwęższym miejscu ma tylko około 10 m) i Hario (180 m) oraz zatokę Sasebo łączy się z otwartym morzem przybrzeżnym Gotō-nada i Morzem Wschodniochińskim. Zatoka jest też nazywana "Koto-no-umi", („Jeziorem koto”) ze względu na podobieństwo odgłosu łagodnych fal uderzających o brzegi do dźwięków tego instrumentu.
Główne zatoki boczne: Kogushi, Tsumizu, Nagayo, Togitsu, Muramatsu, Katagami, Ōgushi.
Uważa się, że w dalekiej przeszłości zatoka była zamkniętym basenem, gdyż poziom morza był niski podczas epoki lodowcowej. Na podstawie osadów na dnie morskim szacuje się, że woda morska wpłynęła poprzez cieśninę Hario 9 tys. lat temu.
Lotnisko.
W zatoce Ōmura (vis-à-vis miasta Ōmura) w 1975 roku został otwarty port lotniczy Nagasaki ("Nagasaki Kūkō", Nagasaki Airport), zbudowany na zrekultywowanym terenie wokół wyspy Mishima. Była to mała wyspa o powierzchni około 900 000 m² i obwodzie 7 km. Prace obejmowały rekultywację około 1,54 mln m² gruntu i budowę mostu Mishima Ōhashi o długości 970 m, łączącego lotnisko z lądem.
Holenderski park tematyczny Huis Ten Bosch.
W 1992 roku oddano do użytku ogromny holenderski park tematyczny o nazwie japońskiej "Hausu Ten Bosu". Zajmuje on powierzchnię ponad 150 ha nad zatoką Ōmura. Jest to replika holenderskiego miasta. Nazwa parku pochodzi od rezydencji Huis ten Bosch holenderskiej rodziny królewskiej. Można w nim podziwiać: kanały, wiatraki, ogrody i architekturę. W zależności od pory roku organizowane są imprezy, jak na przykład festiwal tulipanów wiosną, czy pokaz sztucznych ogni latem. Jego usytuowanie na tym obszarze kraju jest ściśle związane z historycznymi relacjami pomiędzy Holandią a Japonią.
Biologia.
W wodach zatoki żyje "sunameri" (morświnek bezpłetwy, morświn bezpłetwy, morświn azjatycki, "Neophocaena phocaenoides"). W przeciwieństwie do innych regionalnych populacji nie migruje i pozostaje w zatoce przez cały rok. Sporadycznie obserwowany z samolotów, statków i przybrzeżnych wzgórz. Szacuje się, że populacja wynosi zaledwie ok. 200-300 sztuk.

</doc>
<doc id="5062220" url="https://pl.wikipedia.org/wiki?curid=5062220" title="Smerfy (album)">
Smerfy (album)

Smerfy – longplay wydany w 1988 roku nakładem wytwórni Supraphon, zawierający utwory nawiązujące tematycznie do postaci smerfów. Główny wokal w piosenkach wykonali: Halina Frąckowiak, Irena Jarocka, Jerzy Kryszak, Andrzej Rosiewicz, Andrzej Rybiński, Marta Rynkowska, Ryszard Rynkowski i Jan Wojdak.

</doc>
<doc id="5062226" url="https://pl.wikipedia.org/wiki?curid=5062226" title="Centrum Rysunku i Grafiki im. Tadeusza Kulisiewicza w Kaliszu">
Centrum Rysunku i Grafiki im. Tadeusza Kulisiewicza w Kaliszu



</doc>
<doc id="5062228" url="https://pl.wikipedia.org/wiki?curid=5062228" title="Mauretańczyk">
Mauretańczyk

Mauretańczyk (ang. "The Mauritanian") – brytyjsko-amerykański dramat sądowy z 2021 roku w reżyserii Kevina Macdonalda. Film powstał na podstawie scenariusza M.B. Travena, Rory Hainesa i Sohraba Noshirvaniego, opartego na pamiętniku "Guantanamo Diary" Mohamedou Ould Slahi z 2015 roku. Jest to prawdziwa historia Slahiego, który przez czternaście lat był przetrzymywany bez postawienia mu zarzutów w więzieniu Guantanamo. W filmie występują Jodie Foster, Tahar Rahim, Shailene Woodley i Benedict Cumberbatch.
"Mauretańczyk" został wydany w Stanach Zjednoczonych 12 lutego 2021 roku przez STXfilms. W Wielkiej Brytanii, gdzie wszystkie kina zostały zamknięte z powodu pandemii COVID-19, planowana premiera kinowa została odwołana, a premiera filmu odbyła się w Amazon Prime Video 1 kwietnia 2021 roku. Otrzymał mieszane recenzje krytyków, ale chwalono występy Rahima i Foster. Podczas 78. Złotego Globu para została nominowana odpowiednio do nagrody dla najlepszego aktora w filmie dramatycznym i najlepszej aktorki drugoplanowej, którą Foster wygrała. Podczas 74. ceremonii wręczenia nagród Brytyjskiej Akademii Filmowej film otrzymał pięć nominacji, w tym dla najlepszego filmu.
Fabuła.
Film opowiada o Mohamedou Ould Slahi (Rahim), który zostaje schwytany przez rząd Stanów Zjednoczonych i jest przetrzymywany w więzieniu Guantanamo bez postawienia mu zarzutów i bez procesu. Tracąc wszelką nadzieję, Slahi znajduje sojuszników w adwokat Nancy Hollander (Foster) i jej współpracownicy Teri Duncan (Woodley). Razem napotykają niezliczone przeszkody w desperackim dążeniu do sprawiedliwości. Sfabrykowane dowody odkryte przez prokuratora wojskowego, podpułkownika Stuarta Coucha (Cumberbatch), ostatecznie ujawniają szokujący i dalekosiężny spisek.
Produkcja.
Film został zapowiedziany w listopadzie 2019 roku. Kevin Macdonald został reżyserem, a do głównych rół wybrano Benedicta Cumberbatch, Jodie Foster, Tahara Rahima i Shailene Woodley. W grudniu 2019 roku do obsady filmu dołączył Zachary Levi. Zdjęcia rozpoczęły się 2 grudnia w Południowej Afryce.
Film był pierwotnie znany jako "Pamiętnik Guantanamo", podczas produkcji "jako Więzień 760", natomiast w postprodukcji został opisany jako "bez tytułu". W listopadzie 2020 roku ujawniono, że film będzie zatytułowany: "The Mauretanian". 
Odbiór.
Film spotkał się z umiarkowanie pozytywną reakcją krytyków. W agregatorze recenzji Rotten Tomatoes 73% ze 189 recenzji uznano za pozytywne, a średnia ocen wystawionych na ich podstawie wyniosła 6,50. Z kolei w agregatorze Metacritic średnia ważona ocen z 35 recenzji wyniosła 53 punktów na 100.

</doc>
<doc id="5062231" url="https://pl.wikipedia.org/wiki?curid=5062231" title="Koirasaarenluodot">
Koirasaarenluodot

Koirasaarenluodot (szw. "Hundörsbådarna", także: "Hundorsbadarna", "Hundörsbådarna") – grupa małych skalistych wysp w Zatoce Fińskiej Morza Bałtyckiego, pozostająca w granicach administracyjnych stolicy Finlandii, Helsinek (region Uusimaa). Znajduje się na południowy wschód od wyspy Koirasaari.
Pod względem geologicznym Koirasaarenluodot znajdują się na polodowcowym podłożu gliniastym, które ciągnie się od wysp na północ i wschód. Od zachodu i południa obszar ten graniczy z niewielką formacją gliniasto-morenową. Na południu i dalej na wschód znajdują się znaczne obszary piasku i żwiru. Głębokość wody w okolicy wysp waha się w przedziale 16-31 lub 21-23 metrów (a nawet mniej). Okoliczne złoża piasku morskiego są uważane za cenne i rozważa się ich wykorzystanie w przyszłości. Okolice wysp stanowią wysypisko urobku z pogłębiania portu w Helsinkach. Nie pociąga to za sobą żadnego znaczącego zagrożenia dla środowiska ani zdrowia.
Wyspy znajduje się na obszarze ćwiczebnym fińskiego wojska (strzelania).

</doc>
<doc id="5062233" url="https://pl.wikipedia.org/wiki?curid=5062233" title="Paszkowszczyzna (rejon miorski)">
Paszkowszczyzna (rejon miorski)

Paszkowszczyzna – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie miorskim, w sielsowiecie Przebrodzie.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należał do Justyna Niewęgłowskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja, a następnie w gminie Przebrodzie.
Według Powszechnego Spisu Ludności z 1921 roku zamieszkiwało tu 8 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwało 4 osoby.
Wierni należeli do parafii rzymskokatolickiej w Ikaźni. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Przebrodziu.

</doc>
<doc id="5062235" url="https://pl.wikipedia.org/wiki?curid=5062235" title="Machnaty">
Machnaty



</doc>
<doc id="5062236" url="https://pl.wikipedia.org/wiki?curid=5062236" title="Plintówka">
Plintówka



</doc>
<doc id="5062241" url="https://pl.wikipedia.org/wiki?curid=5062241" title="Plintówka (rejon miorski)">
Plintówka (rejon miorski)

Plintówka – dawna leśniczówka. Tereny na których leżała znajdują się obecnie na Białorusi, w obwodzie witebskim, w rejonie miorskim, w sielsowiecie Przebrodzie.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego
W latach 1921–1945 zaścianek a następnie leśniczówka leżała w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja, a następnie w gminie Przebrodzie.
Według Powszechnego Spisu Ludności z 1921 roku zamieszkiwało tu 5 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwało 5 osób.
Wierni należeli do parafii rzymskokatolickiej w Drui. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Przebrodziu.

</doc>
<doc id="5062248" url="https://pl.wikipedia.org/wiki?curid=5062248" title="John Benjamins">
John Benjamins



</doc>
<doc id="5062250" url="https://pl.wikipedia.org/wiki?curid=5062250" title="Jan Lesiecki">
Jan Lesiecki

Jan Lesiecki herbu Nałęcz – podsędek buski w latach 1686-1690, pisarz buski w latach 1679-1686, komornik graniczny bełski w 1674 roku.
Był elektorem Jana III Sobieskiego z województwa bełskiego w 1674 roku.

</doc>
<doc id="5062253" url="https://pl.wikipedia.org/wiki?curid=5062253" title="Arvid de Kleijn">
Arvid de Kleijn

Arvid de Kleijn (ur. 21 marca 1994 w Herveld) – holenderski kolarz szosowy.
Osiągnięcia.
Opracowano na podstawie:

</doc>
<doc id="5062256" url="https://pl.wikipedia.org/wiki?curid=5062256" title="University of New England (Australia)">
University of New England (Australia)



</doc>
<doc id="5062258" url="https://pl.wikipedia.org/wiki?curid=5062258" title="Andrea Meyer-Fraatz">
Andrea Meyer-Fraatz

Andrea Meyer-Fraatz – niemiecka slawistka, profesor na Uniwersytecie Friedricha Schillera w Jenie. Do obszaru jej głównych zainteresowań należy literatura rosyjska i polska, a także literatura byłej Jugosławii.
W swoich badaniach podejmuje wiele zagadnień teoretycznych z zakresu literaturoznawstwa. Interesują ją stosunki literackie pomiędzy literaturą słowiańską a niemiecką, czy ogólniej zachodnioeuropejską, ale także kontakty międzysłowiańskie zwłaszcza z okresu XX wieku. Zajmuje się też tematem wojny i kultury pamięci. W swych najnowszych badaniach podejmuje temat utopii i postutopii. W swoich publikacjach analizuje dzieła takich autorów jak Mickiewicz czy Schulz.
Kariera naukowa.
W 1984 roku ukończyła studia magisterskie na kierunku rusycystyka i germanistyka na Uniwersytecie Georga-Augusta w Getyndze. W latach 1985–1987 pracowała jako asystent naukowy w centrum badawczym tłumaczeń literackich na Uniwersytecie w Getyndze. W 1987 r. odbywała staż naukowy w Instytucie Literatury Światowej w Rosyjskiej Akademii Nauk w Moskwie oraz w Instytucie Literatury Rosyjskiej Akademii Nauk w Petersburgu. W 1989 roku obroniła doktorat na Uniwersytecie w Getyndze. Między 1989 a 1990 rokiem była aplikantem w Institut für Praxis und Theorie der Schule we Flensburgu, równocześnie pracując w szkole przykatedralnej w Szlezwiku. W latach 1990–1996 była asystentem naukowym na Uniwersytecie w Getyndze. W latach 1991–1996 odbywała staże naukowe w Rosji (Moskwa i Sankt Petersburg), Polsce (Uniwersytety Warszawski, Poznański i Krakowski) oraz Chorwacji (Uniwersytet w Zagrzebiu). W 1998 r. uzyskała habilitację na Uniwersytecie w Getyndze. Otrzymała wówczas zaproszenie na stanowisko profesora uniwersyteckiego na Uniwersytecie Goethego we Frankfurcie na Menem. Między 1999 a 2000 rokiem pełniła funkcję zastępcy profesora na Uniwersytecie w Mannheim, a później – w 2003 – na Uniwersytecie w Marburgu. W 2005 roku przeniosła się na Uniwersytet we Frankfurcie nad Menem, gdzie była profesorem i adiunktem. Od 2008 roku pracuje w Katedrze Filologii Słowiańskiej (o specjalności literaturoznawczej) na Uniwersytecie Fryderyka Schillera w Jenie.
Wybrane publikacje.
Monografie
"Die Sonettdichtung Ivan Bunins", Wiesbaden (=Opera Slavica, NF, Bd. 20), 1990.
"Die slavische Moderne und Heinrich von Kleist. Zur zeitbedingten Rezeption eines Unzeitgemäßen in Rußland, Polen und Kroatien", Wiesbaden (=Opera Slavica, NF, Bd. 39), 2002.
Wybrane artykuły naukowe związane z Polską
"Keine Verlobung in St. Domingo. Zur ersten polnischen Übersetzung von Heinrich von Kleists Novelle „Die Verlobung in St. Domingo”", w: "Między oświeceniem romantyzmem. Kultura polska około 1800 roku", red. J. Lichański, H. Rothe u. B. Schultze, Warszawa 1997, s. 273–284.
"U službi ilirizma: Mickiewiczevi „Dziady, cz. II” u prijevodu Stanka Vraza", w: „Književna smotra XXX” 1998, nr 110 (4), s. 45–48.
"„Musor” v proze Andreja Bitova", w: "Utopia czystości i góry śmieci – utopija čistoty i góry Musora", red. R. Bobryk, J. Faryno, Warszawa 1999, s. 405–420. (Studia litteraria polonoslavica 4).
"Das Rätsel der dritten Rose. Bolesław Leśmians Zyklus „Trzy róże” im Kontext des Gedichtbandes „Łąka”", w: "Zyklusdichtung in den slavischen Literaturen. Beiträge zur Internationalen Konferenz, Magdeburg, 18– 20 marca 1997", red. R. Ibler, Frankfurt nad Menem 2000, s. 367–379.
"Im Dienste des Illyrismus: Adam Mickiewiczs „Dziady, cz. II” in der Übersetzung von Stanko Vraz", „Slavische Sprachwissenschaft und Interdisziplinarität” 2000, nr 6, red. G. Freidhof, H. Kuße. F. Schindler, Monachium, s. 141–153. (Specimina Philologiae Slavicae Bd. 129).
"Zasady cyklizacji w prozie Brunona Schulza", w: "Cykl literacki w Polsce", red. K. Jakowska, B. Olech, K. Sokołowska, Białystok 2001, s. 283–299.
"Bolesław Leśmian’s Russian and Polish Epic Poems between Neoromanticism and Modernism", w: "Romantična pesnitev. Ob 200. obletnici rojstva Franceta Prešerna", red. M. Juvan, "Simpozij Obdobja 19", Ljubljana 2002, s. 587–599.
"Literarisierte Emotionalität in den Sonettzyklen von Adam Mickiewicz und France Prešeren", w: „Zeitschrift für Slawistik” 2003, nr 48, s. 141–164.
"Meždu ciklom i poėmoj: russkoe tvorčestvo Boleslava Les’mjana", w: "Evropejskij liričeskij cikl. Istoričeskoe i sravnitel’noe izučenie. Materialy medunarodnoj konferencii Moskva-Peredelkino", Moskwa 2003, s. 99–112.
"Söhne und Väter. Überlegungen zu einer thematischen Konstante bei Franz Kafka, Bruno Schulz und Danilo Kiš", w: "Mundus Narratus. Festschrift für Dagmar Burkhart zum 65. Geburtstag," red. R. Hansen-Kokoruš, A. Richter. Frankfurt nad Menem 2004, S. 359–374.
"Literatura o II wojnie światowej między cyklem a powieścią. Tezy", w: "Cykl i powieść", red. K. Jakowska, D. Kulesza. K. Sokołowska, Białystok 2004, s. 43–48.
"Trzy Antygony XX wieku: Bertolta Brechta, Dominika Smolego, Janusza Głowackiego", w: "Mity, mitologie, mityzacje nie tylko w literaturze," red. L. Wiśniewska, Bydgoszcz 2005, s. 75–84.
"Zasady cyklizacji w twórczości narracyjnej Brunona Schulza (ciąg dalszy)", w: "Semiotyka cyklu. Cykl w muzyce, plastyce i literaturze", red. M. Demska-Trębacz, K. Jakowska, R. Sioma, Białystok 2005, s. 327–336.
"Tri modele petrarkizma u razdoblju romantizma: Adam Mickiewicz, France Prešeren, Stanko Vraz", w: "Petrarca i petrarkizam u hrvatskoj književnosti", red. B. Lučin u. M. Tomasović, Split 2006, s. 401–410.
"Orientalismus bei den Slaven? Zum Umgang mit islamischer Kultur bei Ivan Bunin, Bolesław Leśmian und Aleksa Šantić", w: "Deutsche Beiträge zum 14. Slavistenkongress Ohrid" 2008, red. S. Kempgen, K. Gutschmidt, U. Jekutsch, L. Udolph, München 2008, s. 489–501.
"Concealing and Exposing Jewish Origin: Bolesław Leśmian and Bruno Schulz", w": (Un)masking Bruno Schulz. New Combinations, Further Fragmentations, Ultimate Reinterpretations," red. D. de Bruyn, K. van Heuckelom, Amsterdam 2009, s. 49–66.
"Trzy modele petrarkizmu w okresie romantyzmu: Adam Mickiewicz, France Prešeren, Stanko Vraz", w: "Komparatystyka między Mickiewiczem a dniem dzisiejszym," red. L. Wiśniewska, Bydgoszcz 2010, s. 173–185. (polnische Übers. von Nr. 37).
"Leśmianowskie metacykle liryczne jako zwierciadło sobowtóra autorskiego", w: "Cykle i cykliczność. Prace dedykowane Pani Profesor Krystynie Jakowskiej", red. A. Kieszuń, D. Kulesza, Białystok 2010, s. 267–273.
"(Pseudo)liturgia i performans w powieści „Weiser Dawidek” Pawła Huellego", w: "Między liturgiką a performatyką. Rekonensans I", red. E. Mateja, Z. Solski, Opole 2012, s. 183–194.
"Rola elementu emocjonalnego w Medalionach Zofii Nałkowskiej", w: "Polonistyka wobec wyzwań współczesności. V Kongres Polonistyki Zagranicznej. Brzeg – Opole", Tom I, red. S. Gajda, I. Jokiel, Opole 2014, s. 482–489.
"Die Rolle des Emotionalen in Zofia Nałkowskas „Medaliony”", w: „"Ich kann es nicht fassen, dass dies Menschen möglich ist”. Zur Rolle des Emotionalen in der polnischen Literatur über den Holocaust". Stuttgart 2016, s. 126–146 (nr 7).
"Teatr jako nabożeństwo: „Brat Magarac” (Brat Osieł) – dramat o św. Franciszku z Asyżu i inscenizacja chorwackiego autora i reżysera Reniego Medvešeka na ZKM w Zagrzebiu", w: "Między liturgiką a performatyką. II. Tradycja monastyczna", red. V. Z. Solski, Opole 2016, s. 191–199.
"Niejednoznaczność w liryce polskiej po roku 1800 (na przykładzie dzieł Mickiewicza)", w: "Polonistyka na początku XXI wieku. Diagnozy. Koncepcje. Perspektywy." Tom 1: "Literatura" "polska i perspektywy nowej humanistyki", red. R. Cudak, K. Pospiszil, Katowice 2018, s. 329– 340.

</doc>
<doc id="5062260" url="https://pl.wikipedia.org/wiki?curid=5062260" title="Peter Gelderloos">
Peter Gelderloos

Peter Gelderloos (ur. 1982 w Morristown) – amerykański pisarz, myśliciel polityczny oraz aktywista anarchistyczny.
Życiorys.
Urodził się w Morristown w New Jersey; później mieszkał w Tokio, Seulu i Taszkencie. Studiował literaturę, języki obce i antropologię na James Madison University, ale po półtora roku zrezygnował ze studiów.
Współpracował z organizacją Anti-Capitalist Convergence w ramach antywojennych protestów S29 w Waszyngtonie. Brał udział w protestach przeciwko Światowemu Forum Ekonomicznemu. Aktywnie działał w samorządzie studenckim, a także współpracował z United Students Against Sweatshops i Towarzystwem Praw Człowieka Uzbekistanu. Odegrał ważną rolę w organizowaniu akcji Jedzenie Zamiast Bomb i utworzeniu 181 Collective Space, autonomicznego centrum społecznego w Harrisonburgu.
Jest jednym z założycieli strony Signal Fire, która określa się jako „niezależny portal informacyjny i archiwum skupiające się na walkach robotników i kobiet, polityce i organizacji komunistycznej, walce zbrojnej i przeciwdziałaniu rebeliantom”.
Aresztowania.
W 2002 Gelderloos został aresztowany wraz z kilkoma innymi osobami za wkroczenie w proteście przeciwko amerykańskiej szkole wojskowej School of the Americas, która szkoli wojsko i policję Ameryki Łacińskiej. Został skazany na sześć miesięcy więzienia. Gelderloos był członkiem programu Copwatch w Harrisonburgu.
W kwietniu 2007 Gelderloos został aresztowany w Hiszpanii i oskarżony o zakłócanie porządku publicznego i nielegalną demonstrację podczas protestu squattersów. Groziło mu do trzech i pół roku więzienia, ale po nagłośnieniu sprawy na arenie międzynarodowej wyrok został złagodzony. W marcu 2009 oskarżenie zostało uznane za bezpodstawne, a Gelderloos i współoskarżony Xavier Mazas zostali uniewinnieni i zwolnieni. Twierdził, że był celem ze względu na swoje przekonania polityczne.

</doc>
<doc id="5062272" url="https://pl.wikipedia.org/wiki?curid=5062272" title="Pierre Barbier">
Pierre Barbier

Pierre Barbier (ur. 25 września 1997 w Beauvais) – francuski kolarz szosowy.
Jego starszy brat, Rudy Barbier, również jest kolarzem.
Osiągnięcia.
Opracowano na podstawie:

</doc>
<doc id="5062273" url="https://pl.wikipedia.org/wiki?curid=5062273" title="Game Music Festival">
Game Music Festival

Game Music Festival – festiwal o charakterze międzynarodowym poświęcony popularyzacji muzyki z gier wideo i promowaniu ich ścieżek dźwiękowych jako formy sztuki. Festiwal ma miejsce w gmachu Narodowego Forum Muzyki we Wrocławiu, a w 2020 r. był również transmitowany na żywo w Internecie. Kolejne edycje trwają po dwa dni, a w trakcie trzeciej edycji odbyła się także po raz pierwszy gala wręczenia nagród w ramach konkursu GMF High Score Competition. Organizatorem festiwalu jest Fundacja Game Music. W marcu 2022 planowana jest pierwsza zagraniczna edycja GMF w Londynie.
Idea festiwalu.
Formuła Game Music Festival opiera się na serii koncertów, których materiał muzyczny jest autorskim opracowaniem ścieżek dźwiękowych pochodzących z wybranej serii gier. Koncerty mają na ogół charakter monograficzny, skupiony na spójnym zaprezentowaniu publiczności oprawy muzycznej danej gry lub twórczości kompozytora, nie mieszając przy tym więcej niż kilku z nich jednocześnie. Koncerty te przyjmują różną formę, taką jak: suity symfoniczne, concerto grosso, występ big-bandu jazzowego.
Wykonawcami podczas festiwalu są orkiestry symfoniczne (NFM Filharmonia Wrocławska, Orkiestra Filharmonii Opolskiej), formacje grające muzyką nową (Sound Factory Orchestra), chóry (Medici Cantantes, Chór NFM), big-bandy (Bartosz Pernal Orchestra), a także soliści. Podczas koncertów nie są prezentowane żadne wizualizacje, a nagłośnienie realizowane jest przede wszystkim akustycznie, tzn. bez użycia wzmacniaczy, chyba że wymaga tego dany instrument.
W trakcie Game Music Festival mają miejsce również wydarzenia towarzyszące takie jak warsztaty muzyczne, prelekcje, panele dyskusyjne czy spotkania z gośćmi specjalnymi. Na każdej edycji GMF organizatorzy zapraszają do Wrocławia kompozytorów związanych z danym repertuarem, którzy następnie uczestniczą w wydarzeniach towarzyszących.
Repertuar.
Poniższa tabela zawiera zestawienie koncertów wszystkich edycji Game Music Festival wraz z powiązanymi soundtrackami.

</doc>
<doc id="5062274" url="https://pl.wikipedia.org/wiki?curid=5062274" title="Nie żałuję (album)">
Nie żałuję (album)

Nie żałuję (styl. Nie Żałuję) – debiutancki album Natalii Zastępy, który został wydany 21 maja 2021 rok nakładem wytwórni Universal Music Polska. Teksty i muzyka na płytę powstawały we współpracy m.in. z Sanah, Wojciechem Łuszczykiewiczem, Juliuszem Kamilem, Michałem Pietrzakiem, Michałem Szycem, Maciejem Wasio, Natalią Wrzosińską, Amber Van Day, Siostrami Melosik.
Single.
Na płycie znalazło się 12 utworów, w tym osiem singli wydawanych w okresie od 1 grudnia 2018 do 12 maja 2021 roku. Są to: „Za późno”, „Nie żałuję”, „Kłopoty”, „Rudy”, „Lava Lamp”, „Mantry” oraz „Wiesz jak jest”. Pięć z nich dostało się do listy AirPlay – Top, w tym dwa do pierwszej dziesiątki notowania. Piosenki „Za późno”, „Nie żałuję” i „Wiesz jak jest” zajęły szczyt notowania AirPlay – Nowości.

</doc>
<doc id="5062276" url="https://pl.wikipedia.org/wiki?curid=5062276" title="Lech Poznań (szachy)">
Lech Poznań (szachy)

Lech Poznań – założony w 1927 roku klub szachowy, mistrz Polski 1987. Od 2005 roku działa jako Klub Szachowy Lech-WSUS.
Historia.
Sekcja szachowa TS Liga Poznań powstała w 1927 roku. W 1956 roku klub, działający wówczas pod nazwą „Kolejarz”, zadebiutował w I lidze. W 1957 roku zmieniono nazwę klubu na „Lech”. W sezonie 1987 drużyna Lecha w składzie: Paweł Stempin, Ryszard Bernard, Zbigniew Doda, Jacek Woda, Dominik Pędzich, Piotr Jezierski i Ewa Kaczmarek zdobyła mistrzostwo Polski. W 1996 roku sekcja szachowa została wcielona do stowarzyszenia KTKFiT i występowała jako Błękitny Express Lech. W 2005 roku ze sponsorowania klubu wycofała się spółka PKP. Nowym sponsorem klubu została Wyższa Szkoła Umiejętności Społecznych, w efekcie czego zmieniono nazwę na Lech-WSUS.

</doc>
<doc id="5062278" url="https://pl.wikipedia.org/wiki?curid=5062278" title="Bernard Beydo Rzewuski">
Bernard Beydo Rzewuski

Bernard (Bernat) Beydo Rzewuski herbu Krzywda – cześnik łukowski w latach 1658-1670.
Był elektorem Jana III Sobieskiego z województwa podlaskiego w 1674 roku.

</doc>
<doc id="5062279" url="https://pl.wikipedia.org/wiki?curid=5062279" title="Podgórki (rejon miorski)">
Podgórki (rejon miorski)

Podgórki – dawna kolonia. Tereny na których leżała znajdują się obecnie na Białorusi, w obwodzie witebskim, w rejonie miorskim, w sielsowiecie Przebrodzie.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego
W latach 1921–1945 zaścianek a następnie kolonia leżała w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 8 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwało 7 osób.
Wierni należeli do parafii rzymskokatolickiej i prawosławnej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.

</doc>
<doc id="5062280" url="https://pl.wikipedia.org/wiki?curid=5062280" title="Mistrzostwa Świata eSailing">
Mistrzostwa Świata eSailing

Mistrzostwa Świata eSailing (ang. eSailing World Championship) – coroczne zawody esportowe, .

</doc>
<doc id="5062283" url="https://pl.wikipedia.org/wiki?curid=5062283" title="Philip Rogers (żeglarz)">
Philip Rogers (żeglarz)

Philip Tingley Rogers (ur. 14 lutego 1908 w Vancouver, zm. 9 czerwca 1961 tamże) – kanadyjski żeglarz sportowy, medalista olimpijski.
Podczas letnich igrzysk olimpijskich w Los Angeles (1932) zdobył, wspólnie z Geraldem Wilsonem, Gardnerem Boultbee i Kennethem Glassem, brązowy medal w żeglarskiej klasie 6 metrów.
Philip Rogers był sternikiem jachtu "Caprice" podczas zawodów olimpijskich w 1932. Rodzina Rogersa była związana z administracją Royal Vancouver Yacht Club, gdzie jego ojciec Benjamin służył jako "Commodore" w latach 1912–1918. Philip zaczął żeglować w młodym wieku, często ścigając się u boku swoich braci Ernesta i Forresta. Absolwent uniwersytetu McGilla, zawodowo związany z przemysłem cukrowniczym – pełnił funkcję prezesa rodzinnej firmy British Columbia Sugar Refining Company i jej spółki zależnej Canadian Sugar Factories, aż do śmierci w czerwcu 1961 roku.

</doc>
<doc id="5062284" url="https://pl.wikipedia.org/wiki?curid=5062284" title="EndeavourOS">
EndeavourOS

EndeavourOS – dystrybucja Linuksa oparta na Arch Linux. Jest następcą systemu operacyjnego Antergos, dla którego wsparcie zakończyło się w 2019 roku. Podobnie jak Antergos, zawiera graficzny instalator pozwalający na instalację środowisk graficznych: Xfce, Budgie (środowisko graficzne), Cinnamon (środowisko graficzne), Deepin, GNOME, I3 (menedżer okien), KDE Plasma 5, LXQt i MATE.
Rozwój.
Kiedy zespół Antergos ogłosił zakończenie projektu 21 maja 2019 r., Bryan Poerwoatmodjo, moderator Antergos, przedstawił pomysł utrzymania społeczności na nowym forum. Pomysł spotkał się z poparciem społeczności, tego samego dnia do Bryana dołączyli Johannes Kamprad, Fernando Omiechuk Frozi i Manuel.
Fernando Omiechuk Frozi stworzył już pochodny system od Antergos o nazwie Portergos z instalatorem offline oferującym pojedyncze środowisko graficzne oparte na Xfce.
Pierwotny plan zakładał użycie instalatora sieciowego Antergos Cnchi, który oferował dziewięć środowisk graficznych do wyboru, lecz z powodu trudności technicznych zespół zdecydował się uruchomić dystrybucję tylko z instalatorem offline opartym na Portergos, by w przyszłości wprowadzić instalator sieciowy.
W ciągu tygodnia zespół przedstawił plan społeczności i zaczął rozwijać dystrybucję, witrynę WWW i forum internetowe.
Kiedy pojawiły się problemy przy uruchomieniu instalatora Antergos Cnchi, zespół zaczął szukać zamiennika, który oferowałby taką samą wygodę GUI – zastosowano instalator Calamares, ponieważ ten obsługuje również instalacją sieciową. Zespół wymyślił plan stworzenia dystrybucji, która byłaby łatwa w utrzymaniu poprzez mały rozmiar repozytorium i oferującą doświadczenie bliskie Arch Linux z wygodą instalatora GUI. Ten plan wykluczał Pamac – popularną wersję GUI dla Pacmana, menedżera pakietów dla Arch Linux.
Pierwsze wydanie.
15 lipca 2019 roku zespół EndeavourOS opublikował swój pierwszy obraz ISO. Nie spodziewano się, że duża część społeczności Antergos pójdzie za nimi, ale reakcja i liczba członków społeczności, którzy dołączyli, przekroczyła ich oczekiwania. Społeczność nie tylko dobrze przyjęła pierwszą wersję, ale kilku blogerów i vlogerów oceniało ją bardzo pozytywnie, nawet wkrótce po premierze.
Net-install.
Po uruchomieniu dystrybucji zespół EndeavourOS zaczął opracowywać instalator sieciowy do instalacji różnych środowiskach graficznych bezpośrednio przez Internet.
Wydanie instalatora sieciowego miało nastąpić po raz pierwszy 15 listopada 2019 r. Ale ostatecznie zostało opóźnione do 22 grudnia. Daje użytkownikom możliwość wyboru spośród różnych środowisk graficznych i pakietów sterowników podczas procesu instalacji. Obraz ISO obejmuje instalację offline z domyślnym motywem Xfce4 Desktop i brandingiem EndeavourOS oraz opcją wyboru instalacji sieciowej podczas uruchamiania instalatora Calamares
Magazyn „Discovery”.
29 września 2019 r. EndeavourOS ogłosił, że wyda magazyn online, aby przekazać swoim użytkownikom podstawowe informacje na temat komend dla systemu Arch i poinformować ich o nowych pakietach do sprawdzenia. Magazyn ukazał się w listopadzie 2019 roku.

</doc>
<doc id="5062285" url="https://pl.wikipedia.org/wiki?curid=5062285" title="Lovro Šturm">
Lovro Šturm

Lovro Šturm (ur. 19 maja 1938 w Lublanie, zm. 2 grudnia 2021 tamże) – słoweński prawnik, nauczyciel akademicki i polityk, profesor Uniwersytetu Lublańskiego, przewodniczący Sądu Konstytucyjnego (1997–1998), minister edukacji i sportu (2000) oraz minister sprawiedliwości (2004–2008).
Życiorys.
Ukończył szkołę średnią w rodzinnej miejscowości, a w 1961 studia prawnicze na Uniwersytecie Lublańskim. Kształcił się następnie w Trieście i Strasburgu w zakresie międzynarodowego prawa porównawczego. W 1966 doktoryzował się na macierzystej uczelni na podstawie rozprawy poświęconej zastosowaniu cybernetyki w administracji publicznej. Od ukończenia studiów jako nauczyciel akademicki zawodowo związany z Uniwersytetem Lublańskim. Pełną profesurę uzyskał w 1986. Specjalista w zakresie prawa administracyjnego, był kierownikiem instytutu administracji publicznej oraz katedry nauk administracyjno-prawnych. Był konsultantem projektów prowadzonych przez OECD i ONZ. Autor kilkunastu publikacji książkowych oraz licznych artykułów naukowych z zakresu nauk administracyjno-prawnych.
W okresie demokratyzacji zaangażował się w działalność publiczną. W 1990 został członkiem państwowej komisji wyborczej. W tym samym roku powołany na sędziego Sądu Konstytucyjnego, w którym zasiadał przez osiem lat; od 1997 do 1998 sprawował funkcję jego prezesa. W 1998 został przewodniczącym słoweńskiej sekcji Międzynarodowej Komisji Prawników. Od czerwca do listopada 2000 sprawował urząd ministra edukacji i sportu w rządzie Andreja Bajuka. Związany z partią Nowa Słowenia, z jej rekomendacji od grudnia 2004 do listopada 2008 był ministrem sprawiedliwości w koalicyjnym gabinecie Janeza Janšy. Od 2011 przewodniczył organizacji politycznej „Zbor za repúbliko”.

</doc>
<doc id="5062286" url="https://pl.wikipedia.org/wiki?curid=5062286" title="Puccinia polygoni-amphibii">
Puccinia polygoni-amphibii

Puccinia polygoni-amphibii Pers. – gatunek grzybów z rodziny rdzowatych ("Pucciniaceae"). Grzyb mikroskopijny pasożytujący na roślinach z rodzaju bodziszek ("Geranium") i rdest ("Polygonum, Persicaria"). Wywołuje u nich chorobę zwaną rdzą.
Systematyka i nazewnictwo.
Pozycja w klasyfikacji według Index Fungorum: "Puccinia, Pucciniaceae, Pucciniales, Incertae sedis, Pucciniomycetes, Pucciniomycotina, Basidiomycota, Fungi".
Takson ten opisał w 1801 r. Christiaan Hendrik Persoon.
Synonimy:
Morfologia i rozwój.
"Puccinia polygoni-amphibii" jest pasożytem dwudomowym, tzn., że jego cykl życiowy odbywa się na dwóch żywicielach. Spermogonia i ecja rozwijają się na liściach bodziszków ("Geranium"). Spermogonia tworzą się na obydwu stronach blaszki liściowej, są nieliczne i częściowo zagłębione w tkance liścia. Ecja powstają głównie na dolnej stronie liścia, są cylindryczne, z wąskim zakrzywionym brzegiem podzielonym na małe segmenty. Tworzą koncentryczne kręgi na intensywnie zaczerwienionych częściach liści.
Brązowe uredinia i czarnobrązowe telia rozwijają się na niektórych gatunkach rdestów ("Polygonum"), przeważnie na dolnej stronie liści. Urediniospory z 2 porami rostkowymi powyżej równika. Teliospory dwukomórkowe, ściana górnej komórki jest silnie pogrubiona. Mają trwały trzonek o barwie od szklistej do żółtawobrązowej, mniej więcej tej samej długości co zarodnik.
Występowanie.
"Puccinia polygoni-amphibii" występuje na wszystkich kontynentach poza Antarktydą.
W Polsce opisano występowanie na bodziszku łąkowym ("Geranium pratense"), rdeście ziemnowodnym ("Persicaria amphibia") i rdeście szczawiolistnym ("Polygonum lapathifolium").

</doc>
<doc id="5062288" url="https://pl.wikipedia.org/wiki?curid=5062288" title="Podgórne (rejon miorski)">
Podgórne (rejon miorski)

Podgórne – dawna kolonia. Tereny na których leżała znajdują się obecnie na Białorusi, w obwodzie witebskim, w rejonie miorskim, w sielsowiecie Przebrodzie.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek a następnie kolonia leżała w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja, a następnie w gminie Przebrodzie.
Według Powszechnego Spisu Ludności z 1921 roku zamieszkiwało tu 45 osób, wszystkie były wyznania staroobrzędowego i zadeklarowały rosyjską przynależność narodową. Było tu 9 budynków mieszkalnych. W 1931 w 11 domach zamieszkiwało 57 osób.
Wierni należeli do parafii rzymskokatolickiej i prawosławnej w Drui. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Drui.

</doc>
<doc id="5062289" url="https://pl.wikipedia.org/wiki?curid=5062289" title="Sabina Bober">
Sabina Bober

Sabina Ewa Bober (ur. 1976) – polska historyk, doktor habilitowana nauk humanistycznych, profesor Katolickiego Uniwersytetu Lubelskiego Jana Pawła II, specjalności naukowe: historia Kościoła, zagadnienia polonijne.
Życiorys.
W 2004 na podstawie rozprawy pt. "Działalność biskupa Ignacego Tokarczuka w diecezji przemyskiej w warunkach PRL-u" uzyskała na Wydziale Teologii Katolickiego Uniwersytetu Lubelskiego stopień naukowy doktora nauk humanistycznych w dyscyplinie historia w specjalności historia Kościoła. W 2014 na podstawie dorobku naukowego oraz rozprawy pt. "Walka o dusze dzieci i młodzieży w pierwszym dwudziestoleciu Polski Ludowej" nadano jej na Wydziale Historycznym Uniwersytetu im. Adama Mickiewicza w Poznaniu stopień naukowy doktora habilitowanego nauk humanistycznych w dyscyplinie historia w specjalnościach historia najnowsza, historia Kościoła, historia oświaty.
Była adiunktem w Instytucie Badań nad Polonią i Duszpasterstwem Polonijnym KUL oraz w Instytucie Historii Wydziału Nauk Humanistycznych KUL. Została profesorem Katolickiego Uniwersytetu Lubelskiego Jana Pawła II.

</doc>
<doc id="5062290" url="https://pl.wikipedia.org/wiki?curid=5062290" title="Koposino">
Koposino

Koposino () – wieś (ros. деревня, trb. dieriewnia) w zachodniej Rosji, w osiedlu wiejskim Titowszczinskoje rejonu diemidowskiego w obwodzie smoleńskim.
Geografia.
Miejscowość położona jest 1 km od drogi regionalnej 66K-11 (R120 / Olsza – Diemidow – Wieliż – granica z obwodem pskowskim), 19,5 km od centrum administracyjnego osiedla wiejskiego (Titowszczina), 18 km od centrum administracyjnego rejonu (Diemidow), 81,5 km od stolicy obwodu (Smoleńsk), 29 km od granicy z Białorusią.
Demografia.
W 2010 r. miejscowość zamieszkiwało 9 osób.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Koposino) zlikwidowanej jednostki administracyjnej Zakrutskoje weszły w skład osiedla wiejskiego Titowszczinskoje.

</doc>
<doc id="5062291" url="https://pl.wikipedia.org/wiki?curid=5062291" title="Artix Linux">
Artix Linux

Artix Linux lub Artix to dystrybucja typu rolling-release oparta na Arch Linux'ie, używająca OpenRC, runit lub s6 init zamiast systemd.
Artix Linux posiada własne repozytoria pakietów, ale jako dystrybucja oparta na menedżerze pakietów pacman może używać pakietów z repozytoriów Arch Linux'a lub dowolnej innej dystrybucji na nim bazującej, nawet na tych wyraźnie zależnych od systemd. Posiada również wsparcie dla Arch User Repository (AUR).
Projekt Arch OpenRC rozpoczęto w 2012 roku, a równolegle z nim Manjaro OpenRC. W 2017 roku te projekty połączono tworząc Artix Linux'a.
Historia wydań.
Artix początkowo oferował dwa środowiska instalacyjne, podstawowy obraz ISO z wierszem poleceń i graficzny instalator Calamares oparty na środowisku graficznym LXQt, (w późniejszym czasie menadżerze okien i3). Wczesne wersje oparte były o menadżer systemu i usług OpenRC. Najnowsze nośniki instalacyjne pozwalają na instalacje różnych środowisk graficznych, takich jak LXDE, XFCE, MATE, Cinnamon i KDE Plasma 5. Dodatkowo dostępne są dwie nieoficjalne edycje stworzone przez społeczność zawierające środowiska graficzne oparte na bibliotekach GTK i Qt oraz posiadające większą bazę oprogramowania, mającą na celu dostosować system dla mniej doświadczonych użytkowników. Wszystkie współczesne wersje systemu są dostępne w wersjach opartych o menadżery systemu i usług OpenRC, runit, s6 i suite66. 
Przyjęcie się systemu.
Wczesna recenzja opublikowana w serwisie DistroWatch 27 listopada 2017 r. zwróciła uwagę na kilka błędów, lecz stwierdziła „"Artix is working with a good idea [...] It's minimal, it is rolling and it offers a little-used init system. All of these I think make the project worthwhile"”. Bardziej krytyczna recenzja w tym czasie pochodziła ze strony linux-community.de stwierdzając ​​„"the results so far are not exactly motivating."”. O wiele bardziej przychylne recenzje pojawiły się później w obu serwisach. Recenzja Softpedia dała Artixowi ocenę 5 na 5 gwiazdek, zwracając uwagę na „"beautiful and pleasant graphical environments".”. Recenzje czytelników Distrowatch są w większości bardzo pozytywne, ze średnią oceną 9,0.

</doc>
<doc id="5062292" url="https://pl.wikipedia.org/wiki?curid=5062292" title="Podgórne">
Podgórne



</doc>
<doc id="5062295" url="https://pl.wikipedia.org/wiki?curid=5062295" title="Linia kolejowa Durrës – Tirana">
Linia kolejowa Durrës – Tirana

Linia kolejowa Durrës – Tirana – jedna z linii kolejowych w Albanii, łącząca ze sobą dwa największe miasta w tym kraju: stolicę – miasto Tirana oraz miasto portowe – Durrës. Linia jest obsługiwana przez narodowego przewoźnika kolejowego Albanii – firmę Hekurudha Shqiptare.
Część linii Durrës – Tirana została rozebrana, a pozostała większość jest w złym stanie technicznym. Stacja końcowa w Tiranie została w 2013 roku zrównana z ziemią, a w jej miejscu powstała wielopasmowa droga, w związku z czym pociągi dojeżdżają tylko do przedostatniej stacji Kashar (zob. przebieg trasy). Linia nigdy nie została zelektryfikowana, nie jest wyposażona w semafory, a zwrotnice i nieliczne rogatki obsługiwane są ręcznie. Maksymalna prędkość z jaką poruszają się tu pociągi wynosi poniżej 60 km/h.
Linia obsługiwana jest przez ponad 40-letnie lokomotywy spalinowe czechosłowackiej produkcji, do których przyłączane są zazwyczaj dwa wagony pasażerskie.
Planowane inwestycje.
Na linii Durrës – Tirana, jak i w całych kolejach albańskich, od czasu do czasu pojawiają się propozycje inwestycji, mających na celu ratowanie części systemu tych kolei. Inwestycje mają być finansowane między innymi przez Fundusz Inwestycyjny Bałkanów Zachodnich, Europejski Bank Odbudowy i Rozwoju oraz rząd Albanii. Planowano między innymi:
Do tej pory jednak żadne inwestycje nie doszły do skutku.

</doc>
<doc id="5062296" url="https://pl.wikipedia.org/wiki?curid=5062296" title="Paszyno (rejon diemidowski)">
Paszyno (rejon diemidowski)

Paszyno () – wieś (ros. деревня, trb. dieriewnia) w zachodniej Rosji, w osiedlu wiejskim Titowszczinskoje rejonu diemidowskiego w obwodzie smoleńskim.
Geografia.
Miejscowość położona jest nad Sukriemką, 1,5 km od drogi regionalnej 66K-11 (R120 / Olsza – Diemidow – Wieliż – granica z obwodem pskowskim), 21 km od centrum administracyjnego osiedla wiejskiego (Titowszczina), 19,5 km od centrum administracyjnego rejonu (Diemidow), 82,5 km od stolicy obwodu (Smoleńsk), 28,5 km od granicy z Białorusią.
Demografia.
W 2010 r. miejscowość zamieszkiwały 4 osoby.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Paszyno) zlikwidowanej jednostki administracyjnej Zakrutskoje weszły w skład osiedla wiejskiego Titowszczinskoje.

</doc>
<doc id="5062304" url="https://pl.wikipedia.org/wiki?curid=5062304" title="Kulsary">
Kulsary



</doc>
<doc id="5062312" url="https://pl.wikipedia.org/wiki?curid=5062312" title="Jedwabna drabinka">
Jedwabna drabinka

Jedwabna drabinka (wł. "La Scala di Seta") – jednoaktowa opera buffa Gioacchina Rossiniego do libretta napisanego przez Giuseppego Marię Foppę. 
Jej premiera odbyła się 9 maja 1812 roku w Teatro San Moisè w Wenecji. To piąta wystawiona opera Rossiniego i trzecia z cyklu weneckich jednoaktówek. Uwertura opery jest obecna we współczesnym repertuarze koncertowym. Partytura autografu, wcześniej uważana za zaginioną, została odnaleziona w 1973 roku w Szwecji i znajduje się w kolekcji Nydahl w Stiftelsen Musikkulturens Främjande w Sztokholmie. Jest najwcześniejszym znanym rękopisem opery Rossiniego. 
Powstanie opery.
Rossini pierwsze ważne kroki w operze postawił w małym teatrze San Moisè w Wenecji, dla którego w latach 1810–1813 napisał pięć fars: "Weksel małżeński", "Szczęśliwe oszukanie", "Jedwabna drabinka", "Okazja czyni złodzieja" i "Signor Bruschino". Tego typu krótkie opery były popularne w Wenecji na przełomie XVIII i XIX wieku. Utwory były kameralne, z obsadą od pięciu do siedmiu wokalistów, zawsze z parą kochanków, co najmniej dwiema rolami farsowymi i jedną lub dwiema postaciami epizodycznymi. Biorąc pod uwagę sukces odniesiony przez "Szczęśliwe oszukanie", dyrektor teatru San Moisè, Antonio Cera, zaproponował Rossiniemu napisanie trzech kolejnych fars; napisał też list do matki kompozytora, Anny Guidarini, w którym przepowiedział sławę jej syna. Reputacja Rossiniego jako kompozytora stale rosła, niezależnie od tego, że jego niektóre dzieła nie zyskały powodzenia.
Jako librecistę, dyrektor teatru zaproponował Rossiniemu ponownie Giuseppego Foppę, który wcześniej napisał libretto do "Szczęśliwego oszukania". Foppa przedstawił temat niezbyt oryginalny, oparty na francuskiej komedii "L'Échelle de soie" Eugène’a de Planarda, sztukę komiczną wystawioną w Paryżu 22 sierpnia 1808 roku. Temat znany także z innych komedii XVIII wieku. Współcześni krytycy zwracają uwagę na podobieństwo do "Potajemnego małżeństwa" ("Il matrimonio segreto") Domenico Cimarosy.
Opera Rossiniego miała swoją premierę 9 maja 1812 roku w Teatro San Moisè w Wenecji, ale nie odniosła sukcesu. Powodem było libretto, które było zbyt podobne do popularnego wówczas "Potajemnego małżeństwa" Domenica Cimarosy z 1792 roku. Po dwunastu przedstawieniach o operze zapomniano, do czego przyczyniły się krytyczne oceny biografów kompozytora i Stendhala, wielkiego entuzjasty Rossiniego. Podjęto kilka prób jej przywrócenia, m.in. w Senigallii (1813), Sienie (1818), Barcelonie (1823) i Lizbonie (1825). 
W XX wieku "Jedwabna drabinka" była kilkukrotnie wystawiana we Włoszech, między innymi w 1952 roku na Festiwalu Maggio Musicale Fiorentino oraz w 1961 roku w Piccola Scala w Mediolanie. Niemiecka premiera odbyła się w Schwetzingen w 1965 roku.
Przez długi czas rękopis partytury uznawano za zaginiony. Okazało się, że kupił go Rudolf Nydahl, szwedzki muzyk i oficer okrętowy, do swojej kolekcji rękopisów muzycznych. Po jego śmierci w 1973 roku zbiór ten został poddany naukowej ocenie, a Fondazione Rossini mogła opublikować nową, krytyczną publikację autorstwa szwedzkiego muzykologa Andersa Wiklunda. Wstępna wersja tego opracowania została po raz pierwszy wykonana z wielkim sukcesem latem 1988 roku na Rossini Opera Festival w Pesaro z gwiazdorską obsadą (Luciana Serra, Cecilia Bartoli, William Matteuzzi, Natale de Carolis, Roberto Coviello i Oslavio Di Credico), zanim została wydana trzy lata później. W 2000 roku w Pesaro miała miejsce równie udana nowa inscenizacja. Niemiecka premiera tej oryginalnej wersji miała miejsce w 1989 roku na festiwalu muzyki Rossiniego w Bad Wildbad. 
18 marca 1992 roku operę po raz pierwszy pokazano w Warszawie w Warszawskiej Operze Kameralnej w reżyserii Jitki Stokalskiej. 10 października 1992 roku opera miała premierę w Krakowie w Teatrze Słowackiego w reżyserii Józefa Opalskiego
Pod względem muzycznym opera zawiera wiele cenionych fragmentów, m.in. kwartet "Sì che unito a cara sposa", arię Giulli "Il mio ben sospiro e chiamo", arię Dorvila "Vedrò qual sommo incanto", a przede wszystkim uwerturę, które na trwałe weszła do kanonu muzyki koncertowej. 
Treść opery.
Giulia mieszkająca w domu opiekuna Dormonta poślubiła potajemnie Dorvila. Ten co noc wspina się do jej pokoju po jedwabnej drabince. Nieświadomy tego Dormont, opiekun Giulii, chce, aby podopieczna wyszła za mąż za jego dobrego znajomego Blansaca. Kuzynka Giulii Lucilla i służący Dormonta Germano omal nie odkrywają prawdy, ale Giulii udaje się ukryć kochanego męża w garderobie. Kiedy Lucilla i Germano wychodzą, Dorvil ucieka po drabince, ustalając termin kolejnego spotkania na następną noc. Wkrótce potem Dormont zawiadamia Giulię, że odwiedzi ich Blansac. Wiadomość ta bardzo niepokoi Giulię, a także jej kuzynkę Lucillę. Kuzynka jest zakochana w Blansacu. Dormont wita przybywającego Blansaca i Dorvila, który ma być świadkiem na ślubie. Dorvil ostrzega Blansaca, że Giulia go nie kocha, ale okazuje się, że Blansac też nie darzy jej uczuciem. Blansac wyznaje miłość Lucilli. Pijany służący Germano, który usłyszał o umówionej nocnej schadzce Giulii i Dorvila, opowiada o tym wszystkim. O północy po jedwabnej drabince wspinają się więc kolejno Dorvil, Blansac i na koniec Dormont. Opiekun poznaje całą prawdę i akceptuje związki Giulii i Dorvila oraz Lucilli i Blansaca. 

</doc>
<doc id="5062317" url="https://pl.wikipedia.org/wiki?curid=5062317" title="Porieczje (obwód smoleński)">
Porieczje (obwód smoleński)

Porieczje () – wieś (ros. деревня, trb. dieriewnia) w zachodniej Rosji, w osiedlu wiejskim Titowszczinskoje rejonu diemidowskiego w obwodzie smoleńskim.
Geografia.
Miejscowość położona jest nad Kasplą, 3 km od drogi regionalnej 66K-30 (Diemidow / 66K-11 – Ponizowje – Zaozierje / 66K-28), 15,5 km od centrum administracyjnego osiedla wiejskiego (Titowszczina), 16 km od centrum administracyjnego rejonu (Diemidow), 76,5 km od stolicy obwodu (Smoleńsk), 23,5 km od granicy z Białorusią.
Demografia.
W 2010 r. miejscowości nikt nie zamieszkiwał.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Porieczje) zlikwidowanej jednostki administracyjnej Połujanowskoje weszły w skład osiedla wiejskiego Titowszczinskoje.

</doc>
<doc id="5062318" url="https://pl.wikipedia.org/wiki?curid=5062318" title="Jurij Bachurow">
Jurij Bachurow



</doc>
<doc id="5062320" url="https://pl.wikipedia.org/wiki?curid=5062320" title="Igor Achremczik">
Igor Achremczik



</doc>
<doc id="5062322" url="https://pl.wikipedia.org/wiki?curid=5062322" title="Walentin Borejko">
Walentin Borejko



</doc>
<doc id="5062324" url="https://pl.wikipedia.org/wiki?curid=5062324" title="Nuša Tome">
Nuša Tome

Nuša Tome Babnik (ur. 19 października 1960 w Lublanie, zm. 10 listopada 2015) – jugosłowiańska narciarka alpejska, dwukrotna uczestniczka igrzysk olimpijskich.
Przebieg kariery.
Dwukrotnie uczestniczyła w zimowych igrzyskach olimpijskich. W 1980 roku na igrzyskach w Lake Placid wzięła udział w dwóch konkurencjach alpejskich – w slalomie gigancie zajęła 23. miejsce, a w slalomie nie została sklasyfikowana (nie ukończyła pierwszego przejazdu). Cztery lata później na igrzyskach w Sarajewie była 22. w slalomie gigancie, a w slalomie ponownie nie została sklasyfikowana (nie ukończyła drugiego przejazdu).
W 1978 roku zajęła 33. miejsce w slalomie podczas mistrzostw świata w narciarstwie alpejskim w Garmisch-Partenkirchen. Ośmiokrotnie zdobywała punkty Pucharu Świata. Po raz pierwszy dokonała tego 25 marca 1982 roku w San Sicario, plasując się na ósmym miejscu w slalomie gigancie. Jeszcze trzykrotnie zajęła miejsce w pierwszej dziesiątce zawodów Pucharu Świata – w grudniu 1983 roku w Sestriere była ósma, w styczniu 1984 roku w Mariborze siódma oraz dziesiąta w Limone Piemonte w slalomie.

</doc>
<doc id="5062325" url="https://pl.wikipedia.org/wiki?curid=5062325" title="Nuša Tome Babnik">
Nuša Tome Babnik



</doc>
<doc id="5062326" url="https://pl.wikipedia.org/wiki?curid=5062326" title="Nusa Tome">
Nusa Tome



</doc>
<doc id="5062327" url="https://pl.wikipedia.org/wiki?curid=5062327" title="46 Armia (ZSRR)">
46 Armia (ZSRR)

46 Armia () – związek operacyjny Armii Czerwonej w czasie II wojny światowej.
Została sformowana na bazie 3 Korpusu Strzeleckiego. W działaniach bojowych brała udział w okresach:

</doc>
<doc id="5062333" url="https://pl.wikipedia.org/wiki?curid=5062333" title="Altmark">
Altmark



</doc>
<doc id="5062334" url="https://pl.wikipedia.org/wiki?curid=5062334" title="Michalоwo (obwód smoleński)">
Michalоwo (obwód smoleński)

Michalowo () – wieś (ros. деревня, trb. dieriewnia) w zachodniej Rosji, w osiedlu wiejskim Titowszczinskoje rejonu diemidowskiego w obwodzie smoleńskim.
Geografia.
Miejscowość położona jest nad Olszą, 4 km od drogi regionalnej 66K-28 (R120 – Rudnia – Diemidow), 17 km od centrum administracyjnego osiedla wiejskiego (Titowszczina), 20 km od centrum administracyjnego rejonu (Diemidow), 55 km od stolicy obwodu (Smoleńsk), 23,5 km od granicy z Białorusią.
Demografia.
W 2010 r. miejscowości nikt nie zamieszkiwał.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Michalowo) zlikwidowanej jednostki administracyjnej Życzickoje weszły w skład osiedla wiejskiego Titowszczinskoje.

</doc>
<doc id="5062341" url="https://pl.wikipedia.org/wiki?curid=5062341" title="Józef Kucharski (artysta)">
Józef Kucharski (artysta)

Józef Kucharski (ur. w Warszawie, zm. w 1941 tamże) – polski artysta grafik, malarz, architekt wnętrz, pedagog.
Życiorys.
Ukończył gimnazjum w Warszawie, Państwowy Instytut Robót Ręcznych i Akademię Sztuk Pięknych w Warszawie, ponadto studiował w Pradze i w Szwecji. W czasie nauki w gimnazjum był członkiem Organizacji Młodzieży Narodowej, następnie był członkiem Związku Młodzieży Polskiej „Zet”, Związku Seniorów OMN i Związku Polskiej Młodzieży Demokratycznej, był wiceprezesem Bratniej Pomocy Studentów ASP i Związku Polskiej Młodzieży Demokratycznej na ASP.
W latach 1916–1918 był członkiem POW. Ochotniczo wstąpił do Wojska Polskiego, w szeregach 11 Pułku Ułanów Legionowych brał udział w wojnie polsko-bolszewickiej, był dwukrotnie ranny.
Po demobilizacji wykładał rysunek w Państwowym Instytucie Robót Ręcznych i w liceum kolejowym. Organizował i kierował sekretariatem artystycznym Centralnego Związku Młodej Wsi „Siew”. Był członkiem Związku Zawodowego Polskich Artystów-Plastyków.
Zajmował się głównie malarstwem pejzażowym, portretowym i martwą naturą. Organizował muzea regionalne. Projektował wnętrza: muzeum harcerskiego, muzeum 7 Pułku Ułanów Lubelskich, 13 Pułku Ułanów Wileńskich, muzeum i kasyna 3 Pułku Strzelców Konnych im. Hetmana Stefana Czarnieckiego, 55 Poznańskiego Pułku Piechoty, świetlicy baonu manewrowego i innych. Projektował wiele okładek wydawnictw harcerskich i książek organizacji młodzieżowych.
Wystawiał swoje prace w warszawskiej Zachęcie od 1931 roku oraz na wielu indywidualnych wystawach w Warszawie i innych miastach w Polsce i za granicą
Aresztowany w czasie okupacji, więziony na Pawiaku, rozstrzelany w 1941 roku. 
Życie rodzinne.
Józef Kucharski był synem Franciszka i Marii z Kapethen de Superssohnów (Marianny Superson). Drugiego lipca 1934 roku ożenił się z Marią Merklejn. Mieli dwoje dzieci, w tym syna Jana.
W 1934 roku mieszkał w Warszawie przy ul. Polnej 43, od około 1936 roku – przy ul. Wspólnej 45 (pracownię miał przy ul. Brackiej 18).

</doc>
<doc id="5062342" url="https://pl.wikipedia.org/wiki?curid=5062342" title="Dworiszcze (rejon diemidowski)">
Dworiszcze (rejon diemidowski)

Dworiszcze () – wieś (ros. деревня, trb. dieriewnia) w zachodniej Rosji, w osiedlu wiejskim Titowszczinskoje rejonu diemidowskiego w obwodzie smoleńskim.
Geografia.
Miejscowość położona jest nad Wierzoną, 2,5 km od drogi regionalnej 66K-11 (R120 / Olsza – Diemidow – Wieliż – granica z obwodem pskowskim), 3,5 km od centrum administracyjnego osiedla wiejskiego (Titowszczina), 5 km od centrum administracyjnego rejonu (Diemidow), 59 km od stolicy obwodu (Smoleńsk), 33,5 km od granicy z Białorusią.
Demografia.
W 2010 r. miejscowości nikt nie zamieszkiwał.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5062347" url="https://pl.wikipedia.org/wiki?curid=5062347" title="37 Armia (ZSRR)">
37 Armia (ZSRR)

37 Armia () – związek operacyjny Armii Czerwonej w czasie II wojny światowej.
Była formowana dwukrotnie. W działaniach bojowych brała udział w okresach:

</doc>
<doc id="5062350" url="https://pl.wikipedia.org/wiki?curid=5062350" title="Iwanowo (rejon diemidowski)">
Iwanowo (rejon diemidowski)

Iwanowo () – wieś (ros. деревня, trb. dieriewnia) w zachodniej Rosji, w osiedlu wiejskim Titowszczinskoje rejonu diemidowskiego w obwodzie smoleńskim.
Geografia.
Miejscowość położona jest nad Borożanką, 4 km od drogi regionalnej 66K-11 (R120 / Olsza – Diemidow – Wieliż – granica z obwodem pskowskim), 25,5 km od centrum administracyjnego osiedla wiejskiego (Titowszczina), 23,5 km od centrum administracyjnego rejonu (Diemidow), 86 km od stolicy obwodu (Smoleńsk), 28,5 km od granicy z Białorusią.
Demografia.
W 2010 r. miejscowości nikt nie zamieszkiwał.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Iwanowo) zlikwidowanej jednostki administracyjnej Zakrutskoje weszły w skład osiedla wiejskiego Titowszczinskoje.

</doc>
<doc id="5062352" url="https://pl.wikipedia.org/wiki?curid=5062352" title="Pojemność zadłużeniowa">
Pojemność zadłużeniowa

Pojemność zadłużeniowa () – punkt odniesienia dla wartości możliwego długu, wielkość dźwigni finansowej jaką może uzyskać przedsiębiorstwo u swoich wierzycieli.
Pojemność zadłużeniowa jest kategorią alternatywną wobec pojęcia luki finansowej, nie jest wykazywana w bilansie, nie znajdziemy jej w innym sprawozdaniu finansowym przedsiębiorstwa, jest wartością możliwą lub oczekiwaną, może mieć średnioważony koszt swojego wykorzystania będący funkcją cen długu na rynku kapitałowym, koszt wykorzystania pojemności zadłużeniowej można rozpatrywać w kategoriach kosztu średniego lub krańcowego. W przypadku występowania dodatniego efektu dźwigni finansowej należy ją rozpatrywać jako wymaganą wartość długu maksymalizującą wartość przedsiębiorstwa. Jej wyznaczenie jest niezbędne w procesie poprzedzającym realizację przedsięwzięć inwestycyjnych finansowanych długiem zapewniających dodatnią stopę zwrotu z inwestycji. Dla właścicieli przedsiębiorstwa pojemność zadłużeniowa wyznacza wartość potencjalnej inwestycji o indywidualny koszcie i ryzyku.
Ewolucja poglądów na temat pojemności zadłużeniowej.
Pierwotnie pierwszą definicję pojemności zadłużeniowej podał S.C. Myers (1977) – punkt, w którym wzrost wykorzystania długu zmniejsza całkowitą wartość rynkową zadłużenia firmy (Myers, 1977).
Przy założeniu doskonałych rynków kapitałowych, pojemność zadłużeniowa jest definiowana jako wartość długu, powyżej której przedsiębiorstwo nie uzyska kolejnych pożyczek pomimo zaoferowania większej możliwości spłaty zadłużenia (Dias Jr &amp; Ioannou, 1995; Kim, 1978; Turnbull, 1979).
Pojemność zadłużeniowa to punkt, w którym ryzyko bankructwa przekracza akceptowalny poziom (Donaldson, 1978). Pojemność zadłużeniową to „wystarczająco wysokie” wskaźniki zadłużenia, w ramach, których ponoszone koszty finansowe uniemożliwiają dalsze emisje długu (Chirinko &amp; Singha, 2000; Shyam-Sunder &amp; Myers, 1999). Pojemność zadłużeniowa dotyczy racjonalnego poziomu długu wykorzystywanego przez przedsiębiorstwo przy założeniu określonej wielkości i zmienności oczekiwanych zasobów gotówki, z uwzględnieniem warunków otoczenia ekonomicznego (Rizzi, 1993, p. 25). Pojemność zadłużeniowa jest w ścisłym związku ze zdolnością przedsiębiorstwa do obsługi określonego poziomu długu oraz ustaleniem jego docelowej, maksymalizującej wartość wysokości (optymalny poziom struktury kapitału). Na podstawie badań empirycznych, na przykładzie przedsiębiorstw notowanych na Giełdzie Papierów Wartościowych w Warszawie, w okresie pandemii COVID-19 wysokość pojemności zadłużeniowej utrzymywała się na względnie stałym poziomie mimo spadku przychodów, zysku netto oraz wskaźników ROE i ROA, w pierwszym kwartale 2020 r.
Podstawa pojemności zadłużeniowej ().
W celu wyznaczenia maksymalnej pojemności zadłużeniowej należy w pierwszej kolejności ustalić wartość podstawy pojemności zadłużeniowej formula_1.
W przypadku długu zaciąganego przez osoby fizyczne nie prowadzące działalności gospodarczej podstawę pojemności zadłużeniowej stanowi wartość rocznego dochodu rozporządzalnego formula_2 generowanego przez gospodarstwo domowe pomniejszona o przydające do spłaty w danym roku zobowiązania, co należy wyrazić wzorem:
gdzie:
W przypadku długu zaciąganego przez podmioty prowadzące działalność gospodarczą (w tym przedsiębiorstwa) podstawę pojemności zadłużeniowej stanowią wolne przepływy pieniężne (FCF) – () lub wolne przepływy pieniężne do firmy (FCFF) () dla zobowiązań z okresem spłaty powyżej jednego roku, oraz wartość kapitału pracującego () (zamiennie używa się określenia kapitału obrotowego netto ()) dla zobowiązań spłacanych w okresie do jednego roku, co należy wyrazić wzorem:
gdzie:
Wolne przepływy pieniężne – FCF ().
W finansach przedsiębiorstw wolne przepływy pieniężne (FCF) – () lub wolne przepływy pieniężne do firmy (FCFF) () to wartość gotówki jaką można pobrać z firmy bez wygenerowania problemów w jej działalności.
Wolne przepływy pieniężne to wartość gotówki dostępna dla właścicieli kapitału własnego i wierzycieli, będąca nadwyżką (lub niedoborem) środków pieniężnych, które mogą powstać w wyniku prowadzenia przez przedsiębiorstwo działalności operacyjnej, finansowej i inwestycyjnej po uregulowaniu zobowiązań wobec dostarczycieli kapitału. Wolne przepływy pieniężne to wartość być przydatna dla stron, takich jak posiadacze udziałów, długu, akcji uprzywilejowanych i zamiennych papierów wartościowych, którzy chcą zobaczyć, ile gotówki można pobrać z firmy bez powodowania problemów w jej działalności. Pojęcie wolnych przepływów pieniężnych nie jest jednoznacznie zdefiniowane w literaturze i mogą one być obliczane według różnych formuł w zależności od odbiorców i dostępnych danych. W zależności od odbiorców można również wprowadzić szereg udoskonaleń i dostosowań, aby spróbować wyeliminować zniekształcenia. W praktyce stosuje się trzy podstawowe podejścia, mające na celu wyznaczenie wolnych przepływów pieniężnych, oparte na:
1. formula_10 (zysku przed spłatą odsetek i opodatkowaniem):
2. Zysku netto formula_12 ():
3. formula_14 (zysk operacyjny przed odsetkami, podatkiem, deprecjacją i amortyzacją):
gdzie:
Kapitał pracujący – WC ().
Kapitał pracujący – formula_9 () to różnica między aktywami obrotowymi a zobowiązaniami krótkoterminowymi, która sugeruje, że firma ma wystarczającą płynność, aby sprostać krótkoterminowym zobowiązaniom, jednym z celów zarządzania gotówką jest minimalizacja nadwyżki lub niepotrzebnego kapitału obrotowego netto, a tym samym zmniejszenie kosztu posiadania nieefektywnych aktywów. Wzrost kapitału obrotowego tworzy lukę płynności, którą można pokryć krótkoterminową pożyczką na kapitał obrotowy, którą można spłacić środkami, które powstają jako różnica między aktywami obrotowymi a istniejącymi zobowiązaniami. Zatem w kontekście pojemności zadłużeniowej, wierzyciele są skłonni finansować powstałą lukę płynności, którą należy wyrazić w następujący sposób:
gdzie:
Pojemność zadłużeniowa dla kredytu długoterminowego spłacanego w ratach annuitetowych.
Podstawę pojemności zadłużeniowej dla kredytu długoterminowego (o okresie spłaty powyżej 1 roku) stanowi dochód rozporządzalny dochód rozporządzalny formula_2 albo wolne przepływy pieniężne (FCF). Wzór na pojemność zadłużeniową w przypadku kredytu długoterminowego spłacanego w ratach annuitetowych to:
gdzie:
Jeżeli pojemność zadłużeniową chcemy badać dla okresów rocznych to formula_32 należy wyznaczać dla poszczególnych okresów bazowych odpowiadających 12 miesięcznym rocznym formula_39
Pojemność zadłużeniowa dla kredytu długoterminowego spłacanego w ratach malejących.
Podstawę pojemności zadłużeniowej dla kredytu długoterminowego (o okresie spłaty powyżej 1 roku) stanowi dochód rozporządzalny dochód rozporządzalny formula_2 albo wolne przepływy pieniężne (FCF). Wzór na pojemność zadłużeniową, w przypadku kredytu długoterminowego spłacanego w równych miesięcznych ratach kapitałowych formula_41 wraz z miesięcznymi płatnościami odsetek (raty malejące) przyjmie postać:
gdzie:
Jeżeli pojemność zadłużeniową chcemy badać dla okresów rocznych to formula_32 należy wyznaczać dla poszczególnych okresów bazowych odpowiadających 12 miesięcznym rocznym formula_39
Pojemność zadłużeniowa dla kredytu w rachunku bieżącym spłacanego w ramach raty balonowej.
W zakresie finansowania kapitału pracującego formula_9 () najpopularniejszym kredytem wśród przedsiębiorstw jest kredyt w rachunku bieżącym (), który charakteryzuje się, tym, że jest udzielany na rok, a jego spłata odbywa się na końcu okresu kredytowania, a odsetki są płatne miesięcznie (rata balonowa) – formula_52
Wzór na pojemność zadłużeniową dla kredytu w rachunku bieżącym z okresem spłaty 12 miesięcy lub dłuższym przyjmie postać:
natomiast wzór na pojemność zadłużeniową dla kredytu w rachunku bieżącym z okresem spłaty do 12 miesięcy przyjmie postać:
gdzie:
Przykład (wyznaczenie pojemności zadłużeniowej dla kredytu długoterminowego spłacanego w ratach annuitetowych).
Firma generuje wolne przepływy pieniężne FCF rocznie w wysokości 60 tys. zł i chce ustalić ile maksymalnie może zaciągnąć kredytu (firma na spłatę kredytu będzie przeznaczać całość posiadanych wolnych przepływów pieniężnych). Bank umożliwia zaciągnięcie kredytu, który będzie spłacany w ratach annuitetowych oprocentowany rocznie w wysokości 5% na okres 120 miesięcy.
Oprocentowanie miesięcznie wyniesie:
Wolne przepływy pieniężne FCF miesięcznie wyniosą 5 tys. zł:
Podstawiając do wzoru:
Firma może uzyskać kredyt w wysokości 417,41 tys. zł. Firma w okresie 10 lat wygeneruje łącznie 600 tys. zł wolnych przepływów pieniężnych. Odsetki do spłaty w tym czasie wyniosą 128,59 tys. zł (odsetki obliczamy jako różnicę pomiędzy wartością przepływów pieniężnych wynoszących 600 tys. zł a wartością wyznaczonej pojemności zadłużeniowej).
Przegląd wartości maksymalnej kredytu w zależności od okresu kredytowania:
Przykład (wyznaczenie pojemności zadłużeniowej dla kredytu dla kredytu długoterminowego spłacanego w ratach malejących).
Firma generuje wolne przepływy pieniężne FCF rocznie w wysokości 60 tys. zł i chce ustalić ile maksymalnie może zaciągnąć kredytu (firma na spłatę kredytu będzie przeznaczać całość posiadanych wolnych przepływów pieniężnych). Bank umożliwia zaciągnięcie kredytu, który będzie spłacany w ratach malejących oprocentowany rocznie w wysokości 5% na okres 120 miesięcy.
Oprocentowanie miesięcznie wyniesie:
Wolne przepływy pieniężne FCF miesięcznie wyniosą 5 tys. zł:
Podstawiając do wzoru:
Firma może uzyskać kredyt w wysokości 479,20 tys. zł. Firma w okresie 10 lat wygeneruje łącznie 600 tys. zł wolnych przepływów pieniężnych. Odsetki do spłaty w tym czasie wyniosą 120,80 tys. zł (odsetki obliczamy jako różnicę pomiędzy wartością przepływów pieniężnych wynoszących 600 tys. zł a wartością wyznaczonej pojemności zadłużeniowej).
Przegląd wartości maksymalnej kredytu w zależności od okresu kredytowania:
Przykład (wyznaczenie pojemności zadłużeniowej dla kredytu w rachunku bieżącym spłacanego w ramach raty balonowej).
Firma generuje kapitał pracujący formula_9 () na dany dzień bilansowy w wysokości 60 tys. zł i chce ustalić ile maksymalnie może zaciągnąć kredytu w rachunku bieżącym (firma potrzebuje pokryć całą wartość genrowanego kapitału pracującego). Bank umożliwia zaciągnięcie kredytu, który będzie spłacony w ramach raty balonowej (spłata kapitału jednorazowo na koniec okresu kredytowania) oprocentowany rocznie w wysokości 5% na okres 12 miesięcy.
W przypadku klientów bankowości detalicznej zamiast wartości kapitał pracujący formula_9 można wykorzystać wartość dochodu rozporządzalnego. W przypadku długu zaciąganego przez osoby fizyczne nie prowadzące działalności gospodarczej w formie tzw. "over draftu" (debt w koncie) podstawę pojemności zadłużeniowej, w praktyce bankowej stanowi wartość rocznego dochodu rozporządzalnego formula_69 przez co max wartość "over draftu" ustala się w wysokości zbliżonej do rocznego formula_2 – wynika to z faktu, że debet w koncie jest odnawiany co roku (należy pamiętać, że banki stosują własne indywidualne modele i zróżnicowane podejście, w przypadku "over draftu" max jego wartość najczęściej odpowiada od jednokrotnej do trzykrotnej wartości średniomiesięcznych wpływów na rachunek bankowy).
Oprocentowanie miesięcznie wyniesie:
Kapitał pracujący formula_9 stanowiący jednocześnie wartość formula_4 miesięcznie wyniesie 5 tys. zł:
Podstawiając do wzoru (wzór na pojemność zadłużeniową dla kredytu w rachunku bieżącym z okresem spłaty do 12 miesięcy) otrzymamy maksymalną możliwą wartość kredytu w rachunku bieżącym:
Firma może uzyskać kredyt w rachunku bieżącym na rok (ze spłatą po 12 miesiącach) w wysokości 57 tys. zł. Firma spłaci kredyt z wartości kapitału pracującego formula_9 która wynosi 60 tys. zł. Odsetki do spłaty w tym czasie wyniosą 3 tys. zł (odsetki obliczamy jako różnicę pomiędzy wartością kapitał pracujący formula_9 wynoszącą 60 tys. zł a wartością wyznaczonej pojemności zadłużeniowej).
Przegląd wartości maksymalnej kredytu w zależności od okresu kredytowania:

</doc>
<doc id="5062358" url="https://pl.wikipedia.org/wiki?curid=5062358" title="Piotr Zalewski (1935-2020)">
Piotr Zalewski (1935-2020)



</doc>
<doc id="5062359" url="https://pl.wikipedia.org/wiki?curid=5062359" title="Siemionowka (rejon diemidowski)">
Siemionowka (rejon diemidowski)

Siemionowka () – wieś (ros. деревня, trb. dieriewnia) w zachodniej Rosji, w osiedlu wiejskim Titowszczinskoje rejonu diemidowskiego w obwodzie smoleńskim.
Geografia.
Miejscowość położona jest nad Kasplą, 1 km od drogi regionalnej 66N-0505 (Diemidow – Chołm), 6 km od centrum administracyjnego osiedla wiejskiego (Titowszczina), 5,5 km od centrum administracyjnego rejonu (Diemidow), 58,5 km od stolicy obwodu (Smoleńsk), 37 km od granicy z Białorusią.
Demografia.
W 2010 r. miejscowość zamieszkiwała 1 osoba.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5062363" url="https://pl.wikipedia.org/wiki?curid=5062363" title="Podsosna (rejon miorski)">
Podsosna (rejon miorski)

Podsosna – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie miorskim, w sielsowiecie Przebrodzie.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego
W latach 1921–1945 zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 10 osób, wszystkie były wyznania staroobrzędowego i zadeklarowały polską przynależność narodową. Były tu 2 budynki mieszkalne. W 1931 w 2 domach zamieszkiwało 11 osób.
Wierni należeli do parafii rzymskokatolickiej i prawosławnej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.

</doc>
<doc id="5062364" url="https://pl.wikipedia.org/wiki?curid=5062364" title="Etnomykologia">
Etnomykologia

Etnomykologia – dziedzina nauki zajmująca się rolą grzybów w kulturze: badająca stosunek ludzi do grzybów, doniesień o nich w folklorze, legendach, literaturze i mitologii. Zapoczątkowana przez Gordona i Walentynę Wasson w XX w. 

</doc>
<doc id="5062365" url="https://pl.wikipedia.org/wiki?curid=5062365" title="Ożogino (obwód smoleński)">
Ożogino (obwód smoleński)

Ożogino () – wieś (ros. деревня, trb. dieriewnia) w zachodniej Rosji, w osiedlu wiejskim Titowszczinskoje rejonu diemidowskiego w obwodzie smoleńskim.
Geografia.
Miejscowość położona jest nad Wielikają, 1,5 km od drogi regionalnej 66K-11 (R120 / Olsza – Diemidow – Wieliż – granica z obwodem pskowskim), 17 km od centrum administracyjnego osiedla wiejskiego (Titowszczina), 15 km od centrum administracyjnego rejonu (Diemidow), 78,5 km od stolicy obwodu (Smoleńsk), 30,5 km od granicy z Białorusią.
Demografia.
W 2010 r. miejscowości nikt nie zamieszkiwał.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.
Na mocy uchwały z dnia 28 maja 2015 roku wszystkie miejscowości (w tym Ożogino) zlikwidowanej jednostki administracyjnej Zakrutskoje weszły w skład osiedla wiejskiego Titowszczinskoje.

</doc>
<doc id="5062367" url="https://pl.wikipedia.org/wiki?curid=5062367" title="Anatolij Riabow">
Anatolij Riabow

Anatolij Pawłowicz Riabow (, ; ur. 16 kwietnia 1894 w Łobaskach, zm. 23 maja 1938 w Sarańsku) – erzjański nauczyciel, językoznawca, twórca erzjańskiego alfabetu opartego na alfabecie łacińskim.
Życiorys.
Anatolij Riabow urodził się 16 kwietnia 1894 roku w Łobaskach (rejon iczałkowski, Mordowia). Pochodził z erzjańskiej rodziny chłopskiej. Po ukończeniu wiejskiej szkoły podstawowej kontynuował naukę w szkole teologicznej w Poczinkach, a następnie w seminarium duchownym w Niżnym Nowogrodzie. Po śmierci ojca przerwał naukę w seminarium, ale w 1912 roku zdał egzaminy i rozpoczął kształcenie filologiczne w Instytucie Pedagogicznym w Niżnym Nowogrodzie. W trakcie nauki przyswoił łacinę, angielski, fiński i estoński. Uczelnię ukończył w 1916 roku.
W pierwszych latach po zakończeniu edukacji pracował jako nauczyciel w Omsku, po czym został zatrudniony w prowincjonalnym departamencie edukacji publicznej w Niżnym Nowogrodzie. Wówczas zaczął organizować nauczanie języków erzja i moksza w szkołach. Jego praca została dostrzeżona przez Ludowy Komisariat Oświaty RFSRR i w 1924 roku otrzymał zaproszenie do pracy w biurze ds. Mordowii w Moskwie. Wtedy jego praca nabrała bardziej naukowego wymiaru. Aktywnie uczestniczył on m.in. w organizacji kongresów lingwistycznych i ekspedycji badawczych do Mordowii. W swojej pracy na rzecz edukacji Mordwinów kierował się przekonaniem, że sukces w kształceniu tej ludności można osiągnąć tylko poprzez nauczanie w jej rodzimych językach.
Riabow był autorem około 30 publikacji związanych z językami erzja i moksza, w tym także pomocy naukowych, takich jak podręczniki, elementarze i słowniki. Stworzył podstawy literackiego języka erzja oraz erzjański alfabet oparty na alfabecie łacińskim. W 1934 roku, jako pierwszy Mordwin, otrzymał tytuł profesora.
W 1937 roku został aresztowany i oskarżony o pomoc szpiegom. Riabow zaprzeczył stawianym mu zarzutom, ale 23 maja 1938 roku został skazany przez sąd na karę śmierci. Wyrok wykonano tego samego dnia. Po latach został zrehabilitowany; 28 listopada 1956 roku Kolegium Wojskowe Sądu Najwyższego ZSRR unieważniło wyrok z 1938 roku z powodu braku dowodów na winę oskarżonego.
W 1993 roku dzień urodzin Riabowa, 16 kwietnia, ustanowiony został Dniem Języka Erzja.

</doc>
<doc id="5062368" url="https://pl.wikipedia.org/wiki?curid=5062368" title="Carry On Screaming!">
Carry On Screaming!



</doc>
<doc id="5062370" url="https://pl.wikipedia.org/wiki?curid=5062370" title="Nicola Caricola">
Nicola Caricola

Nicola Caricola (ur. 13 lutego 1963 w Bari) – włoski piłkarz, grający na pozycji obrońcy.
Kariera piłkarska.
Kariera klubowa.
Wychowanek klubu Bari, w barwach którego w 1981 rozpoczął karierę piłkarską. W latach 1983-1987 bronił barw Juventusu, z którym dwukrotnie zdobył mistrzostwo Włoch. Potem występował w Genoi. W 1994 został zaproszony do Torino, ale wkrótce wrócił do Genoi. W 1995 wyjechał do USA, gdzie został piłkarzem N.Y. MetroStars, w którym po dwóch latach zakończył karierę piłkarską.
Kariera reprezentacyjna.
Od 1982 do 1984 roku występował w młodzieżowej reprezentacji Włoch.

</doc>
<doc id="5062373" url="https://pl.wikipedia.org/wiki?curid=5062373" title="Makunino (obwód smoleński)">
Makunino (obwód smoleński)

Makunino () – wieś (ros. деревня, trb. dieriewnia) w zachodniej Rosji, w osiedlu wiejskim Titowszczinskoje rejonu diemidowskiego w obwodzie smoleńskim.
Geografia.
Miejscowość położona jest przy drodze regionalnej 66K-11 (R120 / Olsza – Diemidow – Wieliż – granica z obwodem pskowskim), 3 km od centrum administracyjnego osiedla wiejskiego (Titowszczina), 3,5 km od centrum administracyjnego rejonu (Diemidow), 65 km od stolicy obwodu (Smoleńsk), 31 km od granicy z Białorusią.
W granicach miejscowości znajduje się ulica Wieliżskaja (16 posesji).
Demografia.
W 2010 r. miejscowość zamieszkiwało 9 osób.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5062379" url="https://pl.wikipedia.org/wiki?curid=5062379" title="David Pel">
David Pel

David Pel (ur. 9 lipca 1991 w Amstelveen) – holenderski tenisista.
Kariera tenisowa.
Startuje głównie w konkurencji gry podwójnej, w której wygrał dziesięć turniejów rangi ATP Challenger Tour.
W zawodach rangi ATP Tour w grze podwójnej wygrał jeden turniej spośród dwóch osiągniętych finałów.
W rankingu gry pojedynczej Arends najwyżej był na 885. miejscu (1 maja 2017), a w klasyfikacji gry podwójnej na 76. pozycji (19 lipca 2021).

</doc>
<doc id="5062384" url="https://pl.wikipedia.org/wiki?curid=5062384" title="Cmentarz ewangelicki w Świniarkach">
Cmentarz ewangelicki w Świniarkach

Cmentarz ewangelicki w Świniarkach – dawny cmentarz ewangelicki zlokalizowany w Świniarkach, części wsi Świniary w Polsce, w województwie lubuskim, w powiecie międzyrzeckim, w gminie Skwierzyna.
Cmentarz został założony na przełomie XVI i XVII wieku przez tzw. Olędrów – ludność pochodzenia holenderskiego, która meliorowała łąki i karczowała Puszczę Notecką.
W 2018 roku staraniem "Stowarzyszenia Świniary – Wieś między Wartą a Puszczą" oraz Ośrodka Sportu i Rekreacji w Skwierzynie przy udziale młodzieży z Zespołu Szkół Technicznych w Skwierzynie, wolontariuszy ze Szkolnego Koła Wolontariatu oraz leśników wycięto i usunięto leżące drzewa i gałęzie, odkopano i oczyszczono wiele płyt nagrobnych, cokołów i ram nagrobków. Znalezione podczas porządkowania metalowe krzyże i elementy ozdobne nagrobków zostały zabezpieczone na terenie kościoła w Świniarach.

</doc>
<doc id="5062386" url="https://pl.wikipedia.org/wiki?curid=5062386" title="Daniela Zybalanka-Jaśko">
Daniela Zybalanka-Jaśko

Daniela Zybalanka-Jaśko (ur. 31 sierpnia 1936 w Poznaniu, zm. 25 października 2020 w Gnieźnie) – polska aktorka teatralna.
Życiorys.
Od 1956 występowała w Teatrze Objazdowym PPIE w Poznaniu, w 1959 uzyskała dyplom ukończenia Wydziału Aktorskiego Państwowej Wyższej Szkoły Teatralnej w Warszawie. W sezonie 1959/1960 występowała równocześnie w Teatrze Satyry w Poznaniu, rok później zakończyła współpracę z Teatrem Objazdowym PPIE i przez dwa sezony była związana z Teatrem im. Wilama Horzycy w Toruniu. Od 1962 do 1966 grała w Teatrze im. Stefana Jaracza w Olsztynie a od 1966 do 1975 w Teatrze Lubuskim w Zielonej Górze. W 1975 zamieszkała w Gnieźnie i do zakończenia kariery scenicznej w 1994 była związana z tamtejszym Teatrem im. Aleksandra Fredry w Gnieźnie.
W 2016 otrzymała Brązowy Medal „Zasłużony Kulturze Gloria Artis”, zmarła w 2020 i została pochowana na cmentarzu Jeżyckim w Poznaniu.

</doc>
<doc id="5062387" url="https://pl.wikipedia.org/wiki?curid=5062387" title="Andor (serial telewizyjny)">
Andor (serial telewizyjny)

Andor – amerykański serial telewizyjny, osadzony w świecie Gwiezdnych wojen, tworzony przez Tony’ego Gilroya. Za scenariusz odpowiada Gilroy wraz ze swoim bratem, Danem oraz Beau Willimonem i Stephenem Schiffem. Jest to prequel do filmu "Łotr 1. Gwiezdne wojny – historie" z 2016 roku, opowiadający o postaci Cassiana Andora pięć lat przed wydarzeniami z filmu.
W głównej roli wrócił Diego Luna, który odgrywał ją w filmie "Łotr 1. Gwiezdne wojny – historie." Jest on także producentem wykonawczym. W rolach głównych występują też Stellan Skarsgård, Forest Whitaker, Adria Arjona, Fiona Shaw, Denise Gough, Kyle Soller i Genevieve O’Reilly.
Serial zadebiutował 21 września 2022 roku na platformie Disney+ i składa się z 12 odcinków. Ogłoszono także, że powstanie drugi sezon, który będzie miał tyle samo odcinków.
Fabuła.
Akcja toczy się 5 lat przed wydarzeniami z "Łotr 1". Opowiada o losach szpiega Cassiana Andora w początkowych latach istnienia Rebelii.
Obsada.
Ponadto Anton Lesser pojawia się jako oficer Imperium, a w pozostałych rolach pojawiają się m.in. Robert Emms, David Hayman, Alex Ferns i Clemens Schick.
Produkcja.
Rozwój projektu.
W listopadzie 2017 ogłoszono, że opracowywane są seriale z serii "Gwiezdne wojny". W 2018 ujawniono, że jednym z nich jest prequel do filmu "Łotr 1. Gwiezdne wojny – historie" i potwierdzono, że Diego Luna powtórzy swoją rolę. Prace nad produkcją miały rozpocząć się w 2019 roku po tym, jak Luna zakończył kręcenie drugiego sezonu "".
W listopadzie 2018 ogłoszono, że głównym producentem serialu będzie Stephen Schiff. W lipcu 2019 ujawniono, że Rick Famuyiwa prowadzi rozmowy w sprawie wyreżyserowania kilka odcinków serialu. W październiku tego samego roku ogłoszono, że Tony Gilroy będzie pracował nad serialem. W kwietniu 2020 roku Gilroy zastąpił Schiffa jako główny producent. Na początku 2020 rozpoczęły się prace nad serialem, jednak po sześciu tygodniach zostały wstrzymane i przesunięte z powodu pandemii COVID-19. Przedprodukcja rozpoczęła się ponownie we wrześniu tego samego roku, a rozpoczęcie zdjęć zaplanowano na październik. Z powodu tego, że Gilroy, mieszka w Nowym Jorku i zdecydował się nie podróżować do Wielkiej Brytanii, do wyreżyserowania pierwszych trzech odcinków zatrudniono brytyjskiego reżysera Toby’ego Haynesa.
Kathleen Kennedy podczas "Disney’s Investor Day 2020" ogłosiła, że tytuł serialu to "Andor" oraz że premiera zaplanowana jest na 2022 rok. Ujawniono też, że producentem wykonawczym będzie Diego Luna, a serial składać się będzie z 12 odcinków. W lutym 2021 roku ujawniono, że Ben Caron i Susanna White wyreżyserują kilka odcinków serialu.
Oprócz Gilroya i Schiffa, scenarzyści serialu to Beau Willimon i brat Gilroya, Dan.
Podczas "Star Wars Celebration 2022" Lucasfilm potwierdził, że powstanie drugi sezon serialu, stanowiący preludium wydarzeń z filmu "Łotr 1. Gwiezdne wojny – historie".
Casting.
W listopadzie 2018, wraz z zapowiedzią serialu, potwierdzono, że Diego Luna ponownie wcieli się w rolę Cassiana Andora. W kwietniu 2019 ujawniono, że Alan Tudyk również powtórzy swoją rolę z "Łotr 1". Rok później, do obsady dołączyli Stellan Skarsgård, Kyle Soller, Genevieve O’Reilly i Denise Gough. O’Reilly ponownie wcieli się w rolę Mon Mothmy z poprzednich filmów z serii. Adria Arjona dołączyła do obsady w sierpniu 2020. W grudniu ogłoszono, że Fiona Shaw również pojawi się w serialu, a Tudyk nie znalazł się na oficjalnej liście obsady. Miesiąc później Tudyk potwierdził, że nie będzie już pojawiał się w pierwszym sezonie serialu z powodu planów Gilroya na opowiadaną w nim historię, ale nie wykluczył pojawienia się w przyszłych sezonach. Dodatkowo, w serialu wystąpi ponad 6000 statystów. Na początku czerwca 2021 ujawniono, że Robert Emms pojawi się w serialu. W tym samym miesiącu Skarsgård powiedział w wywiadzie, że nakręcił sceny z Forestem Whitakerem, potwierdzając tym samym jego powrót jako Saw Gerrera.
Zdjęcia i postprodukcja.
Zdjęcia do serialu rozpoczęły się w Londynie pod koniec listopada 2020. Według wcześniejszych doniesień, zdjęcia do serialu trwały już w 2019 roku, a później w czerwcu 2020, jednak zostały opóźnione z powodu pandemii COVID-19. Zdjęcia miały się zakończyć w połowie 2021 roku.
Pod koniec stycznia 2021 roku, na terenie dawnego kamieniołomu w Little Marlow w Buckinghamshire, niedaleko Pinewood Studios, zbudowano dużą wioskę na potrzeby serialu. Prace na planie miały się tam odbywać do kwietnia. W kwietniu kręcono również w rafinerii Coryton w Corringham. Kilkudniowe zdjęcia miały też miejsce w Cleveleys na Fylde Coast of Lancashire początkiem maja, a następnie kilka dni w nieczynnym kamieniołomie Winspit w Dorset. Plan głównej lokalizacji serialu osadzony jest w Black Park, wiejskim parku w Buckinghamshire w pobliżu Pinewood Studios. Miejsce to było również wykorzystywane do kręcenia filmów o "Gwiezdnych wojnach". Pod koniec maja ekipa przeniosła się do Glen Tilt w Perthshire w Szkocji i miała tam przebywać do końca czerwca. 27 września Luna ogłosił, że zdjęcia zostały zakończone.
Luke Hull, który jest scenografem serialu, w materiałach produkcyjnych określił go jako „bardzo kinowy”. Neal Scanlan odpowiada za efekty stworów i droidów. Wcześniej zrobił to samo dla wszystkich filmów Disneya o Gwiezdnych Wojnach. Powiedział, że serial jest traktowany na równi z filmami i wyraził duże podobieństwo do filmu "Łotr 1". Scanlan dodał, że stworzenia i postaci, które w innych filmach serii ostatecznie się nie pojawiły lub pojawiły się tylko na krótko, mogą zostać przywrócone do serii z rozbudowaną historią.
Marketing.
Podczas Disney's Investor Day 2020, kiedy Kathleen Kennedy oficjalnie ogłosiła tytuł i obsadę serialu, pokazane zostały materiały z przedprodukcji i kręcenia. 1 sierpnia 2022 zadebiutował pierwszy zwiastun produkcji.
Wydanie.
Pierwsze trzy odcinki serialu zadebiutowały 21 września 2022 roku, a kolejne dziewięć wydawano co tydzień. Pierwotnie premiera zaplanowana była na 2021 rok, a następnie na 31 sierpnia 2022.

</doc>
<doc id="5062396" url="https://pl.wikipedia.org/wiki?curid=5062396" title="Umbellularia californica">
Umbellularia californica

Umbellularia californica – gatunek drzew i krzewów z rodziny wawrzynowatych ("Lauraceae"). Należy do monotypowego rodzaju Umbellularia. Występuje wzdłuż zachodnich wybrzeży Ameryki Północnej od południowego Oregonu po Kalifornię Dolną. Rośnie w różnych siedliskach, zwykle w dolinach i wąwozach sięgając do rzędnej 1500 m n.p.m. Kwitnienie trwa od jesieni do wiosny.
Dostarcza cenionego drewna określanego mianem „myrtlewood” i „pepperwood”, wykorzystywanego nawet w jubilerstwie. Wyrabiano z niego także monety używane w Oregonie. Gatunek wykorzystywany jest także jako leczniczy, m.in. jako środek dezynfekujący. Wąchanie skruszonych liści wywoływać ma kichanie oraz ból głowy. Ból głowy powodować ma nawet dłuższe przebywanie pod drzewem tego gatunku.
Systematyka.
Gatunek należy do monotypowego rodzaju "Umbellularia" . Jest on jednym z około 50 rodzajów zaliczanych do rodziny wawrzynowatych ("Lauraceae"), wchodzącej w skład rzędu wawrzynowców ("Laurales"). W obrębie rodziny uznawany jest za blisko spokrewniony z rodzajem "Litsea".

</doc>
<doc id="5062397" url="https://pl.wikipedia.org/wiki?curid=5062397" title="Umbellularia">
Umbellularia



</doc>
<doc id="5062400" url="https://pl.wikipedia.org/wiki?curid=5062400" title="Luciano Bodini">
Luciano Bodini

Luciano Bodini (ur. 12 lutego 1954 w Leno) – włoski piłkarz, grający na pozycji bramkarza.
Kariera piłkarska.
Wychowanek klubu Atalanta, w barwach którego w 1974 rozpoczął karierę piłkarską. W debiutanckim sezonie został wypożyczony do Cremonese, w którym grał do 1977. W latach 1979-1989 bronił barw Juventusu, z którym jako rezerwowy czterokrotnie zdobył mistrzostwo Włoch. Potem występował w Hellas Verona. W 1990 został zaproszony do Interu Mediolan, ale po roku opuścił klub. Po pięcioletniej przerwie w 1996 został piłkarzem amatorskiego zespołu Versilia, w którym zakończył karierę piłkarską w roku 1999.

</doc>
<doc id="5062410" url="https://pl.wikipedia.org/wiki?curid=5062410" title="Fundusz Inwestycyjny Bałkanów Zachodnich">
Fundusz Inwestycyjny Bałkanów Zachodnich

Fundusz Inwestycyjny Bałkanów Zachodnich (, WBIF) – wspólna inicjatywa Unii Europejskiej, instytucji finansowych, darczyńców dwustornnych i rządów państw zachodnich Bałkanów, mająca na celu finansowanie i zapewnienie pomocy technicznej dla strategicznych inwestycji w sektorach energii, środowiska, infrastruktury społecznej, transportowej i cyfrowej, a także wspierający inicjatywy rozwojowe sektora prywatnego w tym rejonie.
Jako „Bałkany Zachodnie” są tu rozumiane:
Zasady przyjmowania wniosków.
W ciągu roku ogłaszane są dwa terminy naboru wniosków o pomoc techniczną i jednokrotny nabór wniosków o dotacje inwestycyjne. Dla każdego terminu są ustalane i publikowane kryteria kwalifikowalności wniosku. Następnie wnioski są oceniane przez grupę finansujących projekt (ang. "Project Financiers’ Group") w ramach WBIF.
Dotacje na rozwój sektora prywatnego mogą być również przyznawane na konkretne inicjatywy, które uzupełniają projekty infrastrukturalne i pomagają w osiągnięciu celów i założeń projektu.

</doc>
<doc id="5062411" url="https://pl.wikipedia.org/wiki?curid=5062411" title="Spotkanie Szefów Rządów Państw Wspólnoty Narodów 2015">
Spotkanie Szefów Rządów Państw Wspólnoty Narodów 2015

Spotkanie Szefów Rządów Państw Wspólnoty Narodów 2015 (), znane również jako „CHOGM 2015”, było dwudziestym czwartym spotkaniem szefów rządów państw Wspólnoty Narodów. Spotkanie odbyło się w dniach od 27 do 29 listopada 2015 w Valletcie na Malcie. Na spotkaniu prezydent Sri Lanki Maithripala Sirisena przekazał funkcję urzędującego przewodniczącego Wspólnoty Narodów premierowi Malty Josephowi Muscatowi.
Tło.
Szczyt, pierwotnie którego gospodarzem miał być Mauritius, został zorganizowany na Malcie, kiedy premier Mauritiusa Navin Ramgoolam odmówił udziału w CHOGM 2013 w związku z sytuacją dotyczącą praw człowieka w kraju goszczącym – Sri Lance, co odsunęło go od roli gospodarza szczytu w 2015, ponieważ protokół wymagał od niego obecności na szczycie w celu osobistego zaproszenia innych państw członkowskich.
Miejsca.
Szczyt odbył się w różnych miejscach w Valletcie oraz w Golden Bay w Għajn Tuffieħa, z odpoczynkiem w forcie Saint Angelo w Birgu. Ceremonia otwarcia i przyjęcie odbyły się w Mediterranean Conference Centre w Valletcie, a sesje wykonawcze i specjalne odbyły się w hotelu Radisson Golden Sands. Większość konferencji prasowych odbywała się w hotelu InterContinental w St. Julian’s. Oficjalnym tematem wydarzenia była „Wspólnota - dodawanie globalnej wartości”. W dniach poprzedzających główny szczyt odbyło się szereg konferencji społeczeństwa obywatelskiego w formie Forum Ludowego, Forum Kobiet, Forum Młodzieży i Forum Biznesu, odkrywając drogi do budowania demokracji i praworządności, tworzenia możliwości gospodarczych, wzmacniania pozycji młodzieży, rozwoju sprzyjającemu zaangażowaniu społecznemu, praw człowieka i reform usług publicznych wśród krajów Wspólnoty Narodów.
Z powodu złej pogody oficjalna ceremonia powitania grupy królewskiej odbyła się w San Anton Palace, a nie zgodnie z pierwotnym planem na St. George's Square w Valletcie.
Wybory sekretarza generalnego Wspólnoty Narodów.
Na spotkaniu wybrano nowego sekretarza generalnego Wspólnoty Narodów jako następcę Kalamesha Sharmy, który w kwietniu 2016, na koniec swojej drugiej, ostatecznej kadencji przechodził na emeryturę. Kandydatami na to stanowisko byli: ambasador Antiguy i Barbudy w Stanach Zjednoczonych i były wysoki komisarz w Wielkiej Brytanii sir Ronald Sanders; była prokurator generalna Anglii i Walii baronessa Patricia Scotland, nominowana przez jej ojczysty kraj Dominikę; oraz była zastępca ds. politycznych sekretarza generalnego Wspólnoty Narodów Mmasekgoa Masire-Mwamba, nominowana przez Botswanę. Ponadto Alexander Downer, były minister spraw zagranicznych Australii i lider Liberal Party, który wówczas służył jako wysoki komisarz Australii w Wielkiej Brytanii, został zaproponowany przez brytyjskich i australijskich oficjałów jako potencjalny kompromisowy kandydat. Były minister planowania Trynidadu i Tobago Bhoendradatt Tewarie oraz minister spraw zagranicznych Tanzanii Bernard Membe byli nominowani na wcześniejszych etapach procesu, ale wycofali swoje kandydatury przed rozpoczęciem szczytu. Wybory odbyły się 27 listopada.
Po dwóch turach głosowania 6. sekretarzem generalnym Wspólnoty Narodów została wybrana baronessa Patricia Scotland i objęła urząd 1 kwietnia 2016. Według ministra spraw zagranicznych Antigui, Charlesa „Maxa” Fernandeza, podczas gdy kraje CARICOM w dużej mierze poparły sir Ronalda Sandersa, kraje afrykańskie faworyzowały Masire-Mwamabe: „Po pierwszej rundzie najmniej głosów otrzymał sir Ron. W drugiej turze Antigua i Barbuda poparły baronessę Scotland, ponieważ czuliśmy, że powinniśmy wspierać kandydata z innego karaibskiego kraju”. Fernandez zapewnił również, że Scotland ma poparcie państw „europejskich” i państw Pacyfiku. Australia również zagłosowała na baronessę Scotland po tym, kiedy jej kompromisowy kandydat Alexander Downer nie uzyskał poparcia. Sanders przed szczytem był postrzegany jako czołowy kandydat, zwłaszcza że kraje Wspólnoty Karaibów argumentowały, iż to ich kolej, by sekretarz generalny pochodził z ich regionu. Jego kampanii mogło zaszkodzić niepowodzenie skupienia całego CARICOM we wsparciu Sandersa oraz artykuł „Daily Telegraph” opublikowany dwa dni przed szczytem, w którym oskarżono go o korupcję. Wprawdzie artykuł opublikowany przez gazetę stwierdza, że nie ma dowodów na poparcie oskarżenia, ale zostało to umieszczone na jego końcu. Sanders miał udaną karierę dyplomatyczną, w tym w Stałej Radzie Organizacji Państw Amerykańskich.
Po raz pierwszy w historii Wspólnoty Narodów Fundacja Commonwealth zorganizowała debatę między kandydatami w ramach Forum Ludowego Wspólnoty Narodów. Odbyło się to 25 listopada - dwa dni przed wyborami - w maltańskiej Izbie Reprezentantów. Przewodniczył jej przewodniczący Izby Angelo Farrugia, który odpowiadał na pytania członków społeczeństwa obywatelskiego obecnych na sali obrad. Wszyscy trzej zadeklarowani kandydaci w czasie debaty - Masire-Mwamba, sir Ronald i baronessa Scotland - byli obecni. Dwóch przedstawicieli parlamentu maltańskiego również uczestniczyło i krótko zabrało głos na zakończenie debaty.
Porządek spotkań.
Spotkanie Wspólnoty Narodów odbyło się bezpośrednio przed konferencją Narodów Zjednoczonych w sprawie zmian klimatu w Paryżu. W związku z tym podczas konferencji Wspólnoty Narodów odbyła się specjalna sesja poświęcona zmianom klimatu i globalnemu zrównoważonemu rozwojowi, co było próbą zbudowania politycznego poparcia dla tej kwestii przed szczytem w Paryżu.
Biorąc pod uwagę małe narody wyspiarskie, którym zagraża podnoszenie się poziomu mórz towarzyszące zmianom klimatycznym, przedyskutowano propozycję, aby umożliwić tym krajom umorzenie długów w zamian za podjęcie działań na rzecz ochrony środowiska.
Na szczycie, który odbył się po zamachach w Paryżu w listopadzie 2015 i narastającym konflikcie z Państwem Islamskim, poruszono również kwestie terroryzmu i bezpieczeństwa oraz kryzys migracyjny w Europie, a także kwestie gospodarcze i handlowe oraz korupcji. Wciąż trwająca penalizacja kontaktów homoseksualnych w 40 z 53 krajów-członków Wspólnoty Narodów nie było w oficjalnym porządku obrad, ale była to kwestia poruszona przez grupy społeczeństwa obywatelskiego i została również poruszona podczas wystąpienia do przywódców Wspólnoty Narodów zarówno przez premiera Josepha Muscata (przewodniczącego tego spotkania), jak i premiera Wielkiej Brytanii Davida Camerona. Ponadto nowo wybrana sekretarz generalna Wspólnoty Narodów Patricia Scotland zobowiązała się do wykorzystania pierwszych dwóch lat jej kadencji do promowania dekryminalizacji homoseksualizmu w tych krajach Wspólnoty Brytyjskiej, które nadal zabraniają związków osób tej samej płci. Cameron zobowiązał się również do zacieśnienia współpracy między członkami w celu uporania się z „trującymi ideologiami” i brutalnym ekstremizmem.
Przywódcy wybrali również miejsce na następny szczyt, pierwotnie zaplanowany na 2017, ponieważ Vanuatu, który był pierwotnie wybrany na gospodarza szczytu, wycofał się ze swojej oferty ze względu na długoterminowe skutki dewastacji infrastruktury tego wyspiarskiego państwa spowodowane przez cyklon Pam w marcu 2015. Ustalono, że gospodarzem kolejnego CHOGM w Londynie wiosną 2018 będzie rząd brytyjski. Opóźnienie z końca 2017 spowodowały inne zobowiązania międzynarodowe. W związku z tym 26. CHOGM zaplanowany na 2019 w Malezji został przesunięty na 2020.
Uczestnicy.
Królowa Elżbieta II, jako Głowa Wspólnoty Narodów, wraz z księciem Filipem, księciem Walii oraz księżną Kornwalii, wszyscy uczestniczyli w szczycie. Szczyt zbiegł się w czasie z wizytą państwową na Malcie Elżbiety II jako królowej Wielkiej Brytanii, była to jej pierwsza wizyta w tym kraju od 2007. 
Sekretarz generalny ONZ Ban Ki-Moon oraz francuski prezydent François Hollande wygłosili przemówienia na specjalnej sesji poświęconej zmianom klimatycznym. Ban Ki-Moon i Nicolas Sarkozy, poprzednik Hollande’a, uczestniczyli wcześniej w CHOGM 2009 na Trynidadzie i Tobago przed szczytem w Kopenhadze z tego samego powodu. Na spotkaniu nie było premiera Indii Narendry Modi – jego rząd sprzeciwił się argumentom, że kraj ten powinien ograniczyć wykorzystanie energii elektrycznej z węgla i innych gazów cieplarnianych. Zamiast tego Indie były reprezentowane przez ministra spraw zagranicznych Sushmę Swaraj.
Wśród obecnych przywódców byli: premier Australii Malcolm Turnbull, premier Kanady Justin Trudeau, prezydent Sri Lanki Maithripala Sirisena, brytyjski premier David Cameron, premier Pakistanu Nawaz Sharif. Co najmniej 15 przywódców nie uczestniczyło w szczycie osobiście, zamiast tego wysłali oni ministrów lub innych oficjeli jako swoich przedstawicieli, jak np. premier Tonga Akilisi Pohiva, który był nieobecny z powodów zdrowotnych i krajowych priorytetów, premier Wysp Salomona Manasseh Sogavare, który wysłał swojego wicepremiera i premier Vanuatu Sato Kilman, który nie mógł uczestniczyć z powodu kryzysu rządowego, którego skutkiem były przedterminowe wybory. Tanzania była reprezentowana przez wysokiego komisarza, podczas gdy na ceremonii otwarcia Kenię reprezentował wysoki komisarz, gdyż prezydent Uhuru Kenyatta przybył dopiero drugiego dnia szczytu.
Wyniki szczytu.
Zmiany klimatyczne.
Przywódcy uzgodnili i wydali „Oświadczenie przywódców Wspólnoty Narodów w sprawie działań w dziedzinie klimatu”, w którym nazwali zmiany klimatyczne „egzystencjalnym zagrożeniem” dla wielu państw i wezwali zbliżającą się Konferencję ONZ w sprawie zmian klimatu (COP21) do wypracowania „ambitnego, sprawiedliwego, sprzyjającego zaangażowaniu społecznemu, opartego na trwałych zasadach wyniku ... który obejmie prawnie wiążące porozumienie” w celu zmniejszenia emisji gazów cieplarnianych i kontroli zmiana klimatu. W oświadczeniu stwierdzono, że „wiele z naszych najbardziej narażonych państw i społeczności już zmaga się z negatywnymi skutkami zmian klimatycznych ... (i) niektóre stanowią zagrożenie egzystencjalne". Przywódcy wezwali także kraje rozwinięte do wydania 100 miliardów dolarów rocznie do 2020, aby pomóc krajom rozwijającym się w radzeniu sobie ze skutkami zmiany klimatu. W tym celu Kanada zobowiązała się przez pięć lat do przekazywania 2,65 miliarda dolarów krajom rozwijającym się na pomoc w walce ze zmianami klimatu. Wielka Brytania przeznaczyła 21 milionów funtów na reagowanie w przypadku katastrof klimatycznych i 5,5 miliona funtów na gospodarkę bazującą na wykorzystywaniu oceanów, podczas gdy Australia przeznaczyła 1 milion dolarów na nową inicjatywę Wspólnoty Narodów „Climate Finance Access Hub”, a Indie zobowiązały się do udzielenia pomocy w wysokości 2,5 miliona dolarów. W celu wspierania projektów środowiskowych wśród biednych krajów Wspólnoty Narodów utworzony również został, zaproponowany przez księcia Karola fundusz ekologicznego finansowania Wspólnoty Narodów o wartości 1 miliarda dolarów.
Pokój i bezpieczeństwo.
Komunikat wydany przez przywódców na zakończenie CHOGM poruszył również kwestie pokoju i bezpieczeństwa, stwierdzając, że „radykalizacja, brutalny ekstremizm i terroryzm we wszystkich jego formach i konsekwencjach są poważnymi zagrożeniami dla całego świata” i wezwał członków Wspólnoty Narodów do pełnego wdrożenia rezolucji Rady Bezpieczeństwa Organizacji Narodów Zjednoczonych nr 2178 z 2014 w sprawie terroryzmu i ekstremizmu, oraz do wdrożenia „krajowych strategii przeciwdziałania radykalizacji, brutalnemu ekstremizmowi i terroryzmowi”, w tym edukacji i zajmowania się skargami i wyobcowaniem osób podatnych, szczególnie młodych ludzi. Przywódcy Wspólnoty Narodów zgodzili się również na brytyjską propozycję stworzenia nowej grupy ekspertów do walki z ekstremizmem. Organem, który będzie zwalczał radykalizację i rekrutację terrorystów w całej Wspólnocie, będzie kierował sekretariat Wspólnoty Narodów. Australia przeznaczyła na tę grupę 2,5 miliona dolarów zaś Wielka Brytania 5 milionów funtów.
Komunikat zachęcał również wszystkie kraje do przystąpienia i pełnego wdrożenia traktatu o handlu bronią z 2014 w celu ograniczenia nielegalnego handlu bronią konwencjonalną, w tym bronią strzelecką.
Prawa człowieka, dobre rządzenie i migracja.
W oświadczeniu potwierdzono również zaangażowanie w prawa człowieka i dobre rządzenie oraz poszanowanie praworządności i zasad demokratycznych, a także „uzgodniono o zwiększeniu krajowych i międzynarodowych wysiłków w celu zajęcia się przyczynami nielegalnej migracji, w tym zapobieganiu i ograniczaniu konfliktów i brutalnego ekstremizmu i terroryzmu, eliminacja ubóstwa i promowaniu zrównoważonego rozwoju gospodarczego, wzmacnianiu praworządności, pielęgnowaniu integracyjnych i pluralistycznych systemów politycznych, zwalczaniu przestępczości zorganizowanej, handlu ludźmi i przemytu ludzi oraz współczesnego niewolnictwa, oraz wzmacnianiu poszanowania praw człowieka”, oraz wezwano do współpracy międzynarodowej i przestrzegania prawa międzynarodowego w zakresie migracji, wzywając „wszystkich interesariuszy do pracy nad trwałym rozwiązaniem tego globalnego problemu”.
Zrównoważony rozwój.
W kwestii zrównoważonego rozwoju liderzy przyjęli Agendę na rzecz Zrównoważonego Rozwoju 2030 i wezwali do jej wdrożenia w nadziei, że „doprowadzi to do wykorzenienia ubóstwa we wszystkich jego wymiarach i nikt nie zostanie pozostawiony bez pomocy”, a także zgodzili się na „zapewnienie ciągłej pomocy państwom członkowskim w osiągnięciu długoterminowej zdolności obsługi zadłużenia poprzez doradztwo techniczne w zakresie wzmocnienia instytucjonalnego, finansowania długu, formułowania strategii zadłużenia i restrukturyzacji zadłużenia”.
Inne problemy.
Komunikat poruszył również obawy małych państw, zobowiązując się do wspierania handlu na arenie międzynarodowej w ich imieniu, w szczególności zobowiązując się do zwiększenia dostępu do handlu i finansowania inwestycji dla małych, wrażliwych lub rozwijających się państw, młodzieży oraz znaczenia rozwijania młodych przywódców, równości płci i wzmocnienie pozycji kobiet, wzywając w szczególności do ciągłych wysiłków na rzecz „zapobiegania i eliminowania dzieci, wczesnych i przymusowych małżeństw oraz okaleczania żeńskich narządów płciowych”, zdrowia publicznego, podkreślając znaczenie programów szczepień w walce z chorobami, takimi jak malaria, oraz zobowiązanie państw do wykorzenienia polio jako światowego priorytetu i wzywające „Wspólnotę Narodów ogólnie do wspierania wzmocnienia polityk dotyczących powszechnego ubezpieczenia zdrowotnego w celu zbudowania silnych i odpornych systemów opieki zdrowotnej, które z kolei umożliwią lepsze reagowanie na zagrożenia zdrowia publicznego i sytuacje kryzysowe.
Na spotkaniu wezwano również do łatwiejszego przemieszczania się obywateli Wspólnoty Narodów między państwami członkowskimi.
Zagadnienia krajowe.
Przywódcy z zadowoleniem przyjęli również postępy w bieżących kwestiach krajowych i regionalnych, takich jak poprawa stosunków dwustronnych między Belize i Gwatemalą oraz ich spór graniczny, potwierdzili również swoje wezwanie do wdrożenia istniejących rezolucji ONZ w sprawie sporu cypryjskiego, wyrazili solidarność z Gujaną w toczącym się sporze granicznym z Wenezuelą. 

</doc>
<doc id="5062412" url="https://pl.wikipedia.org/wiki?curid=5062412" title="Dian Pramana Poetra">
Dian Pramana Poetra

Dian Pramana Poetra (ur. 2 kwietnia 1961 w Medanie, zm. 27 grudnia 2018 w Dżakarcie) – indonezyjski piosenkarz.
Popularność zyskał w latach 80. XX wieku, kiedy to współpracował z Deddym Dhukunem w ramach duetu 2D. Wspólnie wydali cztery albumy: "Keraguan", "Masih Ada", "Sebelum Aku Pergi", "Peluklah Diriku". Był także członkiem formacji K3S (Kelompok 3 Suara), którą tworzył z Dhukunem i Bagusem A. Ariyanto.
Wśród przebojów, które wylansował, są m.in. utwory: „Biru”, „Kau Seputih Melati”, „Masih Ada”, „Aku Ini Punya Siapa”, „Semua Jadi Satu”, „Keraguan”, „Gadis di Cafetaria”. Wraz z Dhukunem skomponował utwór „Melayang”, który w wykonaniu piosenkarki January Christy uplasował się na pozycji 34. w zestawieniu 150 indonezyjskich utworów wszech czasów, ogłoszonym przez miejscowe wydanie magazynu „Rolling Stone”.
W 2015 r. został laureatem prestiżowej nagrody Anugerah Musik Indonesia (AMI). Jest zaliczany do grona kompozytorów, którzy przyczynili się do rozwoju indonezyjskiej muzyki popularnej.
Zmarł w 2018 r. na białaczkę.
Dyskografia (wybór).
Źródło:

</doc>
<doc id="5062414" url="https://pl.wikipedia.org/wiki?curid=5062414" title="Referendum niepodległościowe w Słowenii w 1990 roku">
Referendum niepodległościowe w Słowenii w 1990 roku

Referendum niepodległościowe w Słowenii w 1990 roku – referendum przeprowadzone 23 grudnia 1990.
Głosujący zostali zapytani: 
Słoweński parlament ustalił próg ważności referendum na 50% głosów + 1 (większość bezwzględna).
Wyniki.
26 grudnia wyniki referendum zostały oficjalnie ogłoszone przez France Bučara – przewodniczącego parlamentu. W referendum 88,5% uprawnionych do głosowania (z 94,8% głosujących) opowiedziało się za niepodległością, 4% było przeciwnych, 0,9% stanowiło głosy nieważne, 0,1% wyborców zwróciło niewykorzystane karty do głosowania. 6,5% wyborców nie wzięło udziału w głosowaniu.
42 274 osoby nie mogły oddać głosu z powodu pracy poza granicami, odbywania służby wojskowej lub bycia powołanym na ćwiczenia wojskowe. Osoby te nie zostały uwzględnione przy obliczaniu wyników. Całkowita liczba uprawnionych do głosowania wynosiła 1 499 294 osób.
Następstwa.
Ogłoszenie wyników referendum zobligowało władze do ogłoszenia deklaracji niepodległości państwa w przeciągu sześciu miesięcy. 25 czerwca 1991 proklamowano Podstawową Kartę Konstytucyjną o Suwerenności i Niepodległości Republiki Słowenii, następnego dnia ogłoszono niepodległość co doprowadziło do wybuchu wojny dziesięciodniowej.

</doc>
<doc id="5062419" url="https://pl.wikipedia.org/wiki?curid=5062419" title="Aleksander Rayski">
Aleksander Rayski

Aleksander Rayski herbu Jelita – stolnik starodubowski w latach 1671-1683.
Był elektorem Jana III Sobieskiego z województwa brzeskolitewskiego w 1674 roku.

</doc>
<doc id="5062421" url="https://pl.wikipedia.org/wiki?curid=5062421" title="Odengatan">
Odengatan

Odengatan – ulica w centrum Sztokholmu, położona w dwóch dzielnicach: Vasastaden i Östermalm. Łączy ulicę Valhallavägen ze stacją kolejową Stockholms östra station przebiegając przez plac Odenplan i park miejski Vasapark do placu Eriksplan. Długość ulicy wynosi 1730 metrów, a szerokość to około 10 metrów. Nazwę ulicy nadano w 1885 roku na cześć najwyższego bóstwa nordyckiego panteonu, Odyna, gdyż w owym czasie występowało duże zainteresowanie mitologią nordycką. Nazwa była pierwotnie wymawiana jako Udedinatan. 
Literatura.
Stugart, Martin. Fråga om Stockholm - Känt och okänt om huvudstaden : [szw.]. — Stockholm : Bokförl. DN, 2004. — 183 p. — .

</doc>
<doc id="5062423" url="https://pl.wikipedia.org/wiki?curid=5062423" title="Giovanni Koetting">
Giovanni Koetting

Giovanni Koetting (ur. 10 marca 1962 w Ivrei) – włoski piłkarz grający na pozycji pomocnika, trener piłkarski.
Kariera piłkarska.
Kariera klubowa.
Wychowanek Juventusu, w barwach którego w 1979 rozpoczął karierę piłkarską. W debiutanckim sezonie nie rozegrał żadnego meczu i w sezonie 1980/81 został wypożyczony do Udinese, a w następnym do SPAL. W 1982 wrócił do Turynu i w kolejnym sezonie zdobył mistrzostwo Włoch. W 1985 przeszedł do Ancony, a po dwóch latach przeniósł się do rodzimego Ivrea. W 1988 został piłkarzem Rivarolese, w którym zakończył karierę piłkarską w roku 1993.
Kariera reprezentacyjna.
W 1981 roku występował w młodzieżowej reprezentacji Włoch.
Kariera trenerska.
Po zakończeniu kariery piłkarza rozpoczął pracę trenerską w amatorskich klubach Piemontu, między innymi Santhià i Sporting Bellinzago.

</doc>
<doc id="5062425" url="https://pl.wikipedia.org/wiki?curid=5062425" title="Henryk Rayski">
Henryk Rayski

Henryk Rayski herbu Jelita – cześnik połocki w latach 1673-1699.
Był elektorem Jana III Sobieskiego z województwa brzeskolitewskiego w 1674 roku.

</doc>
<doc id="5062429" url="https://pl.wikipedia.org/wiki?curid=5062429" title="Yockie Suryoprayogo">
Yockie Suryoprayogo

Yockie Suryoprayogo (ur. 14 września 1954 w Demak, zm. 5 lutego 2018) – indonezyjski muzyk, aranżer, kompozytor i klawiszowiec. W trakcie swojej kariery był związany z formacjami God Bless i Kantata Takwa.
Jest autorem takich utworów jak „Kesaksian”, „Kehidupan”, „Jurang Pemisah”, „Pelangi” i „Maret 1989”. Lokalne wydanie magazynu „Rolling Stone” umieściło „Kesaksian” i „Kehidupan” wśród 100 indonezyjskich utworów wszech czasów (kolejno na pozycjach 8. i 82.).
Współpracował przy nagrywaniu ścieżki dźwiękowej do filmu "Badai Pasti Berlalu".

</doc>
<doc id="5062430" url="https://pl.wikipedia.org/wiki?curid=5062430" title="Justo Jorge Padrón">
Justo Jorge Padrón

Justo Jorge Padrón (ur. 1 października 1943 w Las Palmas, zm. 11 kwietnia 2021 w Madrycie) – hiszpański poeta, eseista i tłumacz. Jego twórczość została opisana jako potwierdzająca „siłę współczesnej poezji kanaryjskiej”.
Życiorys.
Urodził się w Las Palmas de Gran Canaria w 1 października 1943 roku. Studiował prawo na Uniwersytecie w Barcelonie, w 1967 roku wrócił do rodzinnego miasta, gdzie przez siedem lat praktykował prawo. W tym czasie opublikował swoje pierwsze wiersze i nawiązał kontakt z innymi młodymi poetami hiszpańskimi. W 1974 porzucił prawo, aby całkowicie poświęcić się poezji. Dwa lata później został wybrany przez ministerstwo spraw zagranicznych i Instytut Kultury Latynoskiej na tournee po Ameryce Łacińskiej jako przedstawiciel nowej generacji poezji hiszpańskiej. W 1979 roku reprezentował Hiszpanię na IV Światowym Kongresie Poetów w Korei Południowej oraz na pierwszym Festiwalu Poezji Europejskiej w Leuven. Praca Padróna została przetłumaczona na ponad trzydzieści języków, a on sam był tłumaczem specjalizującym się w językach skandynawskich.
Zmarł w Madrycie z powodu COVID-19 11 kwietnia 2021 roku w wieku 77 lat podczas pandemii w Hiszpanii.
Nagrody.
W swoim życiu otrzymał wiele nagród literackich: "Premio Adonais" (1971), "Międzynarodową Nagrodę Akademii Szwedzkiej" (1972), "Premio Boscán" (1973), "Nagrodę Fastenratha Królewskiej Akademii Hiszpańskiej" (1976), "Europejską Nagrodę Literacką" (1986), "Premio Orfeo" (1992), "Premio Canarias" (1997). W latach 90. był nominowany do miejsca w Królewskiej Akademii Hiszpańskiej, ale bez powodzenia.

</doc>
<doc id="5062431" url="https://pl.wikipedia.org/wiki?curid=5062431" title="Austurvöllur">
Austurvöllur

Austurvöllur – plac miejski i teren zieleni w centrum Reykjavíku, stolicy Islandii. Plac jest w większości trawiasty, poza środkową częścią, gdzie znajduje się pomnik Jóna Sigurðssona, działacza na rzecz autonomii Islandii. Przy placu położony jest budynek islandzkiego parlamentu Alþingishúsið, luterańska katedra Dómkirkjan oraz hotel Borg.
Plac jest popularnym miejscem spędzania czasu wolnego w stolicy Islandii, m.in. w kawiarniach przy placu oraz podczas koncertów plenerowych. Gromadzą się tutaj również demonstracje polityczne Islandczyków, m.in. przeciwko NATO w 1949 roku, podczas kryzysu finansowego w 2009 roku oraz podczas protestów w 2016 roku. 

</doc>
<doc id="5062435" url="https://pl.wikipedia.org/wiki?curid=5062435" title="Tirana AS">
Tirana AS

Tirana AS – albański klub piłki nożnej kobiet z siedzibą w stolicy kraju, Tiranie.
Zespół ma na koncie jedno mistrzostwo Albanii oraz jeden triumf w Pucharze Albanii. Obydwa tytuły drużyna wywalczyła w pierwszych w historii oficjalnych edycjach tych rozgrywek, mistrzostwo kraju w 2009 roku i Puchar w sezonie 2009/2010.

</doc>
<doc id="5062442" url="https://pl.wikipedia.org/wiki?curid=5062442" title="KH-7 31">
KH-7 31

KH-7 31 – amerykański satelita rozpoznawczy; trzydziesty pierwszy statek serii KeyHole-7 "GAMBIT" programu CORONA. Jego zadaniem było wykonywanie wywiadowczych zdjęć Ziemi o rozdzielczości przy gruncie około 46 cm. 
Budowa i działanie.
Głównym komponentem satelity była kamera wyprodukowana przez Eastman Kodak, wyposażona w obiektyw lustrzany teleskopu systemu Maksutova charakteryzujący się ogniskową 195,58 mm. Dzięki zestawowi luster udało się obniżyć wagę i wymiary zastosowanego aparatu. Precyzyjne położenie satelity określane było dzięki zestawowi czujników; żyroskopu i skanera podczerwieni kontrolującego położenie ziemskiego horyzontu. Korekta orbity była dokonywana przy pomocy 4 rakietowych silników korekcyjnych. Film po naświetleniu był przesuwany za pomocą zestawu rolek do kapsuły, która następnie oddzielała się od satelity, lądowała na spadochronie w rejonie Pacyfiku i była przechwytywana podczas opadania przez specjalnie do tego przystosowany samolot.
Misja.
Misja rozpoczęła się 16 sierpnia 1966 roku, kiedy rakieta Atlas SLV-3 Agena D wyniosła z kosmodromu Vandenberg na niską orbitę okołoziemską 31. satelitę z serii KH-7. Po znalezieniu się na orbicie KH-7 31 otrzymał oznaczenie COSPAR 1966-074A.
Podczas misji doszło do awarii układu optycznego podczas 9 okrążania Ziemi, zacięciu uległo jedno ze zwierciadeł co skutkowało wykonywaniem zdjęć w układzie mono. Pomimo awarii misję uznano za udaną. KH-7 31 pozostawał na orbicie ponad 8 dni, w którym to czasie wykonał 130 okrążeń Ziemi.
22 lutego 1995 roku prezydent Bill Clinton podpisał rozporządzenie wykonawcze 12951 odtajniające 860 tysięcy zdjęć wykonanych w latach 1960-1980 przez wojskowe satelity wywiadowcze. Kolejną partię zdjęć odtajniono w 2002 roku. Archiwalne zdjęcia są wykorzystywane m.in. przez archeologów, geologów i historyków. Zdjęcia z satelity KH-7 31 wykorzystano do analizy stanowisk archeologicznych w asyryjskim mieście Niniwa, gdzie zwrócono szczególną uwagę na zarysy kanałów i pozostałości starożytnej zabudowy. Zdjęcia z satelity wykorzystano także przy analizie rozwoju stacji radarowej w pobliżu łotewskiej miejscowości Skrunda. 
Satelita spłonął w atmosferze 24 sierpnia 1966 roku.

</doc>
<doc id="5062450" url="https://pl.wikipedia.org/wiki?curid=5062450" title="Brontinae">
Brontinae

Brontinae – podrodzina chrząszczy z rodziny spichrzelowatych.
Systematyka.
Do tej podrodziny zaliczane są 23 żyjące oraz 4 wymarłe rodzaje zgrupowane w dwóch plemionach:

</doc>
<doc id="5062461" url="https://pl.wikipedia.org/wiki?curid=5062461" title="Zoran Simjanović">
Zoran Simjanović

Zoran Simjanović, (ur. 11 maja 1946 w Belgradzie, zm. 11 kwietnia 2021 tamże) – serbski kompozytor. Od 1961 roku założył i grał w kilku najpopularniejszych zespołach rockowych w Jugosławii (m.in. Siluete, Elipse). Pisał także piosenki dla swoich przyjaciół, którzy zdobyli nagrody na festiwalach, chociaż ogólnie rzecz biorąc, nigdy nie interesował się zbytnio muzyką pop.
Od 1975 komponował muzykę dla kina, telewizji i teatru w Jugosławii i za granicą. Napisał muzykę do 55 filmów, w tym dużej ilości dla telewizji. Był wykładowcą na Wydziale Sztuk Scenicznych i Wydziale Sztuki Muzycznej w Belgradzie.
Zmarł 11 kwietnia 2021 roku w Belgradzie na COVID-19, miał 74 lata.

</doc>
<doc id="5062463" url="https://pl.wikipedia.org/wiki?curid=5062463" title="Harvey Malaihollo">
Harvey Malaihollo

Harvey Benyamin Malaihollo (ur. 3 maja 1962 w Dżakarcie) – indonezyjski piosenkarz.
Rozpoznawalność zyskał w latach 80. XX wieku. Jego twórczość spotkała się także z uznaniem odbiorców w Malezji.
W latach 1975 i 1976 został zwycięzcą lokalnego konkursu Bintang Radio dan Televisi. Następnie występował na festiwalach piosenki popularnej w Indonezji. Kolejne sukcesy odniósł na zagranicznych festiwalach muzycznych, m.in. Golden Kite World Song Festival w Kuala Lumpur ("Best Performer", 1984), World Popular Song Festival w Tokio ("Best Performer", 1986) i ASEAN Pop Song Festival w Singapurze ("Best Singer", 1988).
23 marca 2011 r. otrzymał nagrodę Nugraha Bhakti Musik Indonesia (NBMI) od stowarzyszenia PAPPRI (Persatuan Artis Penyanyi, Pencipta Lagu, dan Penata Musik Rekaman Indonesia).
Dyskografia (wybór).
Źródło:

</doc>
<doc id="5062467" url="https://pl.wikipedia.org/wiki?curid=5062467" title="Blaneta">
Blaneta

Blaneta – hipotetyczna egzoplaneta znajdująca się na orbicie czarnej dziury.
Blanety pod względem budowy miałyby być podobne do zwykłych planet skalistych, tj. posiadać wystarczającą masę, aby ich własna grawitacja pod wpływem równowagi hydrostatycznej powodowała nadanie im kulistego kształt, ale też na tyle mała, aby nie mogły one zapoczątkować reakcje termojądrowe. Szacuje się, że miałyby być nawet 10-krotnie większe od Ziemi o bardzo rozrzedzonej atmosferze, przy czym byłyby także znacznie się od niej różniące. Nie wyklucza się także istnienia gazowych olbrzymów, ale ze względu na trudność ich powstawania uważa się to za mało prawdopodobne.
Etymologia.
Hipotezy dotyczące powstawania planet wokół czarnych dziur były wysnuwane od wielu lat. W 2019 r. zespół astronomów i egzoplanetologów z Uniwersytetu Kagoshima w Japonii pod kierownictwem Keiichi Wada opublikowali artykuł, a rok później drugi, w którym dokonali jego rozbudowy i korekty obliczeń. Wprowadzili w nim także samo pojęcie "blanety". Samo słowo stanowi kontaminację słów "black hole" (pl. "czarna dziura") i "planet" (pl. "planeta").
Powstawanie blanet.
Według badań, w odległości do kilku parseków od supermasywnych czarnych dziur o małej jasności mogą istnieć odpowiednie warunki do powstawania licznych planet. Występują tam zamarznięte chmury gazu i pyłu poniżej temperatury 100 K w formie dysków akrecyjnych. Dodatkowo ich gęstość jest już na tyle mała, że zamiast wzajemnie się zderzać i anihilować, łączą się w większe i bardziej zbite struktury osiągając tym samym rozmiar ok. 0,1-1 cm. One zaś scalają się w jeszcze większe twory o wielkości 10-100 m, jednak już bez dalszego zwiększania gęstości. Stanowią one zalążki nowych planet – platenozymali.
Odniesienia w kulturze.
W filmie Interstellar z 2014 r. pojawiły się dwie egzoplanety znajdujące się na orbicie czarnej dziury Gargantuy. Jednakże nie mogłyby istnieć w przedstawionej tam „dość” ziemiopodobnej formie ze względu na ekstremalnie duże promieniowanie magnetyczne oraz bardzo niskie temperatury.

</doc>
<doc id="5062487" url="https://pl.wikipedia.org/wiki?curid=5062487" title="Deddy Dhukun">
Deddy Dhukun

Deddy Dhukun (ur. 22 czerwca 1958 w Banyumas) – indonezyjski wokalista jazzowy i twórca piosenek.
Popularność zyskał w latach 80. XX wieku, kiedy to wraz z Dianem Pramaną Poetrą tworzył duet 2D. Wspólnie wydali cztery albumy: "Keraguan", "Masih Ada", "Sebelum Aku Pergi", "Peluklah Diriku". Z tym samym muzykiem stworzył utwór „Melayang”, który został spopularyzowany przez piosenkarkę January Christy. Był także związany z formacją K3S (Kelompok 3 Suara).
Wśród jego twórczości można wymienić także utwory „Gagak Hitam” i „Aku Ini Punya Siapa”.
Lokalne wydanie magazynu „Rolling Stone” umieściło jego utwór „Melayang” na pozycji 34. w zestawieniu 150 indonezyjskich utworów wszech czasów.

</doc>
<doc id="5062495" url="https://pl.wikipedia.org/wiki?curid=5062495" title="Antonios Varthalitis">
Antonios Varthalitis



</doc>
<doc id="5062565" url="https://pl.wikipedia.org/wiki?curid=5062565" title="Skalskie (Olkusz)">
Skalskie (Olkusz)

Skalskie – część miasta Olkusza (SIMC 0941926), w województwie małopolskim, w powiecie olkuskim. Do 1973 samodzielna wieś.
Leżą we wschodniej części miasta, między ulicami Jasną a Nowowiejską, wzdłuż lokalnej drogi na Rabsztyn. Od południa graniczy z kompleksem leśnym.
Skalskie stanowiło do 1949 roku część wsi Rabsztyn w gminie Rabsztyn w powiecie olkuskim, początkowo w województwie kieleckim, a od 18 sierpnia 1945 w województwie krakowskim. 15 marca 1949 awansowało do statusu gromady, stanowiąc jedną z 14 gromad gminy Rabsztyn.
W związku z reformą znoszącą gminy jesienią 1954 roku, Skalskie weszło w skład gromady Rabsztyn.
1 stycznia 1973, w związku z kolejną reformą systemu podziału administracyjnego – znoszącą gromady, Skalskie włączono do Olkusza.

</doc>
<doc id="5062566" url="https://pl.wikipedia.org/wiki?curid=5062566" title="Bekarda białosterna">
Bekarda białosterna

Bekarda białosterna ("Tityra leucura") – gatunek średniej wielkości ptaka z rodziny bekardowatych (Tityridae). Występuje w zachodniej Brazylii. Znany z obserwacji z 2006 z południowo-wschodnim stanie Amazonas, przy granicy ze stanem Rondônia, na którego północy w 1829 pozyskano jeden okaz. Holotyp znajduje się w Muzeum Historii Naturalnej w Wiedniu. Ponownie odkryty po 177 latach gatunek nie jest jeszcze powszechnie zaakceptowany. Ma status niedostateczne dane (DD, "Data Deficient").
Taksonomia.
Po raz pierwszy gatunek opisał August von Pelzeln w 1868. Holotyp pochodził z Salto do Girao, czyli Jirau, u wybrzeża rzeki Madeira na północy brazylijskiego stanu Rondônia przy granicy z Amazonas (). Pozyskał go Johann Natterer w październiku 1829. Został przekazany do Muzeum Historii Naturalnej w Wiedniu. Autor nadał nowemu gatunkowi nazwę "Tityra (Erator) leucura".
Status gatunku jest sporny. Poza odkryciem gatunku jedyne stwierdzenie to obserwacja z 2006 roku. Obecnie (2021) Międzynarodowy Komitet Ornitologiczny nie uznaje bekardy białosternej za osobny gatunek, wymienia ją obok bekardy czarnogłowej ("Tityra inquisitor"). Autorzy HBW (2004) początkowo uczynili podobnie. Bekardę białosterną uznano za formę pośrednią między "T. i. albitorques" a "T. i. pelzelni", których obszary występowania zdają się nachodzić w miejscu typowym "T. leucura", a holotyp za nietypowo upierzonego osobnika w szacie bliskiej ostatecznej ("subadultus"). Została jednak wymieniona jako gatunek w 2016 na liście tworzonej przy współpracy z BirdLife International. Nie wiadomo, jak miałby powstać mieszaniec podgatunków bekardy czarnogłowej z białym ogonem, ponieważ u przedstawicieli ich obydwu sterówki są czarno-białe. Na "Kompletnej liście ptaków świata" (2021) bekarda białosterna ma status odrębnego gatunku.
Morfologia.
Długość ciała holotypu wynosi niecałe 18 cm, długość skrzydła – 102 mm, ogona – 65 mm (o 19 lat starsze źródło zawiera inne wartości, odpowiednio 101 mm i 63 mm), górnej krawędzi dzioba – 14,6 mm, skoku – niecałe 15 mm.
Holotyp miał być młodym samcem w trakcie pierzenia do szaty ostatecznej. Ma białe policzki i okolice pokryw usznych. Wierzch ciała i górna część piersi są szare, znacznie wyraźniej niż u bekardy czarnogłowej. Brak czarnego paska przedkońcowego na sterówkach. Są jasnoszare z około dwucentymetrowymi białymi paskami na początku chorągiewek wewnętrznych. Na końcu obecny szeroki biały pasek, nie kontrastuje ostro z resztą ogona. Carl Eduard Hellmayr uważał, że w procesie wzrostu pióra w komórkach brakowało melaniny. Ocenił też dziób jako niewykształcony w pełni – pod względem długości osiągnął jedynie około ⅓ rozmiaru właściwego dla blisko spokrewnionych bekard. Whittaker, który obserwował bekardę białosterną w 2006 potwierdził, że ta prócz białego ogona wydawała się mieć mniejszy dziób, przywodzący na myśl bekardziki "Pachyramphus". Tęczówkę miała ciemnobrązową lub czarną.
Zasięg występowania, ekologia i zachowanie.
Miejsce typowe położone jest około 120 km na południowy zachód od Porto Velho, stolicy stanu Rondônia. Obserwacje z kwietnia 2006 pochodzą z oddalonych o około 420 km terenów w południowo-wschodnim stanie Amazonas, z wilgotnych lasów "terra firme" ().
Status i zagrożenia.
IUCN nadaje bekardzie białosternej status niedostateczne dane (DD, "Data Deficient") od 2016 roku (stan w 2021). BirdLife International uznaje trend liczebności populacji za niemożliwy do określenia.

</doc>
<doc id="5062572" url="https://pl.wikipedia.org/wiki?curid=5062572" title="Rossini Opera Festival">
Rossini Opera Festival

 Rossini Opera Festival (ROF) to międzynarodowy festiwal muzyczny odbywający się każdego roku w sierpniu w Pesaro we Włoszech, miejscu urodzenia kompozytora operowego Gioacchino Rossiniego. Jego celem, oprócz badania dziedzictwa muzycznego kompozytora, jest ożywienie i wykonanie jego dzieł w wyjątkowej scenerii i warunkach, które umożliwiają współpracę uczonych, artystów i publiczności. Często nazywa się go po prostu Festiwalem Pesaro.
Przedstawienia odbywają się w kilku miejscach. W Teatro Rossini na 850 miejsc, zbudowanym w 1818 r. i odrestaurowanym w 2002 r. Od 1996 r. w zmodyfikowanej arenie sportowej „BPAPalas”, od 2018 roku noszącej nazwę Vitrifrigo Arena, mieszczącej 1500 osób. Od 2000 roku inna sala, Teatro Sperimentale (Teatr Eksperymentalny), oferuje możliwość prezentacji mniejszych dzieł Rossiniego i współczesnych mu kompozytorów. Na głównym placu w Pesaro, Piazza del Popolo, odbywają się występy plenerowe. W Palazzo Olivieri, siedzibie Konserwatorium Muzycznego Rossini, znajduje się Pedrotti Auditorium, elegancka sala koncertowa zbudowana i uruchomiona w 1892 roku, dziesięć lat po rozpoczęciu kursów w Instytucie. Hala została niedawno odrestaurowana. Posiada 500 miejsc. 
W dniu 13 sierpnia 1993 r. Włoski Parlament jednogłośnie uchwalił ustawę specjalną wspierającą Rossini Opera Festival, uznającą osiągnięcia Festiwalu Pesaro w odrodzeniu oper Rossiniego za uprawnione do włączenia ich do prac nadzorowanych przez państwo, renowacji narodowego dziedzictwa artystycznego. W grudniu 2012 roku kolejna ustawa zaliczyła ROF do ograniczonej grupy „festiwali muzycznych i operowych o absolutnym międzynarodowym prestiżu”. 
Pierwotnie Festiwal prowadzony był przez Gminę Pesaro - bezpośredniego spadkobiercę Rossiniego, a od roku 1994 przez Fundację Rossini Opera Festival.
Festiwal jest miejscem, gdzie przywraca się do życia teatralnego często zapomniane opery Rossiniego. Każdego roku, oprócz tych najpopularniejszych dzieł pokazywane są nowe inscenizacje oper zapomnianych lub takich, których partytury zostały odnalezione po wielu latach i opracowane na nowo. Festiwal przyczynia się do popularyzacji dzieł Rossiniego na całym świecie. 
Festiwal przyciąga do współpracy wybitnych artystów - realizatorów i śpiewaków. Udział w nim jest bardzo prestiżowy. 

</doc>
<doc id="5062583" url="https://pl.wikipedia.org/wiki?curid=5062583" title="Maltańska Giełda Papierów Wartościowych">
Maltańska Giełda Papierów Wartościowych



</doc>
<doc id="5062635" url="https://pl.wikipedia.org/wiki?curid=5062635" title="Châtelaine">
Châtelaine

Châtelaine, equipages – wyrób jubilerski znany od okresu średniowiecza w formie noszonego przy pasie łańcuszka, do którego doczepiano klucze, pieczątki, breloki, zegarki i różne drobne przedmioty. Wykonywano go ze złota, srebra lub brązu, dekorując emalią i kamieniami szlachetnymi. 

</doc>
<doc id="5062636" url="https://pl.wikipedia.org/wiki?curid=5062636" title="Krynica-Wieś">
Krynica-Wieś

Krynica-Wieś – część miasta Krynica-Zdrój (SIMC 0960444), w województwie małopolskim, w powiecie nowosądeckim. Do końca 1949 roku samodzielna wieś.
Leży w środkowo-południowej części miasta, na południe od centrum Krynicy, głównie w okolicy ul. Źródlanej, blisko stacji kolejowej Krynica-Zdrój. Ma rozkład nieregularny. Dawna wieś w formalnym znaczeniu obejmowała wszystkie tereny wiejskie na południe, zachód i północ od miasta Krynicy.
Krynica-Wieś stanowiła do 1934 gminę jednostkową w powiecie nowosądeckim w województwie krakowskim; 1 sierpnia 1934 utworzyła zbiorową gminę Krynica-Wieś, która zachowała charakter jednostkowy, ponieważ składała się z tylko jednej miejscowości.
Podczas II wojny światowej w powiecie Neu-Sandez (nowosądeckim) w dystrykcie krakowskim, w Generalnym Gubernatorstwie. W 1943 roku liczyła 3245 mieszkańców.
1 stycznia 1950 Krynicę-Wieś włączono do miasta Krynica, likwidując tym samym gminę Krynica.
Znajduje się tu zlikwidowany przystanek kolejowy Krynica Wieś.

</doc>
<doc id="5062637" url="https://pl.wikipedia.org/wiki?curid=5062637" title="Krzykała">
Krzykała

Krzykała – grupa skał w orograficznie lewych zboczach Doliny Sąspowskiej w Ojcowskim Parku Narodowym (OPN). Znajdują się w lesie po wschodniej stronie ścieżki od parkingu na Złotej Górze do dna Doliny Sąspowskiej.
Skały zbudowane są z późnojurajskich wapieni. Ze ścieżki szlaku turystycznego są widoczne tylko w okresie zimowo-wiosennym. W okresie wegetacyjnym przesłaniają je liście drzew. Znajduje się w nich kilka schronisk: Schronisko z Sufitem, Schronisko Dolne w Krzykale Pierwsze, Schronisko w Krzykale Drugie, Schronisko Górne w Krzykale, Schronisko za Drzewem, Schronisko z Sufitem, Schronisko pod Krzykałą Pierwsze, Schronisko w Szczelinie, Rurka w Krzykale Druga.

</doc>
<doc id="5062641" url="https://pl.wikipedia.org/wiki?curid=5062641" title="Diabli Młyn">
Diabli Młyn

Diabli Młyn – grupa skał w orograficznie lewych zboczach wąwozu Słupianka w Ojcowskim Parku Narodowym (OPN). Znajduje się w lesie po wschodniej gruntowej drogi wiodącej tym wąwozem od dna Doliny Sąspowskiej do Woli Kalinowskiej.
Skały zbudowane są z późnojurajskich wapieni. Z drogi są widoczne tylko w okresie zimowo-wiosennym. W okresie wegetacyjnym przesłaniają je liście drzew. Znajduje się w nich kilka schronisk: Schronisko wzdłuż Ściany w Diablim Młynie, Schronisko Północne w Diablim Młynie Pierwsze, Schronisko Północne w Diablim Młynie Drugie, Schronisko Północne w Diablim Młynie Trzecie, Schronisko koło Schroniska Puszczyka, Jaskinia Dwuotworowa w Słupiance, Schronisko pod Diablim Młynem, Schronisko z Rurką w Diablim Młynie.

</doc>
<doc id="5062643" url="https://pl.wikipedia.org/wiki?curid=5062643" title="Grobelne Skały">
Grobelne Skały

Grobelne Skały – grupa skał w orograficznie lewych zboczach wąwozu Słupianka w Ojcowskim Parku Narodowym (OPN). Znajdują się w lesie przy wylocie tego wąwozu do dna Doliny Sąspowskiej.
Skały zbudowane są z późnojurajskich wapienii. Z drogi są widoczne tylko w okresie zimowo-wiosennym. W okresie wegetacyjnym przesłaniają je liście drzew.

</doc>
<doc id="5062648" url="https://pl.wikipedia.org/wiki?curid=5062648" title="Księstwo Czeskie">
Księstwo Czeskie



</doc>
<doc id="5062650" url="https://pl.wikipedia.org/wiki?curid=5062650" title="Zoran Gopčević">
Zoran Gopčević

Zoran Gopčević (ur. 29 stycznia 1955 w Kotor Varoš, zm. 30 września 2000) – czarnogórski piłkarz wodny, wicemistrz olimpijski w barwach Jugosławii.
Wystąpił na Letnich Igrzyskach Olimpijskich 1980, podczas których zdobył srebrny medal olimpijski w barwach reprezentacji Jugosławii. W całym turnieju strzelił 14 bramek i został uznany najlepszym piłkarzem wodnym tych zawodów.
Z reprezentacją Jugosławii został brązowym medalistą mistrzostw świata w 1978 roku, wicemistrzem Europy w 1977 roku i złotym medalistą igrzysk śródziemnomorskich w 1979 roku. W barwach klubu VK Primorac Kotor zdobył 2 tytuły mistrza Jugosławii. 
W 1988 roku rozpoczął karierę trenerską w VK Primorac Kotor. Ostatnim klubem w karierze trenerskiej Gopčevicia był Spartak Subotica. Zmarł nagle 30 września 2000 roku. Ku jego pamięci rozgrywany jest Memoriał im. Zorana Gopčevicia, w którym uczestniczą drużyny klubowe z kilku bałkańskich państw.

</doc>
<doc id="5062652" url="https://pl.wikipedia.org/wiki?curid=5062652" title="Sadłowa">
Sadłowa

Sadłowa – grupa skał w orograficznie lewych zboczach wąwozu Koziarnia w Ojcowskim Parku Narodowym. Znajduje się w środkowej części wąwozu. Zbudowane z późnojurajskich wapieni skały mają wysokość 11 m i znajdują się w lesie, a ich szczytowe partie porośnięte są roślinnością. Skały są silnie skorodowane. Zdecydowanie przeważają na nich wżery o nieregularnej geometrii, o przewieszonych, ostrych krawędziach oraz rozbudowanym układzie przestrzennym. Występują także niewielkie, zaoblone formy, o gładkich brzegach. Największe nagromadzenie wżerów znajduje się w dolnej części skał, na wysokości do 5,3 m nad podłożem. Geneza tych wżerów jest różna. Mniejsze mogły powstać wskutek rozpuszczania na nagich ścianach skalnych jak również pod niewielkimi, izolowanymi kępami roślinności. Największe i najbardziej złożone przestrzennie powstały w wyniku zjawisk krasowych, pod przykryciem gleb rozwiniętych na lessach.
W Sadłowej Skale jest wiele jaskiń i schronisk, największe z nich to Jaskinia Sadlana i Tunel Stromy. 

</doc>
<doc id="5062663" url="https://pl.wikipedia.org/wiki?curid=5062663" title="Requiem (Verdi)">
Requiem (Verdi)



</doc>
<doc id="5062673" url="https://pl.wikipedia.org/wiki?curid=5062673" title="Kościół Chrystusa w Rzymie">
Kościół Chrystusa w Rzymie

Kościół Chrystusa (wł. "Chiesa di Cristo", niem. "Christuskirche") – zabytkowa, neoromańska świątynia w Rzymie, w rione Ludovisi. Należy do Kościoła Ewangelicko-Luterańskiego we Włoszech.
Historia.
Przed budową kościoła niemieccy luteranie jako swojej świątyni używali kaplicy, którą zorganizowano w ambasadzie Cesarstwa Niemieckiego w Palazzo Caffarelli. W 1889 roku zakupiono działkę przy Via Sicilia. Cesarz Wilhelm II Hohenzollern zlecił projekt świątyni Franzowi Schwechtenowi, znanemu głównie jako architekt kościoła Pamięci w Berlinie. Po związanych z I wojną światową opóźnieniach świątynię konsekrowano w 1922. W niedzielę 11 grudnia 1983 roku kościół odwiedził Jan Paweł II. Była to pierwsza sytuacja w historii, gdy papież odwiedził świątynię protestancką.
Architektura.
Świątynia neoromańska, trójnawowa, posiadająca empory. Pokryta trawertynem fasada ozdobiona jest pilastrami oraz trzema niszami, w każdej z nich znajduje się posąg. W niszy lewej znajduje się figura św. Piotra, w środkowej – Jezusa Chrystusa, a w prawej – św. Pawła. Wnętrze pokryte jest mozaikami. Z wyjątkiem podobizny Chrystusa Pantokratora przedstawione są jedynie wzory geometryczne. 

</doc>
<doc id="5062678" url="https://pl.wikipedia.org/wiki?curid=5062678" title="EasyEDA">
EasyEDA

EasyEDA – internetowy pakiet narzędzi EDA, który umożliwia inżynierom projektowanie, symulowanie, udostępnianie (publicznie lub prywatnie) oraz omawianie schematów, symulacji i płytek drukowanych. Inne funkcje obejmują tworzenie zestawień materiałów, plików Gerber oraz plików typu pick and place,a także dokumentów wyjściowych w formatach PDF, PNG i SVG.
Program umożliwia tworzenie i edycję schematów, symulację SPICE mieszanych obwodów analogowych i cyfrowych, tworzenie i edycję układów obwodów drukowanych oraz opcjonalnie produkcję płytek drukowanych.
Członkostwo bez subskrypcji jest oferowane dla projektów publicznych i ograniczonej liczby projektów prywatnych. Liczbę projektów prywatnych można zwiększyć, wnosząc wysokiej jakości projekty publiczne, symbole schematyczne i ślady PCB lub płacąc miesięczną subskrypcję.
Zarejestrowani użytkownicy mogą bezpłatnie pobierać pliki Gerber, ale za opłatą EasyEDA oferuje usługę produkcji PCB. Ta usługa może również akceptować dane wejściowe plików Gerber z narzędzi innych firm.

</doc>
<doc id="5062679" url="https://pl.wikipedia.org/wiki?curid=5062679" title="Warszawa Południowa">
Warszawa Południowa



</doc>
<doc id="5062684" url="https://pl.wikipedia.org/wiki?curid=5062684" title="Wierzbno (mazowiecka stacja kolejowa)">
Wierzbno (mazowiecka stacja kolejowa)

Wierzbno – dawna stacja kolejowa i przystanek osobowy w Warszawie. Funkcjonował w Piaseczyńskiej Kolei Wąskotorowej na trasie Warszawa Mokotów – Nowe Miasto nad Pilicą.

</doc>
<doc id="5062691" url="https://pl.wikipedia.org/wiki?curid=5062691" title="I'm Still Standing">
I'm Still Standing



</doc>
<doc id="5062692" url="https://pl.wikipedia.org/wiki?curid=5062692" title="She's My Man">
She's My Man



</doc>
<doc id="5062699" url="https://pl.wikipedia.org/wiki?curid=5062699" title="Źródło dr Wróbla">
Źródło dr Wróbla



</doc>
<doc id="5062701" url="https://pl.wikipedia.org/wiki?curid=5062701" title="X Gon' Give It to Ya">
X Gon' Give It to Ya



</doc>
<doc id="5062702" url="https://pl.wikipedia.org/wiki?curid=5062702" title="It's Dark and Hell Is Hot">
It's Dark and Hell Is Hot



</doc>
<doc id="5062705" url="https://pl.wikipedia.org/wiki?curid=5062705" title="X Gon' Give It to Ya Again">
X Gon' Give It to Ya Again



</doc>
<doc id="5062708" url="https://pl.wikipedia.org/wiki?curid=5062708" title="Erena Mizusawa">
Erena Mizusawa

 – japońska aktorka i modelka.
Życiorys.
Mizusawa ze strony matki jest w połowie Koreanką. Kiedyś była modelką dla magazynu "Candy", a później przeniosła się do innego magazynu o modzie, "Seventeen". Opuściła "Seventeen" w 2011 roku. Wiosną 2007 roku została aktorką, występując i grając w kilku serialach telewizyjnych. Obecnie jest modelką dla japońskiego magazynu "Non-no".

</doc>
<doc id="5062711" url="https://pl.wikipedia.org/wiki?curid=5062711" title="Phạm Minh Chính">
Phạm Minh Chính

Phạm Minh Chính (ur. 10 grudnia 1958) – wietnamski polityk, członek Komunistycznej Partii Wietnamu od 1986. Członek Biura Politycznego od 2011. Wicepremier w latach 2011–2016. Premier Wietnamu od 5 kwietnia 2021.

</doc>
<doc id="5062712" url="https://pl.wikipedia.org/wiki?curid=5062712" title="Lasy Młochowskie">
Lasy Młochowskie



</doc>
<doc id="5062714" url="https://pl.wikipedia.org/wiki?curid=5062714" title="41 Armia Ogólnowojskowa">
41 Armia Ogólnowojskowa

41 Armia Ogólnowojskowa odznaczona Orderem Czerwonego Sztandaru () – związek operacyjny Armii Czerwonej z okresu II wojny światowej, dzisiaj w składzie Sił Zbrojnych Federacji Rosyjskiej.
41 Armia ZSRR.
Została utworzona w maju 1942 na Froncie Kalinińskim, na bazie szeregu grup operacyjnych. Początkowo obejmowała 17 Gwardyjską, 134, 135, 179 i 234 Dywizje Strzeleckie, dwa Samodzielne Gwardyjskie Dywizjony Moździerzowe i szereg innych jednostek. 
Do listopada 1942 wojska Armii broniły rubieże na zachód i południowy zachód od miasta Biełyj, a następnie do marca 1943 prowadziły działania przeciwko rżewsko-wiaziemskiej grupie wojsk przeciwnika. W marcu armia uczestniczyła w operacji rżewsko-wiaziemskiej 1943. Na początku kwietnia 1943 dowództwo 41 Armii zostało skierowane do utworzenia Frontu Rezerwowego, a wojska zostały przeniesione do innych armii. 
41 Armia Sił Zbrojnych FR.
25 lutego 2022 roku 41 Armia uderzyła z terenu Rosji przez Konotop w kierunku na Kijów.
Struktura organizacyjna.
W momencie ataku na Ukrainę:

</doc>
<doc id="5062717" url="https://pl.wikipedia.org/wiki?curid=5062717" title="Ogród Botaniczny w Zielonej Górze">
Ogród Botaniczny w Zielonej Górze



</doc>
<doc id="5062720" url="https://pl.wikipedia.org/wiki?curid=5062720" title="Obóz jeniecki w Sandakanie">
Obóz jeniecki w Sandakanie

Obóz jeniecki w Sandakanie (, ) – obóz jeniecki z okresu II wojny światowej, urządzony przez Cesarską Armię Japońską w pobliżu Sandakanu, stolicy brytyjskiego protektoratu Borneo Północne. W latach 1942–1945 skierowano doń 2850 alianckich jeńców wojennych, w tym 2026 Australijczyków i 824 Brytyjczyków.
Jeńców wykorzystywano jako siłę roboczą przy budowie japońskiego lotniska wojskowego. Warunki bytowe i traktowanie, początkowo znośne, stopniowo się pogarszały, zwłaszcza po tym, gdy latem 1943 roku Kempeitai zlikwidowała jeniecką konspirację. W obozie szerzyły się głód i choroby, a jeńcy padali ofiarą bestialstwa strażników.
Na początku 1945 roku japońskie dowództwo podjęło decyzję o ewakuacji jeńców na zachodnie wybrzeże protektoratu. Trzy kontyngenty odesłano w głąb Borneo odpowiednio w styczniu, maju i czerwcu tegoż roku. Przeprawa szlakiem o długości około 250 kilometrów, wiodącym przez bagna i pokryte gęstą puszczą góry, przekształciła się w „marsze śmierci”, podczas których jeńcy masowo ginęli z wyczerpania lub z rąk strażników. Ci, którym udało się przeżyć, dotarli tylko do Ranau, gdzie niemal wszyscy zmarli lub zostali wymordowani przez Japończyków. Niezdolnych do marszu jeńców pozostawiono w Sandakanie, gdzie wszyscy zmarli z głodu i chorób lub zostali zabici przez strażników.
Spośród 2434 jeńców, którzy znaleźli się w obozie i nie opuścili go do czasu rozpoczęcia „marszów śmierci”, ocalało zaledwie sześciu Australijczyków – byli to wyłącznie uciekinierzy. Pozostali jeńcy zginęli w Sandakanie, w trakcie „marszów śmierci” lub w prowizorycznych obozach w Ranau. Ponadto jeszcze przed styczniem 1945 roku 408 alianckich żołnierzy przeniesiono do innych obozów i więzień, a kolejnym ośmiu powiodła się ucieczka. Z tej liczby 241 jeńcom udało się przeżyć wojnę.
Geneza.
15 lutego 1942 roku gen. Tomoyuki Yamashita przyjął bezwarunkową kapitulację garnizonu Singapuru. W japońskiej niewoli znalazło się około 70 tys. alianckich żołnierzy. Było wśród nich 14 860 Australijczyków, głównie żołnierzy 8. Dywizji Piechoty AIF. Dwa dni później jeńcy wymaszerowali do nowo utworzonych obozów jenieckich. Żołnierze indyjscy zostali osadzeni w zachodniej części wyspy, natomiast jeńców o białym kolorze skóry przeniesiono na półwysep Changi w jej wschodniej części, na teren byłej brytyjskiej bazy wojskowej. Australijczyków osadzono na terenie koszar Selarang, zajmowanych uprzednio przez żołnierzy pułku Gordon Highlanders.
Po upływie kilku miesięcy Japończycy postanowili na szerszą skalę wykorzystać jeńców jako przymusową siłę roboczą. Przystąpiono do formowania specjalnych kontyngentów, które następnie były wysyłane do Japonii lub do różnych lokalizacji w obrębie „Strefy Wspólnego Dobrobytu Wielkiej Azji Wschodniej”. Pierwszy kontyngent, o nazwie "Force A", wysłano w maju 1942 roku do Birmy. 
4 lipca 1942 roku Japończycy zażądali, aby w ciągu trzech dni zorganizować kolejny australijski kontyngent, liczący tym razem 2 tys. żołnierzy. W tym czasie liczba „Diggersów” więzionych w Changi była już jednak znacznie zredukowana, stąd Japończycy byli zmuszeni przystać na zmniejszenie kontyngentu o jedną czwartą. Ostatecznie w składzie "Force B" znalazło się 1494 Australijczyków, w tym 143 oficerów i 312 podoficerów. Kontyngent podzielono na trzy „bataliony”, oznaczone literami D, E i F. Tylko 40% jeńców wywodziło się z jednostek bojowych, resztę kontyngentu stanowili żołnierze z formacji pomocniczych i tyłowych lub rekonwalescenci. Do "Force B" dołączyło także dwóch cywilów: Ronald Hamilton Wilson (przedstawiciel Australijskiego Czerwonego Krzyża) oraz H. J. Fleming (członek Armii Zbawienia, pełniący funkcje administracyjne przy 2/10 jednostce sanitarnej). Wielu Australijczyków zgłosiło się na ochotnika, licząc, że w nowym obozie panować będą lepsze warunki bytowe i wyżywienie. Niektórzy mieli również nadzieję, że przenosiny do lokalizacji położonej bliżej Australii, zwiększą szansę na ucieczkę. Na dowódcę "Force B" został wyznaczony ppłk Arthur W. Walsh z 2/10 pułku artylerii ("2/10th Field Regiment").
"Force B" wysłano do Sandakanu, stolicy brytyjskiego protektoratu Borneo Północne. Miasto znajdowało się pod kontrolą Japończyków od 19 stycznia 1942 roku. Jeszcze przed wybuchem wojny Brytyjczycy rozpoczęli tam budowę lotniska dla Royal Air Force. Niedługo po zdobyciu Borneo por. Yamada Masahara ze sztabu japońskiej Armii Garnizonowej Borneo zaproponował, aby wstępnie oczyszczony przez Brytyjczyków grunt wykorzystać pod budowę japońskiego lotniska wojskowego. Docelowo miało ono umożliwiać międzylądowanie japońskim samolotom kursującym między Filipinami a Singapurem lub zmierzającym do baz w Holenderskich Indiach Wschodnich. Ze względu na niewystarczającą liczbę miejscowych robotników, Japończycy postanowili zatrudnić przy budowie lotniska także alianckich jeńców wojennych.
7 lipca 1942 roku 1494 jeńców zabrano z Changi do portu w Singapurze, gdzie zaokrętowano ich na statek „Yubi Maru”. Noc z 7 na 8 lipca jednostka spędziła, stojąc na kotwicy w Cieśninie Singapurskiej, po czym wyruszyła w kierunku Borneo. Dziesięciodniowy rejs odbywał się w bardzo ciężkich warunkach. Australijczycy, których stłoczono w zanieczyszczonych miałem węglowym ładowniach, cierpieli na skutek tropikalnego upału, zaduchu, głodu i pragnienia. Szybko odnotowano pierwsze przypadki dyzenterii. Japońska załoga była nieliczna, stąd niektórzy jeńcy wysunęli pomysł zbrojnego przejęcia statku. Wyżsi oficerowie nie wyrazili jednak zgody na wszczęcie buntu, między innymi ze względu na fakt, że statek był śledzony przez japoński okręt podwodny. Ostatecznie krótko po świcie 18 lipca „Yubi Maru” przybił do portu w Sandakanie. Jeńcy dotarli do obozu następnego dnia.
Lokalizacja i topografia.
Obóz, w którym ulokowano żołnierzy "Force B", był znany jako obóz nr 1 lub "The Eight Mile Camp" („obóz na ósmej mili”). Był położony w odległości 13 kilometrów na północny zachód od Sandakanu. Miał powierzchnię około 2 hektarów. Uprzednio znajdowała się tam eksperymentalna plantacja kauczukowca, którą po wybuchu wojny Brytyjczycy przekształcili w obóz internowania dla obywateli państw „Osi”.
Obóz był otoczony dwoma rzędami ogrodzenia z drutu kolczastego. Wstęp na jego teren był możliwy tylko przez dwuskrzydłową bramę, wykonaną z drewnianych sztachet, na które naciągnięto drut kolczasty. Brama otwierała się wyłącznie do wewnątrz i była zabezpieczona łańcuchem zamykanym na kłódkę. Na jej szczycie zawieszono zwoje drutu kolczastego; wisiał nad nią także szyld z napisem: „Obóz jeniecki nr 1, Brytyjskie Borneo Północne”. Kilka metrów przed ogrodzeniem, na prawo od bramy, stały dwie wartownie. Po zewnętrznej stronie ogrodzenia, u podnóża niewielkiego wzgórza, znajdowała się ponadto kotłownia, w której uzdatniano wodę sprowadzaną z pobliskiej rzeki oraz agregat prądotwórczy napędzany silnikiem parowym. 100 metrów dalej, bliżej obozowej bramy, znajdował się betonowy zbiornik na wodę. Oba obiekty były połączone metalową rurą.
Zaraz za ogrodzeniem, odpowiednio na prawo i na lewo od bramy, znajdowały się dwa skupiska drewnianych chat mieszkalnych oraz przylegających do nich budynków innego przeznaczenia. Chaty miały wymiary 13 na 6 metrów. Były postawione na drewnianych palach i podzielone na trzy pomieszczenia. Posiadały okna, które zabezpieczono drewnianymi okiennicami. Ich dachy były wykonane z liści nipy krzewinkowej, niemniej posiadały także drewniane stropy. Jeńcy spali na drewnianych platformach pokrytych słomianymi matami. Chaty były wyposażone w półki służące do przechowywania osobistych rzeczy, ponadto doprowadzono do nich elektryczność. Z każdego pomieszczenia prowadziło wyjście na wspólną werandę, z kolei z tej ostatniej można było zejść na ziemię po drewnianych schodach. Chaty mieszkalne były ustawione w trzy rzędy; sześć znajdowało się na prawo od bramy, nieco więcej po drugiej stronie. Po przybyciu "Force B" w niektórych chatach zakwaterowano oficerów oraz dwóch cywilów. Pozostałe przeznaczono dla starszych podoficerów, urządzono w nich ponadto magazyn kwatermistrzostwa i kuchnię oraz jeniecki szpital. W tym ostatnim panowały relatywnie dobre warunki, doprowadzono doń bieżącą wodę i elektryczność, a w odizolowanym pomieszczeniu urządzono salę operacyjną.
Wolna przestrzeń pomiędzy obydwoma skupiskami chat przekształcała się w plac apelowy. Jego najbardziej charakterystycznym elementem było wysokie na 70 metrów, samotnie rosnące drzewo z gatunku "Koompassia excelsa", znane wśród jeńców jako „Wielkie drzewo” ("The Big Tree"). Za placem apelowym grunt stopniowo opadał, przechodząc ostatecznie w niewielki zamulony staw i bagno. Na zboczu, nieco na prawo od stawu, wzniesiono dwadzieścia cztery chaty, ustawione w pięć rzędów. Były postawione na drewnianych palach, a ich dachy wykonano z liści nipy krzewinkowej. W zależności od rozmiaru były podzielone trzy lub cztery pomieszczenia i mogły pomieścić do 64 jeńców. Do spania służyły wykonane z desek platformy, które przylegały do ścian, po obu stronach pozbawionego drzwi wejścia. Przy każdej z chat urządzono umywalnię. Chaty na zboczu były przeznaczone dla młodszych podoficerów i szeregowców. W ostatniej, położonej najbliżej bagna, rozlokowano najmłodszych wiekiem żołnierzy, znanych w obozie jako "Dead End Kids".
W kwietniu 1943 roku do Sandakanu przywieziono kolejne dwa kontyngenty jeńców. 776 jeńców brytyjskich zakwaterowano początkowo w prowizorycznym obozie zbudowanym na krańcu lotniska. Warunki były tam bardzo prymitywne. Obóz był pozbawiony elektryczności, istniały tylko prowizoryczne latryny, a jedynym źródłem wody były pobliski strumyk i zamulona studnia (oba znajdujące się poza obrębem obozu). Jeńców rozlokowano w prymitywnych chatach, które posiadały dachy wykonane z liści nipy krzewinkowej i były pozbawione wewnętrznych przegród. Obóz otaczało prowizoryczne ogrodzenie z drutu kolczastego. W czerwcu tegoż roku przystąpiono do rozbierania chat i wieżyczek strażniczych. 18 sierpnia wszystkich Brytyjczyków przeniesiono do nowo utworzonego obozu nr 2. Był on położony nad wąwozem leżącym naprzeciwko obozu nr 1. Składało się nań siedemnaście chat, które stały na drewnianych palach i były pokryte dachami z liści nipy krzewinkowej. Czternaście chat pełniło funkcje mieszkalne, dwie – ustawione w kształt litery L – przeznaczono na szpital, a w ostatniej mieściła się oficerska mesa i gabinet diagnostyczny. Obóz nr 2 był otoczony ogrodzeniem z podwójnie plecionego drutu kolczastego, przy którym wznosiły się trzy wieżyczki strażnicze. Główne wejście znajdowało się na wprost koszar strażników, a pomocnicze – w północno-wschodniej części ogrodzenia.
Z kolei "Force E", złożone z około 500 jeńców australijskich, rozlokowano w tzw. obozie nr 3. Był on położony w niewielkim wąwozie, mniej więcej kilometr na północny wschód od obozu nr 1. Składał się z czternastu chat, które były pokryte dachami z liści nipy krzewinkowej i stały na palach wykonanych z pni kauczukowca. W jednej z chat urządzono obozowy szpital, a w kolejnej – kantynę i magazyn kwatermistrzostwa. Pozostałe chaty nie były w stanie pomieścić wszystkich jeńców, stąd niektórzy byli zmuszeni sypiać pod stojącymi na palach budynkami. Podobnie jak obóz brytyjski, obóz nr 3 był pozbawiony elektryczności i dostępu do bieżącej wody, a także posiadał jedynie prymitywne latryny. Otaczało go prowizoryczne ogrodzenie z drutu kolczastego.
W październiku 1943 roku oba kontyngenty australijskie zostały połączone, co wiązało się z przeniesieniem "Force E" do obozu nr 1. Część chat znajdujących się w obozie nr 3 została wtedy rozebrana i przeniesiona do obozu nr 1. W tym samym czasie zaszły również pewne zmiany w „obozie na ósmej mili”, m.in. główną bramę i wartownię przeniesiono bliżej południowo-zachodniego narożnika ogrodzenia. Jednocześnie australijski szpital został przeniesiony z obozu nr 1 do dawnego obozu nr 3. W chacie, w której dotychczas się mieścił, urządzono natomiast magazyn. W listopadzie 1944 roku pacjentów ponownie przeniesiono do obozu nr 1. Rozebrano i przeniesiono także trzy chaty, które dotychczas wykorzystywano na potrzeby szpitalne. Początkowo pacjentów rozlokowano w dawnym szpitalu „na ósmej mili” i w chatach stojących w pobliżu bramy, lecz ze względu na rosnącą liczbę chorych wkrótce konieczne stało się wykorzystanie dodatkowych chat.
Strażnicy.
Administrowanie holenderską częścią Borneo zostało powierzone Cesarskiej Marynarce Wojennej. Byłe posiadłości brytyjskie – Sarawak, Brunei, Borneo Północne – znalazły się natomiast pod zarządem Cesarskiej Armii Japońskiej. W celu obrony i okupacji tego obszaru utworzono Armię Garnizonową Borneo, przemianowaną we wrześniu 1944 roku na 37. Armię. Jej kwaterę główną ulokowano w Kuchingu. W tym samym mieście znajdował się również zarząd obozów jenieckich w armijnej strefie okupacyjnej Borneo, któremu podlegał m.in. obóz w Sandakanie. Na czele zarządu stał mjr Tatsuji Suga. Oficer ten kilkukrotnie wizytował obóz w Sandakanie, zwykle przy tej okazji jeńcom wydawano większe racje żywnościowe.
W październiku 1942 roku służbę w obozie pełniło dwóch japońskich oficerów, czterech podoficerów i około 50 strażników. Liczbę tych ostatnich zwiększono wiosną 1943 roku, w związku z osadzeniem w Sandakanie nowych kontyngentów jeńców. Prawdopodobnie między kwietniem 1943 roku a wrześniem 1944 roku w obozie służyło około 100 strażników.
Przez blisko trzy lata stanowisko komendanta piastował kpt. Susumi Hoshijima – inżynier z dyplomem Uniwersytetu Osakijskiego, który odpowiadał także za budowę lotniska. Po przybyciu "Force B" do Sandakanu powitał australijskich jeńców następującymi słowami:
26 kwietnia 1945 roku Hoshijima został odwołany ze stanowiska, prawdopodobnie ze względu na fakt, iż po zniszczeniu lotniska przez alianckie lotnictwo, uznano, że jego inżynierskie umiejętności nie będą więcej potrzebne. Na stanowisku komendanta zastąpił go wtedy kpt. Takuo Takakuwa.
Kwatermistrzem obozu był sierż. Takehora Ichikawa. Prace na lotnisku były prowadzone pod nadzorem por. Okahary, który szybko dał się poznać jako oficer wyjątkowo bezwzględny i brutalny.
Początkowo szeregowi strażnicy nie kwaterowali na terenie obozu, lecz dojeżdżali z koszar w Sandakanie. Przeważali wśród nich żołnierze starsi wiekiem lub rekonwalescenci, którzy zazwyczaj nie prezentowali szczególnej agresji w stosunku do jeńców. Diametralnie inną postawę prezentowała natomiast grupa strażników pochodzących z Formozy, którymi dowodził japoński oficer por. Moritake. Służbę w obozie zaczęli pełnić jesienią 1942 roku i szybko stali się znani ze swej brutalności. Szczególnym okrucieństwem charakteryzowali się zwłaszcza członkowie czteroosobowej sekcji, którą sformowano w celu wymierzania jeńcom kar dyscyplinarnych. Byli oni znani pod przydomkiem "Basher gang" („pobijacy”). 
Jesienią 1942 roku do strzeżenia jeńców zwerbowano piętnastu Borneańczyków – członków miejscowych plemion. Owi strażnicy – w przeciwieństwie do Formozańczyków – traktowali jeńców poprawnie.
20 kwietnia 1943 roku w obozie zakwaterowano na stałe 43 strażników, których ze względu na niski wzrost obdarzono przydomkiem "kitchi". Byli to młodzi mężczyźni w wieku od 16 do 20 lat, wszyscy pochodzili z Formozy. Uprzednio pełnili służbę w obozie jenieckim w Jesselton, a ich zwierzchnikiem był japoński oficer kpt. Hirawa Nagai. "Kitchi" traktowali jeńców z równie wielką brutalnością, co „pobijacy”.
Obóz w latach 1942–1944.
Pierwsze miesiące.
Warunki, w których mieszkali podoficerowie i szeregowcy, od samego początku były prymitywne. Dachy wykonane z liści nipy krzewinkowej często przeciekały, a w chatach niezmiennie panowały trudne do zniesienia wysokie temperatury. Do wnętrz z łatwością dostawały się szczury i węże, jeńcom dawały się również we znaki pluskwy, wszy i inne insekty. Woda pitna, którą przechowywano w cementowym zbiorniku, uległa zanieczyszczeniu, stąd jeńcy przez pewien czas byli zmuszeni gromadzić deszczówkę. Początkowo nieco lepiej przedstawiała się natomiast kwestia wyżywienia. Jeńcy wykonujący ciężkie prace fizyczne otrzymywali dzienną rację 750 gram ryżu, a pozostali – 550 gram. Wydawano im także niewielkie ilości mięsa, ryb i warzyw. Władze obozowe zezwoliły ponadto na utworzenie oficerskiej kantyny, później zorganizowano jeszcze jedną dla jeńców niższych rang. W kantynach można było nabyć m.in. banany, pomidory, kokosy, owoce papai, żółwie jaja, papierosy, a bardzo sporadycznie – dodatkowe racje mięsa.
Głównym zadaniem, dla którego Australijczyków sprowadzono do Sandakanu, było zbudowanie dwóch pasów startowych o długości 850 metrów i szerokości 50 metrów. Plac budowy leżał w odległości około 8 kilometrów na północny wschód od obozu. Spośród jeńców zorganizowano dwie grupy robocze, liczące po 300 osób. Pierwsza pracowała bezpośrednio przy budowie lotniska, a druga przy budowie drogi łączącej go z portem. Obok jeńców do prac budowlanych zaangażowano ponad 4 tys. "Rōmusha" sprowadzonych z Jawy, a także robotników rekrutujących się spośród ludności Borneo Północnego. 
O godzinie 7:00 rano jeńcom wydawano śniadanie. O 7:45 odbywał się poranny apel, a piętnaście minut później 40-osobowe grupy robocze opuszczały obóz i udawały się na plac budowy, gdzie pracowały do godziny 18:00. Co godzinę urządzano dziesięciominutowy odpoczynek; jeńcom przysługiwały także przerwa na papierosa około 11:00 oraz przerwa obiadowa około 13:00. Po powrocie do obozu wydawano kolację i urządzano wieczorny apel. Cisza nocna obowiązywała od godziny 22:00. Niedziela była dniem wolnym od pracy. Skład grup roboczych był zasadniczo stały. Jeńców poinformowano fałszywie, że lotnisko nie będzie wykorzystywane w celach militarnych. Niemniej Australijczycy podejmowali wszelkie możliwe działania, aby jak najbardziej opóźnić jego budowę.
Pewną liczbę jeńców zatrudniono przy wykonywaniu rozmaitych prac na rzecz obozu, między innymi przy zbieraniu drewna opałowego w okolicznych lasach. Oficerowie byli zwolnieni z obowiązku pracy. Japończycy zezwolili im natomiast na urządzenie ogródków warzywnych poza terenem obozu ścisłego, na gruncie nieopodal lotniska. Umożliwiło to nawiązanie kontaktów z miejscową ludnością. Dużymi przywilejami cieszyła się również kierowana przez Billa H. Sticpewicha „grupa techniczna”, której zadaniem było dokonywanie niezbędnych napraw w obozie (w jej skład wchodzili m.in. stolarze, hydraulicy, elektrycy i technicy).
Przez stosunkowo długi czas jeńcom zezwalano na aktywność sportową i kulturalną. Największą popularnością cieszyły się mecze bokserskie i zapasy. Grupa oficerów zorganizowała chór i sześcioosobowy zespół muzyczny, które urządzały występy każdej niedzieli. Komendant Hoshijima ofiarował nawet na ich rzecz używane pianino, parę skrzypiec i kilka bębnów. W nowo wybudowanym budynku szpitalnym zorganizowano niewielką kaplicę. Z okazji jego otwarcia zorganizowano także wystawę dzieł sztuki wykonanych przez jeńców (szkiców, obrazów, niewielkich drewnianych rzeźb). Oficerowie zorganizowali także kilka kursów dokształcających dla żołnierzy niższych rang.
Latem 1942 roku, po pierwszych ucieczkach, wszystkim Australijczykom nadano numery identyfikacyjne. Do końca sierpnia tegoż roku zmarło czterech jeńców.
„Deklaracja lojalności”.
Rankiem 2 września 1942 roku Japończycy niespodziewanie spędzili wszystkich jeńców na apel pod „Wielkim drzewem”. Za pośrednictwem tłumacza kpt. Hoshijima zażądał, aby jeńcy podpisali trzypunktową „deklarację lojalności”, w której zobowiążą się do przestrzegania przepisów i zasad obowiązujących w Cesarskiej Armii Japońskiej oraz do niepodejmowania jakichkolwiek prób ucieczki. Trzeci punkt głosił, iż jeżeli którykolwiek jeniec podejmie próbę ucieczki, to w takim wypadku jego koledzy oczekują rozstrzelania winowajcy. Jednocześnie, chcąc zwiększyć presję na Australijczyków, obóz otoczono stanowiskami moździerzy i dodatkowymi gniazdami karabinów maszynowych.
Ku zaskoczeniu jeńców, którzy dotąd nie traktowali swego dowódcy ze zbyt dużym respektem, ppłk Walsh głośno oświadczył, iż nie podpisze deklaracji, po czym ostentacyjnie rzucił dokument pod stopy komendanta. W odpowiedzi Hoshijima rozkazał go aresztować. Podpułkownikowi związano ręce za plecami i wyprowadzono poza teren obozu. Tam na oczach wszystkich jeńców Hoshijima spoliczkował Walsha, po czym rozkazał postawić go przed plutonem egzekucyjnym. Jednocześnie w pozostałych jeńców wymierzono karabiny maszynowe. Niektórzy oficerowie nie wytrzymując napięcia, zaczęli prosić Walsha, by podpisał deklarację.
Major J. Workman rozpoczął gorączkowe negocjacje z Hoshijimą, starając się znaleźć rozwiązanie, które ocali życie podpułkownika, a zarazem pozwoli komendantowi zachować twarz. Ostatecznie Hoshijima przyjął argument, iż jeńcy nie mogą podejmować żadnych zobowiązań w imieniu kolegów, stąd wspólną deklarację powinno się zastąpić „indywidualnymi zobowiązaniami”. W międzyczasie pozostali oficerowie dyskretnie rozpuścili w szeregach wiadomość, iż jakiekolwiek podpisane pod przymusem zobowiązania będą z mocy prawa nieważne. Jako że wydrukowanie około 1,5 tys. egzemplarzy deklaracji byłoby rozwiązaniem czasochłonnym i niepraktycznym, Hoshijima zgodził się, aby wszyscy jeńcy złożyli podpisy na jednym dokumencie. W pierwotnej deklaracji zmieniono więc jedynie zapis „my” ("we") na „my osoby” ("we individuals"). Wielu jeńców potraktowało tę sytuację humorystycznie i podpisało się nazwiskami gwiazd filmowych lub znanych postaci z australijskiego folkloru i polityki. Po złożeniu podpisów jeńcy spędzili jeszcze sześć godzin na apelu, bez osłony przed tropikalnym słońcem, podczas gdy strażnicy przeprowadzili gruntowną rewizję w barakach.
Pogorszenie traktowania.
Na początku października 1942 roku wizytę w Sandakanie złożył mjr Suga, zwierzchnik wszystkich obozów jenieckich w północnej części Borneo. Niedługo później jeńcom oznajmiono, że długość budowanego przez nich pasa startowego zostanie zwiększona do 1400 metrów. Jednocześnie, w związku ze zbliżaniem się pory monsunowej, Japończycy zarządzili przyspieszenie tempa budowy. Jeńcy pracowali odtąd siedem dni w tygodniu. Mimo energicznych protestów obozowej starszyzny do pracy zaczęto zmuszać oficerów; początkowo wyłącznie poruczników, później także wyższe rangi. Aby wypełnić dzienny kontyngent pracujących, na plac budowy zaczęto zabierać chorych, którzy byli w stanie poruszać się o własnych siłach. Niekiedy do pracy zmuszano nawet pacjentów cierpiących na ciężkie owrzodzenia oraz lekarzy i sanitariuszy z obozowego szpitala.
Jednocześnie obozowa dyscyplina uległa znacznemu zaostrzeniu. Jeńców pod błahymi pretekstami policzkowano, kopano, lub bito kolbami karabinowymi. Zdarzało się również, że zmuszano ich, by sami wymierzali kary kolegom. Zgodnie z zasadą odpowiedzialności zbiorowej karane były całe grupy robocze. Spośród pochodzących z Formozy strażników sformowano specjalną czteroosobową grupę, której zadaniem było wymierzanie jeńcom kar dyscyplinarnych. Grupę tę obdarzono w obozie przydomkiem "Basher gang" („pobijacy”), jej liderem był cywil o nazwisku Kada, znany wśród jeńców jako „czarny Mick” lub „szalony Mick”. Jedną z ulubionych kar, którą „pobijacy” wymierzali Australijczykom, były „ćwiczenia z latania”. Polegała ona na zmuszaniu jeńców, by przez długi czas wpatrywali się w słońce, stojąc bez ruchu z szeroko rozłożonymi rękoma. Tych, którzy się poruszyli, bito trzonkami od łopat. Zdarzało się również, że jeńców zmuszano, by stali przez długi czas, trzymając kloc drewna w uniesionych rękach. Ponadto na rozkaz komendanta Hoshijimy naprzeciw głównej wartowni wzniesiono drewnianą klatkę o wymiarach 1,5 x 1,2 x 1,2 metra. Umieszczano w niej jeńców oskarżonych o rozmaite wykroczenia przeciwko obozowemu regulaminowi. Zaostrzenie dyscypliny i wzrost brutalności strażników były prawdopodobnie spowodowane nie tylko dążeniem do przyspieszenia budowy lotniska, lecz również frustracją z powodu napływających coraz częściej wiadomości o japońskich klęskach.
W panujących warunkach rosła liczba przypadków dyzenterii, malarii, beri-beri, grzybicy. Wielu jeńców cierpiało także z powodu tropikalnych wrzodów. Wyżywienie nadal pozostawało jednak wystarczające, a morale wśród Australijczyków utrzymywało się na wysokim poziomie. Śmiertelność pozostawała stosunkowo niska; do połowy listopada zmarło czternastu jeńców, większość z powodu dyzenterii. Z kolei w pierwszej połowie 1943 roku liczba zgonów wśród jeńców z "Force B" utrzymywała się na poziomie jednego miesięcznie.
27 października 1942 roku ppłk Walsh został przeniesiony do obozu jenieckiego w Kuchingu. Razem z nim wyjechało wtedy siedmiu innych oficerów, w tym przedstawiciel Czerwonego Krzyża Ronald Wilson, a także czterech podoficerów i szeregowców.
Na początku grudnia Japończycy przeprowadzili pierwsze próbne lądowanie na lotnisku. W zorganizowanej z tej okazji uroczystości wziął udział gen. Masataka Yamawaki, dowódca Armii Garnizonowej Borneo. Niemniej budowa lotniska wciąż nie była zakończona, stąd po krótkiej przerwie w okresie świąt Bożego Narodzenia, prace wznowiono z nową intensywnością. Dzienny limit jeńców zobowiązanych do pracy na lotnisku został zwiększony. Aby upewnić się, że pacjenci nie symulują, formozański strażnik Maseo Fukishima, znany w obozie pod przydomkiem „Czarny drań”, kopał ich z całej siły po pokrytych tropikalnymi wrzodami kończynach. Gdy australijscy lekarze usiłowali protestować przeciw takiemu postępowaniu, byli bici i policzkowani. Jednocześnie nie chcąc dopuścić, aby zdrowi jeńcy dzielili się z chorymi swoimi racjami ryżu, Hoshijima nakazał, aby były one odtąd wydawane i spożywane wyłącznie w miejscu pracy. Zwiększył także wysiłki, aby uniemożliwić jeńcom pokątne nabywanie żywności od miejscowej ludności. Coraz częstsze były przypadki pobicia lub uwięzienia w klatce. Zdarzało się, że jeńców zabierano do Sandakanu i tam zamykano w klatce na oczach mieszkańców miasta.
Szczególnie okrutnie został potraktowany Jimmy Darlington, jeniec o częściowo aborygeńskich korzeniach. 17 lutego 1943 roku „szalony Mick” Kada usiłował go zmusić, aby wyprał jego opaskę biodrową w kotle, w którym jeńcy gotowali ryż. Gdy Darlington odmówił, Kada zaczął go bić, na co jeniec odpowiedział nokautującym ciosem, wybijając strażnikowi kilka zębów. W odwecie Japończycy i Formozańczycy pobili go do nieprzytomności, a gdy oprzytomniał – przez pół dnia poddawali go torturom. Zmasakrowany i skrępowany jeniec trafił następnie do klatki, gdzie przez dwa dni nie wydawano mu żywności, ani nie udzielono pomocy medycznej. Mimo straszliwych cierpień udało mu się przeżyć. Później został zabrany do Kuchingu, gdzie stanął przed japońskim sądem wojennym.
Przybycie kolejnych grup jeńców.
W kwietniu 1943 roku do Sandakanu przybyły dwa nowe kontyngenty jeńców:
Jeńców brytyjskich osadzono w nowo utworzonym obozie na skraju lotniska. "Force E" początkowo rozlokowano natomiast obozie dla internowanych na wyspie Berhala, z którego wcześniej usunięto więźniów cywilnych. Dopiero 5 czerwca Australijczycy zostali przeniesieni do nowo utworzonego obozu nr 3. Jeńcy brytyjscy byli traktowani lepiej, niż Australijczycy, co mogło wynikać z faktu, iż Japończycy darzyli ich większym respektem. Na lotnisku powierzano im prace związane z oczyszczaniem terenu, powszechnie uznawane za lżejsze. Rzadziej padali także ofiarą brutalności strażników. W przypadku Australijczyków bicie było z kolei na porządku dziennym, zwłaszcza gdy formozańscy strażnicy chcieli zademonstrować swoją gorliwość przed japońskimi przełożonymi. Niemniej śmiertelność wśród Brytyjczyków była wyraźnie wyższa. W ciągu pierwszych dziesięciu tygodni spędzonych w Sandakanie zmarło ich dziewięciu, podczas gdy w tym samym czasie zmarło tylko dwóch Australijczyków.
Japończycy dokładali wysiłków, aby uniemożliwić kontakty pomiędzy jeńcami z trzech obozów, a w szczególności pomiędzy obiema grupami australijskimi. Wszystkim jeńcom ponownie nadano numery identyfikacyjne, przy czym jeńcy z "Force B" otrzymali numery poniżej 1490, "Force E" – od 1491 do 2100, a Brytyjczycy – od 2100 wzwyż. Australijczykom z "Force E" bez wyjątku ogolono głowy. Niemniej jeńcy nadal znajdowali sposoby, by spotykać się potajemnie lub wymieniać informacje za pomocą przemycanych grypsów lub sygnałów ręcznych.
W maju 1943 roku jeńcom po raz pierwszy wydano korespondencję od najbliższych. Pozwolono im także wysłać karty pocztowe do swoich rodzin, przy czym zostały one już wcześniej sporządzone według standardowych japońskich wzorców, stąd jeńcy mogli co najwyżej zlecić japońskim pisarzom wojskowym skreślenie lub uzupełnienie niektórych fragmentów, a także złożyć podpis. Wysłane wtedy kartki dotarły do Australii dopiero w grudniu 1944 roku. W późniejszym okresie jeszcze trzykrotnie do obozu dotarła korespondencja z zewnątrz, natomiast jeńcom pozwolono dwukrotnie wysłać karty pocztowe. Te, które zostały wysłane w drugiej połowie 1943 roku, dotarły do adresatów dopiero w połowie 1945 roku. Ostatnia korespondencja została odebrana przez rodziny w Australii dopiero po zakończeniu wojny.
26 maja 1943 roku we wszystkich trzech obozach Hoshijima wprowadził dwugodzinne „wieczory rozrywki”, podczas których jeńcom zezwalano na aktywność kulturalną. Urządzano je zazwyczaj w soboty. Na zaproszenie komendanta niektórzy oficerowie, przede wszystkim Brytyjczycy, uczestniczyli w przyjęciach, które urządzano w japońskim kasynie oficerskim. Wśród jeńców niższych rangą spotkało się to z powszechną dezaprobatą.
W czerwcu tegoż roku 22 Australijczyków z obozu nr 1, wśród nich najwyższego rangą mjr. H.J. Fleminga, przeniesiono do obozu jenieckiego w Kuchingu.
Ucieczki.
Do pierwszych ucieczek doszło 31 lipca 1942 roku, a więc niespełna dwa tygodnie po przybyciu "Force B" do Sandakanu. Z obozu zbiegły wówczas dwie grupy jeńców, liczące odpowiednio pięciu i sześciu żołnierzy. Ucieczka tej ostatniej, złożonej z członków Royal Australian Army Service Corps, nie trwała długo. Czterech Australijczyków znalazło schronienie u zarządcy tartaku, nazwiskiem A.E. Phillips. Był on związany z antyjapońskim ruchem oporu, lecz w związku z faktem, iż dostrzeżono obecność uciekinierów w jego domu, nie miał innego wyjścia, jak samemu wydać ich w ręce Kempeitai (8 sierpnia). Pozostali dwaj uciekinierzy, którzy wcześniej odłączyli się od grupy, zamierzali zdobyć łódź i uciec na Filipiny. Zostali jednak zdradzeni przez malajskiego wieśniaka, w rezultacie czego ujęto ich 25 sierpnia. Bezpośrednią konsekwencją tej nieudanej ucieczki było nadanie wszystkim jeńcom numerów identyfikacyjnych. Ponadto na okres tygodnia wstrzymano wydawanie mięsa i ryb oraz ograniczono racje warzyw.
Sześciu schwytanych uciekinierów osadzono w więzieniu w Sandakanie. Podczas przesłuchań zeznali, iż usłyszeli od swoich oficerów, że obowiązkiem każdego australijskiego jeńca jest podjęcie próby ucieczki. W konsekwencji Kempeitai aresztowała dwóch oficerów RAASC: mjr. George’a Campbella i kpt. Douga Scrivenera (27 sierpnia). Obu oficerów zabrano do Kuchingu i osadzono w tamtejszym więzieniu. Kempeitai nie zdołała jednak udowodnić, że rozkazali swoim podwładnym podjąć próbę ucieczki, stąd ostatecznie osadzono ich na stałe w obozie jenieckim w Kuchingu. Sześciu uciekinierów postawiono natomiast przed japońskim sądem wojennym, który 25 października wymierzył wszystkim karę czterech lat więzienia. Jeden ze skazańców, Thomas Harrington, zmarł 12 grudnia w więzieniu w Kuchingu. Pozostałych przewieziono w tym samym miesiącu do więzienia Outram w Singapurze, w którym mieli odbyć karę.
Druga grupa uciekinierów miała początkowo więcej szczęścia. Pięciu Australijczyków przez prawie sześć miesięcy ukrywało się w tropikalnej puszczy, korzystając ze wsparcia antyjapońskiego ruchu oporu. Ostatecznie udało im się ukraść łódź, którą pożeglowali w kierunku Australii. Wzburzone morze szybko wyrzuciło ich jednak na brzeg w niewielkiej odległości od Sandakanu. Tam Australijczyków odnalazła grupa miejscowych kolaborantów, trudniąca się wyłapywaniem podobnych im uciekinierów. 27 stycznia 1943 roku pięciu uciekinierów znalazło się w więzieniu w Sandakanie. Jeńcy znajdowali się w bardzo złym stanie fizycznym, wszyscy cierpieli z powodu malarii, beri-beri i rozmaitych chorób skóry. W podczas pobytu w więzieniu otrzymywali pomoc ze strony japońskiego ruchu oporu. W drugiej połowie marca uciekinierów przewieziono do Kuchingu, a trzy miesiące później postawiono przed japońskim sądem wojennym. Wraz z nimi sądzono jeszcze trzech Australijczyków z Sandakanu: dwóch "Dead End Kids" – Billy’ego Younga i Milesa Pierce’a Browna, których złapano 20 lutego 1943 roku, zaraz po tym, jak podjęli próbę ucieczki z obozu, a także Jimmy’ego Darlingtona, oskarżonego o napaść na strażnika. Siedmiu uciekinierów skazano na kary pozbawienia wolności w wymiarze od czterech do ośmiu lat więzienia, podczas gdy Darlingtonowi wymierzono karę sześciu miesięcy pozbawienia wolności. Wszystkich osadzono w więzieniu Outram.
30 kwietnia 1943 roku z obozu nr 1 zbiegło trzech Australijczyków: sierż. Walter Wallace oraz łącznościowcy Howard Harvey i Theodore MacKay. Uciekinierzy zamierzali przedostać się do nadmorskiego miasteczka Lahad Datu, zdobyć łódź i pożeglować na wyspy Tawi-Tawi. Mimo iż Wallace posiadał kompas, a przed ucieczką zapoznał się z mapami Borneo, uciekinierzy zgubili się w tropikalnej puszczy. Po kilku dniach wyczerpującego marszu natknęli się na tubylców, od których dowiedzieli się, że nie zdołali oddalić się od obozu więcej niż na 11 kilometrów. Wkrótce między uciekinierami doszło do rozdźwięku. Wallace pozostał w dżungli, podczas gdy jego dwaj towarzysze postanowili przedostać się na wybrzeże, maszerując wzdłuż brzegów rzeki Sibunga. Następnej nocy skrajnie wyczerpany Wallace dotarł do domu Heng Joo Minga, Chińczyka, który mieszkał blisko lotniska i obozu. Gospodarz skontaktował się z miejscowymi policjantami współpracującymi z ruchem oporu, którzy przygotowali uciekinierowi kryjówkę w lesie. Wallace mógł ją opuszczać tylko nocami. Miał nadzieję przedostać się potajemnie do obozu, lecz nie wyraził na to zgody kpt. Lionel Matthews. Przywódca obozowej konspiracji obawiał się bowiem konsekwencji, które mogłyby się wiązać z wykryciem przez Japończyków powrotu uciekiniera. Los Harveya i MacKaya okazał się natomiast tragiczny. 11 maja natknęli się na grupę Malajów, którzy zaproponowali im pomoc w zorganizowaniu łodzi. W rzeczywistości byli to jednak kolaboranci, którzy wydali uciekinierów w ręce Japończyków. Jeszcze tego samego popołudnia z obozu przybyła grupa strażników, którymi dowodzili por. Moritake i sierż. Shoji. Japończycy rozstrzelali obu Australijczyków, a następnie zmasakrowali ich ciała przy użyciu bagnetów.
Nocą z 4 na 5 czerwca 1943 roku, na krótko przed przeniesieniem "Force E" do obozu nr 3, siedmiu australijskich oficerów i żołnierzy zbiegło z obozu przejściowego na wyspie Berhala. Dołączył wtedy do nich Walter Wallace, którego antyjapoński ruch oporu przemycił na wyspę kilka dni wcześniej. Jako że zorganizowanie ucieczki tak dużej grupy było bardzo trudne, uciekinierzy rozdzielili się. Jock McLaren, Jim Kennedy, Rex Butler ukradli dwie tubylcze łodzie i po wielu perypetiach dotarli 14 czerwca na wyspy Tawi-Tawi. Wallace i pozostałych czterech uciekinierów z "Force E" przez 21 dni ukrywali się na Berhali z pomocą lokalnych policjantów. 26 czerwca ruch oporu zorganizował łódź, na której pokładzie piątka uciekinierów dotarła cztery dni później na Tawi-Tawi. Ośmiu Australijczyków dołączyło do filipińskiej partyzantki. W ciągu następnych sześciu miesięcy dwóch z nich – Rex Butler i Charlie Wagner – poległo w walkach z Japończykami i ich kolaborantami. W marcu 1944 roku Wallace, Kennedy i Ray Steele zostali ewakuowani do Australii na pokładzie amerykańskiego okrętu podwodnego USS „Narwhal”. Dwaj inni uciekinierzy, Rex Blow i Jock McLaren, walczyli w szeregach partyzantki aż do kwietnia 1945 roku.
Kolejnych dwóch Australijczyków zbiegło z obozu w pierwszej połowie 1944 roku. Zdołali dotrzeć do miejscowości Nonoyan, położonej na północ od Zatoki Sandakańskiej, lecz ich obecność została odnotowana przez informatora Kempeitai. Obaj jeńcy zdołali wymknąć się pościgowi, lecz Japończycy ujęli i zamordowali Borneańczyka, który udzielił im schronienia.
„Incydent sandakański”.
Obozowa konspiracja.
Niedługo po przybyciu Australijczyków do Sandakanu w obozie jenieckim zawiązała się siatka konspiracyjna. Początkowo na jej czele stał por. Norman Kenneth Sligo. W sierpniu 1942 roku zmarł on jednak na dyzenterię. Liderem siatki został wtedy kpt. Lionel Matthews – oficer łączności 8. Dywizji Piechoty, dowódca jednego z „batalionów” "Force B". Jego zastępcą był por. Rod Wells, który kierował grupą roboczą zajmującą się zbieraniem drewna opałowego i miał dzięki temu możliwość częstego opuszczania obozu. W szeregach konspiracji znalazło się łącznie około 20 oficerów i podoficerów.
Matthews i jego siatka zdołali nawiązać kontakt z mieszkańcami Borneo Północnego, którzy wykonywali rozmaite prace na rzecz obozu. W gronie ich współpracowników znaleźli się: Dick Majinal – malajski ogrodnik zatrudniony na dawnej eksperymentalnej farmie, Lamberto Apostol – Filipińczyk nadzorujący produkcję rolną na farmie, Matusup bin Gungau – nocny stróż, Yun Siew „Pop” Wong – pracownik farmy, Chan (Ah) Ping – Chińczyk obsługujący obozową kotłownię, sierż. Abin – członek plemienia Dusun, służący jako funkcjonariusz policji na posterunku w pobliżu obozu, członkowie rodziny Funk o mieszanych nowozelandzkich i azjatyckich korzeniach, którzy wykonywali różne prace w Sandakanie i na pobliskiej plantacji kauczukowca. Od Alexa Funka kapitan otrzymał pistolet kal. 38 mm, a od Lamberto Apostola – mapy leśnych szlaków.
Za pośrednictwem Majinala i Abina kapitan zdołał nawiązać kontakt z europejskimi cywilami internowanymi w obozie na wyspie Berhala, a także z niosącą im pomoc grupą konspiracyjną z Sandakanu, na której czele stał australijski lekarz Jim Taylor. Wkrótce do obozu jenieckiego zaczęły potajemnie napływać środki dezynfekcyjne i opatrunkowe, narzędzia lekarskie, lekarstwa, w tym chinina oraz witamina B niezbędna do leczenia beri-beri. Cywilni konspiratorzy zorganizowali tajny fundusz, z którego pokrywano m.in. wydatki związane z pomocą dla uciekinierów. Funduszem zarządzała żona dr. Taylora, Celia, a darczyńcami byli sympatyzujący z aliantami mieszkańcy Sandakanu, w tym Moselle Cohen (właścicielka sklepu, z pochodzenia węgierska Żydówka).
W październiku 1942 roku Matthews nawiązał kontakt z Wong Mu Singiem, kupcem filipińsko-chińskiego pochodzenia, który współpracował z filipińskimi partyzantami na wyspach Tawi-Tawi. Za pośrednictwem tych ostatnich alianci już pod koniec grudnia otrzymali pierwsze informacje na temat sytuacji panującej w obozie w Sandakanie. W międzyczasie Wells z kilkoma współpracownikami dokonał udanego sabotażu dwóch ciężkich maszyn, które Japończycy wykorzystywali przy budowie lotniska: koparki i traktora.
Najważniejszym celem konspiratorów była jednak budowa radioodbiornika. Zadania tego podjęli się Wells i Gordon Weynton, a niezbędne części zdobywano i przemycano do obozu za pomocą członków cywilnej konspiracji. 4 listopada 1942 roku Australijczycy po raz pierwszy zdołali odebrać sygnał BBC. Od tego momentu, niemal każdej nocy, odbiornik włączano na około 5–10 minut, aby wysłuchać wieczornych wiadomości. Zdobyte w ten sposób informacje o przebiegu działań wojennych były – po uprzednim zredagowaniu i ocenzurowaniu – rozpowszechniane wśród jeńców. Co tydzień przemycano je także do Sandakanu i do obozu dla internowanych na wyspie Berhala.
Sukces ten zachęcił Wellsa do podjęcia próby skonstruowania radionadajnika. Również i w tym wypadku udało się zgromadzić niezbędne części. W kwietniu 1943 roku urządzenie było gotowe do użytku. Jako że nadajnik miał służyć do nawiązania kontaktu z alianckimi wojskami, które przybędą wyzwolić Borneo, konspiratorzy ograniczyli się do nadania tylko jednej próbnej transmisji, po czym starannie go ukryli.
Matthews liczył, że po wylądowaniu aliantów na Borneo, obozowa konspiracja będzie w stanie zorganizować zbrojny bunt i masową ucieczkę. Przygotowania były szeroko zakrojone. W lutym 1943 roku Wong Mu Sing przemycił z Tawi-Tai dwa karabiny maszynowe, 27 karabinów i 2,5 tys. sztuk amunicji, które bracia Funk ukryli następnie w leśnej kryjówce około 24 kilometry na zachód od miasta.
Dekonspiracja.
Heng Joo Ming, współpracownik ruchu oporu, który pomógł w ucieczce Walterowi Wallace’owi, był zaangażowany w czarnorynkowy handel ryżem. Jego partnerem w interesach był Dominic Koh – mieszkaniec Sandakanu o hinduskich korzeniach. W pewnym momencie między wspólnikami doszło do konfliktu. Koh był świadom konspiracyjnych powiązań Minga, wiedział także, że udzielał pomocy Wallace’owi. Zaszantażował więc wspólnika, lecz ten odmówił zapłacenia okupu za milczenie. W konsekwencji Koh zadenuncjował Minga miejscowemu kolaborantowi chińskiego pochodzenia, Jackiemu Lo. 17 lipca 1943 roku Ming został aresztowany przez Kempeitai. Dzięki brutalnym torturom, którym poddano zarówno Minga, jak i jego teścia, Japończycy zdobyli informacje, które pozwoliły na rozpoczęcie serii aresztowań. W ciągu kilku dni zatrzymani zostali m.in. dr Jim Taylor, Dick Majinal, Lamberto Apostol, Matusup bin Gungau oraz policjanci Abin i Anduar bin Koram. Niektórych więźniów zmuszono torturami do wyjawienia tajemnic konspiracji. Japończycy dowiedzieli się wtedy, że do obozu przemycano części potrzebne do budowy radia.
22 lipca Japończycy niespodziewanie przeprowadzili szczegółową rewizję w obozie nr 1. Odnaleźli dwa pistolety, mapę, kilka kompasów oraz dwie zredagowane wiadomości, które sporządzono na podstawie nasłuchu radiowego. Jeszcze tego samego popołudnia aresztowano Matthewsa, a wraz z nim jeszcze trzech Australijczyków: Tommy’ego Grahama, Roya Davisa i Verna Rae. Dwa dni później obóz ponownie poddano gruntownemu przeszukaniu. Japończycy nie znaleźli radia, zgromadzili jednak wystarczająco wiele dowodów, aby ustalić, że ono istnieje i zostało zbudowane przy udziale por. Roda Wellsa. Ten ostatni początkowo zaprzeczał, ostatecznie zdecydował się jednak wskazać Japończykom miejsce ukrycia nadajnika. Liczył bowiem, że zadowolą się tym sukcesem i zaprzestaną dalszych poszukiwań, co pozwoli jeńcom zachować odbiornik. Wellsa natychmiast zabrano do siedziby Kempeitai w Sandakanie, aresztowano również Ah Pinga oraz innych pracowników kotłowni, w tym trzech australijskich jeńców. Dziesięciu innych jeńców z obozu nr 1, w tym najstarszego rangą Harolda St. Johna poddano intensywnym przesłuchaniom. Niektórych na pewien czas uwięziono w klatce. 29 lipca aresztowano Gordona Weyntona; po szesnastu dniach spędzonych w obozowej klatce został zabrany do siedziby Kempeitai w Sandakanie. W międzyczasie dwukrotnie przeszukano obóz brytyjski.
W Sandakanie Japończycy poddali Wellsa, Matthewsa, Taylora i Weyntona wyjątkowo okrutnym torturom, nie zdołali jednak wydobyć z nich żadnych informacji. Weynton uległ, dopiero gdy skonfrontowano go z zeznaniami aresztowanych cywilów, które jednoznacznie wskazywały na jego zaangażowanie w budowę radia. Zgodził się wskazać miejsce ukrycia radioodbiornika, który Japończycy odnaleźli 30 sierpnia, aresztując jednocześnie trzech jeńców, którzy go ukrywali. Na początku września w rękach Kempeitai znajdowali się już niemal wszyscy członkowie obozowej i cywilnej konspiracji. 25 października 1943 roku 52 cywilów i 20 jeńców zabrano z Sandakanu do Kuchingu.
Dwóch członków cywilnej konspiracji zdołało wymknąć się Japończykom. Kapral Koram uciekł z więzienia w Sandakanie i dołączył do antyjapońskiej partyzantki, która działała w zachodniej części protektoratu. Z kolei Yun Siew Wong tak skutecznie symulował chorobę psychiczną, iż Japończycy umieścili go w szpitalu psychiatrycznym. Spędził tam trzy miesiące, po czym został zwolniony. Przez pewien czas symulował jeszcze chorobę, aby ostatecznie ukryć się na plantacji pod Sandakanem.
Japońskie władze określiły te wydarzenia mianem „incydentu sandakańskiego”.
Proces w Kuchingu.
Rozbicie sandakańskiej konspiracji zbiegło się w czasie z trzema wydarzeniami: 
Kempeitai, której zaciekłość w tropieniu prawdziwych i wyimaginowanych spisków rosła wraz z wiadomościami o kolejnych japońskich klęskach, uznała, że „incydent sandakański” był elementem zakrojonego na szeroką skalę spisku, którego celem było obalenie japońskiej władzy na Borneo.
Przez kilka miesięcy więźniów poddawano dodatkowym przesłuchaniom w Kuchingu. W międzyczasie w tamtejszym więzieniu zmarł ciężko chory australijski jeniec, Ted Keating. W lutym 1944 roku rozpoczęła się seria procesów przed japońskim sądem wojennym. Rozprawy odbywały się w gmachu katolickiego klasztoru żeńskiego i szkoły dla dziewcząt w Kuchingu. Za stołem sędziowskim zasiedli ppłk Sobei Egami, mjr Shuji Nishihara i kpt. Yōichi Tsutsui, przy czym Nishihara był nieformalnym liderem składu sędziowskiego. W roli prokuratora występował kpt. Haruo Watanabe. Oskarżeni byli pozbawieni prawa do obrony, z góry uznano ich winnymi zarzucanych czynów, a wymiar kary ustalono jeszcze przed rozprawą. Jak się również okazało, zeznania, które oskarżeni złożyli w czasie śledztwa, oraz ich odpowiedzi na pytania sędziów, były tłumaczone na język japoński w taki sposób, iż dodatkowo ich obciążały. Rozprawa, na której sądzono przywódców obozowej konspiracji, trwała niespełna 40 minut.
Pierwszy proces odbył się 3 lutego. Doktor Jim Taylor oraz Gerald Mavor, kierownik i główny inżynier w przedsiębiorstwie energetycznym w Sandakanie, zostali skazani na karę 15 lat więzienia. Oskarżonych o przestępstwa mniejszej wagi, w tym pięciu australijskich jeńców, skazano na kary więzienia w wymiarze od 18 miesięcy do trzech lat. Moselle Cohen została ukarana grzywną i zwolniona do domu.
26 lutego osądzono kolejną grupę jeńców. Gordon Weynton – oskarżony o rozsiewanie plotek i pogwałcenie regulacji obowiązujących jeńców – został skazany na karę 10 lat więzienia. J. Rickards, Cyril Mills i Arnold Small – trzej jeńcy, których przyłapano na ukrywaniu radioodbiornika – usłyszeli wyroki odpowiednio sześciu, dwóch i półtora roku więzienia. Sierżant W. McDonough, który dostarczył chemikaliów potrzebnych do skonstruowania radia, dzięki korzystnym zeznaniom swoich przełożonych został skazany tyko na 6 miesięcy więzienia. W lutym osądzono także niektórych cywilnych konspiratorów; usłyszeli oni wyroki więzienia w wymiarze od jednego roku do pięciu lat. Skazany został nawet mjr Dahlan Rice-Oxley, przedwojenny komendant policji w Sandakanie, który w czasie „incydentu” nawet nie przebywał w mieście; skazano go na rok więzienia.
29 lutego odbył się proces głównych przywódców jenieckiej konspiracji. Wszyscy oskarżeni zostali uznani winnymi zarzucanych czynów. Kaprale McMillan i Roffrey – sądzeni pod zarzutem pogwałcenia regulacji obowiązujących jeńców – zostali skazani na 1,5 roku więzienia. Sierżant Alfred Stevens, którego dodatkowo oskarżono o rozsiewanie plotek, usłyszał wyrok 6 lat więzienia. Porucznik Rod Wells – również sądzony pod zarzutem rozsiewania plotek i pogwałcenia regulacji obowiązujących jeńców – został skazany na 12 lat więzienia. Z kolei kpt. Lionel Matthews – uznany winnym szpiegostwa, przygotowywania buntu, rozsiewania plotek i pogwałcenia regulacji obowiązujących jeńców – usłyszał wyrok śmierci. 
1 marca osądzono liderów konspiracji cywilnej. Ośmiu – Alex Funk, sierż. Abin, Matusup bin Gungau, Heng Joo Ming, Jemadur Ojaga Singh, Ernesto Lagan, Wong Mu Sing, Felix Adzcona Jr. – zostało skazanych na karę śmierci. Pozostali cywilni konspiratorzy, wśród których znajdowali się m.in. Dick Majinal, Lamberto Apostol i Chan (Ah) Ping, usłyszeli wyroki więzienia w wymiarze od czterech do piętnastu lat.
2 marca 1944 roku dziewięciu skazańców rozstrzelano w lesie pod Kuchingiem. Przy egzekucji asystowali mjr Suga, mjr Nishihara i kpt. Watanabe. Zwłoki Matthewsa pochowano na cmentarzu cywilnym w Kuchingu, natomiast cywilnych konspiratorów pogrzebano w miejscu egzekucji. Jak się później okazało, Japończycy początkowo planowali stracić również Roda Wellsa. Wyrok śmierci został zatwierdzony przez dowództwo japońskiej Armii Południowej z siedzibą w Sajgonie, jednakże podczas odkodowywania depeszy japoński szyfrant popełnił omyłkę, z której wynikało, że dowództwo armijne wyraziło zgodę na stracenie nie dwóch, lecz tylko jednego jeńca. Owa literówka ocaliła porucznikowi życie.
Spośród konspiratorów skazanych na kary pozbawienia wolności czterech cywilów i trzech jeńców zmarło w więzieniu, nie doczekawszy wyzwolenia.
Dalsze pogorszenie sytuacji w obozie.
Jedną z konsekwencji „incydentu sandakańskiego” było usunięcie z obozu większości kadry oficerskiej. 16 sierpnia 1943 roku trzydziestu brytyjskich oficerów przeniesiono w trybie nagłym do obozu w Kuchingu. Tym samym w obozie nr 2 pozostało już tylko dziesięciu oficerów, z których najstarszy stopniem był 28-letni kpt. James Mills. Z kolei 16 października do Kuchingu przeniesiono większość oficerów australijskich. W Sandakanie pozostało ich tylko ośmiu, z czego zaledwie jeden w obozie nr 3. Na zwierzchnika jeńców australijskich Hoshijima wyznaczył kpt. George’a Cooka, oficera bez doświadczenia bojowego, którego charakteryzowała daleko idąca uległość wobec Japończyków.
„Incydent” miał dalekosiężne konsekwencje. We wszystkich obozach na Borneo zmniejszono racje żywnościowe. Według Yukiego Tanaki decyzję w tej sprawie podjęli najprawdopodobniej dowódca Armii Garnizonowej Borneo gen. Masataka Yamawaki i jego szef sztabu gen. Takanobu Manaki. Japończycy liczyli zapewne, że w przypadku alianckiej inwazji osłabieni głodem jeńcy nie będą w stanie wszcząć buntu. Od czasu „incydentu” jeńców z Sandakanu uważano za szczególnie buntowniczo nastawionych, stąd racje zmniejszono tam bardziej, niż w innych obozach. Odebrano im także noże, scyzoryki i wszystkie przedmioty, które mogliby użyć jako broń. Wzrosła brutalność strażników, którzy pod byle pretekstem bili jeńców lub karali ich uwięzieniem w klatce. 
Na skutek zgonów, ucieczek i przenosin do Kuchingu zmniejszyła się liczba jeńców australijskich, stąd 17 października 1943 roku Hoshijima zarządził, aby oba australijskie kontyngenty zostały połączone. Jeńcy z "Force E" przyjęli tę decyzję z dużym zadowoleniem, gdyż wiązała się z przenosinami do obozu nr 1, gdzie panowały o wiele lepsze warunki.
Wraz z pogarszającą się sytuacją militarną Japonii pogarszało się wyżywienie i warunki w obozie w Sandakanie. W czerwcu 1944 roku racje ryżu ponownie zmniejszono, tym razem ze względu na trudności z zaopatrzeniem, spowodowane działalnością amerykańskich okrętów podwodnych. Ciężko pracujący otrzymywali odtąd 400 gram ryżu dziennie, a pozostali jeńcy – 300 gram. W sierpniu zaprzestano wydawania warzyw, a miesiąc później na stałe zamknięto jeniecką kantynę. Miejscowej ludności zakazano zbliżania się do jeńców na odległość mniejszą niż 400 metrów, co znacznie ograniczyło możliwości prowadzenia czarnorynkowego handlu. Jeńcom pozwolono hodować niewielką liczbę świń, ich zarżnięcie i spożycie było jednak możliwe wyłącznie za zgodą Hoshijimy; udzielał jej zazwyczaj jedynie przy okazji japońskich świąt lub uroczystości. Sytuację żywnościową chwilowo ratowały uprawa warzyw w jenieckich ogródkach oraz zastąpienie ryżu tapioką.
Jeniecką część obozu pozbawiono dostępu do elektryczności i bieżącej wody. Jeńcy byli odtąd zmuszeni gromadzić deszczówkę lub za pomocą wiader przynosić wodę z pobliskich strumieni. Obozowe latryny uległy przepełnieniu, lecz Japończycy nie pozwolili na wykopanie nowych, a nawet nie wydali jeńcom wiader, które mogłyby służyć do opróżniania istniejących. W efekcie gwałtownie wzrosła liczba przypadków dyzenterii i chorób skóry; wybuchowi epidemii udało się zapobiec tylko dzięki szybkiemu dostarczeniu leków sulfonamidowych. Sytuację pogarszał fakt, że po aresztowaniu doktora Taylora ustał szmugiel lekarstw do obozu; jeńcy mogli je odtąd nabywać jedynie na czarnym rynku. Co więcej, zdarzało się, że sierz. Fujita – sanitariusz formozańskich strażników – zabierał z jenieckiego szpitala urządzenia i wyroby medyczne. 7 maja 1944 roku po raz pierwszy i ostatni jeńcom wydano paczki Czerwonego Krzyża. Znajdujące się w nich papierosy, środki czystości i żywność zostały jednak w znacznej mierze zdefraudowane przez strażników, a Australijczycy i Brytyjczycy otrzymali jedynie ułamek ich zawartości.
Jednocześnie rosła brutalność strażników. Mimo zmniejszenia liczby jeńców i niedoborów żywności Japończycy oczekiwali, że prace na lotnisku będą prowadzone z tą samą intensywnością. We wrześniu 1944 roku, gdy ostatecznie ukończono jeden z dwóch pasów startowych, 400 Australijczyków przebywało w szpitalu, 200 było uznanych niezdolnych do pracy, a 150 było zatrudnionych przy wykonywaniu niezbędnych prac na rzecz obozu. W tych okolicznościach skompletowanie kontyngentu 800 jeńców, którzy każdego dnia mieli pracować na lotnisku, stawało się coraz trudniejsze. Gdy nie udało się zgromadzić odpowiedniej liczby robotników, sierż. Watanabe wraz z „czarnym draniem” Fukishimą zmuszali do pracy na lotnisku także personel medyczny. Komendant Hoshijima koncentrował się przede wszystkim na nadzorowaniu budowy lotniska, pozostawiając swoim młodszym oficerom sprawy związane z utrzymaniem dyscypliny w obozie. Niemniej po „incydencie sandakańskim” często zdarzało się, że podczas obchodu placu budowy osobiście bił jeńców, którzy mu się narazili. Miały także miejsce wypadki, gdy publicznie policzkował kpt. George’a Cooka i innych australijskich oficerów za karę, iż „nie potrafią kontrolować swoich ludzi”. Jeńców brutalnie traktowali również strażnicy z Formozy, zwłaszcza wtedy, gdy chcieli zademonstrować komendantowi swoją gorliwość. Pewnego razu kaprala o nazwisku Peters ciężko pobito kijem w obecności Hoshijimy, powodując, że ofiara oślepła na jedno oko. W drugiej połowie 1944 roku zakazano wszelkich form aktywności kulturalnej i sportowej, tępiony był nawet pokątny hazard.
Codzienne zarządzanie obozem, w tym wyznaczanie jeńców do pracy na lotnisku, Japończycy w znacznej mierze przerzucili na australijskich oficerów i podoficerów. Kapitan Cook nie zdobył sobie jednak autorytetu wśród australijskich jeńców, co więcej, ze względu na towarzyskie stosunki, które utrzymywał z Hoshijimą, obdarzono go przydomkiem „biały Japoniec”. Z wielką niechęcią traktowano także większość podoficerów, tworzących nieformalny komitet, który zarządzał codziennymi sprawami jeńców. Według niektórych świadków, przede wszystkim Keitha Botterilla, Cook – nie będąc w stanie wyegzekwować posłuchu – miał osobiście zwracać się do Hoshijimy z prośbą o ukaranie „niezdyscyplinowanych” jeńców. W takich wypadkach karą było zazwyczaj uwięzienie w klatce. Do września 1944 roku w obozie istniały już trzy takie obiekty, w tym jeden o wymiarach 3 na 6 metrów. Ta ostatnia klatka miała jakoby zostać zbudowana na wyraźne życzenie Cooka, aby umożliwić karanie całych grup jeńców. Paul Ham kwestionuje jednak wiarygodność relacji, które mówią o jednoznacznej kolaboracji Cooka z Japończykami. Jego zdaniem brak jest jednoznacznych dowodów, które potwierdzałyby, iż to właśnie australijski kapitan namówił Hoshijimę, by zbudować trzecią klatkę.
Do klatek najczęściej trafiali jeńcy przyłapani na kradzieży żywności, samowolnym oddaleniu się z obozu lub miejsca pracy, pracujący zbyt wolno lub uznani winnymi szeroko rozumianej niesubordynacji. Teoretycznie maksymalny czas uwięzienia w klatce nie mógł przekraczać 30 dni, aczkolwiek Botterill twierdził, że spędził w niej aż 40 dni. Zwykle uwięzieni w klatce jeńcy nie otrzymywali jedzenia przez tydzień, a później wydawano im tylko jedną rację ryżu dziennie. Nie otrzymywali również koców i moskitier, a do latryny pozwalano im udać się tylko dwa razy na dobę, co było szczególnym udręczeniem dla chorych na dyzenterię. Podczas pobytu w klatce jeńcy nie mieli też możliwości umycia się i ogolenia zarostu, każdego dnia zmuszano ich natomiast do „ćwiczeń fizycznych”, podczas których byli maltretowani przez strażników. Ukaranie klatką powodowało gwałtowne pogorszenie stanu fizycznego i psychicznego jeńców. Dla szer. Gordona Barbera, którego przyłapano na samowolnym oddaleniu się z obozu, uwięzienie w klatce zakończyło się śmiercią.
W czerwcu 1944 roku 100 jeńców, w tym jednego oficera, przeniesiono do obozu na wyspie Labuan. Niemal wszyscy żołnierze w tej grupie, gdyż aż dziewięćdziesięciu dziewięciu, byli Brytyjczykami. Liczba jeńców przebywających w Sandakanie zmniejszyła się do około 2,2 tys.
Naloty i wzrost liczby zgonów.
Jesienią 1944 roku nastąpiły pierwsze naloty alianckiego lotnictwa na Sandakan. Hoshijima zarządził wtedy, aby na japońskim placu apelowym wznieść znak o wymiarach 50 na 15 metrów z wymalowanym napisem POW (skrót od "Prisoners of War" – „jeńcy wojenni”). Niemniej 30 października 1944 roku obóz zaatakowały dwa amerykańskie myśliwce P-38 Lightning. W nalocie zginęło trzech Australijczyków i kilku Brytyjczyków. Reszta amerykańskich maszyn zaatakowała lotnisko, niszcząc na ziemi kilkadziesiąt japońskich samolotów. Po tych wydarzeniach Hoshijima postanowił przenieść znak na bardziej otwarty teren, między obozami nr 1 i 2. Japońskie dowództwo negatywnie zareagowało jednak na wiadomość o sporządzeniu znaku, stąd w kwietniu 1945 roku Hoshijima został zmuszony do jego zdemontowania.
W Boże Narodzenie 1944 roku amerykańskie bombowce B-24 Liberator zbombardowały lotnisko, tym razem wyłączając je z użytku. Około 200 jeńców skierowano do pracy przy naprawie zniszczeń, w tym przy usuwaniu niewybuchów. Już trzy dni później lotnisko ponownie padło jednak ofiarą ciężkiego nalotu. W styczniu 1945 roku prace na lotnisku zostały ostatecznie wstrzymane.
Mimo wszystko w pierwszej połowie 1944 roku liczba zgonów wśród jeńców australijskich utrzymywała się na poziomie jednego miesięcznie, a wśród Brytyjczyków – dotychczas znacznie wyższa – zaczęła nawet stopniowo maleć. Od czerwca do października 1944 roku zmarło trzynastu Australijczyków, wliczając w to również ofiary amerykańskiego nalotu. Później sytuacja zaczęła się jednak pogarszać. W listopadzie zmarło osiemnastu Australijczyków i siedmiu Brytyjczyków. W grudniu zmarło natomiast 34 Australijczyków i 21 Brytyjczyków, przede wszystkim na skutek malarii mózgowej.
Wraz z zaprzestaniem prac na lotnisku sytuacja w obozie zaczęła się dramatycznie pogarszać. 10 stycznia 1945 roku Hoshijima ponownie zarządził zmniejszenie dziennej racji ryżu, tym razem do 70 gramów na osobę. Jeńców nadal angażowano jednak do różnych prac, między innymi przy zbieraniu drewna i furażu, niekiedy w miejscach oddalonych o 16 kilometrów od obozu. Z obowiązku pracy zwolnieni byli jedynie chorzy – niezdolni do poruszania się o własnych siłach. Na konsekwencje nie trzeba było długo czekać. W styczniu zmarło 65 Australijczyków.
Po kapitulacji Japonii wyszło na jaw, że Japończycy dysponowali środkami, które pozwalały zmniejszyć śmiertelność wśród jeńców. Pod domem komendanta odnaleziono ukrytych 90 ton ryżu i 160 tys. tabletek chininy. Dodatkowo w japońskich koszarach odnaleziono kolejne 54 tony ryżu, 786 tys. tabletek chininy, 19,6 tys. tabletek z witaminą A i D, znaczne ilości materiałów opatrunkowych i sprzętu medycznego oraz setki paczek Czerwonego Krzyża, których zawartości nigdy nie wydano jeńcom.
„Marsze śmierci”.
Przebieg.
Na początku 1945 roku, w związku ze zniszczeniem lotniska i obawami przed aliancką inwazją, dowództwo japońskiej 37. Armii podjęło decyzję o ewakuowaniu jeńców na zachodnie wybrzeże Borneo Północnego, w rejon Jesselton i Tuaran. W tym samym kierunku miała się udać część japońskiego garnizonu Sandakanu. Ze względu na fakt, iż alianci całkowicie panowali na morzu i w powietrzu, jeńcy i żołnierze mogli dostać się do miejsca przeznaczenia jedynie drogą lądową.
Pierwszy marsz wyruszył 28 stycznia 1945 roku. 455 jeńców (według innych źródeł 470), podzielonych na grupy liczące od 40 do 55 osób, wyprowadzano z obozu w jednodniowych odstępach. Australijczycy i Brytyjczycy, spośród których wielu cierpiało na malarię, beri-beri lub ciężkie owrzodzenia, maszerowali niezwykle trudnym szlakiem, wiodącym przez bagna i pokryte puszczą góry. Zmuszono ich także, by nieśli zapasy i bagaże maszerującego tą samą trasą japońskiego oddziału. Japońskie służby kwatermistrzowskie nie zorganizowały punktów etapowych z odpowiednio dużymi zapasami żywności; zabrakło jej w szczególności dla ostatnich grup. Jeńców, którzy nie byli w stanie dalej maszerować, mordowano. Ostatecznie w połowie lutego pięć pierwszych grup dotarło do Ranau na 250 kilometrze szlaku, gdzie rozkazano im pozostać na stałe. Jako że zorganizowany tam prowizoryczny obóz nie był w stanie pomieścić wszystkich jeńców, Australijczycy i Brytyjczycy z ostatnich czterech grup musieli chwilowo pozostać w Paginatan na 206. kilometrze szlaku. W trakcie marszu poniosło śmierć około 123 jeńców.
Los jeńców, którym udało się przeżyć pierwszy marsz, był tragiczny. Krańcowo wyczerpani wielodniową przeprawą przez bagna i góry, masowo umierali na skutek niedożywienia, chorób i brutalności strażników. Jeńców z Ranau wykorzystywano przy tym w charakterze tragarzy, zmuszając, aby przenosili 20-kilogramowe worki ryżu do odległego o ponad 40 kilometrów Paginatan. Na początku kwietnia, gdy resztki wszystkich grup połączono wreszcie w Ranau, przy życiu pozostawało już tylko około 150 jeńców. Gdy 26 czerwca do leśnego obozu dotarł drugi „marsz śmierci”, jego uczestnicy zastali już tylko sześciu ocalałych z pierwszego marszu.
Tymczasem sytuacja w Sandakanie gwałtownie się pogarszała. Między styczniem a majem 1945 roku w obozach australijskim i brytyjskim zmarło ponad tysiąc więźniów, większość na skutek niedożywienia i chorób. W lutym liczba chorych i wyczerpanych była tak wielka, że wykonanie rozkazu płk. Sugi, aby skierować 50 jeńców do pracy przy odbudowie lotniska, okazało się niemożliwe. W połowie kwietnia wszystkich Brytyjczyków przeniesiono z obozu nr 2 do obozu nr 1, przeznaczając dla nich osobną strefę, odseparowaną ogrodzeniem z drutu kolczastego. Na początku tegoż miesiąca obóz nawiedziła plaga szczurów, które atakowały nawet pacjentów obozowego szpitala. Z kolei między 23 a 26 maja obóz intensywnie atakowało alianckie lotnictwo, zabijając około 20–30 jeńców. 27 maja koncentryczne ataki z morza i powietrza niemalże zrównały z ziemią pobliskie miasto i port.
Wydarzenia te zostały zinterpretowane przez japońskie dowództwo jako wstęp do alianckiej inwazji. 29 maja przystąpiono do ostatecznej ewakuacji Sandakanu. Japończycy podłożyli ogień pod większość obozowych budynków, a 536 jeńców, których uznano za zdolnych do marszu, podzielono na jedenaście grup i pod eskortą poprowadzono do Ranau. Podobnie jak w przypadku pierwszego marszu, jeńcy musieli nieść zapasy żywności oraz ekwipunek i bagaże eskorty. Wielu było tak osłabionych głodem i chorobami, że nie byli w stanie pokonać więcej niż kilka kilometrów. Reakcje japońskich i formozańskich strażników wkrótce stały się bardzo brutalne. Jeńców opóźniających marsz, bito, kopano i poszturchiwano. Tych, którzy opadli z sił i nie byli w stanie iść dalej – mordowano. Gdy 26 czerwca marsz dotarł do Ranau, doliczono się tylko 183 jeńców. Na różnych etapach zbiegło co najmniej jedenastu, lecz zaledwie dwóch doczekało wyzwolenia.
Wbrew rozkazom ze sztabu 37. Armii, nowy komendant – kpt. Takuo Takakuwa, pozostawił w ruinach obozu 288 niezdolnych do marszu jeńców, a także kilkunastu strażników pod dowództwem por. Moritake. Jeńcy koczowali praktycznie pod gołym niebem, wydawano im minimalne ilości żywności. W samym tylko czerwcu zmarło ich ponad 130. 15 czerwca (inne źródła podają 9 czerwca) z obozu wyprowadzono w kierunku Ranau kolejną grupę 75 jeńców. Wszyscy zginęli w trakcie marszu, przy czym zaledwie czterech zdołało dojść do Beluran na 67. kilometrze trasy. Tymczasem jeńcy pozostawieni w Sandakanie nadal wymierali na skutek głodu i chorób. Brytyjski oficer, który przyznał się do kradzieży świni należącej do strażników, został za karę ukrzyżowany i wypatroszony. W drugim tygodniu lipca Moritake otrzymał rozkaz od kpt. Takakuwy, nakazujący, aby ze swoimi ludźmi jak najszybciej udał się do Ranau. W tym czasie przy życiu pozostawało jeszcze 48 jeńców. Jako że dwudziestu pięciu było w tak ciężkim stanie, iż spodziewano się, że umrą w najbliższym czasie, Moritake postanowił bezzwłocznie wymordować pozostałych dwudziestu trzech. Zamordowano ich w masowej egzekucji 13 lipca. Mimo iż ostatnim jeńcom w zasadzie zaprzestano wydawać pożywienia, 1 sierpnia nadal pozostawało przy życiu dziewięciu Australijczyków i jeden Brytyjczyk. Ostatniego jeńca zamordowano 15 sierpnia, na kilka godzin przed ogłoszeniem kapitulacji Japonii.
Tragiczny był także los jeńców, którzy znaleźli się w Ranau. Zmuszano ich do wyczerpującej pracy i brutalnie traktowano. Otrzymywali minimalne racje żywności, a dwóm lekarzom-jeńcom, którzy nieśli pomoc chorym, Japończycy nie wydawali żadnych lekarstw i środków opatrunkowych. W lipcu z Ranau zdołało uciec sześciu jeńców (czterech doczekało wyzwolenia). 1 sierpnia przy życiu pozostawało już tylko 32 jeńców. Tego dnia kpt. Takakuwa rozkazał zamordować siedemnastu najciężej chorych. Pozostałych piętnastu jeńców, w tym kpt. George’a Cooka, zamordowano 27 sierpnia, a więc dwanaście dni po ogłoszeniu kapitulacji Japonii.
Operacja „Kingfisher”.
Z ustaleń australijskiej badaczki Lynette Ramsay Silver wynika, że znaczna liczba jeńców mogła zostać ocalona. Pod koniec 1944 roku australijskie Services Reconnaissance Department (SDR) opracowało bowiem plan wyzwolenia obozu, przewidujący m.in. wysadzenie pod Sandakanem desantu spadochronowego w sile batalionu. Na skutek opóźnień i błędów popełnionych przez kierownictwo SDR operacja „Kingfisher” nie doszła jednak do skutku. Kluczową rolę w jej niepowodzeniu odegrały błędne meldunki wywiadowcze, na podstawie których SDR uznało, że już w styczniu 1945 roku wszyscy jeńcy zostali przeniesieni do Ranau. Z tego powodu na przełomie kwietnia i maja miano wstrzymać przygotowania do operacji, a alianckie lotnictwo zaczęło atakować zarówno obóz jeniecki, jak i szlak do Ranau, nieświadomie przyczyniając się do śmierci kolejnych jeńców.
W połowie czerwca na wyspy Tawi-Tawi dotarł ocalały z drugiego marszu Dick Braithwaite. Dopiero wtedy aliancki wywiad zorientował się, że w Sandakanie nadal przebywają jeńcy wojenni. SDR postanowiło wtedy rozpoznać zarówno okolice Sandakanu, jak i Ranau. Pierwszy z wywiadowców nie dotarł jednak do Sandakanu, zadowalając się nieścisłymi informacjami od tubylców, iż w obozie nie ma już żadnego jeńca (czerwiec). Z kolei grupa wywiadowcza „Agas III” dotarła w rejon Ranau dopiero 7 sierpnia, gdzie związana rozkazami dowództwa, zakazującymi podejmowania prób uwolnienia jeńców, musiała się ograniczyć jedynie do przyjścia z pomocą czterem pozostającym jeszcze przy życiu uciekinierom.
Według Silver australijskie dowództwo w obawie przed skandalem miało po wojnie celowo zataić prawdę o fiasku operacji „Kingfisher”. Jednocześnie odpowiedzialnością za pozostawienie jeńców na łasce Japończyków fałszywie obarczono amerykańskiego generała Douglasa MacArthura. Z tezami Silver nie zgadza się część australijskich autorów, w tym Paul Ham, którzy są zdania, że operacja „Kingfisher” była niewykonalna ze względów logistycznych i nigdy nie wyszła poza stadium rozważań.
Losy jeńców przeniesionych z Sandakanu.
Jako pierwsi, gdyż już 19 sierpnia 1945 roku, uwolnieni zostali jeńcy, których uwięziono w Singapurze w związku z nieudanymi ucieczkami lub „incydentem sandakańskim”. W więzieniu Outram osadzono łącznie trzydziestu Australijczyków z Sandakanu, spośród których sześciu nie doczekało kapitulacji Japonii.
Miesiąc później uwolnieni zostali jeńcy, których przeniesiono do obozu jenieckiego w Kuchingu. Z tej grupy ocalało 180 Australijczyków (w tym 145 oficerów) i 31 Brytyjczyków (w tym 30 oficerów). Podczas pobytu w Kuchingu zmarło dziewięciu Australijczyków i dwóch Brytyjczyków.
Tragiczny był natomiast los jeńców, których przeniesiono do obozu na wyspie Labuan. Jako pierwszych, w czerwcu 1944 roku, wysłano tam 100 jeńców z Sandakanu. Dwa miesiące później trafiło tam 200 jeńców z obozu w Kuchingu. Wśród jeńców, którzy trafili na Labuan, przeważali Brytyjczycy, znalazło się jednak wśród nich także sześciu Australijczyków z "Force B" i "Force E". Do marca 1945 roku aż 188 jeńców zmarło z powodu chorób, niedożywienia i wyczerpania. W tymże miesiącu pozostałych jeńców przeniesiono z Labuan do Brunei. Osiem tygodni później zostali ponownie przeniesieni – najpierw do Kuala Belait, a następnie do Miri. W międzyczasie zmarło kolejnych 60–70 jeńców. 10 czerwca 1945 roku, na wieść o wylądowaniu wojsk australijskich w Brunei, Japończycy wymordowali ostatnich 44 jeńców. Tym samym spośród 300 jeńców osadzonych w Labuan, żaden nie ocalał.
Ofiary.
Liczba alianckich jeńców wojennych, których skierowano do Sandkanu, wyniosła 2850. W gronie tym znalazło się 2026 Australijczyków i 824 Brytyjczyków. Liczba tych pierwszych uwzględnia zarówno żołnierzy "Force B" i "Force E" przywiezionych z Singapuru, jak i australijskich żołnierzy, którzy znaleźli się w składzie kontyngentu brytyjskiego lub zostali przywiezieni z obozów jenieckich na Jawie. Uwzględnia jednocześnie kilkunastu oficerów i żołnierzy "Force E", których w drodze do Sandakanu pozostawiono w obozie w Kuchingu. Z kolei liczba jeńców brytyjskich uwzględnia 51 jeńców, którzy zmarli w Jesselton jeszcze przed dotarciem do Sandakanu.
Spośród 2434 jeńców, którzy ostatecznie znaleźli się w obozie i nie opuścili go do czasu rozpoczęcia „marszów śmierci”, ocalało zaledwie sześciu Australijczyków. Byli to wyłącznie uciekinierzy. 1787 Australijczyków i 641 Brytyjczyków zmarło lub zostało zamordowanych w Sandakanie, w czasie „marszów śmierci” lub w prowizorycznych obozach w Ranau. Oznacza to, że śmiertelność w tej grupie jeńców wyniosła aż 99,75%. Był to najwyższy współczynnik ofiar odnotowany w obozie jenieckim podczas II wojny światowej.
Przy obliczaniu całkowitej liczby ofiar uwzględnić należy także 23 Australijczyków i 152 Brytyjczyków, którzy uciekli lub zostali przeniesieni z Sandakanu przed rozpoczęciem „marszów śmierci”, lecz nie udało im się doczekać końca wojny. Tym samym całkowita liczba ofiar przedstawia się następująco:
Obok sześciu jeńców, którym udało się przeżyć „marsze śmierci”, ocalało także 210 Australijczyków i 31 Brytyjczyków, którzy uciekli lub zostali przeniesieni z Sandakanu przed styczniem 1945 roku. Tym samym całkowita liczba ocalałych przedstawia się następująco:
Ogromne straty ponieśli również przymusowi robotnicy z Jawy, którzy razem z jeńcami pracowali przy budowie lotniska. Spośród 4 tys. "Rōmusha" ocalało prawdopodobnie nie więcej jak dwóch lub trzech.
Powojenne procesy.
Zbrodnie popełnione podczas „marszów śmierci” z Sandakanu do Ranau były głównym punktem oskarżenia przeciwko generałowi Masao Babie, który od stycznia 1945 roku dowodził japońską 37. Armią. Jego proces toczył się 28 maja – 2 czerwca 1946 roku w Rabaulu. Podobnie jak gen. Tomoyuki Yamashita, Baba został skazany na śmierć na podstawie zasady „odpowiedzialności dowodzenia” – jako naczelny dowódca na obszarze północnego Borneo, który nie dopełnił obowiązku nadzoru nad działaniami podwładnych, którzy dopuszczali się zbrodni. Wyrok wykonano w Rabaulu 7 sierpnia 1947 roku.
Inaczej potoczyły się losy jego poprzednika. Generał Masataka Yamawaki nie został postawiony w stan oskarżenia w związku z „marszami śmierci” i nieludzkim traktowaniem jeńców w Sandkanie. Decyzję tę można uznać za kontrowersyjną, gdyż to za jego rządów znacznie ograniczono jenieckie racje żywnościowe. Co więcej, plan przeniesienia jeńców z Sandakanu na zachodnie wybrzeże Borneo został opracowany w jego sztabie, podczas gen. Baba, który przybył do Kuchingu dopiero 21 stycznia 1945 roku, "de facto" jedynie wdrożył go w życie. Jedyny zarzut, jaki ostatecznie postawiono Yamawakiemu dotyczył sprawy „incydentu sandakańskiego”. Razem z nim stanął przed sądem wojskowy prokurator kpt. Haruo Watanabe. Obaj zostali uniewinnieni, gdyż australijscy sędziowie nie dopatrzyli się w ich ówczesnych działaniach złamania prawa wojennego.
Pułkownik Tatsuji Suga, zwierzchnik wszystkich obozów jenieckich w północnej części Borneo, dostał się do australijskiej niewoli. Osadzony w obozie jenieckim na wyspie Labuan, popełnił samobójstwo we wrześniu 1945 roku.
8–20 stycznia 1946 roku toczył się proces komendanta obozu, kpt. Susumiego Hoshijimy. Australijski trybunał wojskowy uznał go winnym nieludzkiego traktowania jeńców przetrzymywanych w Sandakanie, w tym ich rozmyślnego głodzenia, pozbawiania opieki medycznej, zmuszania do pracy ponad siły, a także torturowania i maltretowania. Hoshijima został skazany na karę śmierci przez powieszenie. Wyrok wykonano w Rabaulu 6 kwietnia 1946 roku.
Ponadto w sprawach dotyczących mordowania i złego traktowania jeńców z obozu w Sandakanie, w tym podczas „marszów śmierci”, postawiono przed sądem jeszcze 72 Japończyków i Formozańczyków. 63 oskarżonych usłyszało wyroki skazujące, przy czym kilkunastu osądzono dwukrotnie, wydając przy tym odmienne wyroki w odniesieniu do różnych zarzutów. Dziewięciu skazano na karę śmierci i stracono, pozostali usłyszeli wyroki więzienia w wymiarze od dwóch lat do dożywocia. Straceni zostali: kpt. Takuo Takakuwa i jego zastępca por. Genzō Watanabe, kpt. Shōichi Yamamoto, który dowodził pierwszym marszem, por. Kazuo Abe – w czasie pierwszego marszu dowódca grupy nr 9, odpowiedzialnej za likwidację niezdolnych do marszu jeńców, sierż. Naoji Hosotani – funkcjonariusz Kempeitai z Sandakanu, który zamordował dwóch jeńców uczestniczących w trzecim marszu. Stracono ponadto czterech formozańskich strażników. Ośmiu oskarżonych uniewinniono, jeden zmarł przed zakończeniem procesu.
Niektórzy z podejrzanych zdołali zniknąć bez śladu. W gronie tym znaleźli się m.in. znany z brutalności formozański strażnik Kada („szalony Mick”) oraz sierż. Ehara („Buldog”), funkcjonariusz Kempeitai z Sandakanu, który torturował członków cywilnej i obozowej konspiracji. Inni, tacy jak obozowy kwatermistrz Ishikawa, czy por. Moritake, zginęli w czasie wojny lub zmarli w niewoli, zanim zdołano postawić ich przed sądem. Jeszcze inni, tacy jak kpt. Hirawa Nagai, czy kpt. Yōichi Tsutsui (sędzia w procesie uczestników „incydentu” – jedyny, który przeżył wojnę), nie zostali postawieni w stan oskarżenia.
Po zawarciu przez mocarstwa zachodnie traktatu pokojowego z Japonią (1951), zaprzestano poszukiwań japońskich zbrodniarzy wojennych, a tych, którzy odsiadywali wyroki więzienia, zaczęto repatriować do Japonii, gdzie mieli odbyć resztę kary. Do grudnia 1958 roku wszyscy wyszli na wolność na mocy amnestii.
Dominic Koh, którego donos zapoczątkował „incydent sandakański”, został po wojnie skazany na karę 18 miesięcy więzienia.
Pamięć.
Po wojnie udało się odnaleźć szczątki 2163 Australijczyków i Brytyjczyków, którzy zginęli w Sandakanie, wzdłuż szlaku „marszu śmierci” lub w obozach w Ranau. Ofiary pogrzebano na cmentarzu wojennym w Sandakanie, otwartym 30 kwietnia 1947 roku. Wkrótce okazało się jednak, że konserwacja cmentarza, który zbudowano na podmokłym terenie, rodzi szereg trudności. Ostatecznie w 1949 roku wszystkie zwłoki ekshumowano i przeniesiono na cmentarz wojenny na wyspie Labuan. Zdecydowana większość znajdujących się tam grobów pozostaje bezimienna. Udało się oznaczyć miejsce pochówku zaledwie 126 Australijczyków i 179 Brytyjczyków, przy czym 35 grobów zostało oznaczonych dopiero po 1996 roku – na podstawie drobiazgowych badań prowadzonych przez Lynette Silver.
Rząd Australii uhonorował specjalnymi dyplomami 22 mieszkańców Borneo Północnego, którzy z narażeniem życia nieśli pomoc jeńcom wojennym. 58 osobom udzielono gratyfikacji finansowych w różnej formie. W gronie tym znalazły się osoby, które torturowano i uwięziono podczas „incydentu sandakańskiego” lub oraz rodziny tych, których wówczas stracono lub zmarli w więzieniu. Australijski parlamentarzysta Adair Blain, który sam jako jeniec był więziony w Sandakanie i Kuchingu, zaproponował w 1947 roku utworzenie specjalnego funduszu na rzecz borneańskich rodzin represjonowanych przez Japończyków za udzielanie pomocy jeńcom. Propozycja została jednak odrzucona przez rząd Australii.
Losy jeńców więzionych w Sandakanie przez wiele lat pozostawały w Australii częściowo zapomniane. Na skutek polityki informacyjnej australijskiej armii niektóre rodziny ofiar z dużym opóźnieniem otrzymały informacje o śmierci bliskich, a większość przez lata była skazana jedynie na domysły na temat okoliczności, w których zginęli ich krewni i powinowaci. Także australijska prasa, działając z inspiracji kręgów rządowych, bardzo oszczędnie informowała o ujawnionych przypadkach japońskich zbrodni wojennych. Z jeszcze większym opóźnieniem i trudnościami informacje o losie bliskich, którzy zmarli lub zostali zamordowani na Borneo, docierały do rodzin w Wielkiej Brytanii. Postawa australijskich kręgów wojskowych była motywowana obawą, że ujawnienie drastycznych szczegółów zbrodni przyniesie dodatkowe cierpienia rodzinom ofiar, a także – zdaniem Lynette Silver – dążeniem do zatajenia prawdy o błędach, które doprowadziły do fiaska operacji „Kingfisher”.
Dopiero w 1979 roku, po tym jak australijski rząd odtajnił wojenne archiwa, ukazała się pierwsza monografia historyczna poświęcona jeńcom z Sandakanu, tj. "From Hell to Eternity" autorstwa Petera Firkinsa. Cztery lata później dziennikarz Tim Bowden z australijskiego radia ABC przeprowadził serię wywiadów z byłymi jeńcami, którzy przeżyli pobyt w Sandakanie. W kolejnych latach ukazały się kolejne książki poświęcone losom jeńców z Sandakanu, autorstwa historyków i śledczych: Athola Moffitta, Lynette Silver, Kevina Smitha, Dona Walla i Paula Hama.
Obóz jeniecki w Sandakanie został niemal całkowicie zniszczony przez Japończyków w ostatnich dniach wojny. Początkowo upamiętniono go niewielkim pomnikiem w formie stosu kamieni, który odsłonięto w 1986 roku. 29 października 1991 roku został natomiast otwarty Sandakan Memorial Park. W jego obrębie znalazły się: dawna kotłownia, zbiornik na wodę pitną, część terenu obozu nr 1. W pobliżu wejścia umieszczono kamień wulkaniczny, wydobyty z miejsca, którym przebiegał szlak „marszu śmierci”. W 1999 roku park uzupełniono o kolejne upamiętnienie, wykonaną z brązu tablicę autorstwa Rossa Bastiaana. W drugiej połowie lat 90. Sandakan Memorial Park uległ przebudowie i modernizacji, zmodyfikowano również jego granice. W pobliżu miejsca, gdzie stało niegdyś „Wielkie drzewo”, wzniesiono granitowy obelisk. Ponowne otwarcie miejsca pamięci nastąpiło w marcu 1999 roku.
Od 2003 roku na terenie parku organizowane są uroczystości rocznicowe. Początkowo odbywały się w maju, później zaczęto je organizować 15 sierpnia – w rocznicę kapitulacji Japonii, a zarazem w rocznicę śmierci ostatniego jeńca w Sandakanie.
Na terenie stanu Sabah (dawne Borneo Północne) upamiętniono także ofiary „marszów śmierci”. Taką rolę pełnią Pomnik Wojenny i Ogrody Pamięci ("War Memorial and Gardens") w Kundasang, niewielki pomnik w Ranau, odsłonięty w pobliżu miejsca, w którym znajdował się pierwszy tamtejszy obóz, a także "Last Camp Memorial" – miejsce pamięci, które upamiętnia leśny obóz nr 2 w Ranau. Pomniki i tablice upamiętniające jeńców Sandakanu znajdują się również w Australii i Wielkiej Brytanii.
W 2005 roku z inicjatywy australijskiego środowiska biznesowego utworzono "Sandakan Memorial Scholarship Scheme". Fundusz ten udziela stypendiów utalentowanym uczniom z ubogich rodzin, które zamieszkują na obszarach wiejskich stanu Sabah. Stanowi wyraz wdzięczności za pomoc, którą przedstawiciele ludów Kadazan i Dusun nieśli z narażeniem życia australijskim jeńcom wojennym.
W 2005 roku, z inicjatywy towarzystwa historycznego "Sabah Society", po raz pierwszy zorganizowano dziesięciodniowy marsz pamięci z Sandakanu do Ranau.
W latach 2005 i 2008 specjalne pamiątkowe witraże ("the Windows of Remembrance", "the Friendship Windows") zostały umieszczone w oknach kościoła St Michael and All Angels w Sandakanie, który w czasie wojny służył jako punkt postojowy dla alianckich żołnierzy, którzy zmierzali z portu do obozu jenieckiego. Upamiętniają zarówno zmarłych i zamordowanych jeńców, jak i mieszkańców Borneo, którzy nieśli im pomoc.
Sandakańskie marsze śmierci zostały przedstawione w oratorium "Sandakan Threnody" z 2004 roku, hymnie żałobnym skomponowanym ku pamięci poległych, napisanym przez australijskiego kompozytora Jonathana Millsa, którego ojciec przeżył pobyt w Sandakanie.

</doc>
<doc id="5062722" url="https://pl.wikipedia.org/wiki?curid=5062722" title="Aurelia Duczymińska">
Aurelia Duczymińska

Aurelia Stanisława z Pisarzewskich Duczymińska (ur. 13 września 1847 w Bełchatowie, zm. po 1931) – polska ziemianka, działaczka społeczna i oświatowa.
Życiorys.
Była córką Piotra Pawła Pisarzewskiego i Stanisławy z Kiedrowskich herbu Lew. Miała pięciu braci i trzy siostry. Ojciec był magistrem farmacji i nauczycielem w gimnazjum. Jest pochowany na warszawskich Powązkach (kwatera 60, rząd 3, miejsce 8).
W dniu 1 lutego 1887 w Dzierzgowie wyszła za mąż za Ludwika Rajmunda Karola Duczymińskiego herbu Rogala z Duczymina (1831–1918), dziedzica Szumska i Krerów, wójta gminy Dzierzgowo. Była jego drugą żoną. Małżeństwo było bezdzietne. W 1892 dobra Duczymińskich obejmowały 1929 mórg ziemi i 18 budynków, w tym 8 murowanych. W czasie I wojny światowej, w 1915, prawie całkowicie został zniszczony folwark w Szumsku, dworek był częściowo uszkodzony. W 1930 majątek liczył 885 ha.
W majątku Duczymińskich w Szumsku zorganizowano jeden ze składów nielegalnych wydawnictw, które przemycano przez granicę z Prusami Wschodnimi przed rewolucją 1905.
Na początku XX w. Aurelia Duczymińska zorganizowała tajną polską szkołę w Szumsku. Kiedy w 1906 powstało koło powiatowe Polskiej Macierzy Szkolnej w Przasnyszu, została jego przewodniczącą. Pełniła też funkcję przewodniczącej koła w Dzierzgowie. Dzięki staraniom Polskiej Macierzy Szkolnej istniejące wcześniej tajne placówki mogły działać legalnie. W 1907 organizacja została zdelegalizowana. Jednakże Duczymińska nie przerwała działalności oświatowej, m.in. wygłaszała pogadanki, wspierała działalność Domu Ludowego zbudowanego w 1908 w Duczyminie.
W 1916 była organizatorką i opiekunką przytułku założonego w Szumsku z ramienia Powiatowej Rady Opiekuńczej w Przasnyszu. W tym samym roku weszła w skład zarządu Specjalnego Wydziału Ochron przy Powiatowej Radzie Opiekuńczej w Przasnyszu. Kiedy w tym roku reaktywowano Polską Macierz Szkolną w Przasnyszu, Duczymińska została przewodniczącą zarządu okręgowego. Podejmowała inicjatywy patriotyczne.
W 1913 została członkiem komitetu wystawy inwentarza w Przasnyszu. W 1916 należała do komisji organizującej ogólnokrajową kwestę „Ratujcie Dzieci” w gminie Dzierzgowo z ramienia Rady Głównej Opiekuńczej. Była turystką tatrzańską, należącą do grupy pionierów wycieczek zimowych.
Zmarła po 1931. Jeszcze w tym roku procesowała się w Warszawie o majątek.

</doc>
<doc id="5062731" url="https://pl.wikipedia.org/wiki?curid=5062731" title="Dionysus (album)">
Dionysus (album)



</doc>
<doc id="5062733" url="https://pl.wikipedia.org/wiki?curid=5062733" title="Dionysus (album Dead Can Dance)">
Dionysus (album Dead Can Dance)



</doc>
<doc id="5062735" url="https://pl.wikipedia.org/wiki?curid=5062735" title="Wiechi">
Wiechi

Drogowskazy : zbiór rozpraw o inteligencji rosyjskiej (, "Wiechi. Zbornik statiej o russkoj intielligiencii") – zbiór artykułów filozofów rosyjskich, krytykujący rewolucyjne tradycje inteligencji w Imperium Rosyjskim. Autorami artykułów byli Nikołaj Bierdiajew, Siergiej Bułgakow, Michaił Gerszenzon, , , Piotr Struwe i Siemion Frank. Almanach "Wiechi" niejednokrotnie zestawiano z późniejszym o osiemnaście lat głośnym esejem Juliena Bendy "Zdrada klerków" ze względu na szczególną „sytuacyjność” tych dwóch wydarzeń intelektualnych, ich wymiar krytyki politycznej i środowiskowej. Obszarniczo-burżuazyjna prasa dostrzegła w Wiechach znamię czasu — zwrot kadetów (Partii Konstytucyjno-Demokratycznej) na prawo, ich przejście na stronę samowładztwa.
"Wiechi" nawiązują do innego zbioru artykułów filozoficzno-społecznych, zatytułowanego "Problemy idealizmu" (1902). Twórcy "Drogowskazów", których nazwano "Wiechowcami", poddali krytyce materializm i ateizm Wissariona Bielinskiego, Nikołaja Czernyszewskiego, Gieorgija Plechanowa oraz ideologię marksizmu. "Wiechi" znalazy kontynuację w wydanym w 1918 roku zbiorze "De profundis". Zdaniem Leszka Augustyna pendant do "Wiechów" może stanowić szkic Gieorgija Fiedotowa "Tragedia inteligencji" (1926).

</doc>
<doc id="5062736" url="https://pl.wikipedia.org/wiki?curid=5062736" title="The Serpent's Egg">
The Serpent's Egg



</doc>
<doc id="5062743" url="https://pl.wikipedia.org/wiki?curid=5062743" title="Lekarz Polski (czasopismo)">
Lekarz Polski (czasopismo)



</doc>
<doc id="5062746" url="https://pl.wikipedia.org/wiki?curid=5062746" title="Mehdi Namli">
Mehdi Namli

Mehdi Namli, arab. المهدي النملي (ur. 23 czerwca 1987 w Safi) – marokański piłkarz grający na pozycji pomocnika w sezonie 2020/2021 w KAC Kénitra. Reprezentant kraju.
Kariera.
Kariera klubowa.
Mehdi Namli karierę zaczynał w Olympiku Safi. 1 lipca 2007 roku dołączył do pierwszego zespołu z rezerw tego klubu. Pierwsze mecze rozegrał dopiero w sezonie 2009/2010, kiedy rozegrał tam 14 meczów i strzelił 1 gola. 1 lipca 2010 roku wyjechał do Francji, a dokładnie do Clermont Foot. Zadebiutował tam 17 sierpnia 2010 roku w meczu przeciwko Tours FC, przegranym przez jego zespół 3:2. Jego pierwsza bramka w tym zespole padła 4 marca 2011 roku w meczu przeciwko FC Istres, wygranym przez jego drużynę 2:0. Pierwszą asystę w zespole zaliczył 27 maja 2011 roku w meczu przeciwko US Boulogne, ta asysta przyczyniła się do jedynego trafienia w tym meczu. Łącznie we francuskim zespole Mehdi Namli rozegrał 45 meczów, strzelił 3 gole i zanotował 2 asysty. 1 lipca 2012 roku powrócił do ojczyzny, a konkretnie do Moghrebu Tétouan. Zadebiutował tam 16 września 2012 roku w meczu przeciwko Chabab Rif Al Hoceima, którzy zakończył się remisem 1:1. Pierwsza bramka padła 2 mecze później, w spotkaniu przeciwko Difaâ El Jadida, które zakończyło się wynikiem 1:1. W kolejnym meczu zaliczył pierwszą asystę, w meczu przegranym 3:2 z FUSem Rabat. W sezonie 2013/2014 z klubem z Tetuanu Mehdi Namli zdobył mistrzostwo kraju. Łącznie w Moghrebie Tétouan Mehdi Namli rozegrał 20 meczów, strzelił 6 bramek i zanotował 5 asyst. 1 czerwca 2015 roku powrócił do Olympiku Safi. Ponowny debiut zaliczył tam 12 września 2015 roku w meczu przeciwko FARowi Rabat, w którym zdobył bramkę. Spotkanie zakończyło się wynikiem 1:1. Pierwszą asystę po powrocie zaliczył w kolejnym meczu przeciwko Moghrebowi Tétouan, który zakończył się wynikiem 1:0. Łącznie w tym zespole po powrocie rozegrał 77 meczów, strzelił 9 goli i zanotował 16 asyst. 1 lipca 2019 roku został zawodnikiem KAC Kénitra.
Kariera reprezentacyjna.
Mehdi Namli rozegrał 6 meczów na poziomie U-23 i 3 w seniorskiej reprezentacji. Mecze na poziomie seniorskim przedstawia poniższa tabelka:
Opracowano na podstawie:

</doc>
<doc id="5062747" url="https://pl.wikipedia.org/wiki?curid=5062747" title="Służewiec (stacja kolejowa)">
Służewiec (stacja kolejowa)

Służewiec – dawna stacja kolejowa, przystanek osobowy i ładownia w Warszawie. Została otwarta w 1898 roku. Funkcjonowała w Piaseczyńskiej Kolei Wąskotorowej na trasie Warszawa Mokotów – Nowe Miasto nad Pilicą.

</doc>
<doc id="5062749" url="https://pl.wikipedia.org/wiki?curid=5062749" title="Politereftalan polietylenu">
Politereftalan polietylenu



</doc>
<doc id="5062751" url="https://pl.wikipedia.org/wiki?curid=5062751" title="Tereftalan etylenu">
Tereftalan etylenu



</doc>
<doc id="5062752" url="https://pl.wikipedia.org/wiki?curid=5062752" title="Politereftalan polibutylenu">
Politereftalan polibutylenu



</doc>
<doc id="5062753" url="https://pl.wikipedia.org/wiki?curid=5062753" title="Tereftalan butylenu">
Tereftalan butylenu



</doc>
<doc id="5062754" url="https://pl.wikipedia.org/wiki?curid=5062754" title="Maciej Sikorski">
Maciej Sikorski

Maciej Sikorski (ur. 29 marca 1968 w Jarocinie) – polski reżyser, scenarzysta, aktor, z wykształcenia instruktor teatralny, twórca i od 2016 dyrektor krakowskiego Teatru Exit, pomysłodawca i współautor portalu chrześcijańskiego 12tu.pl, autor bloga “Exit” w Gość Niedzielny, pomysłodawca i współtwórca Fundacja Budzenie Pasji, w której od 2015 realizuje przedsięwzięcia artystyczne i edukacyjne.
Życie prywatne.
Żonaty z Aliną Sikorską – muzykolog, autorką bloga „Piękno kobiet”, współautorką portalu chrześcijańskiego 12tu.pl, z którą ma sześcioro dzieci.

</doc>
<doc id="5062758" url="https://pl.wikipedia.org/wiki?curid=5062758" title="O wierze i moralności chrześcijańskiej">
O wierze i moralności chrześcijańskiej



</doc>
<doc id="5062760" url="https://pl.wikipedia.org/wiki?curid=5062760" title="Kościół św. Bartłomieja w Andrzejewie">
Kościół św. Bartłomieja w Andrzejewie



</doc>
<doc id="5062766" url="https://pl.wikipedia.org/wiki?curid=5062766" title="Kościół św. Wawrzyńca w Kempten">
Kościół św. Wawrzyńca w Kempten

Kościół św. Wawrzyńca – kościół w Kempten w Niemczech, w kraju związkowym Bawaria, wzniesiony w drugiej połowie XVII w. Do 1803 stanowił kościół klasztorny benedyktyńskiego opactwa Kempten, następnie katolicki kościół parafialny.
Historia.
W 1632 klasztor Kempten został zniszczony przez wojska szwedzkie podczas wojny trzydziestoletniej. Budowę kościoła św. Wawrzyńca rozpoczęto w 1652 na miejscu wcześniejszych, mniejszych świątyń romańskiej i gotyckiej. Wzniesiono go według projektu Michaela Beera, po którego rychłej śmierci prace kontynuował i projekt nieco zmienił Johann Serro. Kościół poświęcono około stu lat od momentu rozpoczęto budowy, a wieże ukończono dopiero około 1900. Kościół wraz z pałacem uważa się za pierwszą monumentalną realizację architektoniczną w Niemczech po wojnie trzydziestoletniej. Początkowo pełnił jednocześnie funkcję kościoła klasztornego i parafialnego. W 1803 klasztor zsekularyzowano, a świątynia stała się wyłącznie kościołem parafialnym. W 1969 papież Pawła VI podniósł ją do rangi bazyliki mniejszej.
Architektura i wystrój.
Beer zaplanował wzniesiony w stylu barokowym kościół jako połączenie dwóch części: ośmiokątnego prezbiterium z kryptą pod spodem, pełniącego funkcję kościoła klasztornego, oraz korpusu nawowego, pełniącego funkcję kościoła parafialnego. Nad prezbiterium wznosi się zwieńczona na wysokości 42 m nad ziemią kopuła. Przy nawach bocznych po 1700 dobudowano cztery okrągłe kaplice. Wnętrza kościoła ozdobione są bogatymi sztukateriami Giovanniego Zuccalliego oraz freskami Andreasa Aspera, bogato rzeźbione są też stalle zakonników. W 1740 powstała para organów w prezbiterium, a w 1866 główne organy (rozbudowane w 1939). Na dwóch 65-metrowych wieżach zawieszono 7 dzwonów.

</doc>
<doc id="5062767" url="https://pl.wikipedia.org/wiki?curid=5062767" title="Ken Marino">
Ken Marino

Kenneth Joseph „Ken” Marino (ur. 19 grudnia 1968 na Long Island) – amerykański aktor, komik, reżyser i scenarzysta.
Życiorys.
Marino urodził się na Long Island, w stanie Nowy Jork we włosko-amerykańskiej rodzinie.
Uczęszczał do West Islip High School w West Islip w Nowym Jorku. Następnie studiował w Lee Strasberg Institute i Tisch School of the Arts.
Życie prywatne.
Od 2005 roku jest żonaty ze scenarzystką Eriką Oyamą. Mają dwójkę dzieci: syna Rileya Ken'ichi i córkę Ruby.

</doc>
<doc id="5062775" url="https://pl.wikipedia.org/wiki?curid=5062775" title="Janocin (województwo warmińsko-mazurskie)">
Janocin (województwo warmińsko-mazurskie)

Janocin – dawna miejscowość w Polsce, położona w województwie warmińsko-mazurskim, w powiecie elbląskim, w gminie Młynary.

</doc>
<doc id="5062776" url="https://pl.wikipedia.org/wiki?curid=5062776" title="DC Studios">
DC Studios

DC Studios – amerykańskie studio filmowe, należące do Warner Bros., zajmujące się produkcją filmów, opartych na postaciach z DC Entertainment. W latach 2018-2022, gdy studio nosiło nazwę DC Films, prezesem był Walter Hamada. W listopadzie 2022 roku kontrolę nad firmą, przemianowaną na DC Studios przejęli James Gunn oraz Peter Safran.
Historia.
W 2016 roku, po niezbyt dobrym przyjęciu "", Warner Bros. postanowiło uruchomić DC Films w nadziei na konkurencję z Marvel Studios. Filmy franczyzowe DC Entertainment, należące do Warner Bros. zostały umieszczone w nowo utworzonym oddziale DC Films, aby oddzielić poszczególne gatunki. Prezesami zostali Jon Berg oraz Geoff Johns. Johns dodatkowo był również dyrektorem DC Comics.
Na produkcję "Ligi Sprawiedliwości" przeznaczono prawie 300 milionów dolarów, co było jednym z największych budżetów, ale film zarobił około 94 milionów dolarów w weekend otwarcia, podczas gdy "Czarna Pantera" z Filmowego Uniwersum Marvela w ciągu czterech dni przekroczyła łączny dochód "Ligi Sprawiedliwości" w USA. Studio jednak nie zamierzało rezygnować z planów tworzenia DC Extended Universe. W grudniu 2017 studio ujawniło swoje najbliższe plany filmowe, w tym między innymi takie filmu, jak "Wonder Woman", "Shazam!" czy "Batman". W tym samym miesiącu Warner Bros. ogłosiło, że Berg opuści stanowisko współprezesa studia, aby założyć firmę produkcyjną z siedzibą w Warner Bros. wraz z Royem Lee. W styczniu 2018 roku ogłoszono, że dyrektor wykonawczy Warner Bros., Walter Hamada, zostanie nowym prezesem DC Films i będzie nadzorował produkcję filmów, należących do DC Extended Universe.
W kwietniu 2022 roku, po połączeniu WarnerMedia i Discovery, Inc. i utworzeniu Warner Bros. Discovery, nowy dyrektor generalny David Zaslav planował restrukturyzację DC Entertainment, w tym posiadanie lidera kreatywnego, na wzór prezesa Marvel Studios Kevina Feige'a, który kierowałby projektami filmowymi i telewizyjnymi. W lipcu Toby Emmerich ustąpił z funkcji szefa Warner Bros. Motion Picture Group, a grupa została zrestrukturyzowana. Byli dyrektorzy MGM, Michael De Luca i Pamela Abdy zostali współzarządzającymi Warner Bros. Pictures i New Line Cinema.
Kiedy wydanie filmu "Batgirl" zostało anulowane, Hamada miał dowiedzieć się o decyzji dopiero, gdy De Luca i Abdy poinformowali go o tym na pokazie testowym filmu "Black Adam" (2022). Był zdenerwowany, że nikt z nim tego nie konsultował i rozważał rezygnację, ale zgodził się zostać przynajmniej do czasu premiery "Black Adama". Ostatecznie jednak odszedł z firmy dwa dni przed wydaniem filmu.
W październiku 2022 roku ogłoszono, że James Gunn i Peter Safran będą pełnić funkcję współzarządzających studia, przemianowanego na „DC Studios”. Duet będzie nadzorował produkcję filmów, telewizji i animacji pod szyldem DC. Gunn będzie nadzorował kreatywny rozwój projektów DC, poza "", który pozostanie pod nadzorem De Luca i Abdy.
Wyprodukowane filmy i seriale.
Wszystkie produkcje należą do DC Extended Universe, chyba że zaznaczono inaczej.

</doc>
<doc id="5062778" url="https://pl.wikipedia.org/wiki?curid=5062778" title="Memoriał Kazimierza Araszewicza 1997">
Memoriał Kazimierza Araszewicza 1997

Memoriał Kazimierza Araszewicza 1997 – 8. edycja turnieju żużlowego, który miał na celu upamiętnienie polskiego żużlowca Kazimierza Araszewicza, który zginął tragicznie w 1976 roku, odbyła się 27 sierpnia 1997 roku w Toruniu oraz była także kwalifikacjami do reprezentacji Polski juniorów. Turniej wygrał Robert Kościecha.
Wyniki.
Bieg po biegu

</doc>
<doc id="5062783" url="https://pl.wikipedia.org/wiki?curid=5062783" title="Gerald Wilson (żeglarz)">
Gerald Wilson (żeglarz)

Gerald Dunseith "Jerry" Wilson (ur. 7 sierpnia 1906 w Vancouver, zm. 10 czerwca 1945 w Medicine Hat) – kanadyjski żeglarz sportowy, medalista olimpijski.
Podczas letnich igrzysk olimpijskich w Los Angeles (1932) zdobył, wspólnie z Philipem Rogersem, Gardnerem Boultbee i Kennethem Glassem, brązowy medal w żeglarskiej klasie 6 metrów.
Gerald Wilson dołączył do Royal Vancouver Yacht Club niedługo przed tym, jak został wybrany do reprezentowania Kanady na olimpiadzie w 1932. Kanadyjczycy przegrali pierwsze cztery wyścigi i zrezygnowali z uczestnictwa w dwóch pozostałych, nie mając już szans na poprawienie pozycji (zdobyli brązowe medale, ponieważ rywalizowały tylko trzy zespoły).

</doc>
<doc id="5062791" url="https://pl.wikipedia.org/wiki?curid=5062791" title="Wągroda (Suchorzów)">
Wągroda (Suchorzów)

Wągroda – część wsi Suchorzów w Polsce, położona w województwie podkarpackim, w powiecie tarnobrzeskim, w gminie Baranów Sandomierski.
W latach 1975–1998 Wągroda administracyjnie należała do województwa tarnobrzeskiego.
Miejscowa ludność wyznania katolickiego przynależy do Parafii Ścięcia św. Jana Chrzciciela w Baranowie Sandomierskim.

</doc>
<doc id="5062803" url="https://pl.wikipedia.org/wiki?curid=5062803" title="Armando Matteo">
Armando Matteo

Armando Matteo (ur. 21 września 1970 w Catanzaro) – włoski duchowny katolicki, od 2022 sekretarz sekcji doktrynalnej Dykasterii Nauki Wiary.
Życiorys.
20 grudnia 1997 otrzymał święcenia kapłańskie i został inkardynowany do archidiecezji Catanzaro-Squillace. Pracował duszpatersko na terenie archidiecezji, był także wykładowcą teologii fundamentalnej na Papieskim Uniwersytecie Urbaniana. 
12 kwietnia 2021 został mianowany przez papieża Franciszka podsekretarzem Kongregacji Nauki Wiary.
22 kwietnia 2022 został mianowany przez papieża Franciszka sekretarzem sekcji doktrynalnej Kongregacji Nauki Wiary.

</doc>
<doc id="5062819" url="https://pl.wikipedia.org/wiki?curid=5062819" title="Grabów Emilin">
Grabów Emilin

Grabów Emilin, w latach 1939–1945 Grabów-Emilin – dawna stacja kolejowa i przystanek osobowy w Warszawie. Został otwarty w 1898 roku. Funkcjonował w Piaseczyńskiej Kolei Wąskotorowej na trasie Warszawa Mokotów – Nowe Miasto nad Pilicą.

</doc>
<doc id="5062820" url="https://pl.wikipedia.org/wiki?curid=5062820" title="Grabów-Emilin">
Grabów-Emilin



</doc>
<doc id="5062828" url="https://pl.wikipedia.org/wiki?curid=5062828" title="Warszawa Pyry">
Warszawa Pyry

Warszawa Pyry – dawna stacja kolejowa w Warszawie. Została otworzona w 1898 roku. Funkcjonowała w Piaseczyńskiej Kolei Wąskotorowej na trasie Warszawa Mokotów – Nowe Miasto nad Pilicą.

</doc>
<doc id="5062835" url="https://pl.wikipedia.org/wiki?curid=5062835" title="42 Dugg">
42 Dugg

42 Dugg, właśc. Dion Marquise Hayes (ur. 25 listopada 1994 w Detroit) – amerykański raper, piosenkarz i autor tekstów z Detroit w stanie Michigan. Najbardziej znany jest ze współpracy z amerykańskim raperem Lil Baby, w tym z ich wspólnych piosenek „Grace” i „We Paid”, które znalazły się w pierwszej dziesiątce listy przebojów Billboard Hot 100.
Wczesne życie.
Hayes urodził się we wschodniej części Detroit, 25 listopada 1994 r. Poznał innego artystę hip-hopowego Lil Baby'ego w 2017 roku. Hayes ukończył Legacy Christian Academy w 2017 roku.
Kariera.
Hayes po raz pierwszy zyskał popularność dzięki swoim utworom „The Streets” i „STFU”. Po zaprzyjaźnieniu się z Lil Baby, podpisał kontrakt z jego wytwórnią 4PF oraz wytwórnią CMG należącą do rapera Yo Gotti. 42 Dugg zwrócił na siebie większą uwagę, kiedy pojawił się w utworze Lil Baby'ego „Grace” z lutego 2020 r., Który zadebiutował na 48 miejscu listy Billboard Hot 100. Wystąpił także w kolejnym utworze Lil Baby'ego o nazwie „We Paid” w maju 2020 r. Który zajął miejsce 10 na liście Billboard Hot 100. Zwiększyło to sprzedaż jego mixtape'u Young &amp; Turnt 2, który osiągnął 58 miejsce na liście Billboard 200. Hayes pojawił się gościnnie również w piosenkach Marshmello, Lil Keeda, Meek Milla, Blac Youngsta, Big Seana, TI, Kaash Paige, Tory Laneza i Mulatto.
21 lutego 2021 r. w Atlancie w stanie Georgia doszło do strzelaniny podczas kręcenia teledysku Roddy'ego Riccha i 42 Dugga, w wyniku której trzy osoby zostały ranne. W maju 2021 roku Billboard nazwał 42 Dugga „R&amp;B/Hip-Hop Nowicjuszem Miesiąca”. W tym samym tygodniu, 21 maja 2021, Dugg wydał 19-utworowy mixtape zatytułowany Free Dem Boyz. Projekt zawierał popularny singel „4 Da Gang” z udziałem Roddy'ego Riccha; a także inne gościnne występy Lil Durka, Rowdy Rebel i Fivio Foreign. Również w 2021 roku pojawił się w 2021 XXL Freshman Class.
Problemy prawne.
W dniu 10 marca 2020 roku Hayes został aresztowany pod zarzutem posiadania broni. Został zwolniony 17 marca
5 czerwca 2020 roku Hayes uciekł podczas kontroli policyjnej wynajętym SUV-em i przejechał znak stopu przez co spędził 2 miesiące ukrywając się przed policją. Policja schwytała Hayesa 4 sierpnia 2020 roku i oskarżyła go o przestępstwo trzeciego stopnia za ucieczkę przed policją. Został zwolniony za kaucją, wynoszącą 20 000 $.

</doc>
<doc id="5062839" url="https://pl.wikipedia.org/wiki?curid=5062839" title="Scorpion (serial telewizyjny)">
Scorpion (serial telewizyjny)



</doc>
<doc id="5062841" url="https://pl.wikipedia.org/wiki?curid=5062841" title="Młodzieżowe Indywidualne Mistrzostwa Pomorza na Żużlu 1998">
Młodzieżowe Indywidualne Mistrzostwa Pomorza na Żużlu 1998

Młodzieżowe Indywidualne Mistrzostwa Pomorza na Żużlu 1998 – zawody żużlowe, które odbyły się 24 września 1998 roku w Toruniu. Zawody wygrał Robert Kościecha, który wygrał także bieg memoriałowy upamiętniający polskiego żużlowca Kazimierza Araszewicza, który zginął tragicznie w 1976 roku.
Wyniki.
Bieg po biegu

</doc>
<doc id="5062843" url="https://pl.wikipedia.org/wiki?curid=5062843" title="Wanda Modzelewska">
Wanda Modzelewska

Wanda z Grabowskich Modzelewska herbu Dołęga (ur. 18 czerwca 1895 w Garlinie, zm. 21 czerwca 1973 w Gdyni) – polska ziemianka, etnografka, kostiumolożka Państwowego Zespołu Ludowego Pieśni i Tańca „Mazowsze”.
Życiorys.
Rodzina.
Była córką Władysława h. Dołęga i Wandy z Zambrzyckich h. Kościesza Grabowskich. Wychowywała się w Setropiu wraz z bratem Karolem. Ukończyła szkołę urszulanek w Szwajcarii i dwuletnią szkołę rolniczą w Krakowie.
W 1914 r. wyszła za mąż za Mariana Modzelewskiego herbu Trzywdar (1884–1934). Zamieszkała w majątku męża w dworze w Gładczynie w powiecie pułtuskim.
Mieli dwoje dzieci: syna Wiktora (1917–1984) i córkę Marię (1923–2003).
Wiktor w czasie kampanii wrześniowej walczył w 23 Pułku Ułanów Grodzieńskich w ramach Wileńskiej Brygady Kawalerii. Potem był więźniem obozów jenieckich, z których uciekł. Był żołnierzem ZWZ-AK Obwodu Pułtusk ps. „Książę”, „Wiktor”. Pracował w Lubelskiem jako agronom wiejski. W 1945 wrócił do Gładczyna, gdzie został pochwycony przez NKWD. Został skazany na 20 lat łagrów w ZSRR. W 1957 wrócił do kraju w stanie skrajnego wyczerpania. Pracował w różnych Państwowych Gospodarstwach Rolnych, ostatecznie w cukrowni w Malborku. Tam w 1984 zmarł.
Maria (po mężu Leszczyńska) w latach 1947–1952 studiowała na Wydziale Malarstwa Państwowej Wyższej Szkoły Sztuk Pięknych w Sopocie–Gdańsku. W latach 1952–1990 pracowała na Wydziale Architektury Politechniki Gdańskiej. Była artystką malarką, profesorką tej politechniki.
Działalność na Kurpiach Białych.
W okresie międzywojennym Wanda Modzelewska zainteresowała się sztuką ludową Kurpi Białych. Gromadziła hafty i koronki, tiule, wyroby z drewna, wyroby garncarskie i kowalskie. Współpracowała z Towarzystwem Popierania Przemysłu Ludowego oraz Towarzystwem Ochrony Sztuki Ludowej, kontaktowała się z referatem przemysłu ludowego w Ministerstwie Przemysłu i Handlu oraz międzyministerialną Komisją ds. Przemysłu Ludowego. Wszystkie zbiory zgromadzone w Gładczynie zniszczyła II wojna światowa.
W połowie lat trzydziestych XX w. w Gładczynie, w ramach spółdzielni ludowej, powstał ośrodek hafciarsko-koronkarski. Była to kooperatywa stanowiąca zalążek spółdzielczej formy organizacji produkcji chałupniczej. Spółdzielnia gromadziła 120 osób i dawała pracę kobietom z okolicy. Młode Kurpianki nabywały umiejętności wytwórcze i wykorzystywały je w praktyce. Po kilku latach Spółdzielnię Kurpiowskiego Przemysłu Ludowego przeniesiono z Gładczyna do Pniewa. Oprócz haftów i koronek powstawały tu meble, ceramika i przedmioty żelazne. Wyroby rozprowadzano na rynku krajowym i za granicą. Wanda Modzelewska była współzałożycielką spółdzielni i członkinią jej zarządu. Dzięki zatrudnieniu hafciarek z okolicy reaktywowała haft na tiulu stosowany przez Kurpianki Białe na czepcach. Zaadaptowała haft z Puszczy Białej na tkaniny stołowe (powstawały serwety, obrusy itp.). W 1947 spółdzielnię reaktywowano (m.in. dzięki Modzelewskiej), a w 1956 przeniesiono do Pułtuska.
Majątek.
Dzięki jej staraniom w Gładczynie powstały sady, szkółki owocowe oraz plantacja róż i narcyzów. Rozpoczęła hodowlę owiec rasowych. Gospodarstwo specjalizujące się w tych dziedzinach rozwijała po śmierci męża. W latach dwudziestych XX w. majątek liczył 670 ha.
W czasie wojny Modzelewska została usunięta z majątku przez okupanta niemieckiego. Znalazł się na terenie rejencji ciechanowskiej. Po 1945 z powodu realizacji reformy rolnej straciła Gładczyn. W znacjonalizowanym majątku stworzono Państwowe Gospodarstwo Rolne.
Po II wojnie światowej.
By zapewnić byt rodzinie i umożliwić córce zdobycie wyższego wykształcenia, podjęła pracę zarobkową. Po rocznej pracy jako ogrodniczka w Stoczni Gdańskiej (1946) trafiła do Warszawy. Prawdopodobnie od 1947 pracowała w Centralnym Instytucie Kultury Ministerstwa Kultury i Sztuki. Do 1949 prowadziła badania terenowe na całym Mazowszu, Warmii i Mazurach. W 1949, uczestnicząc w obozie naukowym Państwowego Instytutu Badania Sztuki Ludowej (grupa prof. Romana Reinfussa), zetknęła się z regionem i strojem opoczyńskim. W latach 1947–1949 w Wojnowie na Mazurach zorganizowała eksperymentalny ośrodek tkacki.
W 1949 r. została inspektorem nadzoru artystycznego w Zarządzie Głównym Centrali Przemysłu Ludowego i Artystycznego. Do 1958 r. pracowała na różnych stanowiskach (m.in. w ekspozyturze warszawskiej, od 1953 w spółdzielni „Świdry Wielkie” w Otwocku). W początkowym okresie istnienia wzorcowni w „Cepelii” przekazała jej większość zebranych tkanin ludowych, próbek strojów regionalnych i całych autentycznych wzorów. Organizowała kursy tkackie i rogożyniarskie, zbierała ludowe przyśpiewki, notowała piosenki wojskowe i szlacheckie, gromadziła informacje na temat widowisk obrzędowych i zapisywała przepisy kulinarne. Prowadziła badania na Mazowszu, Lubelszczyźnie i Podlasiu. Na zlecenie regionalistów z Sierpeckiego zbierała materiały do rekonstrukcji strojów z terenu Mazowsza Płockiego.
W latach 1962–1966 pracowała jako konsultantka w Centrali Obsługi Przedsiębiorstw i Instytucji Artystycznych.
Praca w „Mazowszu”.
W 1950 r. rozpoczęła współpracę z Państwowym Zespołem Pieśni i Tańca „Mazowsze”. Pasję etnograficzną realizowała, zagłębiając się w kulturę ludową głównie białokurpiowską i opoczyńską. Doświadczenie to wykorzystała w „Mazowszu”, projektując dla zespołu stroje. Od 1950 – początkowo na zasadzie umowy zlecenia, a w latach 1954–1967 na stałym kontrakcie – projektowała dla zespołu stroje ludowe. Skupowała je też do wiejskich kobiet. Spisywała piosenki, opracowywała tańce, zbierała informacje o instrumentach muzycznych regionu. Modzelewska współpracowała z Mirą Zimińską-Sygietyńską. Dzięki Modzelewskiej w repertuarze „Mazowsza” znalazły się utwory, tańce i stroje z terenu Kurpi Białych.
Spuścizna.
Ze zbiorów Wandy Modzelewskiej korzystała Maria Żywirska, historyczka, etnografka i badaczka kurpiowskiej Puszczy Białej.
Wanda Modzelewska napisała kilka artykułów, m.in. na temat białokurpiowskiego haftu na tiulu.
Materiały z jej powojennych badań przechowywane są w Archiwum Polskiej Akademii Nauk. Część zbiorów zostawiła „Cepelii”, część trafiła do Muzeum Kultur Ludowych (dziś Państwowe Muzeum Etnograficzne) w Warszawie. W 1974 ponad 500 próbek tkanin z jej zbiorów zakupiło Muzeum Archeologiczne i Etnograficzne w Łodzi. Tam też przechowywane są jej notatki z badań terenowych oraz przekazane przez „Cepelię” fotografie.
Ostatnie lata.
W 1967 r. Wanda Modzelewska przeszła na emeryturę i zamieszkała u córki Marii Leszczyńskiej h. Trzywdar w Gdyni. Tam zmarła. Jest pochowana na cmentarzu w Orłowie.
Odznaczenia.
W 1955 została odznaczona Srebrnym Krzyżem Zasługi. W 1960 otrzymała dyplom pamiątkowy za 10 lat pracy w „Mazowszu”.
Upamiętnienie.
Została wspomniana na wystawie czasowej „Harciarka ręczna” dostępnej między 10 czerwca a 18 września 2022 w Muzeum Kultury Kurpiowskiej w Ostrołęce.

</doc>
<doc id="5062845" url="https://pl.wikipedia.org/wiki?curid=5062845" title="Neolitsea">
Neolitsea

Neolitsea – rodzaj drzew i krzewów z rodziny wawrzynowatych ("Lauraceae"). Obejmuje około 80–100 gatunków. Występują one w Azji Południowo-Wschodniej i Wschodniej, trzy gatunki rosną także w Australii. Rośliny te rosną w lasach wiecznie zielonych i zrzucających liście zimą lub w porze suchej, w zaroślach, na zboczach.
Niektóre gatunki uprawiane są jako ozdobne, głównie dla wiecznie zielonych, za młodu kontrastowo zabarwionych i jedwabiście owłosionych liści. Ze względu na tolerowanie warunków właściwych dla klimatu umiarkowanego szerzej rozpowszechniony w uprawie jest "Neolitsea sericea" pochodzący z Japonii, Korei i Chin. Gatunek ten stanowi surowiec do produkcji olejków aromatycznych wykorzystywanych w kadzidełkach i do wyrobu mydeł. Jako rośliny aromatyczne i lecznicze wykorzystywane bywają też inne gatunki.
Systematyka.
Jeden z około 50 rodzajów zaliczanych do rodziny wawrzynowatych ("Lauraceae"), wchodzącej w skład rzędu wawrzynowców ("Laurales"). Bywa łączony z rodzajem "Litsea".

</doc>
<doc id="5062859" url="https://pl.wikipedia.org/wiki?curid=5062859" title="Wiechowstwo">
Wiechowstwo

Wiechowstwo – kierunek filozoficzny i społeczno-polityczny w rosyjskim środowisku intelektualnym z początku XX wieku. Terminem „wiechowcy” zwykło się określać grupę myślicieli o proweniencji konserwatywnej lub liberalnej, w sferze ontologicznej skłaniających się ku idealizmowi, którzy w 1909 roku opublikowali swoje filozoficzne artykuły w zbiorze "Drogowskazów".

</doc>
<doc id="5062861" url="https://pl.wikipedia.org/wiki?curid=5062861" title="Wiechowcy">
Wiechowcy



</doc>
<doc id="5062867" url="https://pl.wikipedia.org/wiki?curid=5062867" title="Bonifacy Dąbkowski">
Bonifacy Dąbkowski

Bonifacy Grzegorz Dąbkowski herbu Korczak (ur. 9 maja 1836 w Warszawie, zm. 16 grudnia 1897 w Krakowie) – powstaniec styczniowy, inżynier, budowniczy kolei, urzędnik.
Życiorys.
Urodził się 9 maja 1836 w Warszawie. Był synem Józefa.
W trakcie reform Aleksandra Wielopolskiego na początku lat 60. został powołany komisji skarbu. W 1862 był dietariuszem Wydziału Dóbr i Lasów w Komisji Rządowej Przychodów i Skarbu. Z tej funkcji decyzją Komisji Rządowej Spraw Wewnętrznych w ramach urządzania służby ekonomicznej przy delegacjach czynszowych w połowie września 1862 w charakterze starszego adiunkta został skierowany do okręgu ekonomicznego Igo w guberni lubelskiej (złożonego z powiatów siedleckiego i łukowskiego). Po wybuchu powstania styczniowego 1863 wstąpił do służby cywilnej w Rządzie Narodowym. Wypełniał różne czynności, m.in. przekazując polecenia do oddziałów powstańczych. Potem był naczelnikiem powiatu radzyńskiego. Pełniąc funkcję zastępcy naczelnika województwa podlaskiego u kresu insurekcji został aresztowany i był więziony później w Cytadeli Warszawskiej, skąd zwolniono go wskutek interwencji osób wpływowych. Następnie przekroczył granicę z Prusami i udał się na emigrację.
Mieszkał w Niemczech, Paryżu, potem studiował nauki techniczne w szkole politechnicznej w Zurychu uzyskując tytuł inżyniera. W 1868 był prezydentem Najwyższy Trybunału Przysięgłych Emigracji Polskiej w Zurychu. Po studiach powrócił na obszar Austro-Węgier. Pracował przy budowie kolei na Węgrzech, w Rumunii, w Galicji. Od około 1870 do około 1872 był pracownikiem C. K. Uprzywilejowanej Lwowsko-Czerniowiecko-Jaskiej Kolei, jako urzędnik II kategorii 3 klasy przydzielony do Hliboki. Następnie został zatrudniony w C. K. Uprzywilejowanej Kolei Arcyksięcia Albrechta, w strukturze której od około 1873 naczelnikiem linii na stacji Lwów, następnie w ramach Dyrekcji Ruchu we Lwowie od około 1875 był urzędnikiem w Stryju, od około 1876 we Lwowie, potem w dziale konserwacji linii od około 1877 był przełożonym linii Krechowice-Bednarów, później skierowany do kierownictwa budowy mostów w Stryju, gdzie od około 1878 był inspicjentem budowniczym, a od około 1880 inżynierem, dalej pozostając w Stryju od około 1881 do około 1884 był inżynierem sekc. konserwacji kolei Wolica-Bolechów. Następnie podjął pracę w C. K. Kolejach Państwowych i w strukturze dyrekcji ruchu we Lwowie od około 1884 do około 1888 był przełożonym sekcji konserwacji linii Lwów-Stryj, następnie przeszedł do inspektoratu konserwacji i tam od około 1888 był urzędnikiem, od około 1889 do około 1892 był nadinżynierem, następnie od około 1892 do końca życia był starszym inżynierem w biurze konserwacji.
Równolegle z pracą na kolei około 1875/1876 był docentem miernictwa i nauczycielem w Krajowej Średniej Szkole Gospodarstwa Lasowego we Lwowie. Był członkiem zwyczajnym Polskiego Towarzystwa Politechnicznego we Lwowie.
Zmarł 16 grudnia 1897 w Krakowie (w źródłach prasowych podawano, że przeżył 58 lat). Został pochowany na Cmentarzu Rakowickim w Krakowie 19 grudnia 1897 (kwatera Rb). Był żonaty z Heleną z domu Krassowską, a ich synem był historyk Przemysław Dąbkowski (1877-1950).

</doc>
<doc id="5062870" url="https://pl.wikipedia.org/wiki?curid=5062870" title="Gardner Boultbee">
Gardner Boultbee

Jack Gardner "Gard" Boultbee (ur. 23 kwietnia 1907 w Vancouver, zm. 1 sierpnia 1980) – kanadyjski żeglarz sportowy, medalista olimpijski.
Podczas letnich igrzysk olimpijskich w Los Angeles (1932) zdobył, wspólnie z Philipem Rogersem, Geraldem Wilsonem i Kennethem Glassem, brązowy medal w żeglarskiej klasie 6 metrów.
Gardner Boultbee, wieloletni członek Royal Vancouver Yacht Club, zaczął żeglować w latach dwudziestych XX wieku i został wybrany do reprezentowania Kanady na olimpiadzie w 1932. Kanadyjczycy przegrali pierwsze cztery wyścigi i zrezygnowali z uczestnictwa w dwóch pozostałych, nie mając już szans na poprawienie pozycji (zdobyli brązowe medale, ponieważ rywalizowały tylko trzy zespoły). Od lat czterdziestych XX wieku zajmował się hodowlą bydła w Kolumbii Brytyjskiej, a w latach sześćdziesiątych XX wieku był członkiem rady miejskiej w kanadyjskim mieście Kamloops.

</doc>
<doc id="5062877" url="https://pl.wikipedia.org/wiki?curid=5062877" title="Osiedle na Zatorzu (Żary)">
Osiedle na Zatorzu (Żary)



</doc>
<doc id="5062887" url="https://pl.wikipedia.org/wiki?curid=5062887" title="Przestrzeń Orlicza">
Przestrzeń Orlicza

W analizie matematycznej, a zwłaszcza w analizie harmonicznej, przestrzeń Orlicza jest klasą przestrzeni funkcyjnych, która uogólnia przestrzenie "L""p". Podobnie jak przestrzenie formula_1 przestrzenie Orlicza są przestrzeniami Banacha. Zostały nazwane na cześć Władysława Orlicza, który jako pierwszy zdefiniował ją w 1932 roku.
Oprócz przestrzeni formula_2 wiele różnorodnych przestrzeni funkcyjnych powstających naturalnie w analizie to przestrzenie Orlicza. Jedną z takich przestrzeni jest formula_3 która pojawia się w rozważaniu nierówności maksymalnej Hardy’ego-Littlewooda. Składa się ona z mierzalnych funkcji formula_4 takich, że całka
jest zbieżna (formula_6 oznacza tutaj dodatnią część logarytmu naturalnego, tj. formula_7). Do klasy przestrzeni Orlicza zalicza się również wiele ważnych przestrzeni Sobolewa.
Nazewnictwo.
Przestrzenie te przez zasadniczą większość matematyków i przez wszystkie opisujące je monografie nazywane są przestrzeniami Orlicza, ponieważ to Władysław Orlicz był pierwszym, który je wprowadził w 1932 roku. Niewielka mniejszość matematyków, w tym Wojbor Woyczyński, Edwin Hewitt i Władimir Mazja – podaje również nazwisko Zygmunta Birnbauma, nawiązując do jego wcześniejszej wspólnej pracy z Władysławem Orliczem, pomimo tego, że w artykule Birnbauma i Orlicza przestrzeń nazywana tutaj przestrzenią Orlicza nie jest w ogóle wprowadzona, ani jawnie, ani pośrednio, stąd ta konwencja nazewnicza jest niepoprawna. Z tych samych powodów ta nazwa była również otwarcie krytykowana przez innego matematyka (i znawcę historii przestrzeni Orlicza) Lecha Maligrandę. Orlicz został wskazany jako osoba, która wprowadziła przestrzenie Orlicza już przez Stefana Banacha w jego monografii z 1932 roku.
Definicja formalna.
Załóżmy, że formula_8 jest miarą σ-skończoną na zbiorze formula_9 i formula_10 jest funkcją Younga, czyli taką funkcją wypukłą, że
Niech formula_13 będzie zbiorem funkcji mierzalnych formula_14 takich, że całka
jest skończona, a do tego, jak zwykle, utożsamia się ze sobą funkcje równe prawie wszędzie.
Tak zdefiniowana przestrzeń "nie musi" być przestrzenią liniową (może nie być zamknięta przez mnożenie przez skalar). Wobec tego rozważamy przestrzeń rozpinaną przez funkcje z formula_16 Nazywamy ją przestrzenią Orlicza oznaczamy formula_17
W celu zdefiniowania normy na przestrzeni formula_18 niech formula_19 będzie dopełnieniem Younga funkcji formula_20 to znaczy
Zauważmy, że zachodzi nierówność Younga:
Norma przestrzeni formula_18 jest wtedy dana wzorem
Ponadto przestrzeń formula_18 jest przestrzenią wszystkich funkcji mierzalnych, dla których powyższa norma jest skończona.
Równoważna norma, zwana normą Luxemburga, jest zdefiniowana na formula_18 wzorem
i analogicznie formula_28 jest wtedy przestrzenią wszystkich funkcji mierzalnych, dla których powyższa norma jest skończona.
Przykład.
Pokażemy przykład przestrzeni z miarą formula_29 dla której formula_13 nie jest przestrzenią liniową i jest ściśle mniejsza (w sensie zawierania) niż formula_17 Ustalmy formula_32 niech formula_8 będzie miarą Lebesgue’a na formula_9 i niech formula_35 formula_36 dla formula_37 Wtedy formula_38 ale formula_39 tylko dla formula_40
Norma Orlicza zmiennej losowej.
Podobnie możemy zdefiniować normę Orlicza dla zmiennych losowych. Niech formula_9 będzie zmienną losową na przestrzeni probabilistycznej formula_47 wtedy normę Orlicza dla zadanej funkcji formula_19 spełniającej wcześniej wypisane warunki, definiujemy wzorem:
Ta norma jest jednorodna i jest dobrze określona wtedy i tylko wtedy, gdy powyższy zbiór jest niepusty.
Gdy formula_50 norma Orlicza pokrywa się z "p"-tym momentem zmiennej losowej. Inne szczególne przypadki są rozważane w odniesieniu do funkcji o wzorze formula_51 (dla formula_52). Zmienna losowa o skończonej formula_53-normie jest określana jako "subgaussowska" i zmienna losowa o skończonej formula_54-normie jest nazywana "podwykładniczą". Istotnie, z ograniczoności formula_55-normy wynika graniczne zachowanie funkcji gęstości formula_56 zmiennej losowej formula_57
Nazwy "subgaussowski" i "podwykładniczy" biorą się z tego, że funkcja gęstości prawdopodobieństwa jest asymptotycznie równa lub ograniczona przez formula_59
Normę związaną z funkcją formula_54 można łatwo obliczyć korzystając ze ściśle monotonicznej funkcji tworzącej momenty. Dla przykładu funkcja tworząca momenty zmiennej losowej formula_9 o rozkładzie chi-kwadrat z formula_62 stopniami swobody to formula_63 więc odwrotność formula_54-norma jest związana z funkcją odwrotną do funkcji tworzącej momenty:

</doc>
<doc id="5062888" url="https://pl.wikipedia.org/wiki?curid=5062888" title="Miedź Legnica (szachy)">
Miedź Legnica (szachy)

Miedź Legnica – legnicki klub szachowy, mistrz Polski z 1992 roku. Od 1996 roku działa samodzielnie. Od 2014 roku funkcjonuje jako KSz Miedź Legnica.
Historia.
W mistrzostwach Polski klub zadebiutował w 1988 roku, zastępując w II lidze LKS Legrol Legnica. W 1989 roku Miedź awansowała do I ligi. W sezonie 1992 szachiści Miedzi w składzie: Glejzerow, Sapis, Typek, Łukasiewicz, Janocha, Cybulak, Bojczuk i Baginskaitė zdobyli mistrzostwo Polski. W 1995 roku klub zajął jedenaste miejsce w rozgrywkach i spadł do II ligi. Po zakończeniu sezonu sekcja szachowa usamodzielniła się i przyjęła nazwę Autonomiczna Sekcja Szachowa „Miedź”. W 1996 roku klub ponownie awansował do I ligi, a w 1997 roku nastąpił spadek, po którym Miedź wycofała się z rozgrywek II ligi. W 2001 roku Miedź wywalczyła awans do ekstraligi. W roku 2004 z przyczyn finansowych Miedź zrezygnowała ze startu w ekstralidze, wskutek czego klub został zdegradowany do II ligi. Rok później Miedź nie przystąpiła do rozgrywek II ligi, do czego doszło dopiero w 2006 roku. Wówczas to klub awansował do I ligi, a dwa lata później – do ekstraligi. W 2014 roku zmieniono nazwę na Klub Szachowy „Miedź”. W 2018 roku klub zdobył mistrzostwo Polski w szachach szybkich.
W 2003 roku zawodniczka Miedzi, Marta Zielińska, zdobyła mistrzostwo Polski kobiet. Tytuły juniorskie zdobywali tacy zawodnicy Miedzi, jak Łukasz Cyborowski, Dominika Hermanowicz, Aleksander Miśta czy Jacek Stopa.

</doc>
<doc id="5062893" url="https://pl.wikipedia.org/wiki?curid=5062893" title="Maria Leszczyńska (malarka)">
Maria Leszczyńska (malarka)

Maria Leszczyńska z Modzelewskich (ur. 1923 w Gładczynie, zm. 2003 w Gdyni) – polska profesorka sztuk pięknych na Politechnice Gdańskiej, specjalistka w dziedzinie malarstwa monumentalnego.
Życiorys.
Była córką Wandy z Grabowskich h. Dołęga (1895–1973) oraz Mariana Modzelewskiego h. Trzywdar (1884–1934). Ukończyła gimnazjum zmartwychwstanek w Warszawie. W 1944 wyszła za mąż za Witolda Leszczyńskiego h. Sas, właściciela majątku Tarnowiec pod Jasłem. Nie mieli dzieci.
W latach 1947–1952 studiowała na Wydziale Malarstwa Państwowej Wyższej Szkoły Sztuk Pięknych w Sopocie–Gdańsku. W latach 1952–1990 pracowała na Wydziale Architektury Politechniki Gdańskiej. Od 1990 przebywała na emeryturze.
W latach 1967–1973 mieszkała z matką w Gdyni.
Twórczość.
Tworzyła obrazy sztalugowe, podejmowała tematykę architektoniczną, korzystając z różnych technik wyrazu. Otrzymała nagrody na międzynarodowych i ogólnopolskich konkursach z zakresu architektury i plastyki. Swoje dzieła zaczęła prezentować na wystawach już w czasie studiów (m.in. w Zachęcie w 1951 na wystawie prac jej wykładowczyni, prof. Hanny Jasińskiej-Żuławskiej, oraz grupy studentów).
Samodzielnie wykonała m.in. witraże w kościele NMP w Stalowej Woli, w Mielcu, w kościele pw. św. Michała Archanioła w Sopocie, a także serię gobelinów w Ambasadzie Polskiej w Moskwie i mozaikę w tzw. sali zwycięstwa w Muzeum Wojska Polskiego i kamienno-szklaną mozaikową elewację Narodowego Banku Polskiego w Warszawie.
We współpracy z Barbarą Massalską wykonała m.in. mozaikę „Tarcza zegara słonecznego” zaprezentowaną na warszawskiej wystawie „Tkaniny i ceramiki” w 1955.
W 1996 napisała biogramy rodziców, własny i brata do słownika biograficznego "Ziemianie polscy XX wieku".
Odznaczenia.
Została odznaczona Złotym Krzyżem Zasługi i Krzyżem Kawalerskim Orderu Odrodzenia Polski.

</doc>
<doc id="5062895" url="https://pl.wikipedia.org/wiki?curid=5062895" title="Problemy idealizmu">
Problemy idealizmu

Problemy idealizmu (, "Problemy idiealizma") – zbiór artykułów filozofów rosyjskich, wydany przez Moskiewskie Towarzystwo Psychologiczne w 1902 roku i uważany przez wielu badaczy za początek kształtowania się . Zbiór "Problemy idealizmu" znalazł kontynuację w "Drogowskazach" (1909).

</doc>
<doc id="5062897" url="https://pl.wikipedia.org/wiki?curid=5062897" title="Izydor Demidowicz">
Izydor Demidowicz

Izydor Demidowicz – sędzia.
Życiorys.
Był sędzią apelacyjnym i sędzią pokoju w Wielkim Księstwie Krakowskim.
Zasiadł w utworzonej 16 października 1862 Radzie Naczelnej Galicyjskiej w Krakowie, powstałej pod auspicjami Komitetu Centralnego Narodowego. W tym charakterze działał przy organizacji powstania styczniowego 1863. W trakcie insurekcji został aresztowany przez władze austriackie.

</doc>
<doc id="5062898" url="https://pl.wikipedia.org/wiki?curid=5062898" title="Ronald Lee">
Ronald Lee

Ronald Lee (ur. 1934 w Montrealu, zm. 26 stycznia 2020) – kanadyjsko-romski pisarz, lingwista i romski aktywista.
Życiorys.
Urodził się w 1934 roku w Montrealu. Jego ojciec przybył do Kanady z Europy; był kełderaszem. W latach 50. XX wieku brał udział w różnego rodzaju kursach dziennikarstwa i pisarstwa. Lee wielokrotnie wykładał na uniwersytetach w Kanadzie i Stanach Zjednoczonych (w latach 2003-2008 prowadził wykłady na temat diaspory romskiej na Uniwersytecie w Toronto); jest także autorem wielu artykułów prasowych na temat sytuacji Romów na świecie (z naciskiem na sytuację Romów w Kanadzie) oraz publikacji naukowych. Lee napisał także cztery książki. Zmarł 26 stycznia 2020 roku.

</doc>
<doc id="5062899" url="https://pl.wikipedia.org/wiki?curid=5062899" title="Massimo Mauro">
Massimo Mauro

Massimo Mauro (ur. 24 maja 1962 w Catanzaro) – włoski piłkarz, grający na pozycji pomocnika, prezes, polityk i komentator sportowy.
Kariera piłkarska.
Kariera klubowa.
Wychowanek klubu Catanzaro, w barwach którego w 1979 rozpoczął karierę piłkarską. W 1982 prezszedł do Udinese. W latach 1985-1989 bronił barw Juventusu, z którym zdobył mistrzostwo Włoch. Potem przeniósł się do Napoli, z którym również zdobył mistrzostwo Włoch. W 1993 roku zakończył karierę piłkarską.
Kariera reprezentacyjna.
Od 1980 do 1984 roku występował w młodzieżowej reprezentacji Włoch.
Kariera menedżerska i inna.
Od października 1997 do lipca 1999 pełnił funkcję prezesa klubu Genoa. Od 1996 zaangażował się w życie polityczne. Jest członkiem Partii Demokratycznej.
Wraz z Gianlucą Viallim został założycielem "Fondazione Vialli e Mauro per la Ricerca e lo Sport", organizacji pozarządowej zaangażowanej przede wszystkim w walkę ze stwardnieniem zanikowym bocznym. W 2008 roku ""Fondazione Vialli e Mauro" wraz z Fundacją Cariplo, Fundacją Telethon i AISLA stworzyli AriSLA (Włoska Fundacja Badań nad ALS), której jest członkiem zarządu. Od 2013 roku pełni funkcję prezesa AISLA.
Od 2005 do 2018 był komentatorem sportowym w Sky Sport; od 2007 roku jest niezależnym dziennikarzem. Od 2018 roku współpracuje z Rai 2. Od 2013 roku współpracuje również z gazetą "la Repubblica", w imieniu której opiekuje się blogiem piłkarskim "Visti dall'ala". Poza piłką nożną zajmuje stanowisko dyrektora klubu golfowego w Turynie, "Royal Park I Roveri".

</doc>
<doc id="5062904" url="https://pl.wikipedia.org/wiki?curid=5062904" title="Memoriał Kazimierza Araszewicza 1999">
Memoriał Kazimierza Araszewicza 1999

Memoriał Kazimierza Araszewicza 1999 – 10. edycja turnieju żużlowego, który miał na celu upamiętnienie polskiego żużlowca Kazimierza Araszewicza, który zginął tragicznie w 1976 roku, odbyła się 1 września 1999 roku w Toruniu oraz była zarówno kwalifikacjami do reprezentacji Polski juniorów. Turniej wygrał Roman Chromik.
Wyniki.
Bieg po biegu

</doc>
<doc id="5062906" url="https://pl.wikipedia.org/wiki?curid=5062906" title="Truskawka bielińska">
Truskawka bielińska

Truskawka bielińska – odmiana truskawki rosnąca na terenie gminy Bieliny w Górach Świętokrzyskich. Na Listę produktów tradycyjnych wpisana 10 kwietnia 2009.
Charakterystyka.
Owoce truskawki bielińskiej charakteryzują się intensywnym aromatem i smakiem z lekką nutką kwasowości. Konsystencja owoców jest zwarta i jedwabista w dotyku, skórka zaś delikatna z pestkami na powierzchni. Barwa owoców i miąższu jest intensywnie czerwona do ciemnoczerwonej z połyskiem, dość równomiernie wybarwiona.
Specyfika obszaru geograficznego.
Warunki panujące na terenie Bielin i miejscowości gminy Bieliny czynią to miejsce korzystnym dla uprawy truskawki. Południowo nachylone stoki Gór Świętokrzyskich są miejscem kontrastów termicznych pozytywnie stymulujących wzrost i rozwój truskawek. Wysokie temperatury w ciągu dnia oraz chłodne powietrze nocą, zwłaszcza w dolinach rzek i obniżeniach terenu, korzystnie kształtują proporcje związków organicznych w owocach. Nachylenie stoków z północy na południe zapewnienia roślinom odpowiednią porcję światła słonecznego od wschodu do zachodu słońca i przyczynia się do zoptymalizowania procesu fotosyntezy, co ma wpływ na smak, barwę, zawartość cukrów oraz właściwości fizyko-chemiczne truskawki bielińskiej. Badania Okręgowej Stacji Chemiczno-Rolnej w Kielcach z lat 1993-1994, ukazały dogodne warunki tych terenów do uprawy truskawek, m.in. wzrost zakwaszenia gleb, ilości przyswajalnego fosforu i potasu oraz spadek ilości przyswajalnego magnezu. Wskaźniki pH (optymalne pH wynosi 5,0-6,0) determinują pobieranie przez rośliny mikroelementów niezbędnych do wzrostu i rozwoju, takich jak wapń, magnez, potas, fosfor. Ma to bezpośrednie przełożenie na wielkość plonu, rozmiar i kształt owoców, a także ich jędrność i zawartość wody.
Ważnym elementem jest występowanie umiarkowanych wiatrów na terenie gminy Bieliny. Odpowiednia cyrkulacja powietrza przyczynia się do przewietrzania roślin oraz ich obsychania, co zmniejsza ryzyko podrażnienia roślin przez choroby grzybowe, np. szarą pleśń (ograniczona konieczność użycia fungicydów). Umiarkowane wiatry nie powodują uszkodzeń mechanicznych roślin i owoców od nadmiernego przesuszenia i parowania gleby.
Bieliński mikroklimat, chłodne skalne podłoże powoduje, że okres dojrzewania i zbioru truskawki bielińskiej jest opóźniony od pozostałych regionów kraju o kilkanaście dni. (Okres wegetacyjny trwa od 183 do 206 dni).
Historia.
Uprawę truskawki w Bielinach rozpoczęto w latach 50. XX wieku (początkowo tzw. „kartoflankę”). Na początku lat 60. XX wieku wraz ze wzrostem popytu na owoce miękkie zainteresowano się gminą Bieliny jako miejscem pod uprawę niemieckiej odmiany „Sengi-Sengany”. W 1960 roku Chłodnia – Kielce zorganizowała bazę surowcową na terenie gminy Bieliny poprzez założenie 10 próbnych plantacji truskawek po 5 arów na polach kilku bielińskich gospodarzy. Chłodnia zawarła z właścicielami plantacji kontrakt. Pomimo początkowych trudności i wątpliwości, co do tego rodzaju uprawy, wraz z nadejściem obfitych zbiorów i wysokim popytem coraz większa liczba lokalnych rolników przekonała się do uprawy tego owocu. Truskawka szybko stała się motorem ekonomicznego rozwoju gminy. Gminę Bieliny okrzyknięto „zagłębiem truskawkowym”. Po truskawki z Bielin zgłaszali się klienci z odległych zakątków Polski oraz z zagranicy. Wielkość areału uprawy w niektórych okresach przekraczała 1500 hektarów , a cała gmina przeszła szereg korzystnych transformacji - powstały nowe domy, budynki gospodarcze i użytkowe oraz punkty skupu truskawki. Truskawka bielińska wkroczyła w niemal wszystkie obszary życia gminy i jej mieszkańców m.in. do życia kulturalnego i społecznego. Poeci opiewali ją w wierszach, zespoły ludowe komponowały o niej piosenki, a władze wykorzystały popularność upraw i zorganizowały imprezę „Dni Świętokrzyskiej Truskawki”, która wraz z "Mistrzostwami w Szypułkowaniu Truskawek" czy wyścigiem kolarskim "Truskawkowy Szus" od 1998 roku wpisuje się w kalendarz imprez lokalnych.

</doc>
<doc id="5062912" url="https://pl.wikipedia.org/wiki?curid=5062912" title="Supergłęboki Odwiert Kolski">
Supergłęboki Odwiert Kolski



</doc>
<doc id="5062914" url="https://pl.wikipedia.org/wiki?curid=5062914" title="Anfernee Dijksteel">
Anfernee Dijksteel

Anfernee Jamal Dijksteel (ur. 27 października 1996 w Amsterdamie) – holenderski piłkarz surinamskiego pochodzenia grający na pozycji prawego obrońcy. W sezonie 2020/2021 występuje w klubie Middlesbrough F.C.
Kariera reprezentacyjna.
Anfernee Dijksteel wystąpił 1 raz dla reprezentacji Holandii do lat 20. Był to mecz przeciwko Portugalii, rozgrywany 26 marca 2016 roku (1:1). Dijksteel grał w nim przez całą pierwszą połowę. 

</doc>
<doc id="5062918" url="https://pl.wikipedia.org/wiki?curid=5062918" title="Historia LGBT w Polsce">
Historia LGBT w Polsce

Od początku polskiej państwowości i chrystianizacji, żadne prawo polskie (poza prawami zaborców i okupantów) nie kryminalizowało homoseksualności. Pomimo tego homoseksualność była tematem tabu przez większość epok, co wpłynęło na brak źródeł historycznych na ten temat. Homofobia była częsta, również za sprawą wpływu Kościoła Katolickiego i konserwatyzmu w strefach społecznych. Po odzyskaniu niepodległości aktywność homoseksualna w Polsce została dekryminalizowana w 1932.
Wczesna historia.
Z powodu braku źródeł historycznych i aktywnego niszczenia materialnych przedmiotów kultu pogańskiego ze strony Kościoła katolickiego na przestrzeni wieków trudno jest zrekonstruować słowiańskie praktyki religijne, zwyczaje i tradycje, związane z osobami LGBT. Z późniejszych wieków zachowały się zapisy dotyczące tradycyjnych wierzeń ludowych w upiory i wiedźmy, które, posiadając dwa serca (później, pod wpływem chrześcijaństwa, dwie dusze), „aż do siódmego roku w każdym nowiu przybierają postać innej płci” i podobnie płynne płciowo płanetniczki.
Większość schrystianizowanych państw słowiańskich przyjmowało zwyczaj pobratymstwa ("bratotvorenie"/"pobratymienie"/"pobratimstvo" – tłumaczenie greckiego "adelphopoiesis)" Dokładna natura tych związków nadal jest niejednoznaczna, a różne interpretacje wywołują kontrowersje wśród historyków. Świadectwa ceremonii pobratymstwa dowodzą jej istnienia w historii Kościoła Katolickiego do XIV wieku, a w historii Kościoła Prawosławnego do wczesnego XX wieku. Śluby pobratymstwa znajdują się w polskich książkach modlitewnych do XVIII wieku w okolicy Chełma i Przemyśla. XIX-wieczna powieść historyczna Zygmunta Kaczkowskiego "Bracia ślubni" zawiera opis takiego rytuału zawartego w kościele przez bohaterów (dwóch młodych szlachciców) około 1760 roku i bardzo przypominającego ślub kościelny – elementami takimi jak np. wymianą obrączek przed księdzem.
Bolesław V Wstydliwy nigdy nie skonsumował swojego małżeństwa z księżną Kingą (która po jego śmierci wstąpiła do zakonu), natomiast oboje złożyli śluby czystości, co niektórzy historycy interpretują jako dowód homoseksualności. Król w 1265 adoptował o 15 lat młodszego księcia sieradzkiego Leszka Czarnego, który stał się prawowitym dziedzicem księstwa krakowsko-sandomierskiego. Bolesław i Leszek współpracowali w wielu wojnach i bitwach. Małżeństwo Leszka z księżną Gryfiną nie było udane, a po kilku latach księżna wywołała skandal, ogłaszając publicznie, że jej mąż był impotentem.
Historycznie, prawdziwa lub tylko zasugerowana „sodomia” była używana jako oskarżenie przeciwko wrogom politycznym i ideologicznym, albo jako sposób oczernienia martwych postaci historycznych. Według kronikarza Jana Długosza Bolesław II Szczodry miał zaznać „sodomii” podczas pobytu w Kijowie na wyprawie wojennej, „bo tam każdy to robił”, i odtąd żyć ze swoją klaczą niczym żoną obsypując ją kosztownościami (Długosz mówi więc o zoofilii jako „sodomii”). Długosz twierdził również, że porażka pod Warną i śmierć króla Władysława Warneńczyka, jedynego niekanonizowanego króla spod Warny, była karą za „paziolubstwo” króla. Kronikarz stwierdził, iż król "in marium libidinem proclivus" – „zażywał męskich rozkoszy”, później dodatkowo określonych jako wstrętne i przeciwne czystości. We współczesnych pracach pojawiają się sugestie, że „być może król miał przez krótki czas stałego partnera, którym był starszy od niego o kilkanaście lat sekretarz Jan, syn kasztelana lwowskiego [Seńka z Siennowa]” czy że król wyruszył przeciwko Osmanom „mając nadzieję, że zwycięstwo otworzy przed nim ogromne możliwości i ułatwi swobodne ułożenie własnego życia”.
Prawo niemieckie, na którym lokowano wiele miast, karało łamanie szóstego przykazania śmiercią. Przykładowo w „Artykułach prawa majdeburskiego” Bartłomieja Groickiego (1558) zostało to zapisane:
Pomimo tego, według zachowanych akt, sędziowie zazwyczaj karali cudzołożników więzieniem, grzywną lub pręgierzem. Mieszkańcy wsi byli często pobłażliwi wobec stosunków pozamałżeńskich w ich społecznościach. W Europie homoseksualistów (i inne mniejszości) zwalczano głównie w wielkich miastach i obszarach o sporym zagęszczeniu, a Rzeczpospolita była państwem wiejskim i przestrzennym, pozbawionym większych miast poza Gdańskiem i Warszawą. Łącznie znamy obecnie jedynie siedem przypadków sądowych z wątkiem homoseksualnym, z którym w tylko dwóch nie ma wątpliwości iż było to główne przewinienie. Brak jest jednak śladów szerszych „polowań na homoseksualistów” czy „paniki moralnej”, sporadycznie występujących na Zachodzie.
Jeden z dwóch znanych wyroków śmierci za „grzechy przeciwko naturze” został wykonany w podkrakowskim Kazimierzu w sprawie Wojciecha Skwarskiego z Poznania w 1561. Gdy był młody, zaistniały problemy ze zidentyfikowaniem go płciowo, dlatego w poznańskim ratuszu oglądali go urzędnicy wraz z burmistrzem; ostatecznie nakazano matce by „go nosiła za niewiastę” i tak też się działo, aż Wojciech okradł matkę i wyruszył w podróż. W trakcie niej poślubił trzech mężczyzn. Pierwszym był Sebastian Słodownik, którego prawdopodobnie Wojciech zabił uderzeniem cegłą w kłótni, drugim Wawrzyniec Włoszek z Krakowa, a trzecim kowal Jan (którego poślubił będąc w związku małżeńskim z Wawrzyńcem). W małżeństwie i Wojciech i Sebastian znaleźli sobie po kobiecie z którymi współżyli. Wyrok sądu (spalenie na stosie) brał pod uwagę inne przewinienia Wojciecha, który często okradał gospodarzy przed ucieczką i zmianą miejsca zamieszkania, odbywał stosunki z (również zamężnymi) kobietami i miał prowadzić zamtuz w Poznaniu. Sprawa Wojciecha (i jego niejednoznacznej płci) została opisana przez Leona Wachholza w "Przyczynku do dziejów obojnactwa", z przytoczeniem tekstu akt. Drugi wyrok śmierci miał miejsce w Sieradzu w 1633 roku i dotyczył piekarza Marcina Gołka oraz jego czeladnika, Wojciecha ze Sromotki. Obaj oskarżeni wzajemnie spychali na siebie winę. Czeladnik najpierw chciał donieść na mistrza, iż to on po pijanemu inicjował schadzki i płacił uczniowi od półtora do trzech groszy za milczenie. Mistrz mówił zaś, że do sodomii przywiódł go czeladnik, a on się zgodził będąc pijanym. Ostatecznie obaj zostali spaleni.
Kolejna znana sytuacja karania sodomii (nie śmiercią), to proces w Chęcinach z 1642 roku. Agnieszka Kuśnierczanka została oskarżona o „przebranie w szaty męskie i popełnienie w takowych wielu zbrodni, to jest wszeteczeństwa, pijatyki, zalotów męskich zmyślonych”, a później kradzież 160 czerwonych złotych. Sąd stwierdził, że sam ostatni uczynek wystarczy aby ukarać za to śmiercią, „jednak urząd niniejszy nie tak krwie chciwy, i to karanie na gardle w lżejsze obracając” nakazał publicznie obedrzeć Kuśnierczankę z męskich szat, obić rózgami, obciąć warkocz i włożyć czepek. Na końcu wyrzucono ją z miasta, do którego nie mogła już wracać pod groźbą śmierci. Podobnie w 1688 Trybunał Inkwizycyjny w Gdańsku badał sprawę Lorentza Gottlieba Schütza. Sporządzono listę „grzechów” oskarżonego – namawiania mężczyzn do nierządu i przekonanie jednego do stosunku oralnego. Łącznie w aktach sądowych wymieniono czterech mężczyzn, z którymi Schütz miał uprawiać sodomię, ale prawdopodobnie tylko go pociągnięto do odpowiedzialności a resztę uznano za poszkodowanych. Karą w tym przypadku była chłosta w obecności żony, dwa lata więzienia, a potem wygnanie z Gdańska. Jeszcze łagodniej zachował się sąd w Lublinie w 1691 wobec Elżbiety Petrosolinówny, kalwinki z Chmielnika, oskarżonej o lesbijstwo. Elżbieta dostała upomnienie by „uczciwość wszelką w życiu swym, a zwłaszcza z osobami katolickimi zachowywała”.
Istnieją akta sądowe innych przestępstw, wspominające o relacjach jednopłciowych bez użycia pejoratywnych określeń. Jednym z nich jest sprawa Michała Kucharczyka, oskarżonego o morderstwo żony pachołka w 1715. Według akt powszechną wiedzą było, że wójt Oszczadnicy sypiał ze swoim (nienazwanym w aktach) pachołkiem. Kiedy ten się ożenił, a jego żona zaszła w ciążę, Michał w zazdrości zaprowadził ją w ustronne miejsce i tam zabił. Związek dwóch mężczyzn był wspomniany w neutralny sposób jako fakt w sprawie morderstwa, co może wskazywać na to, że związki osób tej samej płci były cicho tolerowane, a nie aktywnie prześladowane.
W okresie baroku opinia publiczna ignorowała homoseksualizm. Uznawano go za wyjątek pochodzący z „zepsutego” Zachodu (lub równie „zepsutej” Turcji), który zdarzał się wśród mającej tam kontakty szlachty i wśród „chorych psychicznie”. Niektórzy wręcz pisali, „iż ten zły zwyczaj do nas nie przyszedł i dlatego szkoda go też było i wspominać” (uzasadnienie Łukasza Górnickiego, dlaczego jego Dworzanin Polski nie zawierał wątku homoseksualnego z oryginalnego włoskiego "Il cortegiano" Baltazara Castiglione). Uznawano też, że miłość lesbijska pochodzi z Turcji. XVIII-wieczni podróżnicy podzielali te poglądy i chwalili Polskę za obyczajowość, porównując ją korzystnie z sąsiadami. Oskarżenia o sodomię nadal wykorzystywano przeciwko wrogom politycznym, takim jak Władysław IV, Michał Korybut Wiśniowiecki i Jakub Sobieski.
Według pamiętnikarza Marcina Matuszewicza, książę Janusz Aleksander Sanguszko z Dubna, miecznik wielki litewski, „utrzymywał mężczyzn do amorów”. Jego żona, Konstancja Denhoff, dziedziczka wielkiej fortuny, wróciła do rodziców „nie odbierając od męża żadnych dowodów małżeńskich prócz jednego dzień dobry rano a dobranoc wieczór”, podczas gdy kochanek księcia, Karol Szydłowski otrzymał miasto Koźmin i 17 wsi. Sanguszko otwarcie utrzymywał faworytów aż do Kazimierza Chylińskiego, którego to ojciec chciał, by syn powrócił do swojej żony. Za sprawą jego knowań Kazimierz został aresztowany w Gdańsku na 12 lat. Po tym wypadku Sanguszko utrzymywał swoich kochanków w tajemnicy, aż do śmierci ojca, ale potem wrócił do starych nawyków. Według Michała Modzelewskiego Jerzy Marcin Lubomirski miał „paskudne wschodnie narowy” i podobnie jak Sanguszko otwarcie utrzymywał młodego Kozaka jako swojego faworyta, któremu ostatecznie kupił tytuł szlachecki od króla. Książę miał rozliczne związki z kobietami (w tym 4 małżeństwa, z których miał dzieci) i mężczyznami (innym kochankiem księcia miał być związany również z Sanguszką Karol Szydłowski), co można rozpatrywać w kategoriach biseksualności. Lubomirski wywołał też skandal w gazetach, pokazując się na warszawskim balu maskowym w 1782 w stroju kobiecym.
W okresie Oświecenia, mimo intelektualnej fascynacji antykiem i liberalizacji społeczeństwa, poglądy homofobiczne nie zniknęły. Medycy uznawali „dewiacje obyczajowe” (homoseksualność, kazirodztwo, zoofilia, etc.) za znak „mentalnej degeneracji”.
Rozbiory.
Kodeks napoleoński, wprowadzony w Księstwie Warszawskim w 1808 r, nie posiadał żadnych zapisów o homoseksualności. Po 1815, wszyscy trzej rozbiorcy jednoznacznie kryminalizowali stosunki homoseksualne W Kodeksie Karzącym dla Królestwa Polskiego z 1818 r. (art. 444) sankcją za „cielesne lubieżności przeciw naturze” było zamknięcie w domu poprawy na okres od sześciu miesięcy do jednego roku. W Prusach kodeks karny Rzeszy z 1871, w Austrii Ustawa karna austriacka z 1852 również penalizowały stosunki homoseksualne. Kodeks Kar Głównych i Poprawczych z 1845 karał zesłaniem na Syberię za kontakty homoseksualne.
W XIX wieku, również za sprawą nieobecności mężczyzn (powstania, wywózka na Sybir etc.), Polki często wykonywały typowo męskie zadania, takie jak finansowe zarządzanie gospodarstwem domowym. Normy społeczne na wsiach były mało surowe, dzięki czemu kobiety miały tam więcej wolności niż w miastach lub Europie Zachodniej. Znane są przypadki kobiet żyjących razem ze swoimi wieloletnimi towarzyszkami, na przykład Maria Konopnicka i Maria Dulębianka, Maria Rodziewiczówna i Helena Weychert oraz Paulina Kuczalska-Reinschmit i Józefa Bojanowska. Aktywistka na rzecz praw kobiet Romana Pachucka wspominała w swoich pamiętnikach, że w tych parach, jedna z kobiet prezentowała się bardziej męsko, a druga kobieco. Romans Narcyzy Żmichowskiej z Pauliną Zbyszewską, córką magnata, zainspirował później powieść "Poganka" (w której alter ego Żmichowskiej jest postacią męską). Urodzona w Szczecinie córka polskiego hrabiego, Felicita Vestvali, podróżowała po Europie i Stanach jako sławna aktorka i śpiewaczka operowa (ról spodenkowych), zyskując uznanie Abrahama Lincolna i Napoleona III, a jednocześnie będąc zadeklarowaną lesbijką i „wroginią mężczyzn” („Männerfeindin”).
W 1907, pisarz Piotr Odmieniec Włast, zmienił imię z "Maria Komornicka" i ogłosił się mężczyzną. Od tego momentu pisał pod tym imieniem i konsekwentnie żądał używania męskich form gramatycznych, również kiedy spowodowało to wysłanie Własta do azylu.
II Rzeczpospolita.
Magazyn "Wiadomości Literackie," do którego pisało wielu znanych pisarzy, często podejmował tematy łamiące polskie tabu seksualne i moralne, takie jak użycie antykoncepcji, menstruacja, czy homoseksualność. Najbardziej znanymi rzecznikami zmian obyczajowych byli Tadeusz Boy-Żeleński i Irena Krzywicka. Byli oni znani jako propagatorzy tzw. „reformacji (czytaj: dereformacji) obyczajów”. W 1932 r. ukazał się pierwszy dodatek do "Wiadomości Literackich" pt "Życie Świadome", poświęcony sprawom obyczajowym. Pojawiły się wtedy opinie, że „Wiadomości Literackie” zmieniają się w „Wiadomości Ginekologiczne”. W 1935 Boy-Żeleński, Wincenty Rzymowski, Krzywicka, i inni założyli Ligę Reformy Obyczajów.
Łamiące tabu dyskusje dotyczyły tylko kręgów literackich i ruchów emancypacyjnych, podczas gdy większość katolickiego społeczeństwa nadal uznawała homoseksualność za grzech i zachowywała homofobiczne poglądy. Pisarze umieszczali w swoich pracach homoerotyczne wątki i psychoanalizy homoseksualnych i biseksualnych postaci. Wiele postaci świata kultury, takich jak Jarosław Iwaszkiewicz i Maria Dąbrowska nie ukrywało swojej orientacji we własnych kręgach. Wątki homoerotyczne pojawiają się m.in. w powieściach Jarosława Iwaszkiewicza, Zofii Nałkowskiej ("Romans Teresy Hennert"), Jana Parandowskiego ("Król Życia", "Adam Grywałd") i w operze "Król Roger" otwarcie homoseksualnego kompozytora Karola Szymanowskiego. Maszynopis jego powieści "Ephebos" spłonął we wrześniu 1939 w mieszkaniu Iwaszkiewicza.
W 1932 polski kodeks karny dekryminalizował stosunki homoseksualne (przewidując jednak karę do trzech lat pozbawienia wolności za przestępstwo prostytucji homoseksualnej). Wpłynęło to na brak źródeł historycznych (takich jak raporty policji czy akta sądowe) na temat kultury gejowskiej międzywojnia w stosunku do innych krajów europejskich.
Historie osób LGBTI pojawiały się w prasie jako „sensacyjne”, tak jak w wypadku artykułów o morderstwie prawnika Konrada Meklenburga we wrześniu 1923, wspominających o „anomaliach seksualnych” denata i „byciu widzianym z młodymi chłopcami” jako motywach zbrodni, oraz o tym, że Meklenburg był skazany na więzienie za akty homoseksualne w Niemczech. W listopadzie 1923 warszawski brukowiec „Express Poranny” (a po nim inne warszawskie i nie tylko gazety), opublikował skandaliczne oskarżenia wobec otwartej feministki i lesbijki, doktor Zofii Sadowskiej. Gazeta twierdziła, że lekarka miała uwodzić swoje pacjentki (w tym nieletnie), organizować lesbijskie orgie sadystyczne, prowadzić dom publiczny i podawać pacjentkom narkotyki, żeby je od siebie uzależnić (śledztwo policji nie udowodniło prawdziwości tych oskarżeń). Artykuły te rozpoczęły trwający wiele lat „skandal starogrecki” (lesbijski), związany z osobą dr Sadowskiej, z kilkoma sprawami sądowymi o zniesławienie, w których brały udział ważne osoby życia publicznego, raportowanymi w prasie na bieżąco. Podczas procesu, pytana przez obrońcę Sadowska stwierdziła, że „zarzut uprawiania miłości lesbijskiej nie jest dla kobiety hańbiący”. W wyniku skandalu postać Sadowskiej jako naukowczyni i lekarki zniknęła z pamięci publicznej. Inną znaną postacią, która przyciągnęła uwagę prasy, była lekkoatletka Zofia Smętek, której „męski” wygląd i sukcesy sportowe były źródłem plotek w prasie i skeczy kabaretowych. W 1937 lekarze potwierdzili interpłciowość atletki, a Smętek postanowiła przejść tranzycję i operację korekty płci do męskiej. Oficjalne ogłoszenie w prasie wywołało wzrost zainteresowania sprawą, również za granicą, a Witold Smętek (takie imię przybrał sportowiec) w 1939 udzielił wywiadu agencji Reuters i stał się bohaterem książki "Confession amoureuse d’une femme qui devint homme" ("Wyznanie miłosne kobiety, która stała się mężczyzną").
II wojna światowa.
Przez wiele lat twierdzono, że podczas okupacji nazistowskiej w Europie osoby homoseksualne w Polsce nie były specjalną kategorią skazaną na zagładę, i w przeciwieństwie do homo- i biseksualnych Niemców nie byli skazywani na mocy Paragrafu 175. Obecnie wiadomo, że jest to przekonanie błędne, a losy i akta homoseksualnych Polaków są odkrywane i opisywane. Najbardziej znanym Polakiem skazanym na mocy Paragrafu 175 był Teofil Kosiński. Wbrew powszechnemu przekonaniu karano również Polaków w związkach z Polakami tej samej płci, przede wszystkim na terenach wcielonych do Niemiec. Na terenie Generalnego Gubernatorstwa homoseksualne relacje polsko-polskie były badane przez policję kryminalną, która mogła ich deportować z Polski lub traktować arbitralnie, np. karą śmierci. W obozach Polacy skazani na mocy Paragrafu 175 bywali traktowani jako „więźniowie polityczni” i dostawali czerwone trójkąty. Świadectwem przeżyć polskich więźniów homoseksualnych jest literatura pamiętnikarska z tego okresu, a wśród nich "Z Auszwicu do Belsen" Mariana Pankowskiego, "Anus mundi" Wiesława Kielara czy "Czwartki dla ubogich" Romana Bratnego.
Polskie więźniarki w powojennych świadectwach zazwyczaj stosowały narrację, według której Polki w obozach miały nie wdawać się w relacje jednopłciowe, w przeciwieństwie do innych nacji. Homoseksualne doświadczenia Polek w trakcie uwięzienia w obozach i po wojnie tłumaczono traumą obozową i przemocą seksualną. Dotychczas nie udało się odnaleźć żadnej sprawy karnej przeciwko kobiecie oskarżonej o relacje seksualne z inną kobietą. Znaną ofiarą Holocaustu jest Ewa Zloczewer, polska Żydówka, deportowana w latach 20. z USA do Europy za „próbę uwiedzenia policjantki” i publikację „nieprzyzwoitej” książki "Lesbian Love". Zloczewer bezskutecznie próbowała wrócić do Stanów, ale podczas wojny mieszkając we Francji została z partnerką (Hellą Olstein, również polską Żydówką) aresztowana, a następnie zamordowana w Auschwitz.
PRL.
W 1948 prawny wiek zgody dla wszystkich aktów seksualnych został ustalony jako 15 lat. Kryminalizacja stosunków homoseksualnych, przede wszystkim męskich, w większości krajów bloku komunistycznego, ominęła Polskę. Istniejące od 1932 r. liberalne w tym zakresie prawo zostało utrzymane. Partia rządząca aktywnie cenzurowała informacje dotyczące raportu Kinseya, który po raz pierwszy w historii badań seksuologicznych gruntownie zanalizował kwestię homoseksualności. Powstawała (przede wszystkim naokoło pikiet) subkultura gejowska, która była hermetyczna i zamknięta na obcych. Zamknięte kręgi przyciągały wszelkiego rodzaju przestępców, dochodziło więc do kradzieży, szantaży, morderstw. Milicja w związku z tym próbowała ustalić, czy orientacja seksualna była czynnikiem wpływającym na aktywność kryminalną. Inwigilacja i zainteresowanie milicji nie dotyczyła lesbijek i kobiet biseksualnych, które były „niewidoczne” w życiu publicznym. Według Lukasza Sculza z Uniwersytetu w Antwerpii, geje w Polsce lat 80. byli narażeni na przemoc ze strony heteroseksualnych mężczyzn.
Pierwsza, pionierska operacja korekty płci (M/K) w Polsce została przeprowadzona w 1963 w Szpitalu Kolejowym w Międzylesiu pod Warszawą, kolejne były regularnie przeprowadzane 20 lat później. Pierwszy zabieg korekty płci u trans mężczyzny odbył się w roku 1983. Pierwsze zapisane spotkanie dotyczące transpłciowości, w którym brały udział osoby transpłciowe, miało miejsce 10 grudnia 1985 w Zakładzie Seksuologii i Patologii Więzi Międzyludzkich Centrum Medycznego Kształcenia Podyplomowego w Warszawie. Zapis dyskusji został opublikowany w książce "Apokalipsa Płci" Kazimierza Imielińskiego i Stanisława Dulko.
Kościół Katolicki, ośrodek opozycji przeciwko reżimowi i ważna część polskiego życia społecznego, wpływał na to, że homoseksualność pozostała skandalem i tematem tabu w wielu grupach społecznych. Nie zmienia to faktu, że nie była to wykładnia wszystkich osób związanych politycznie i/lub osobiście z Kościołem, jak poseł reprezentujący katolicką opozycję, Jerzy Zawieyski – gej żyjący z partnerem, Stanisławem Trębaczkiewiczem. W latach 70, kiedy ruchy gejowskie rosły na znaczeniu w Europie Zachodniej i niektórych krajach Bloku Wschodniego (NRD, ZSSR), polska subkultura gejowska pozostawała mniej aktywistyczna i pasywna politycznie. Jest to przypisywane wpływowi katolicyzmu na polskie społeczeństwo i brakowi kryminalizacji stosunków homoseksualnych.
Korzeni polskiego ruchu gejowskiego można dopatrywać się w listach pisanych do zachodnich organizacji gejowskich takich jak i w reakcjach na kryzys AIDS. W 1982 HOSI Wien stworzyło podjednostkę poświęconą Europie Wschodniej, Bank Informacji Europy Wschodniej (EEIP – Eastern Europe Information Pool), która wykonywała pionierską pracę kontaktując się z i pomagając nowym, małym grupom LGBT w Europie Wschodniej. Ich działalność zwróciła również uwagę Międzynarodowego Stowarzyszenia Lesbijek i Gejów (ILGA), w którym przeważały zachodnie organizacje nieznające sytuacji w Europie Wschodniej. Andrzej Selerowicz, współpracujący z EEIP, gościł konspiracyjne spotkania osób LGBT w 1983 i 1984, i pomimo tego, że wielu gości miało poczucie wstydu związane z poruszaniem głośno spraw LGBT, te spotkania zapoczątkowały inicjatywy, takie jak nowe grupy czy wydawany jako bibuła magazyn "Etap". W 1985 roku artykuł "Jesteśmy inni" w tygodniku "Polityka" wywołał narodową dyskusję na temat homoseksualności. W tym samym roku Ministerstwo Zdrowia powołało urząd pełnomocnika ds. AIDS z dziesięcioosobowym zespołem ekspertów nt. AIDS. Było to na rok przed pierwszym oficjalnie zanotowanym przypadkiem AIDS w Polsce.
"Normalne serce", autobiograficzna sztuka Larry’ego Kramera, miała polską premierę w 1987 w teatrze polskim w poznaniu, reżyserem był Grzegorz Mrówczyński. W obsadzie byli Mariusz Puchalski jako Ned Weeks i Mariusz Sabiniewicz jako Tommy Boatwright, Andrzej Szczytko jako Bruce Niles i Irena Grzonka jako Dr Emma Brookner. Teatr Telewizji pokazał sztukę 4 maja 1989, na miesiąc przed pierwszymi wolnymi wyborami po 1928.
W 1988 r. ukazała się jedna z pierwszych w Polsce publikacji medycznych w całości traktujących o homoseksualności. Wydawnictwa Lekarskie PZWL opublikowały książkę "Homoseksualizm" prof. dr. hab. Krzysztofa Boczkowskiego. Publikacja była wznawiana do 2003 r. (wydawnictwo Inter Esse). Książka zawierała wiele informacji, które już w owym czasie były przestarzałe pod względem wiedzy naukowej, jednak w Polsce nawet tej jakości informacje były nowością.
Akcja „Hiacynt”.
Władze PRL-u wykorzystywały tradycyjne uprzedzenia i postawy wobec homoseksualności jako środek szantażu, żeby rekrutować szantażowanych jako współpracowników wywiadu. Kulminacją tych praktyk była Akcja „Hiacynt” rozpoczęta 15 listopada 1985, na rozkaz Ministra Spraw Wewnętrznych Czesława Kiszczaka. Tego ranka na różnych uczelniach, w fabrykach i w biurach Polski funkcjonariusze "Służby Bezpieczeństwa" aresztowali mężczyzn podejrzewanych o homoseksualność lub kontakty z „grupami homoseksualnymi”. Celem akcji było stworzenie narodowej bazy danych polskich homoseksualistów i osób będących z nimi w kontakcie, a rezultatem była rejestracja ok. 11 000 ludzi. Oficjalna wykładnia państwowej propagandy twierdziła, że powodami akcji były:
Istnieją podejrzenia że akcja była nie tylko sposobem na pozyskanie współpracowników przez szantaż, ale też była wycelowana w rodzący się ruch praw człowieka. Aktywista gejowski Waldemar Zboralski we wspomnieniach twierdził, że powodem ataku na organizacje gejowskie była ich korespondencja z zachodnimi organizacjami. W 2005 ujawniono, że „różowe teczki” ofiar operacji nadal są przechowywane w IPN. Pomimo próśb aktywistów LGBT o ich zniszczenie, IPN twierdził, że takie działanie byłoby nielegalne.
Warszawski Ruch Homoseksualny.
W reakcji na Akcję Hiacynt, WRH założono na prywatnym spotkaniu w 1987. Założycielami byli aktywiści tacy jak Waldemar Zboralski, Sławomir Starosta i Krzysztof Garwatowski. Pierwotnie członkami WRH byli tylko homoseksualni mężczyźni, ale lesbijki zaczęły dołączać w 1 miesiącu aktywności.
Pierwsze działania WRH skupiały się na bezpiecznym seksie, prewencji AIDS i promowaniu testowania na HIV. Reakcja polskich mediów i ministerstwa zdrowia była pozytywna, w przeciwieństwie do reakcji generała Czesława Kiszczaka. Na skutek jego decyzji odmówiono rejestracji stowarzyszenia o nazwie „Warszawski Ruch Homoseksualny”. Uzasadniano to obawami, że takie stowarzyszenie naruszałoby zasady "moralności publicznej", względnie uzasadniając to obawami przed reakcją kościoła rzymskokatolickiego.
Warszawski Ruch Homoseksualny, pod nazwą „Warsaw Homosexual Movement”. został dwukrotnie umieszczony w raportach Radia Wolna Europa o niepodległych organizacjach działających w PRL, sporządzonych przez jej analityka politycznego ds. Europy Środkowej, Jiříego Pehe w roku 1988 oraz 1989.
III Rzeczpospolita.
28 października 1989 stowarzyszenie grup Lambda zostało założone, a zarejestrowane zostało przez sąd wojewódzki w warszawie 23 lutego 1990. Jego priorytetami były m.in. szerzenie tolerancji i świadomości oraz prewencja HIV. W związku z rozpowszechnianiem się AIDS, wiosną 1990 Jarosław Ender i Sławomir Starosta rozpoczęli kampanię "Kochaj, nie zabijaj", żeby szerzyć świadomość na temat AIDS wśród młodych.
Pierwszy numer "Inaczej", magazynu mniejszości seksualnych lub „kochających inaczej” (co stało się popularnym eufemizmem w języku polskim), wydano w czerwcu 1990. Inicjatorem był Andrzej Bulski, pod pseudonimem Andrzej Bul. Był właścicielem wydawnictwa Softpress, które wydawało książki o tematyce LGBT w latach 90. 7 października 1990 otwarto klub Café Fiolka na Puławskiej 257 w Warszawie – pierwszy oficjalny klub gejowski w Polsce. Fiolkę zamknięto w 1992 po powtarzających się aktach wandalizmu.
Pierwszy oficjalny coming out w polskich mediach nastąpił w sierpniu 1992, w opublikowanym w magazynie "Kobieta i Życie" wywiadzie z aktorem Markiem Barbasiewiczem. Pierwszym lesbijskim coming outem było oświadczenie Izabeli Filipiak w magazynie "Viva" w 1998.
Pomimo rodzącego się aktywizmu LGBT, niektórzy politycy nadal decydowali się traktować osoby LGBT jako polityczny straszak, w celu zdobycia popularności. W taki sposób zadziałał Kazimierz Kapera, wiceminister zdrowia, odwołany ze stanowiska przez premiera Jana Krzysztofa Bieleckiego w maju 1991 po powiedzeniu w telewizji publicznej że homoseksualizm jest zboczeniem i powodem epidemii AIDS.
14 lutego 1993 odbyła się związana z Lambdą demonstracja pod kolumną Zygmunta, apelująca o „prawo do miłości”. Była to pierwsza publiczna manifestacja LGBT w Polsce. W 1998 odbył się happening w którym osoby LGBT, w tym aktywista Szymon Niemiec, trzymały transparenty ze swoimi imionami i nazwiskami, mając na twarzy maski. Wiosną 1995 polscy imigranci w Nowym Jorku założyli organizację Razem, pomagającą polskim imigrantom LGBT w nawiązywaniu kontaktów między sobą i w integracji. Razem było częścią "Lesbian &amp; Gay Community Services Center" (L&amp;GCSC). W 1996, z inspiracji Olgi Stefanii, powstało OLA-Archiwum (Ogólnopolskie Feministyczne Archiwum Lesbijskie) zarejestrowane jako stowarzyszenie w 1998. W latach 1997–2000 OLA opublikowało osiem numerów feministycznego i lesbijskiego magazynu literackiego "Furia Pierwsza". Pierwsza strona internetowa społeczności gejowskiej "Inna Strona" powstała we wrześniu 1996. Portal został przeniesiony potem na adres "Queer.pl" i pod tą nazwą nadal działa. W tym samym roku pojawiła się lesbijska strona internetowa "Polish Lesbians’ Site". W 1998 po raz pierwszy rozdano nagrody Tęczowe Laury, przyznawane za promowanie tolerancji i szacunku wobec osób LGBT. Jarosław Ender i Sławomir Starosta byli pomysłodawcami. Wśród laureatów byli: Kora, Zofia Kuratowska, Monika Olejnik, Jerzy Jaskiernia, oraz Gazeta Wyborcza.
2001 był rokiem pierwszej Parady Równości w Warszawie, na której pojawiło się ponad 300 osób. Był to pierwszy duży protest przeciwko dyskryminacji osób LGBT. W tym samym roku założono Kampanię Przeciw Homofobii. Byli oni odpowiedzialni za akcję "Niech nas zobaczą" z 2003. Była to pierwsza polska artystyczna kampania społeczna w sprawach osób LGBT i opierała się na 30 fotografiach autorstwa Karoliny Breguła. Przedstawiały one polskie pary jednopłciowe w normalnych ubraniach i pozach i były one pokazywane w galeriach i drukowane na billboardach, często wandalizowanych. W 2004 i 2005 władze Warszawy nie wydały pozwolenia na warszawską Paradę Równości, cytując m.in. możliwość kontrdemonstracji i możliwe nachodzenie na święta religijne lub państwowe. Ówczesny prezydent Warszawy, Lech Kaczyński i związana z nim partia PiS twierdzili, że pozwolenie na oficjalną organizację takiego wydarzenia byłoby promowaniem „homoseksualnego stylu życia”. W sprzeciwie wobec tej pozycji we wrześniu 2004 w Warszawie zorganizowano inne wydarzenie, Wiec Wolności, który przyciągnął 600 do 1000 uczestników. W odpowiedzi na zakaz z 2005, około 2500 osób uczestniczyło w nielegalnie zorganizowanej (jako akt obywatelskiego nieposłuszeństwa) 11 czerwca demonstracji, która skończył się kilkoma krótkimi zatrzymaniami. Wchodząc do Unii Europejskiej, Polska musiała w pełni wcielić prawa antydyskryminacyjne, również te związane z dyskryminacją na bazie orientacji seksualnej. 1 stycznia 2004 prawo zabraniające dyskryminacji w miejscu pracy ze względu na orientację seksualną stało się częścią kodeksu pracy.
W wyborach parlamentarnych w 2011 wybrano pierwszych w Polsce posłów będących wyoutowanymi osobami LGBT – Roberta Biedronia, geja, i Annę Grodzką, transpłciową kobietę, jedną z założycielek fundacji na rzecz osób transpłciowych Trans-Fuzja.
Po 2015.
Przed wyborami parlamentarnymi w 2015, rządząca partia Prawo i Sprawiedliwość przyjęła otwarcie poglądy antyimigracyjne, a przed wyborami parlamentarnymi w 2019 skupiła się na przeciwstawianiu się „zachodniej ideologii LGBT”. Niektóre polskie gminy, powiaty i województwa ustanowiły deklaracje tzw. „stref wolnych od LGBT”, częściowo w odpowiedzi na podpisanie deklaracji wspierającej prawa LGBTQ rights przez prezydenta Warszawy Rafała Trzaskowskiego. Deklaracje są symboliczne, ale sygnalizują wykluczenie społeczności LGBT. Tygodnik "Gazeta Polska" zapowiedział dodawanie do wydania naklejek dla czytelników „strefa wolna od LGBT”. Polska opozycja i dyplomaci, w tym ambasadorka USA w Polsce Georgette Mosbacher, potępili wydawanie tych naklejek. Sąd w Warszawie wydał oświadczenie, że dystrybucja naklejek powinna być wstrzymana przed wyrokiem w sprawie sądowej. Redaktor naczelny "Gazety" zignorował decyzję i powiedział, że to „fake news” i cenzura, oraz że gazeta nie planowała zatrzymać wydawania. Dystrybucja naklejek odbyła się, z napisem zmienionym na „Strefa wolna od ideologii LGBT”.
W sierpniu 2019 wiele osób LGBT wyrażało opinię, że nie czuli się bezpiecznie w Polsce. Międzynarodowa NGO z siedzibą w Londynie i Nowym Jorku rozpoczęła anglojęzyczną kampanię przeciwko atakom, i około 10 000 osób podpisało ich petycję tuż po jej rozpoczęciu. W 2019 wzrosła ilość agresji skierowanej przeciwko marszom i paradom równości, w tym ataki na marsz w Białymstoku i zatrzymana przez policję próba ataku bombowego na lubliński marsz.
W kampanii przed wyborami prezydenckimi w 2020 prezydent Andrzej Duda skupiał się na sprawach LGBT, mówiąc, że „LGBT to nie ludzie, to ideologia, gorsza niż komunizm”. Duda wygrał wybory z małą przewagą. Według raportu ILGA-Europe z 2020, Polska jest najgorszym krajem UE pod względem praw LGBT. 7 sierpnia 2020 47 osób aresztowano w wydarzeniach nazwanych później "". Część aresztowanych pokojowo protestowała przeciwko aresztowi aktywistki LGBT z kolektywu Stop Bzdurom, podczas gdy część była przechodniami w okolicy protestu. Rzecznik Praw Obywatelskich krytykował naruszenie praw człowieka przez policję.
27 września 50 ambasadorów i przedstawicieli całego świata (w tym: reprezentujący Polskę w Komisji Europejskiej i UNHCR, pierwszy zastępca dyrektora Biura Instytucji Demokratycznych i Praw Człowieka OBWE, Szef Biura Międzynarodowej Organizacji ds. Migracji, Sekretarz Generalny Wspólnoty Demokracji) opublikowali list otwarty do polskich władz "„Prawa człowieka to nie ideologia – są one uniwersalne. 50 ambasadorów i przedstawicieli się z tym zgadza”" wspierający starania osób LGBT o równe prawa, szacunek dla praw człowieka, i potrzebę obrony przed przemocą i mową nienawiści; kończący się tekstem:
W październiku 2021 w Sejmie odbyło się pierwsze czytanie obywatelskiego projektu ustawy zakazującej organizowania marszów równości. Projekt skierowano do dalszych prac w komisji administracji i spraw wewnętrznych.
Osoby LGTB kontynuowały też walkę z dyskryminującymi ich prawami w sądach i trybynałach narodowych i międzynarodowych. Europejski Trybunał Praw Człowieka w Strasburgu przyjął skargi kilku par jednopłciowych, które zakwestionowały legalność praktyk polskich władz w analogicznych sytuacjach, np. Andersen przeciw Polsce.

</doc>
<doc id="5062927" url="https://pl.wikipedia.org/wiki?curid=5062927" title="Wojłowo">
Wojłowo



</doc>
<doc id="5062930" url="https://pl.wikipedia.org/wiki?curid=5062930" title="Jelcz P662">
Jelcz P662



</doc>
<doc id="5062933" url="https://pl.wikipedia.org/wiki?curid=5062933" title="Brygada 2506">
Brygada 2506

Brygada 2506 (, ) – jednostka wojskowa finansowana i szkolona przez CIA, złożona z antykomunistycznych kubańskich emigrantów wrogich rządowi Fidela Castro. Sformowana w maju 1960 roku podczas prezydentury Dwighta Eisenhowera, a użyta w boju podczas inwazji w Zatoce Świń w kwietniu 1961 roku pod rządami Kennedy’ego.
Historia.
Początek.
W maju 1960 roku w Miami Centralna Agencja Wywiadowcza (CIA) rozpoczęła poszukiwania kubańskich emigrantów, którzy byliby skłonni uczestniczyć w zbrojnym oporze przeciwko rządowi Fidela Castro. W przypadku większości ochotników szkolenie prowadzono w bazie JMTrax w rejonie Sierra Madre de Chiapas w Gwatemali. W listopadzie 1960, kiedy niejaki Gregorio Aguilar Matteo prowadził szkolenie 430 mężczyzn, grupie nadano nazwę „Brygada 2506”. W owym czasie wybrano także przywódcę politycznego, którym został Manuel Artime oraz dowódcę wojskowego, jakim został Hose Pérez. Powołano także wiele pomniejszych stanowisk w jednostce.
Inwazja w Zatoce Świń.
Łącznie do inwazji przydzielono 1334 żołnierzy Brygady 2506, jednakże na Kubę dopłynęło tylko 1297 z nich. Szacuje się, że 114 utonęło lub zginęło w akcji, a 1183 zostało schwytanych i osadzonych w więzieniach. Ostatecznie osoby prywatne ze Stanów Zjednoczonych wynegocjowały przekazanie żywności i lekarstw na Kubę o łącznej wartości 53 milionów dolarów w zamian za uwolnienie i transport więźniów brygady do Miami. Transport do USA trwał od 23 grudnia 1962 do 29 grudnia tego samego roku. Prezydent John F. Kennedy oficjalnie powitał weteranów na stadionie Orange Bowl podczas eventu o nazwie „powitanie z powrotem”. Niektórzy z weteranów brygady założyli stowarzyszenie „Brigade 2506 Veterans Association"”", które opiekuje się muzeum „Bay of Pigs Museum &amp; Library w Miami”.

</doc>
<doc id="5062939" url="https://pl.wikipedia.org/wiki?curid=5062939" title="Karabin maszynowy BAR">
Karabin maszynowy BAR



</doc>
<doc id="5062942" url="https://pl.wikipedia.org/wiki?curid=5062942" title="Zbigniew Kaszkur (fizyk)">
Zbigniew Kaszkur (fizyk)

Zbigniew Antoni Kaszkur – polski fizyk, dr hab. profesor nadzwyczajny Instytutu Chemii Fizycznej Polskiej Akademii Nauk.
Życiorys.
Obronił pracę doktorską, następnie uzyskał stopień doktora habilitowanego. Jest profesorem nadzwyczajnym w Instytucie Chemii Fizycznej Polskiej Akademii Nauk, członkiem zarządu Polskiego Towarzystwa Promieniowania Synchrotronowego i Polskiego Towarzystwa Krystalograficznego, oraz członkiem prezydium Komitetu Krystalografii na III Wydziale Nauk Ścisłych i Nauk o Ziemi Polskiej Akademii Nauk.
Był sekretarzem Polskiego Towarzystwa Krystalograficznego.

</doc>
<doc id="5062952" url="https://pl.wikipedia.org/wiki?curid=5062952" title="Nadgoplańska Komunikacja Autobusowa w Kruszwicy">
Nadgoplańska Komunikacja Autobusowa w Kruszwicy

Nadgoplańska Komunikacja Autobusowa Kruszwica (NKA Kruszwica) z siedzibą w Grodztwie – przedsiębiorstwo zajmujące się usługami związanymi z rozkładowym transportem pasażerskim i transportem w komunikacji miejskiej. 

</doc>
<doc id="5062958" url="https://pl.wikipedia.org/wiki?curid=5062958" title="Danuta Budniak">
Danuta Budniak

Danuta Budniak (ur. 1938, zm. 3 kwietnia 2021) – polska filolożka, dr hab.
Życiorys.
Obroniła pracę doktorską, następnie uzyskała stopień doktora habilitowanego. Została zatrudniona na stanowisku profesora w Instytucie Filologii Rosyjskiej na Wydziale Humanistycznym Uniwersytetu Jana Kochanowskiego w Kielcach, w Wyższej Szkole Zarządzania w Częstochowie oraz w Instytucie Filologii Słowiańskiej na Wydziale Humanistycznym Uniwersytetu Marii Curie-Skłodowskiej.
Zmarła 3 kwietnia 2021.

</doc>
<doc id="5062978" url="https://pl.wikipedia.org/wiki?curid=5062978" title="Edmund Dydyński">
Edmund Dydyński

Edmund Dydyński herbu Gozdawa (ur. 1837 w Godowej, zm. 27 grudnia 1883) – polski oficer, powstaniec styczniowy, właściciel ziemski.
Życiorys.
Urodził się w 1837 w Godowej. Został oficerem Armii Cesarstwa Austriackiego. W 1859 był podporucznikiem 2 klasy utworzonego w tym roku 1859 w Krakowie zachodniogalicyjskiego ochotniczego batalionu strzelców. Był też oficerem 6 pułku piechoty hr. Coronini. Podczas powstania styczniowego służył w oddziale Mariana Langiewicza w stopniu majora kosynierów. Walczył w bitwie pod Grochowiskami. Potem powrócił na obszar Galicji i przez rok był konfiniowany.
Został wybrany do Rady c. k. powiatu sanockiego jako reprezentant grupy większych posiadłości w kadencji od około 1877 do około 1880, pełniąc w tym czasie funkcję zastępcy członka wydziału. Był członkiem C. K. Galicyjskiego Towarzystwa Gospodarskiego, od około 1872 należał do oddziału samborsko-staromiejsko-turzańskiego, od około 1873 do końca życia sanocko-lisko- brzozowsko-krośnieńskiego. Około 1873/1874 był członkiem C. K. Powiatowej Komisji Szacunkowej w Sanoku. Był też członkiem Rady Szkolnej.
Ożenił się z Zofią, córką Wincentego Morze, właściciele dóbr w Strachocinie, w tym tamtejszego dworu, a po jego śmierci w 1882 został dziedzicem tego majątku. Zmarł w styczniu lub 27 grudnia 1883. Jego córkami były Zofia i Kazimiera.

</doc>
<doc id="5062980" url="https://pl.wikipedia.org/wiki?curid=5062980" title="Kazimierz Rykaluk">
Kazimierz Rykaluk

Kazimierz Włodzimierz Rykaluk (ur. 1 stycznia 1941 w Kadłubiskach, zm. 6 kwietnia 2021 we Wrocławiu) – polski specjalista w zakresie budownictwa i konstrukcji metalowych, prof. dr hab. inż.
Życiorys.
W 1963 ukończył studia budownictwa w Politechnice Wrocławskiej. Obronił pracę doktorską, następnie uzyskał stopień doktora habilitowanego. 22 listopada 1999 nadano mu tytuł profesora w zakresie nauk technicznych.
Został zatrudniony na stanowisku profesora nadzwyczajnego w Instytucie Budownictwa na Wydziale Inżynierii Kształtowania Środowiska i Geodezji Uniwersytetu Przyrodniczego we Wrocławiu, oraz profesora zwyczajnego w Instytucie Budownictwa na Wydziale Budownictwa Lądowego i Wodnego Politechniki Wrocławskiej.
Zmarł 6 kwietnia 2021, pochowany na cmentarzu parafialnym w Żórawinie.

</doc>
<doc id="5062983" url="https://pl.wikipedia.org/wiki?curid=5062983" title="Žarko Jovanović">
Žarko Jovanović

Žarko Jovanović Jagdino (; ur. 26 grudnia 1925 w Batajnicy, zm. 26 marca 1985 w Paryżu) – serbski muzyk i kompozytor romskiego pochodzenia. Wirtuoz gry na bałałajce, skomponował hymn społeczności romskiej – "Djelem, Djelem". Członek grupy muzycznej Ansambl Jarka Jovanovića, sekretarz ds. kultury Międzynarodowego Komitetu Romów.
Życiorys.
Jovanović urodził się w dzielnicy Batajnica na przedmieściach Belgradu w 1925 roku. W czasie II wojny światowej więziony był w trzech obozach koncentracyjnych. W późniejszym czasie wstąpił do Narodowej Armii Wyzwolenia Jugosławii. W czasie działań wojennych Jovanović stracił większość swojej rodziny. Do Paryża przeniósł się 21 lutego 1964 roku. Jovanović był znanym działaczem romskim. Brał udział w dwóch pierwszych kongresach Romów, w 1971 pod Londynem, i w 1978 w Genewie. Na II Kongresie Romów został ministrem kultury romskiej. W czasie pobytu we Francji stał się znany z gry na bałałajce, rosyjskim instrumencie ludowym. Jovanović zmarł w Paryżu w 1985 roku.
Ma trzech synów: Slobodana, Petro i Dragomira.

</doc>
<doc id="5062986" url="https://pl.wikipedia.org/wiki?curid=5062986" title="Power Rangers Dino Fury">
Power Rangers Dino Fury

Power Rangers Dino Fury – dwudziesty ósmy i dwudziesty dziewiąty sezon amerykańskiego serialu dla dzieci i młodzieży Power Rangers, oparty na japońskim serialu tokusatsu "Kishiryu Sentai Ryusoulger".
Seria "Power Rangers Dino Fury" ma składać się z dwóch sezonów liczących łącznie 44 odcinki (22+22). Jest to druga inkarnacja serialu tworzona przez firmę Hasbro oraz czwarta w tematyce dinozaurów i prehistorycznych stworzeń (po "Mighty Morphin Power Rangers", "Power Rangers Dino Grzmot" oraz "Power Rangers Dino Charge").
Premiera produkcji odbyła się 20 lutego 2021 roku w Stanach Zjednoczonych, na antenie stacji Nickelodeon.
"Power Rangers Dino Fury" spodziewane jest jako ostatnia odsłona serialu w obowiązującej od początku formule, z użyciem materiałów filmowych z japońskiej serii Super Sentai. Hasbro do tej pory nie potwierdziło tych informacji.
Opis fabuły.
65 milionów lat temu armia rycerzy z planety Rafkon przybyła na Ziemię, aby pokonać armię Sporixów – potworów, które zniszczyły ich cywilizację. Kiedy wydawało się, że ich walka zakończy się klęską, Mistrzowie Transformacji (ang.: "Morphin Masters") przekazali im supermoce, tworząc pierwszą drużynę Power Rangers Dino Fury. W czasach współczesnych siły zła uwalniają Sporixy, zaś wybudzony z hibernacji Zayto wraz z nowymi rekrutami musi ponownie ocalić świat przed niebezpieczeństwem.
Obsada.
Poniższa lista przedstawia głównych bohaterów serialu "Power Rangers Dino Fury" wraz z nazwiskami odtwórców ról.
Wrogowie.
Bestia Sporix.
Sporix Beasts to obce potwory o tematyce mitycznej, które przed przybyciem na Ziemię terroryzowały planetę Rafkon. Pierwotnie były one przechowywane przez oryginalnego Dino Fury Rangers 65 milionów lat temu, dopóki Zayto przypadkowo nie wypuści ich w dzisiejszych czasach. Gdy Sporix Beast wykluje się ze swojego podobnego do jajka Sporixa, może samodzielnie gromadzić energię i powiększać się, jeśli nie zostanie natychmiast pokonany. Po pokonaniu powracają do swojej formy Sporix z większą mocą niż pierwotnie posiadali, co prowadzi do Void Knight i Rangersów rywalizujących o ich przejęcie.
Power Rangers Dino Fury (Sezon 28; 2021).
&lt;onlyinclude&gt;
Power Rangers Dino Fury (Sezon 29; 2022).
&lt;/onlyinclude&gt;

</doc>
<doc id="5063012" url="https://pl.wikipedia.org/wiki?curid=5063012" title="Obscura (czasopismo)">
Obscura (czasopismo)

Obscura – polski miesięcznik o tematyce fotograficznej, poświęcony teorii oraz historii fotografii, wydawany w Warszawie w latach 1982–1989. Pismo (biuletyn) Federacji Amatorskich Stowarzyszeń Fotograficznych w Polsce.
Historia.
Czasopismo ukazujące się w latach 80. XX wieku było pismem, biuletynem wydawanym przez Federację Amatorskich Stowarzyszeń Fotograficznych w Polsce, istniejącej w latach 1961–1989. Pomysłodawcą i inicjatorem powstania biuletynu był Jerzy Busza (polski krytyk sztuki, publicysta), który pełnił funkcję redaktora naczelnego pisma. Zespół redakcyjny stanowili: Marceli Bacciarelli, Zbigniew Dubiel (redaktor graficzny do nr 10), Jan M. Jackowski, Andrzej Krajewski (pomysłodawca tytułu oraz projektant okładki), Lech Lechowicz, Marta Leśniakowska, Sławomir Magala, Grzegorz Musiał, Adam Sobota, Janina Wojtan (redaktor graficzny od nr 11). Z biuletynem współpracowała (m.in.) Urszula Czartoryska (polska historyk sztuki). 
Obscura nie była pismem ilustrowanym. Zawartość czasopisma stanowiły między innymi tłumaczenia nowatorskich, bestsellerowy tekstów o funkcjonowaniu fotografii jako dziedziny sztuki w świecie. Wiele treści poświęcano teorii oraz historii fotografii. Obscura ukazywała się w nakładzie 500 egzemplarzy – rocznie wydawano 10 numerów czasopisma.

</doc>
<doc id="5063017" url="https://pl.wikipedia.org/wiki?curid=5063017" title="GMSV Chevrolet Corvette">
GMSV Chevrolet Corvette



</doc>
<doc id="5063018" url="https://pl.wikipedia.org/wiki?curid=5063018" title="GMSV Chevrolet Silverado">
GMSV Chevrolet Silverado



</doc>
<doc id="5063025" url="https://pl.wikipedia.org/wiki?curid=5063025" title="Virginia Bolten">
Virginia Bolten

Virginia Bolten (ur. 1870 w San Luis lub San Juan, zm. 1960 w Montevideo) – argentyńska dziennikarka, mówczyni oraz związkowa, anarchistyczna i feministyczna działaczka pochodzenia niemieckiego. Uważana jest za pionierkę walki o prawa kobiet w Argentynie. W 1902 została deportowana do Urugwaju, gdzie przebywała do śmierci.
Życiorys.
Urodziła się w 1870 w San Luis lub San Juan. Jej ojcem był niemiecki imigrant, który pracował jako uliczny sprzedawca. Dzieciństwo spędziła w San Juan, prowincji Argentyny, a gdy miała 14 lat, przeniosła się do Rosario. Po osiągnięciu dorosłości pracowała jako szewc i pracownik cukrowni. Pracując jako szewc poznała Juana Marqueza, organizatora związku obuwniczego, którego później poślubiła. Istotne znaczenie w jej wprowadzeniu do środowisk anarchistycznych miała znajomość z Pietro Gorim.  Po wielu latach działalności w ruchach feministycznych, anarchistycznych i robotniczych została deportowana do Urugwaju na mocy prawa pobytu w 1902.
Aktywizm.
W 1888 Bolten została jedną z publicystek w „El Obrero Panadero de Rosario”, jednej z pierwszych anarchistycznych gazet w Argentynie. W 1889 zorganizowała demonstrację szwaczek, a następnie strajk w Rosario, prawdopodobnie pierwszy strajk robotnic w Argentynie.
W 1890 Virginia Bolten, Romulo Ovidi oraz Francisco Berri byli głównymi organizatorami pierwszych demonstracji pierwszomajowych. Inni redaktorzy „El Obrero Panadero de Rosario” odegrali równie ważną rolę w organizacji demonstracji. 30 kwietnia 1890 (dzień przed demonstracjami) została zatrzymana i przesłuchana przez lokalną policję za rozprowadzanie ulotek poza głównymi fabrykami w okolicy. Podczas demonstracji pierwszomajowych przewodziła grupie tysięcy robotników maszerujących na Plaza Lopez, w owym czasie na obrzeżach Rosario. Przez cały marsz nosiła czerwoną flagę, na której napisano: „Pierwszy maja - Powszechna Wspólnota - Pracownicy z Rosario przestrzegają postanowień Międzynarodowego Komitetu Robotniczego w Paryżu” (hipsz. „Primero de Mayo - Fraternidad Universal; Los trabajadores de Rosario cumplimos las disposiciones del Comité Obrero Internacional de París”).
Po deportacji do Urugwaju kontynuowała swoją działalność w Montevideo, stolicy Urugwaju.
„La Voz de la Mujer”.
Bolten jest prawdopodobnie odpowiedzialny za publikację gazety „La Voz de la Mujer”, która ukazała się dziewięć razy w Rosario w okresie od 8 stycznia 1896 do 1 stycznia 1897 i została wznowiona na krótko w 1901. Podobna gazeta o tej samej nazwie została podobno opublikowana później w Montevideo, co sugeruje, że Bolten również mogła ją założyć i pracować jako jej redaktorka.
„La Nueva Senda”.
W Urugwaju Bolten kontynuowała swój aktywizm, publikując gazetę „La Nueva Senda” od 1909 do 1910.
Inne publikacje.
Opublikowała wiele artykułów w anarchokomunistycznych czasopismach i gazetach, z których najbardziej znanymi były „La Protesta” czy „La Protesta Humana”.
Upamiętnienie.
Park.
Na jej cześć nazwano park w Puerto Madero, dzielnicy Buenos Aires
Film.
W 2007 władze prowincji San Luis w Argentynie zdecydowały się sfinansować film poświęcony Virginii Bolten. Film skupia się głównie na życiu Bolten, anarchistycznym feminizmie i warunkach społecznych, które doprowadziły do powstania „La Voz de la Mujer”. Film nosi tytuł "Ni dios, ni patrón, ni marido" (pol. "Ani Boga, ani pana, ani męża"), reżyserką była Laura Mañá, a Virginię Bolten zagrała Julieta Díaz.

</doc>
<doc id="5063029" url="https://pl.wikipedia.org/wiki?curid=5063029" title="Kopalnia Węgla Kamiennego Zabrze">
Kopalnia Węgla Kamiennego Zabrze

Kopalnia Węgla Kamiennego Zabrze (początkowo "Królewska", od 1810 lub 1811 do 1945 roku "Königin Luise") – zlikwidowana kopalnia węgla kamiennego w Zabrzu-Zaborzu, założona w 1791 roku, czynna do 1998 roku. Zabudowania kopalni w rejonie pola Zachód oraz wybrane wyrobiska podziemne, w tym Główna Kluczowa Sztolnia Dziedziczna, zostały udostępnione do zwiedzania i są częścią Szlaku Zabytków Techniki Województwa Śląskiego, a Sztolnia Królowa Luiza oraz Kopalnia Guido zostały punktami kotwicznymi Europejskiego Szlaku Dziedzictwa Przemysłowego.
Historia.
Założenie kopalni poprzedziły badania górnicze prowadzone na zlecenie Friedricha Wilhelma von Redena przez inżyniera górniczego Salomona Isaaka z Brabancji, który odkrył znaczne pokłady węgla w rejonie Zabrza w 1790 roku. Płytkie złoża uznawano za niemetanowe, natomiast głębsze za metanowe i silnie metanowe. Na obszarze kopalni występuje kilkadziesiąt pokładów węgla kamiennego o grubości od kilkudziesięciu cm do 10 m, są to warstwy orzeskie, rudzkie, siodłowe, porębskie i jaklowieckie.
Kopalnia została założona przez pruskie władze górnicze w 1791 roku. W 1795 roku w celu napędu pomp odwadniających wyrobiska zamontowano przy szybie Piotr 20-calową maszynę parową systemu Newcomena, którą przeniesiono z Tarnowskich Gór. Węgiel koksujący z tej kopalni umożliwił założenie Królewskiej Odlewni Żeliwa w Gliwicach, gdzie uruchomiono wielki piec opalany koksem w 1796 roku – jedną z pierwszych tego typu konstrukcji w Europie. 23 czerwca 1799 roku rozpoczęto drążenie Głównej Kluczowej Sztolni Dziedzicznej, która miała odwadniać zabrzańską kopalnię oraz kopalnię Król i 16 kopalń gwareckich.
Na początku XIX wieku wprowadzono do kopalni transport konny, stosowano także kierat konny do transportu urobku na powierzchnię. Około 1800 roku zamontowano pierwszą maszynę parową.
W 1810 roku uruchomiono pierwszy spławny odcinek Głównej Kluczowej Sztolni Dziedzicznej o długości 2,5 km, który obejmował wyrobiska kopalni. Sztolnia wykorzystywana była do transportu urobku do końca lat 30. XIX wieku, następnie od 1838 roku rozpoczęto eksploatację pokładów zalegających poniżej poziomu sztolni. Kopalnia należała do pruskiego skarbu państwa, toteż nazwano ją wówczas imieniem królowej Prus Luizy meklemburskiej. W 1813 roku obok kopalni powstała pierwsza koksownia. W 1822 roku na potrzeby kopalni zarezerwowano pole górnicze o powierzchni 19,6 km². Wentylację wyrobisk prowadzono za pomocą pieców wentylacyjnych. W latach 1838–1842 wzniesiono zabudowę szybu Dechen wraz z murowaną wieżą basztową, który służył jako szyb wydobywczy i odwadniający o głębokości 73 m (lub 80 m); udostępniono nim nowe pokłady węgla koksującego. Przy szybie Dechen wybudowano w 1846 roku koksownię „Kolejową" na terenie nabytym przez spółkę kolejową Oberschlesische Eisenbahn AG . Dzięki tej inwestycji oraz nowo powstałemu połączeniu kolejowemu możliwe było zaopatrywanie parowozów w koks.
W 1846 roku zgłębiono szyb wydobywczy Maria, w latach 50. XIX wieku powstał także szyb Oeynhausen, który znajdował się około 40 m od baterii koksowniczych, do których trafiał węgiel wydobywany tymże szybem. W 1856 roku uruchomiono koksownię Erbreich przy szybie Skalley, którą wyposażono w 3 baterie. Należała ona do bytomskiego bankiera Moritza Friedlaendera.
Pole zachodnie kopalni składało się z szybów: Carnall (odwadniający, zgłębiony w 1853 lub 1854 roku, zwieńczony 22-metrową murowaną wieżą), Krug (zgłębiony w latach 50. XIX wieku) i Prinz Schönaich, natomiast Pole Wschodnie to szyby: Poremba I i Poremba II, które rozpoczęto drążyć w 1869 roku oraz szyb Poremba III (budowa zakończona w 1875 roku) i Poremba IV (ukończony w 1890 roku).
Kopalnia jako jedna z pierwszych dysponowała od XIX wieku własną bocznicą kolejową, w 1846 roku zakład został połączony z linią kolejową Wrocław–Mysłowice (zob. Kolej Górnośląska).
W 1869 roku, jako pierwsze na Górnym Śląsku, wzniesiono stalowe wieże szybowe na potrzeby zabrzańskiej kopalni nad szybami Poremba I i II.
W celu zmiany systemu odwadniania w 1872 roku zamontowano pod ziemią dwie pompy tłokowe napędzane przez maszyny parowe, zasilane z podziemnej kotłowni, z której spaliny usuwano szybem Skalley (powstał w latach 50. XIX wieku). W 1885 roku przy szybach Poremba wzniesiono koksownię Poremba, która należała do Fryderyka Friedläendera – zasilał ją węgiel z kopalni Królowa Luiza.
Od około 1887 roku instalowano oświetlenie elektryczne nawet do pojedynczych zabierek. Od 1888 roku zastosowano po raz pierwszy elektryczne lampy bateryjne. Kopalnia korzystała z dostaw prądu położonej przy zakładzie elektrowni. W 1890 Fryderyk Friedläender uruchomił drugą koksownię Skalley przy szybie o tej samej nazwie. Na potrzeby dostawy piasku do podsadzki w 1905 roku uruchomiono państwową linię kolejową na odcinku Królowa Luiza–Przezchlebie. Na początku XX wieku była to najnowocześniejsza kopalnia na Górnym Śląsku i jedna z największych kopalń w Europie. Zatrudniała w tym okresie około 8,5 tys. górników. Do zakładu w 1887 roku włączono także kopalnię Guido jako jej pole południowe.
W 1921 roku zamontowano dwa skipy o pojemności 5 ton. 1 stycznia 1924 roku kopalnia została wydzierżawiona koncernowi , a następnie przekazana mu na własność. W 1925 roku zainstalowano parową maszynę wyciągową na polu Wschód. W 1929 roku kopalnia została rozdzielona na dwa zakłady , tj. na Königin Luise Ostfeld (Królowa Luiza Wschód, Zabrze Wschód) i Königin Luise Westfeld (Królowa Luiza Zachód, Zabrze Zachód). W Królowej Luizie Zachód uruchomiono poziom wydobywczy na głębokości 560 m, rozbudowano szyby Carnall i Prinz Schönaich w latach 1929-1931 oraz zasypano szyb Krug w 1938 roku, a w Królowej Luizie Wschód rozpoczęto wydobycie węgla na poziomie 640 m. Oba zakłady łącznie zatrudniały około 7 tys. pracowników.
Od 1936 roku stosowano obudowę ze stalowych stojaków systemu Schwartze. Podczas II wojny światowej zasoby kopalni były już na wyczerpaniu.
Po II wojnie światowej.
W 1945 roku zmieniono nazwę zakładów z Königin Luise () na Zabrze. Od 1945 do 1957 roku kopalnie należały do Gliwickiego Zjednoczenia Przemysłu Węglowego. 31 grudnia 1956 roku obie kopalnie połączono, pole Zachód zostało praktycznie zlikwidowane, pozostawiono szyb szyb Zabrze II o głębokości 503 m do celów turystycznych. 1 kwietnia 1957 roku połączona kopalnia została przekazana do Zabrzańskiego Zjednoczenia Przemysłu Węglowego. W 1967 roku zgłębiono szyb Poremba V. W 1973 roku w rejonie szybu Zabrze II zaprzestano eksploatacji, w tymże roku zgłębiono szyb wentylacyjny Pawłów Górny II. 1 stycznia 1976 roku zakład połączono z Kopalnią Węgla Kamiennego Bielszowice, w wyniku czego powstała Kopalnia Węgla Kamiennego Zabrze-Bielszowice (nazwa od 1983), kopalnia Zabrze została przemianowana na Ruch I, a kopalnia Bielszowice – na Ruch II. Od 1 października 1982 należała do Zrzeszenia Kopalń Węgla Kamiennego w Zabrzu. KWK Zabrze-Bielszowice w lutym 1997 roku została przemianowana na KWK Bielszowice, wówczas rozpoczęła się likwidacja ruchu Poremba dawnej kopalni Zabrze z uwagi na wyczerpanie zasobów. Wydobycie w ruchu Poremba zakończono w 1998 roku, a likwidację zakończono 31 marca 2000 roku. Po likwidacji, w latach 2001–2003 w rejonie szybów Poremba stwierdzono powierzchniowe wypływanie dwutlenku węgla w stosunkowo wysokim stężeniu.
Rudzka Spółka Węglowa SA przekazała Muzeum Górnictwa Węglowego w Zabrzu obiekty zlikwidowanego pola zachodniego kopalni Zabrze w 1993 roku, wówczas utworzono tamże Skansen Górniczy Królowa Luiza.
Wydobycie.
Wykres wydobycia (w tys. ton) w wybranych latach od 1913 do 1979 roku (przybliżone dane za rok 1898; za rok 1938 podano łączne wydobycie: Westfeld: 772.430 t, Ostfeld: 1.929.180 t):
Architektura.
Zespół kopalni Guido oraz skansen górniczy Królowa Luiza, tj. wyrobiska i budynki w rejonie szybu Zabrze I, Zabrze II i Wyzwolenie, w tym zrewitalizowana łaźnia łańcuszkowa oraz część Głównej Kluczowej Sztolni Dziedzicznej, zostały wpisane do rejestru zabytków nieruchomych województwa śląskiego, a także rozporządzeniem Prezydenta RP z dnia 14 lipca 2020 uznane za pomnik historii.
Na terenie Małego Zabrza i Pawłowa w latach 1795–1803 powstały kolonie robotnicze przy kopalni. Tworzyły je małe, parterowe, murowane budynki, przeważnie dla czterech rodzin.
Dla robotników kopalni była przeznaczona także , którą rozpoczęto budować w 1869 roku. Kopalnia przydzielała bezpłatnie działki robotnikom oraz finansowała budowę domów. W roku 1914 kolonię tworzyło 300 budynków mieszkalnych, a także sklepy, warsztaty, szkoły i .

</doc>
<doc id="5063036" url="https://pl.wikipedia.org/wiki?curid=5063036" title="Xavier Niel">
Xavier Niel

Xavier Niel (ur. 25 sierpnia 1967 w Maisons-Alfort) – francuski przedsiębiorca, działający w branży telekomunikacyjnej i technologii przemysłowych, miliarder. Znany jest przede wszystkim jako założyciel i większościowy udziałowiec francuskiej firmy Iliad, której jest prezesem. Jest także współwłaścicielem gazety „Le Monde”. Zasiada również w zarządzie amerykańskiego funduszu inwestycyjnego KKR oraz w zarządzie Unibail Rodamco Westfield. Od 2020 roku Niel jest większościowym udziałowcem operatora Play w Polsce.
W kwietniu 2021 r. magazyn „Forbes” oszacował jego aktywa na 9,1 miliarda dolarów.

</doc>
<doc id="5063037" url="https://pl.wikipedia.org/wiki?curid=5063037" title="Jewgenia Radanowa">
Jewgenia Radanowa



</doc>
<doc id="5063038" url="https://pl.wikipedia.org/wiki?curid=5063038" title="Ryszard Janikowski">
Ryszard Janikowski



</doc>
<doc id="5063040" url="https://pl.wikipedia.org/wiki?curid=5063040" title="Brzostowiec (przystanek kolejowy)">
Brzostowiec (przystanek kolejowy)

Brzostowiec – dawny wąskotorowy kolejowy przystanek osobowy w Brzostowcu, w gminie Mogielnica, w powiecie grójeckim, w województwie mazowieckim, w Polsce.
Przystanek oddano do użytku 9 października 1920 roku, wraz z odcinkiem linii wąskotorowej pomiędzy Mogielnicą a Brzostowcem. Przez kolejne cztery lata pełnił funkcję stacji końcowej Kolei Grójeckiej. 20 września 1924 roku oddano do użytku odcinek do Nowego Miasta nad Pilicą, stanowiący przedłużenie linii z Brzostowca na południowy zachód.
W obrębie przystanku znajduje się położony po północnej stronie torów budynek dworcowy pochodzący z czasu powstania przystanku, który w 2021 roku pełnił funkcje mieszkaniowe, a także studnia do naboru wody do parowozów. Dawniej na przystanku znajdowała się mijanka, a do 1978 roku w pobliżu znajdowała się czynna ładownia.
Przystanek obsługiwał rozkładowy ruch pasażerski do 1 stycznia 1988 roku, zaś ruch towarowy został zamknięty 1 września 1996 roku. Ruch pociągów turystycznych został wstrzymany 1 kwietnia 2001 roku. Od tego czasu przystanek nie obsługiwał ruchu kolejowego.

</doc>
<doc id="5063043" url="https://pl.wikipedia.org/wiki?curid=5063043" title="Thomas Joseph FitzGerald">
Thomas Joseph FitzGerald



</doc>
<doc id="5063044" url="https://pl.wikipedia.org/wiki?curid=5063044" title="Thomas FitzGerald">
Thomas FitzGerald



</doc>
<doc id="5063045" url="https://pl.wikipedia.org/wiki?curid=5063045" title="Elton Acolatse">
Elton Acolatse

Elton-Ofoi Acolatse (ur. 25 lipca 1995 w Amsterdamie) – holenderski piłkarz ghańskiego pochodzenia grający na pozycji lewego napastnika. W sezonie 2020/2021 występuje w klubie Hapoel Beer Szewa.
Kariera reprezentacyjna.
Acolatse grał dla młodzieżowych reprezentacji Holandii: U-17 (12 meczy, 1 gol), U-19 (6 meczy 2 gole) i U-20 (1 mecz, bez goli).
Sukcesy.
"Drużynowe sukcesy Eltona Acolatse:"

</doc>
<doc id="5063054" url="https://pl.wikipedia.org/wiki?curid=5063054" title="Stefan Christow">
Stefan Christow

Stefan Kojczew Christow (, ur. 12 lipca 1985 w Starej Zagorze) – bułgarski kolarz szosowy. Olimpijczyk (2016).
Osiągnięcia.
Opracowano na podstawie:

</doc>
<doc id="5063055" url="https://pl.wikipedia.org/wiki?curid=5063055" title="Stefan Hristov">
Stefan Hristov



</doc>
<doc id="5063057" url="https://pl.wikipedia.org/wiki?curid=5063057" title="Stadło (gmina)">
Stadło (gmina)

Gmina Stadło (niem. "Landgemeinde Stadło") – dawna gmina wiejska funkcjonująca w latach 1940-1944 (de facto do 1945) pod okupacją niemiecką w Polsce. Siedzibą gminy było Stadło (od 1965 "Stadła").
Gmina Stadło funkcjonowała przejściowo podczas II wojny światowej w powiecie Neu-Sandez (nowosądeckim) w Generalnym Gubernatorstwie. Utworzona została przez hitlerowców z obszaru dotychczasowej gminy Podegrodzie. Gmina Stadło graniczyła od zachodu z gminami Łącko i Łukowica, od północy z gminą Limanowa, od wschodu z gminami Chełmiec i Neu-Sandez, a od południa z miastem Alt Sandez i gminą Alt-Sandez (Stary Sącz).
W skład gminy Stadło weszło 13 gromad z dotychczasowej gminy Podegrodzie (liczba mieszkańców z 1943 roku): 
W 1943 gmina Stadło liczyła 8734 mieszkańców.
Gminę zniesiono po wojnie, powracają do stanu administracyjnego z czasów II Rzeczypospolitej, a więc przywracając gminę Podegrodzie.

</doc>
<doc id="5063059" url="https://pl.wikipedia.org/wiki?curid=5063059" title="Bitwa pod Itolem">
Bitwa pod Itolem

Bitwa pod Itolem – walki oddziałów polskiej 14 Wielkopolskiej Dywizji Piechoty gen. Daniela Konarzewskiego z sowiecką 8 Dywizją Strzelców toczone w okresie wojny polsko-bolszewickiej.
Geneza.
Latem 1919 Wojsko Polskie realizowało szeroko zakrojoną operację zaczepną, której celem było opanowanie Mińska, Borysowa, Bobrujska i oparcie frontu o linię rzek Dźwiny i Berezyny.
Po zajęciu Mińska zaistniała możliwość kontynuowania przez wojska Frontu Litewsko-Białoruskiego gen. Stanisława Szeptyckiego działań zaczepnych aż do linii rzeki Berezyny. W czasie walk o Bobrujsk kombinowana Grupa Wielkopolska wyparła z miasta oddziały 8 Dywizji Strzelców i opanowała przyczółek na wschodnim brzegu Berezyny.
Front w tym obszarze ustabilizował się na okres kilku miesięcy, a przyczółek stał się doskonałą bazą dla wypadów organizowanych na tyły wojsk sowieckich. Wypady na pozycje polskie organizowali też Sowieci.
Walki pod Itolem.
Po zdobyciu Bobrujska i utworzeniu obszernego przedmościa na wschodnim brzegu Berezyny, oddziały polskie dokonały z jego rejonu szeregu wypadów na tyły przeciwnika. Jednym z większych był wypad na Itol, przeprowadzony przez 55 Poznański pułk piechoty. W skład oddziału wypadowego weszły: I batalion 55 pułku piechoty, cztery kompanie z II i II batalionu 55 pp, pluton dział górskich i 3 szwadron 15 pułku ułanów, z plutonem artylerii konnej. 
Nocą z 23 na 24 stycznia oddział wypadowy przekroczył rubież styczności wojsk, wyparł Sowietów z Kostrzycy i Rudni, a koło Kapłanówek zdobył sowiecki samochód pancerny, 3 karabiny maszynowe i 1 samochód ciężarowy. Pod Starosielem polski I batalion, wspierany przez pluton artylerii konnej, odrzucił sowiecki oddział rajdowy na furmankach – batalion 69 pułku strzelców.
Po zreorganizowaniu sił, I i II batalion nacierał dalej przez Choczewicze. Po przekroczeniu szosy mohylowskiej, III batalion zajął Itol i ruszył na Berezówkę. Tam wzięto do niewoli dowódcę i sztab brygady z 8 Dywizji Strzelców. W Berezówce III batalion zdobył jeszcze jedno działo z jaszczami i pociskami. Działania na Itol ubezpieczał od północy batalion 58 pułku piechoty, uderzając ze Świsłoczy na Niestatę, a od południa pododdziały 57 pułku piechoty, realizując wypad nad Ołę.
Bilans walk.
Wypad na Itol i inne wypady organizowane w owym czasie spowodowały, że Sowieci utracił wszelką inicjatywę. Na odcinku wielkopolskiej dywizji panował zatem spokój, przerywany tylko poszczególnymi akcjami ofensywnymi, które przewagę dywizji nadal utrzymywały. W czasie działań na Itol największe straty zadał ciężki mróz. Odnotowano około 180 odmrożeń.

</doc>
<doc id="5063073" url="https://pl.wikipedia.org/wiki?curid=5063073" title="Mszana Górna (gmina)">
Mszana Górna (gmina)

Gmina Mszana Górna (niem. "Landgemeinde Mszana Górna") – dawna gmina wiejska funkcjonująca w latach 1940-1944 (de facto do 1945) pod okupacją niemiecką w Polsce. Siedzibą gminy była Mszana Górna.
Gmina Mszana Górna funkcjonowała przejściowo podczas II wojny światowej w powiecie Neu-Sandez (nowosądeckim) w Generalnym Gubernatorstwie. Utworzona została przez hitlerowców z obszaru dotychczasowej gminy Mszana Dolna II. 
Gmina Mszana Górna graniczyła od zachodu z gminami Rabka (powiat Neumarkt) i Pcim (powiat Krakau), od północy z gminą Raciechowice (powiat Krakau), od wschodu z gminami Skrzydlna i Dobra (powiat Neu-Sandez), od południa z gminą Niedźwiedź (powiat Neu-Sandez), natomiast gmina Mszana Dolna I (powiat Neu-Sandez) stanowiła półenklawę w centralnej części gminy.
W skład gminy Mszana Górna weszło siedem gromad z dotychczasowej gminy Podegrodzie (liczba mieszkańców z 1943 roku): 
W 1943 gmina Mszana Górna liczyła 10.424 mieszkańców.
Gminę zniesiono po wojnie, powracają do stanu administracyjnego z czasów II Rzeczypospolitej, a więc przywracając gminę Mszana Dolna II.

</doc>
<doc id="5063075" url="https://pl.wikipedia.org/wiki?curid=5063075" title="Wuling Hongguang S3">
Wuling Hongguang S3

Wuling Hongguang S3 – samochód osobowy typu SUV klasy średniej produkowany pod chińską marką Wuling w latach 2017–2021.
Historia i opis modelu.
Oficjalna premiera modelu Hongguang S3 odbyła się w kwietniu 2017 roku podczas targów samochodowych Shanghai Auto Show jako pierwszy SUV w historii chińskiej marki Wuling. Średniej wielkości pojazd opracowany został na wspólnej platformie z minivanem Hongguang S, zastępując zarazem inny model z tej rodziny modelowej Wulinga - średniej wielkości minivana Hongguang S1.
Pod kątem wizualnym Wuling Hongguang S3 zyskał typowe dla pojazdów tego producenta proporcje nadwozia, z wąską i wysoką karoserią. Ponadto, pojazd zyskał rozwiązania stylistyczne nawiązujące do modeli spokrewnionej marki Chevrolet, na czele z wysoko osadzonymi reflektorami oraz dużą prostokątną poprzeczką w kolorze nadwozia, która przedzieliła atrapę chłodnicy na pół.
Kabina pasażerska została zaaranżowana z myślą o 7 pasażerach, z siedziskami w układzie 2+2+3, z chowanym trzecim rzędem siedzeń w przedziale bagażowym. Deska rozdzielcza została z kolei zdominowana przez centralnie umieszczony, 8-calowy wyświetlacz ekranu dotykowego z łącznością z systemem multimedialnym.
Sprzedaż.
Wuling Hongguang S3 został zbudowany z myślą o wewnętrznym rynku chińskim, tylko tam pozostając w sprzedaży. Producent rozpoczął dostawy pierwszych egzemplarzy do klientów miały miejsce w listopadzie 2017 roku. Samochód pozycjonowany jest jako budżetowy, z relatywnie niską ceną za podstawowy egzemplarz wynoszącą 60 tysięcy juanów (ok. 35 tys. złotych).

</doc>
<doc id="5063076" url="https://pl.wikipedia.org/wiki?curid=5063076" title="Marco Pacione">
Marco Pacione

Marco Pacione (ur. 27 lipca 1963 w Pescarze) – włoski piłkarz, grający na pozycji pomocnika lub obrońcy, menedżer.
Kariera piłkarska.
Wychowanek klubu Atalanta, w barwach którego w 1982 rozpoczął karierę piłkarską. W sezonie 1985/86 bronił barw Juventusu, z którym zdobył mistrzostwo Włoch. Potem przeszedł do Verony. W sezonie 1989/90 występował w Torino. W 1990 został zaproszony do Genoi, a po dwóch latach przeniósł się do Reggiany. W 1994 został piłkarzem Mantovy, w której po pół roku zakończył karierę piłkarską.
Kariera menedżerska.
Po zakończeniu kariery piłkarza wrócił do Werony, tym razem dołączając do Chievo, aby od 1995 roku objąć funkcję kierownika zespołu.

</doc>
<doc id="5063078" url="https://pl.wikipedia.org/wiki?curid=5063078" title="Kółko Stankiewicza">
Kółko Stankiewicza

Kółko Stankiewicza () – literacko-filozoficzna organizacja studencka, założona przez Nikołaja Stankiewicza na Uniwersytecie Moskiewskim. Będąc studentem, Stankiewicz postanowił zorganizować to kółko w celu studiów filozofii Fichtego, Schellinga, Hegla. Do kółka tego należeli Wissarion Bielinski, Wasilij Botkin, Michaił Bakunin i inni. Jego członkowie byli przeciwnikami poddaństwa i urzędowej ideologii, nawoływali do krzewienia oświaty i humanizmu, do moralnego doskonalenia się. Problemy wyzwolenia ludu z poddaństwa wiązali z zagadnieniem upowszechnienia oświaty, umysłowego i moralnego doskonalenia się szlachty.
W swoich poglądach filozoficznych członkowie kółka reprezentowali stanowisko idealizmu obiektywnego. Cały otaczający nas świat to ich zdaniem wynik działalności ducha absolutnego. Filozofię rozpatrywali jako „rozwój od tego, co skończone, do tego, co absolutne”, przyznając jej rangę „najwyższej” spośród wszystkich nauk, wypracowującej dla nich metodę, wskazującej ludzkości „cel życia” i drogę do tego celu.
Działalność kółka przyczyniła się w znacznym stopniu do upowszechnienia w społeczeństwie rosyjskim klasycznego idealizmu niemieckiego.

</doc>
<doc id="5063079" url="https://pl.wikipedia.org/wiki?curid=5063079" title="Filippo Marchetti">
Filippo Marchetti

Filippo Marchetti (ur. 26 lutego 1831 w Bolognoli, zm. 18 stycznia 1902 w Rzymie) – włoski kompozytor.
Życiorys.
W latach 1843–1850 był uczniem Luigiego Bindi w Bolognoli. Od 1850 do 1854 roku studiował w konserwatorium w Neapolu u Giuseppe Lillo (figuracja i harmonia) i Carlo Contiego (kontrapunkt i kompozycja). Uczył się też prywatnie u Saverio Mercadantego. W latach 1881–1886 był dyrektorem Akademii Muzycznej św. Cecylii w Rzymie, a od 1886 do 1901 roku dyrektorem rzymskiego Liceo Musicale. Był nauczycielem Małgorzaty Sabaudzkiej, kierował też nadwornym kwintetem.
Tworzył opery o subtelnej, śpiewnej melodyce i barwnej orkiestracji, pozbawione jednak napięcia dramatycznego i związków strukturalnych pomiędzy muzyką a akcją dramatyczną. Jako kompozytor pozostał w cieniu Giuseppe Verdiego. Jego opery, odnoszące w swoim czasie pewne sukcesy, z czasem popadły w zapomnienie.

</doc>
<doc id="5063083" url="https://pl.wikipedia.org/wiki?curid=5063083" title="Polichronis Dzordzakis">
Polichronis Dzordzakis

Polichronis Dzordzakis (, ur. 3 stycznia 1989 w Chanii) – grecki kolarz szosowy i torowy.
Dzordzakis uprawia zarówno szosową, jak i torową odmianę kolarstwa – jest wielokrotnym medalistą mistrzostw Grecji w obu tych dyscyplinach, startował też zarówno w mistrzostwach świata w kolarstwie torowym, jak i szosowym.
Osiągnięcia.
Kolarstwo szosowe.
Opracowano na podstawie:

</doc>
<doc id="5063084" url="https://pl.wikipedia.org/wiki?curid=5063084" title="Kamienica przy ul. Żeromskiego 5 w Radomiu">
Kamienica przy ul. Żeromskiego 5 w Radomiu



</doc>
<doc id="5063086" url="https://pl.wikipedia.org/wiki?curid=5063086" title="Polychrónis Tzortzákis">
Polychrónis Tzortzákis



</doc>
<doc id="5063088" url="https://pl.wikipedia.org/wiki?curid=5063088" title="Polychronis Tzortzakis">
Polychronis Tzortzakis



</doc>
<doc id="5063094" url="https://pl.wikipedia.org/wiki?curid=5063094" title="Wuling Hongguang S EV">
Wuling Hongguang S EV



</doc>
<doc id="5063097" url="https://pl.wikipedia.org/wiki?curid=5063097" title="Kamienica przy ul. Żeromskiego 44 w Radomiu">
Kamienica przy ul. Żeromskiego 44 w Radomiu



</doc>
<doc id="5063098" url="https://pl.wikipedia.org/wiki?curid=5063098" title="Aussenstelle Hopehill">
Aussenstelle Hopehill

Aussenstelle Hopehill (Außenstelle Hopehill) – niemiecki nazistowski podobóz KL Stutthof, zlokalizowany w Nadbrzeżu, na terenie cegielni Hopehill. Obóz powstał 29 maja 1942. Początkowo znajdowało się tam 40 więźniów, później ta liczba zwiększyła się do około 300. Więźniowie pracowali przy wybieraniu gliny do wyrobu cegieł. W dniach 19 i 20 stycznia 1945 nastąpiła ewakuacja podobozu do Stutthof z powodu zbliżających się wojsk radzieckich.
Historia.
Przed powstaniem obozu.
27 kwietnia 1942 przedsiębiorstwo Deutsche Erd- und Steinwerke GmbH zakupiło od Erny Hehboldt za 180 tys. marek cegielnię w Hopehill. Na podstawie umowy z komendanturą obozu Stutthof 29 maja do Hopehillu zostało przywiezionych 40 więźniów i rozpoczęła się działalność podobozu pod nazwą "Aussenkommando Hopehill".
1942–1943 (czas istnienia Starego Obozu).
Nie istnieją wiarygodne dane dotyczące pierwszych dni i tygodni funkcjonowania obozu Hopehill. Tymczasowy obóz był zlokalizowany około pół kilometra od stacji kolejowej Gross Steinort (Kamionek Wielki), na trasie Elbląg–Tolkmicko, tuż nad Zalewem Wiślanym. W części południowej obozu znajdowała się mała osada. Na wschód od niej znajdował się teren fabryczny dwóch cegielni.
We wrześniu 1942 w Stutthofie została przeprowadzona selekcja więźniów, którzy mieli zostać wysłani do Hopehill. Więźniowie nie wiedzieli dokąd pojedzie transport znany pod kryptonimem „E”. Ochotniczo do transportu zgłosiło się 20 osób, które były przekonane o tym, że jadą pracować na roli. Wybrani więźniowie po rejestracji powrócili do swoich bloków, żeby zabrać osobiste rzeczy. Do grupy ochotników należał m.in. Tadeusz Nieśpiałowski. Według jego relacji każdy więzień mógł wziąć ze sobą łyżkę, aluminiową miskę, mydło z piaskiem, szczoteczkę do zębów oraz torebkę sproszkowanej kredy o miętowym zapachu. Sam Nieśpiałowski posiadał jeszcze ołówek, igłę z białymi nićmi oraz dwa guziki. Cały bagaż zmieścił się zawinięty w ręcznik i był umieszczony w misce trzymanej przepisowo w lewej ręce. Po tym grupę ochotników załadowano na ciężarówkę przykrytą plandeką i pod eskortą 5-6 wachmanów przewieziono do Hopehillu.
Podczas sierpnia i września 1942 do Hopehillu została przeniesiona największa grupa jaka do tej pory opuściła Stutthof. Do obozu przyjechali głównie Polacy, Rosjanie oraz duża liczba więźniów kryminalnych narodowości niemieckiej, którzy zwykle pełnili funkcje nadzorców. Niektóre stanowiska w obozie przejęli Polacy. Przed bramą obozu miał się znajdować napis "Arbeit adelt" (praca uszlachetnia).
1943–1945 (czas istnienia Nowego Obozu).
Od wczesnej wiosny 1943 zapowiadana była rozbudowa podobozu oraz przeniesienie go w stronę Reimannsfelde (Nadbrzeża). Niebawem do Hopehillu przyjechała specjalna grupa więźniów wraz z majstrem cywilnym Richardem Hampelem. W odległości około 200 metrów od Starego Obozu wyznaczono 2-hektarowy teren na którym miał znajdować się Nowy Obóz. Przylegał on bezpośrednio do południowej granicy cegielni. Poprzednio na tym terenie znajdowało się pole zasiane pszenicą. Na początku prac zajęto się odwodnieniem terenu przez wykopanie rowów oraz położenie drenów. Prace budowlano-montażowe przy stawianiu baraków trwały kilka tygodni. Ze Stutthofu została sprowadzona kolejna grupa więźniów, która zajęła się montażem z gotowych elementów sprowadzonych samochodami i koleją. Ściany i stropy zostały uszczelnione za pomocą waty szklanej. W środku lata 1943 do obozu zostali przeniesieni więźniowie. Po przekroczeniu bramy Nowego Obozu więźniowie zostali skierowani pod prysznic, a następnie rozdano im świeżą bieliznę i letnie pasiaki. Już następnego dnia po przeniesieniu więźniów do Nowego Obozu przeniesiono do Hopehillu grupę około 200 więźniów, głównie Polaków, Rosjan, Ukraińców i Białorusinów. Później do obozu przywieziono również mniejsze grupy Francuzów, Łotyszy, Litwinów i Estończyków. Nowy obóz był zbudowany z 3 połączonych baraków w kształcie litery „U” i mógł pomieścić maksymalnie 300 więźniów.
Jesienią 1944 z obozu można było usłyszeć bombardowania Królewca wykonywane przez alianckie samoloty, które przelatywały nisko nad podobozem, kierując się także w stronę Gdyni i Gdańska. Przez zbliżający się koniec II wojny światowej dostawy paczek i korespondencji stały się bardziej nieregularne. Od stycznia 1945 słyszano coraz silniejsze detonacje artyleryjskie.
Ewakuacja podobozu.
Ewakuacja podobozu została zaplanowana na 26 stycznia 1945, lecz prawdopodobnie z powodu szybkiego zbliżania się wojsk sowieckich, w południe 19 stycznia sprowadzono więźniów z cegielni do obozu. Na placu obozowym czekały 3 ciężarówki przygotowane do ewakuacji. Ogłoszony został rozkaz zabrania swoich rzeczy i stawienia się na apelu. Na polecenie komendanta Herberta Korscha każdy więzień otrzymał około pół kilograma chleba oraz około 125 gramów margaryny. W samym obozie pozostała grupa około 50 więźniów, którzy mieli zająć się pracami porządkowymi. Powrócili oni do Stutthofu następnego dnia.
W samym Stutthofie nie było miejsca dla więźniów przybyłych z Hopehillu, więc zostali oni umieszczeni w barakach w tzw. "Tagersraumie", gdzie spali na stołach i podłodze. 25 i 26 stycznia grupa około 11 tys. więźniów pod nadzorem SS-mannów wyruszyła do oddalonej o 130 kilometrów szkoły podoficerów SS w Lęborku.
Po wojnie.
Po wojnie 8 pracowników oraz więźniów-funkcjonariuszy zostało osądzonych i skazanych przez sąd PRL: Paul Wellnitz został skazany na karę śmierci, Martin Stagl został skazany na 8 lat więzienia, Heinz Löwen, Alfred Tissler i Waldemar Henke zostali skazani na 5 lat więzienia, a Jan Alfred Wróbel został skazany na 7 miesięcy więzienia. Z więźniów-funkcjonariuszy Jan Breit został skazany na karę śmierci, a Paul Wiechern został uniewinniony.
Po wojnie wszystkie budynki Nowego Obozu pozostały w stanie prawie nienaruszonym, a do 2021 zachowały się ruiny murowanej izby chorych oraz fragment sztuby "C". Pozostałe części obozu uległy zniszczeniu. Obiekt został wpisany do centralnego rejestru zabytków.
Więźniowie i warunki życia w obozie.
Podczas istnienia Starego Obozu.
W czasie istnienia Starego Obozu więźniowie mieszkali w parterowym budynku z czerwonej cegły. Budynek, przypominający barak, składał się z czterech pomieszczeń. W pomieszczeniach mieszkalnych znajdowały się trzy prycze o trzech kondygnacjach. Wcześniej te pomieszczenia były zamieszkiwane przez pracowników sezonowych zatrudnionych w cegielni Hopehill. Na strychu w budynku były przechowywane ciała zmarłych więźniów, które były wywożone do Stutthof co 10 dni. Prawdopodobnie we wszystkich pomieszczeniach podłogi były wykonane z cegły. Przez małe okno wykonane między kuchnią a izbą mieszkalną były wydawane więźniom posiłki. Po powrocie więźniów do mieszkań po pracy w cegielni drzwi były zamykane na klucz. W obozie panowały nie najgorsze warunki sanitarne, do czasu gdy w październiku 1942 zwiększyła się zachorowalność na infekcję górnych dróg oddechowych oraz wybuchła epidemia wszy z powodu nieodpowiednich warunków życia. Epidemia została zatrzymana po zdezynfekowaniu całego obozu wiosną 1943, lecz wtedy wybuchła kolejna plaga pcheł, przez co w szczelinach między cegłami i w siennikach gromadziły się tysiące pcheł. W czasie działania Starego Obozu nie było specjalnie wydzielonej izby chorych dla więźniów. Ambulatorium znajdowało się na terenie cegielni, w starym nieczynnym piecu. Lekarz podobozu, doktor Aleksander Witkowski, udzielał w ambulatorium pierwszej pomocy więźniom poszkodowanym podczas pracy. Rola lekarza ograniczała się jednak tylko do ogólnego nadzoru stanu sanitarnego i sporządzaniu raportów dla Lagerarzta w głównym obozie Stutthof. Wszystkie zgłoszenia o urazach lub chorobach były przyjmowane po wieczornym apelu, a w ciągu dnia tylko za zgodą kapo. Nieodpowiedni sposób odżywiania i higieny codziennej wpływał na zły stan uzębienia więźniów.
Ze względu na brak odpowiedniej dokumentacji trudno jest ustalić umieralność i zachorowalność w Starym Obozie, jednak wiadomo, że od czerwca 1942 do lipca 1943 były one wysokie. Na podstawie zachowanych danych wiadomo, że do końca lipca 1943 w obozie zmarło 56 osób.
Podczas istnienia Nowego Obozu.
Warunki życia w obozie poprawiły się pod koniec 1943, kiedy oberkapem obozu został Anton Köhl, a Polacy przejęli większość stanowisk funkcyjnych, zajmowanych wcześniej przez niemieckich zbrodniarzy. Warunki bytowe poprawiły się również po utworzeniu w styczniu 1944 ambulatorium kierowanego początkowo przez dr. Lecha Duszyńskiego, a następnie przez dr. Stanisława Kruszewskiego. Życie obozowe stało się wtedy znacznie bardziej liberalne w porównaniu z okresem istnienia Starego Obozu, kiedy oberkapem obozu był niejaki Narius. W czasie istnienia Nowego Obozu rozwijała się półoficjalnie działalność kulturalna m.in. odbywały się wydarzenia literackie oraz zawody w zapasach i boksie.
Zamordowanie estońskiego więźnia przez oberkapa Köhla stało się znane w całym Stutthofie i spowodowało przerwanie czasu względnego spokoju w obozie. Po wydarzeniu krążyła fałszywa pogłoska, że więzień został spalony żywcem w piecu do wypalania cegieł.
Praca więźniów.
Praca w cegielni Hopehill była jedną z najcięższych prac jaką wykonywali więźniowie obozów koncentracyjnych. Pracę wykonywano w tempie obozowym (w szybkim tempie, niem. "Laufschritt"), bez przerw i postojów. Większość więźniów pierwszy raz spotkała się z pracą w cegielni. Więźniowie zajmujący funkcje administracyjne lub nadzorcze tworzyli tzw. grupę prominencką. Cegielnia Hopehill była zakładem częściowo zmechanizowanym, co powodowało, że technologia produkcji i forma nadzoru narzucały rytm pracy więźniów. Rozdzielaniem prac między więźniów zajmował się Blockführer Kurt Janzen po skończeniu porannego apelu. Ogólny nadzór nad więźniami pełnił oberkapo.
Praca w cegielni rozpoczynała się wczesnym rankiem, z pobudką o 7 lub o 6:30 i wymarszem do pracy o 8 lub o 7. W zależności od pory roku więźniowie wracali do obozu o 17 lub o 19, lecz grupa zatrudniona w systemie dwuzmianowym przy obsłudze pieca pracowała do godz. 22. Cegielnia w czasie istnienia obozu produkowała dziennie od 20 do 25 tys. cegieł.
Ucieczki z obozu.
Podczas istnienia Starego Obozu zarejestrowane były 3 próby ucieczki, z czego żadna nie była udana. Pierwsza z nich była "de facto" samobójstwem (więzień świadomie przekroczył linię posterunków strażniczych i został zastrzelony), a druga skończyła się wtedy kiedy SS-mann złapał i zastrzelił więźnia. Narius (oberkapo obozu) próbował uciec pod koniec sierpnia, co było bezpośrednim wynikiem rywalizacji między jeńcami niemieckimi i polskimi. Został złapany i rozstrzelany. W czasie istnienia Nowego Obozu nastąpiło kilka prób ucieczek, z czego 5 było udanych, a trzy inne próby zakończyły się niepowodzeniem, a uciekinierzy zostali schwytani i ukarani przez chłostę.
Znani więźniowie.
Znani więźniowie obozu:
Mity o obozie.
W środowisku więźniarskim powstało wiele mitów dotyczących obozu Hopehill, m.in.:
Pamięć o obozie.
Więźniowie, którzy stracili życie w obozie zostali upamiętnieni przez pomnik znajdujący się w Nadbrzeżu przy drodze wojewódzkiej nr 503. Przy pomniku corocznie w kwietniu organizowane są uroczystości w ramach Ogólnopolskiego Zlotu Pamięci Narodowej.

</doc>
<doc id="5063107" url="https://pl.wikipedia.org/wiki?curid=5063107" title="Lindera">
Lindera

Lindera ("Lindera" ) – rodzaj drzew i krzewów z rodziny wawrzynowatych ("Lauraceae"). Obejmuje około 100 gatunków (93 gatunki są zweryfikowane przez "Plants of the World"). Występują one głównie w Azji Południowo-Wschodniej i Wschodniej, jeden gatunek rośnie w Australii, trzy gatunki obecne są w Ameryce Północnej (południowo-wschodnie Stany Zjednoczone). Rośliny te rosną w lasach, często wzdłuż strumieni i na bagnach.
Nazwa naukowa upamiętnia szwedzkiego botanika Johana Lindera (1676–1724).
Kilka gatunków uprawianych jest jako krzewy ozdobne, najbardziej popularny jest "Lindera obtusiloba", przy czym w Polsce spotykana bywa tylko lindera zwyczajna "Lindera benzoin". Liście lindery zwyczajnej dawniej służyły do sporządzania naparów pitych jak herbata. Olej z nasion "Lindera praecox" używany był w lampach.
Systematyka.
Jeden z około 50 rodzajów zaliczanych do rodziny wawrzynowatych ("Lauraceae"), wchodzącej w skład rzędu wawrzynowców ("Laurales"). Bywa łączony z rodzajem "Litsea".

</doc>
<doc id="5063108" url="https://pl.wikipedia.org/wiki?curid=5063108" title="Außenstelle Westerplatte">
Außenstelle Westerplatte



</doc>
<doc id="5063112" url="https://pl.wikipedia.org/wiki?curid=5063112" title="Szczyt w Sprawie Migracji Valletta 2015">
Szczyt w Sprawie Migracji Valletta 2015

Szczyt w Sprawie Migracji (), zwany także Konferencją w Sprawie Migracji () było to spotkanie, które odbyło się w Valletcie na Malcie w dniach 11–12 listopada 2015. Podczas tej konferencji przywódcy europejscy i afrykańscy omawiali europejski kryzys migracyjny. W wyniku szczytu Unia Europejska utworzyła nadzwyczajny fundusz powierniczy w celu promowania w Afryce rozwoju, aby pomóc krajom afrykańskim w czasie kryzysu.
Konferencja odbyła się w trzech miejscach w Valletcie. Ceremonia otwarcia miała miejsce w Auberge de Castille, podczas gdy Mediterranean Conference Centre było gospodarzem konferencji głównej. Fort Saint Elmo był wykorzystany jako centrum medialne. Szczyt był największym, jaki kiedykolwiek odbył się na Malcie, z udziałem około 4000 osób; miał miejsce kilka tygodni przed spotkaniem szefów rządów państw Wspólnoty Narodów, które odbyło się również na Malcie.
Tło.
Kryzys migracyjny w Europie rozpoczął się, gdy duża liczba migrantów i uchodźców z różnych krajów przybyła do Unii Europejskiej i złożyła wniosek o azyl. Termin „kryzys” jest szeroko stosowany od kwietnia 2015, kiedy wiele łodzi przewożących migrantów zatonęło w Morzu Śródziemnym, w wyniku czego zginęło około 1200 osób. W następstwie zatonięcia 19 kwietnia statku z migrantami, Rada Europejska zorganizowała spotkanie w celu omówienia sytuacji migrantów na Morzu Śródziemnym. Wśród decyzji podjętych podczas tego spotkania przywódcy UE zgodzili się zintensyfikować dialog z Unią Afrykańską i innymi krajami zaangażowanymi w kryzys migracyjny poprzez zorganizowanie szczytu w Valletcie na Malcie.
W szczycie mieli wziąć udział przywódcy krajów pochodzenia, tranzytu lub przeznaczenia migrantów. Na szczyt zostali zaproszeni szefowie państw i rządów państw członkowskich UE, komisja Unii Afrykańskiej, komisja ECOWAS oraz państwa będące stronami procesów Chartumie i Rabacie, jak również sekretarz generalny Organizacji Narodów Zjednoczonych i przedstawiciele Międzynarodowej Organizacji ds. Migracji.
Szczyt.
Szczyt w Valletcie rozpoczął się ceremonią otwarcia przed Auberge de Castille, urzędem premiera Malty. Z tej okazji odsłonięto pomnik. Po ceremonii przywódcy przenieśli się do Mediterranean Conference Centre.
Sam szczyt rozpoczął się o godzinie 18:30 przemówieniem premiera Malty Josepha Muscata. Pierwszego dnia przywódcy omówili sytuację, w której kraje afrykańskie pomogłyby w ograniczeniu migracji przez Morze Śródziemne, a UE w zamian zapewniłaby Afrykanom lepszy dostęp do Europy. Według Muscata, spotkanie było „mniej konfrontacyjne niż oczekiwano”.
12 listopada przywódcy europejscy i afrykańscy podpisali porozumienie o utworzeniu nadzwyczajnego funduszu powierniczego, który ma wspierać rozwój krajów afrykańskich, a także zachęcać te kraje do przyjmowania z powrotem migrantów, którzy przybyli do Europy. Fundusz obiecał pomoc w wysokości 1,8 miliarda euro, oraz inną pomoc rozwojową w wysokości 20 miliardów euro rocznie. Przywódcy zobowiązali się również do podjęcia działań na rzecz poprawy sytuacji na półwyspie Somalijskim, Sahelu, wokół jeziora Czad i w innych częściach Afryki, aby ograniczyć napływ uchodźców do Europy. Obiecali również promować regularne kanały migracji i wdrażać politykę integracji migrantów ze społeczeństwem.
Szczyt zakończył się deklaracją końcową i planem działania. Przewodniczący Rady Europejskiej Donald Tusk powiedział, że kryzys migracyjny był „wyścigiem z czasem” o ratowanie układu z Schengen.
Następstwa.
Nieformalny szczyt przywódców UE odbył się tuż po zakończeniu spotkania w Valletcie. Najważniejsze omówione kwestie to zagrożenie dla strefy Schengen, zabezpieczenie granicy zewnętrznej Europy oraz stosunki z Turcją.
W lipcu 2016 minister spraw wewnętrznych i bezpieczeństwa narodowego Carmelo Abela ogłosił, że rząd maltański planuje kolejne spotkanie po szczycie w Valletcie. 
Uczestnicy.
Liderzy, którzy wzięli udział w szczycie w Valletcie, wymienieni są w poniższej tabeli. Sudan był reprezentowany przez swojego ministra spraw zagranicznych, ponieważ prezydent Omar al-Bashir nie mógł podróżować na Maltę z powodu międzynarodowego nakazu aresztowania. Polskę reprezentowała tylko podsekretarz stanu, a to z powodu zbieżności terminu z pierwszym posiedzeniem nowego parlamentu kraju.
Pomnik.
Pomnik upamiętniający szczyt został wzniesiony na niedawno odnowionym Castille Square w Valletcie. Pomnik jest zatytułowany "The Knot" () i symbolizuje jedność Europy i Afryki, a także położenie geograficzne Malty między dwoma kontynentami. Projektantem pomnika jest Vince Briffa, zaś materiał, z którego został wyrzeźbiony to marmur karraryjski.

</doc>
<doc id="5063119" url="https://pl.wikipedia.org/wiki?curid=5063119" title="Shenzhou 12">
Shenzhou 12

Shenzhou 12 – załogowy lot statku kosmicznego typu Shenzhou w ramach chińskiego programu kosmicznego. Jest to pierwsza załogowa misja w ramach budowy chińskiej stacji kosmicznej Tiangong, planowanej na lata 2021-2022. Shenzhou 12 zadokował do modułu głównego Tianhe, który został umieszczony na orbicie 29 kwietnia 2021 r.
Załoga.
Skład załóg ujawniono 16 czerwca, na dzień przed startem.
Przebieg misji.
Start miał miejsce 17 czerwca 2021 r. o godzinie 3:22:31 CEST, z kosmodromu Jiuquan. Statek zadokował automatycznie do modułu Tianhe o 9:54. Astronauci przebywali na stacji 3 miesiące, odbyli dwa spacery kosmiczne.
Zadania.
Misja stanowi pierwszą z czterech, które zostaną przeprowadzone w latach 2021-2022 w ramach budowy wielomodułowej stacji kosmicznej Tiangong. Misja Shenzhou 12 została poprzedzona lotem statku transportowego Tianzhou 2, który został dołączony do stacji 29 maja 2021 r.

</doc>
<doc id="5063127" url="https://pl.wikipedia.org/wiki?curid=5063127" title="Karol Iwanicki">
Karol Iwanicki

Karol Iwanicki (ur. 6 września 1870 w Tahańczy, zm. 10 grudnia 1941 w Kazachstanie) – polski architekt.
Życiorys.
Urodził się 6 września 1870 w Tahańczy na terenach dzisiejszej Ukrainy, w rodzinie Ludwika (1835–1892) i Ludwiki z Makarowiczów (1844–1916). Ukończył w 1889 szkołę realną w Kijowie, w 1894 Wydział Architektoniczny Politechniki Lwowskiej. Do 1919 praktykował w Kijowie, pierwszą jego znaczącą pracą był Bank Państwowy wraz z prof. A.W. Kobelewem. W 1917 w Kijowie wydał poradnik zatytułowany „Budownictwo wiejskie”. Zawierał on wiedzę "o technologii i zwyczajach budowlanych na ziemiach polskich w początku XX wieku i przyczynkiem do historii dworu, budownictwa i ziemiaństwa polskiego". Informacje w nim zawarte są na tyle interesujące, że w 2015 wydany został reprint. W styczniu 1919 zamieszkał w Warszawie a następnie w Lublinie. Został mianowany architektem miejskim, w latach 1920–1923 był naczelnikiem wydziału architektoniczno-budowlanego Dyrekcji Robót Publicznych Województwa Lubelskiego. W latach 1923–1925 był dyrektorem robót publicznych województwa lubelskiego. Od 1925 pracował w Warszawie jako radca budownictwa w Dyrekcji Robót Publicznych przy Urzędzie Wojewódzkim oraz rozpoczął współpracę z Ministerstwem Spraw Zagranicznych. W 1925 jego projekt budynku w stylu dworkowym ambasady RP w Ankarze został wybrany i skierowany do realizacji. 27 listopada 1929 został odznaczony Krzyżem Oficerskim Orderu Odrodzenia Polski.
 "Jak wspomina radca poselstwa Jan Gawroński: „siedziba nasza świeciła swą staromodną elegancją między brzydkim, choć nowoczesnym gmachem ambasady radzieckiej, a szeregiem nie mniej brzydkich koszmarowych blików zbudowanych naprędce przez Niemców”".
Gmach w stolicy Turcji był początkiem współpracy Iwanickiego z MSZ II RP. W 1930 dokonał przebudowy kamienicy dla Konsulatu RP w Berlinie, projekt siedziby dla konsulatu w Królewcu. Był osobą odpowiedzialną za wybór obiektów dla ambasad w Bukareszcie, Wiedniu, Hadze oraz konsulatu w Lille. Wykonał również projekt budynku konsulatu w Dyneburgu.
Od 21 sierpnia 1906 był mężem Marii Anny z Sawickich h. Nowina (1881–1942). Mieli córkę i trzech synów.
W czerwcu 1941 razem z żoną zostali deportowani na Syberię. W Rubcowsku w prowincji Ałtaj zostali umieszczeni w obozie pracy przymusowej. Następnie zostali przewiezieni do Ałmaty w Kazachstanie, do pracy w obozie pracy przy wydobywaniu alabastru. Tam zostali rozdzieleni, Karol Iwanicki trafił do uzbeckiej Międzynarodowej Komuny w Kommunie (k. Taszkientu i między Zhuynek a Qizilzhol), Turkiestan, obwód aszchysyjski, Kazachstan, gdzie uczył w szkole matematyczno-budowlanej, a żona do Sary-Tash w prowincji Osz, później do Jalal-Abad w prowincji Jalal-Abad w Kirgistanie. Różne źródła podają datę śmierci Karola Iwanickiego jako 10 grudnia 1941, 31 grudnia 1941 i 10 stycznia 1942, ale w akcie zgonu żony podano, że zmarł w pierwszej połowie grudnia 1941, więc wybór 10 grudnia 1941 wydaje się najbardziej prawdopodobny. Dokładne miejsce jego śmierci również nie jest znane.

</doc>
<doc id="5063129" url="https://pl.wikipedia.org/wiki?curid=5063129" title="Jerusha Barden Smith">
Jerusha Barden Smith

Jerusha Barden Smith (ur. 15 lutego 1805 w Norfolk, zm. 13 października 1837 w Kirtland) – pierwsza żona Hyruma Smitha, jedna z postaci wczesnej historii ruchu świętych w dniach ostatnich (mormonów).
Życiorys.
W źródłach historycznych zachowało się niewiele informacji na jej temat. Wiadomo, iż była córką Setha Barden oraz Sary, jak również, że urodziła się w Norfolk w stanie Connecticut. Zachowane dokumenty nie przekazują żadnych danych na temat jej rodzeństwa. Jerusha poślubiła Hyruma 2 listopada 1826 w Manchesterze w stanie Nowy Jork. Również w 1826 osiadła w Palmyrze. Wcześnie związała się z założonym przez rodzinę męża Kościołem Jezusa Chrystusa Świętych w Dniach Ostatnich. Została ochrzczona przez 9 czerwca 1830, nieco ponad dwa miesiące po formalnym zorganizowaniu tej wspólnoty religijnej. Konwersja wpłynęła negatywnie na kontakt Jerushy z własną rodziną, co kilka lat później znalazło odbicie w treści jej . W 1831 wraz ze współwyznawcami wyemigrowała do Kirtland w stanie Ohio. Posiadała udziały w Kirtland Safety Society.
Ceniona za siłę charakteru, wrażliwość i inteligencję, była kochana przez rodzinę Smithów. Jej teściowa wskazywała na głęboką więź z synową i opisywała ją mianem "naszej własnej siostry". Jerusha Smith urodziła sześcioro dzieci, w porządku chronologicznym: Lovinę (1827–1876), Mary (1829–1832), Johna (1832–1911), Hyruma (1834–1841), Jerushę (1836–1912) oraz Sarę (1837–1876). Połączona wieczyście ze swoim mężem w obrzędzie , podczas jednej z pierwszych ceremonii tego typu (29 maja 1843).
Zmarła w Kirtland, krótko po wydaniu na świat swego ostatniego dziecka, pod nieobecność przebywającego na misji męża. W tym też mieście została pochowana. Spoczywa na cmentarzu Kirtland North. Utrwalona w mormońskiej kulturze, między innymi na obrazie olejnym pędzla "Jerusha Barden Smith And Her Husband, Hyrum, 1836". O jej życiu opowiada też książka "Jerusha: Hyrum’s First Love" pióra Dona H. Lee.

</doc>
<doc id="5063137" url="https://pl.wikipedia.org/wiki?curid=5063137" title="Rajna Talinska">
Rajna Talinska

Rajna Iliewa Kirczewa-Talinska (; ur. 24 lutego 1888 w Warnie, zm. 12 lutego 1954 w Sofii) – bułgarska aktorka.
Życiorys.
Urodziła się w Warnie 24 lutego 1888 roku. Ukończyła szkołę średnią w Sofii i wstąpiła na Wydział Historyczno-Filologiczny Uniwersytetu Sofijskiego. W 1907 roku studiowała w Szkole Teatralnej w Berlinie. Na scenie Teatru Narodowego zadebiutowała w 1909 roku jako Tamara w przedstawieniu teatralnym "Borisław" Iwana Wazowa, choć jej pierwszą rolą jako aktorka była Luiza w "Intryga i miłość" Friedricha Schillera, lecz wystawiana była na zamkniętej scenie. Od 1909 do 1930 grała na scenie Teatru Narodowego. Zmarła 12 lutego 1954 roku w Sofii.
Role.
Raina Talinska grała w wielu rolach. Oto kilka najważniejszych:

</doc>
<doc id="5063146" url="https://pl.wikipedia.org/wiki?curid=5063146" title="Wuling Hongguang S1">
Wuling Hongguang S1

Wuling Hongguang S1 – samochód osobowy typu minivan klasy kompaktowej produkowany pod chińską marką Wuling w latach 2015 – 2017 oraz na rynku indonezyjskim od 2017 roku.
Historia i opis modelu.
Minivan Hongguang S1 poszerzył ofertę Wulinga w sierpniu 2015 roku jako nowy model z rodziny modelowej "Hongguang", wdrażając jednocześnie kolejną odsłonę języka stylistycznego chińskiego producenta. Pod kątem wizualnym samochód wyróżniły tradycyjne foremne proporcje nadwozia z chromowanymi akcentami oraz nowocześniejszymi, bardziej płynnymi liniami nadwozia, które podtyktowały także kształt reflektorów, atrapy chłodnicy i przetłoczeń na nadwoziu.
Projektując Hongguanga S1, Wuling za priorytet obrał przestronność i komfortowe warunki podróży, a także zwiększenie ekonomii użytkowania wraz z bogatszym wyposażeniem pod kątem systemów bezpieczeństwa. Wystrój kabiny pasażerskiej wzbogaciły akcenty łączące lakier fortepianowy i imitację chromu.
Gamę jednostek napędowych utworzył jeden, czterocylindrowy silnik benzynowy o pojemności 1,5-litra typu P-TEC DVVT, który dopracowany został pod kątem niższego średniego zużycia paliwa.
Sprzedaż.
Sprzedaż Wulinga Hongguanga S1 rozpoczęła się tuż po premierze z sierpnia 2015 roku, jednak wyniki sprzedaży nie okazały się satysfakcjonujące dla producenta i już w 2017 roku produkcję w Chinach zakończono na rzecz następcy, SUV-a Hongguang S3.
Wersja indonezyjska.
Wuling Confero został zaprezentowany po raz pierwszy w 2017 roku.
Tuż po wycofaniu pojazdu z rynku chińskiego, stał się on elementem oferty Wulinga w innym kraju, gdzie w międzyczasie rozpoczynał on działalność przy pomocy lokalnego oddziału. Samochód zadebiutował w sierpniu 2017 roku pod nazwą Wuling Confero. Równolegle zadebiutowała stylizowana na crossovera odmiana Wuling Confero S, zyskując drobne różnice wizualne w stylizacji pasa przedniego i kształcie reflektorów.
W listopadzie 2018 roku specjalnie dla rynku indonezyjskiego przedstawiono kolejny, trzeci już wariant Wulinga Confero. Przyjął on postać samochodu dostawczego w formie 5-drzwiowego furgona o nazwie Wuling Formo. W październiku 2021 roku ofertę wzbogacił kolejny wariant w postaci dostawczo-osobowego, budżetowego wariantu o nazwie Wuling Formo S, z kolei w styczniu 2023 firma z myślą o rynku indonezyjskim przedstawiła dwudrzwiowy wariant nadwoziowy w formie pickupa lub podwozia do zabudowy o nazwie Wuling Formo Max.
Lifting.
W czerwcu 2021 Wuling Confero przeszedł obszerną restylizację, w ramach której wygląd pasa przedniego został dostosowany do nowego języka stlylistycznego firmy reprezentowanego m.in. przez SUV-a Almaz. Pas przedni zyskał nowy, większy dolny wlot powietrza, ciemne wkłady relfektorów, a także agresywniej ukształtowany wlot powietrza z charakterystyczną, biegnącą przez całą szerokość chromowaną listwą, którą przerywa logo firmowe.

</doc>
<doc id="5063148" url="https://pl.wikipedia.org/wiki?curid=5063148" title="Słomka (Mszana Dolna)">
Słomka (Mszana Dolna)

Słomka – część miasta Mszana Dolna (SIMC 0961120), w województwie małopolskim, w powiecie limanowskim. Do 1952 samodzielna wieś typu ulicówka.
Leży w północno-wschodniej części miasta. Ciągnie się równolegle do rzeki Słomka, wzdłuż ul. Słomka – od skrzyżowania ul. Piłsudskiego z ul. Matejki aż po granice miasta, na odcinku prawie 3 km. Za granicą miasta przechodzi w przysiółek Chrustki, należący do wsi Kasina Wielka.
Słomka stanowiła do 1934 gminę jednostkową w powiecie limanowskim w województwie krakowskim; 1 sierpnia 1934 Słomka została gromadą nowo utworzonej zbiorowej gminy Mszana Dolna I, wraz z miejscowością Mszana Dolna.
Podczas II wojny światowej w powiecie Neu-Sandez (nowosądeckim) w dystrykcie krakowskim, w Generalnym Gubernatorstwie. W 1943 roku liczyła 930 mieszkańców.
15 marca 1949 zniesiono gromadę Słomka, włączając ją do gromady Mszana Dolna w gminie Mszana Dolna I.
1 lipca 1952 Słomkę wraz z gromadą Mszana Dolna włączono do nowo utworzonego miasta Mszana Dolna, likwidując tym samym gminę Mszana Dolna I.

</doc>
<doc id="5063149" url="https://pl.wikipedia.org/wiki?curid=5063149" title="Wuling Confero">
Wuling Confero



</doc>
<doc id="5063150" url="https://pl.wikipedia.org/wiki?curid=5063150" title="Wuling Confero S">
Wuling Confero S



</doc>
<doc id="5063151" url="https://pl.wikipedia.org/wiki?curid=5063151" title="Wuling Formo">
Wuling Formo



</doc>
<doc id="5063157" url="https://pl.wikipedia.org/wiki?curid=5063157" title="Barbara Krupa-Wojciechowska">
Barbara Krupa-Wojciechowska

Barbara Bożena Krupa-Wojciechowska (ur. 12 kwietnia 1930 w Warszawie) – polska lekarka-hipertensjolożka, diabetolożka, nefrolożka, prof. dr hab., rektorka Akademii Medycznej w Gdańsku (1983-1990)
Życiorys.
W czasie II wojny światowej przebywała wraz z matką na robotach przymusowych w Niemczech. Po wojnie ukończyła szkołę średnią w Kwidzynie. W latach 1949–1954 studiowała na Wydziale Lekarskim Akademii Medycznej w Gdańsku. W 1958 uzyskała specjalizację lekarską chorób wewnętrznych I stopnia, w 1964 – II stopnia, w 1973 – podspecjalizację z nefrologii. W 1963 obroniła doktorat. W 1969 otrzymała stopień doktor habilitowanej. Od 1970 docent Akademii Medycznej w Gdańsku, od 1978 profesor nadzwyczajny, od 1989 – profesor zwyczajny. W latach 1970–2000 kierowała Kliniką Nadciśnienia Tętniczego i Diabetologii Akademii Medycznej w Gdańsku. Od 1970 do 1981 pełniła funkcję dyrektorki jej Instytutu Chorób Wewnętrznych. W latach 1983–1990 sprawowała obowiązki rektora AM, zaś w latach 1990–1994 – prezeski Polskiego Towarzystwa Nadciśnienia Tętniczego, którego jest też honorową członkinią. Należy do Międzynarodowego i Europejskiego Towarzystwa Nadciśnienia Tętniczego, Amerykańskiego Towarzystwa Kardiologicznego i Amerykańskiego Towarzystwa Diabetologicznego. Stworzyła szkołę specjalistów nadciśnienia tętniczego i diabetologii. jej najważniejsze zainteresowania badawcze to: analiza patomechanizmu powiązań między nadciśnieniem i cukrzycą, wpływ transformacji ustrojowej na zmiany sytuacji zdrowotnej polskiego społeczeństwa, szczególnie pod względem kontroli nadciśnienia tętniczego oraz opracowywanie programów edukacji chorych z nadciśnieniem. Zainicjowała badania prewencyjne nadciśnienia tętniczego w regionie gdańskim. Nawiązała kontakty naukowe z ośrodkami badania nadciśnienia tętniczego m.in. w Oksfordzie i Cleveland. Jako rektor wspierała wyjazdy studentów kardiologii na staże w USA. Za jej kadencji powstała Klinika Chirurgii Serca i Naczyń Krwionośnych AM, na uczelni powstała pierwsza pracownia echokardiograficzna i zalążek Zakładu Kardiologii Interwencyjnej.
W 1948 została członkinią PPR, następnie należała do PZPR. Jako studentka przewodniczyła Zarządowi Uczelnianemu Zrzeszenia Studentów Polskich na Akademii Medycznej w Gdańsku. W latach 1958–1962 pełniła obowiązki sekretarz Komitetu Uczelnianego PZPR. Od 1960 była członkinią Komitetu Wojewódzkiego PZPR w Gdańsku, w latach 1964–1971 i 1986-1990 – Komitetu Centralnego PZPR. Od 1982 do 1986 należała do Centralnej Komisji Kontroli Partyjnej PZPR. W 1973 została przewodniczącą Wojewódzkiej Rady Kobiet Frontu Jedności Narodu.
Jest autorką lub współautorką ponad 400 prac naukowych. W 2004 opublikowała wspomnienia "Polityka i medycyna".
Odznaczona m.in. Krzyżem Komandorskim i Oficerskim Orderu Odrodzenia Polski oraz Medalem im. Ludwika Waryńskiego (1988). W 2016 otrzymała tytuł doktor honoris causa Gdańskiego Uniwersytetu Medycznego. Została wyróżniona zespołową Nagrodą Ministra Zdrowia za cykl publikacji nt. wprowadzenia metody 24-godzinnego monitorowania ciśnienia tętniczego.
Rodzina.
Córka działaczy komunistycznych Jana Krupy (1902-1966, I sekretarza Komitetu Powiatowego PPR w Kwidzynie w latach 1946–1948) i Stanisławy Krupy (1905-1962, burmistrz Kwidzyna w 1949 i przewodniczącej miejscowej Ligi Kobiet), żona docenta Politechniki Gdańskiej Stefana Wojciechowskiego (1929-1988).

</doc>
<doc id="5063158" url="https://pl.wikipedia.org/wiki?curid=5063158" title="Poniźniki">
Poniźniki

Poniźniki (; ) – wieś na Białorusi, w obwodzie witebskim, w rejonie miorskim, w sielsowiecie Powiacie.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja, a następnie w gminie Leonpol.
Według Powszechnego Spisu Ludności z 1921 roku zamieszkiwało tu 95 osób, wszystkie były wyznania rzymskokatolickiego. Jednocześnie 78 mieszkańców zadeklarowało polską przynależność narodową a 17 białoruską. Były tu 22 budynki mieszkalne. W 1931 w 23 domach zamieszkiwało 98 osób.
Wierni należeli do parafii rzymskokatolickiej w Leonpolu. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Leonpolu.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5063167" url="https://pl.wikipedia.org/wiki?curid=5063167" title="Jempy Drucker">
Jempy Drucker



</doc>
<doc id="5063168" url="https://pl.wikipedia.org/wiki?curid=5063168" title="Bora-Hansgrohe w sezonie 2021">
Bora-Hansgrohe w sezonie 2021

Bora-Hansgrohe w sezonie 2021 – podsumowanie występów zawodowej grupy kolarskiej Bora-Hansgrohe w sezonie 2021, w którym należała ona do dywizji UCI WorldTeams.
Transfery.
Opracowano na podstawie:
Skład.
Opracowano na podstawie:
Zwycięstwa.
Opracowano na podstawie:

</doc>
<doc id="5063172" url="https://pl.wikipedia.org/wiki?curid=5063172" title="Romantyczne ruiny w Orzechu">
Romantyczne ruiny w Orzechu

Romantyczne ruiny w Orzechu – sztuczne ruiny wzniesione w połowie XIX wieku z inicjatywy hrabiego Guidona Henckel von Donnersmarcka, znajdujące się w miejscowości Orzech w gminie Świerklaniec, w powiecie tarnogórskim. Jako „ruiny zamku” obiekt wpisany jest do rejestru zabytków nieruchomych województwa śląskiego (nr rej. 635/66 z 2 maja 1966).
Historia.
Jedna z pierwszych wzmianek o Orzechu pochodzi z 4 października 1277 roku, kiedy to wieś została odłączona od parafii św. Małgorzaty w Bytomiu i przyłączona do nowo utworzonej parafii w Kamieniu. Osada należała do książąt bytomskich i jej pierwszym właścicielem był książę Kazimierz. W 1305 roku wieś została zastawiona u Piotra z Paniów, a już dwa lata później ponownie stała się własnością Kazimierza. W 1355 po bezpotomnej śmierci Bolesława okolice te stały się własnością Konrada oleśnickiego. W 1477 ziemia bytomska została wydzierżawiona czeskiemu magnatowi, Janowi z Zierotina, a pod koniec XV wieku stała się jednym z tzw. państw stanowych. W 1498 księstwo bytomskie zostało za kwotę 8 tys. guldenów odkupione przez Hanusza i przyłączone do księstwa opolskiego. W 1534 ziemie obejmujące również Orzech stały się własnością Jerzego Hohenzollerna. Na początku XVII wieku ziemia bytomska została odebrana Hohenzollernom przez Habsburgów i w 1629 sprzedana za kwotę ponad 367 tys. guldenów rodowi Henckel von Donnersmarck ze Spisza. W 1671 roku po śmierci Jerzego VII Henckel von Donnersmarcka doszło do podziału rodu na linię tarnogórsko-świerklaniecką i bytomsko-siemianowicką.
Orzech nigdy nie stał się samodzielnym majątkiem rycerskim, zawsze należał do posiadaczy sąsiedniego Świerklańca. W wiosce nigdy nie powstał również folwark, była ona niewielka i słabo zaludniona. Dla Donnersmarcków majątek w Orzechu nie miał większego znaczenia gospodarczego, jednak w tym zlokalizowanym blisko Świerklańca miejscu często odbywały się polowania. Dlatego też w połowie XIX wieku hrabia Guido Henckel von Donnersmarck podjął decyzję o wybudowaniu w Orzechu sztucznych ruin romantycznych, wykorzystywanych jako miejsce wypoczynku dla uczestników łowów. Było to również związane z panującą wówczas modą na wznoszenie tego typu budowli.
Od 1966 obiekt w Orzechu jako przykład takiego trendu w architekturze XIX-wiecznej objęty jest ochroną konserwatorską i wpisem do rejestru zabytków. Ruiny te nie są – wbrew treści wpisu – pozostałością po żadnym zamku.
Charakterystyka.
Ruiny zostały zbudowane z kamienia łamanego i cegły. Pierwotnie składały się z głównego budynku na rzucie zbliżonym do kwadratu, z ryzalitem od zachodu oraz z czterema połączonymi murami okrągłymi basztami w narożnikach. Przy wschodniej elewacji znajdował się prostopadły mur z prostokątnym występem, a w elewacji północnej ostrołukowe wejście ze strzelnicami kluczowymi po bokach. Otwory okienne w murach i basztach również były zamknięte łukiem ostrym. 
Po II wojnie światowej obiekt znalazł się na terenie należącym do spółdzielni sadowniczej, a następnie Agencji Nieruchomości Rolnych. Z biegiem lat postępowało jego niszczenie; do czasów współczesnych zachowały się jedynie wystające niewiele ponad poziom gruntu resztki murów oraz jedna z czterech baszt (północno-wschodnia, o wysokości ok. 13 m), która także jest w złym stanie i grozi zawaleniem.
Budowla zlokalizowana jest na szczycie zalesionego wzgórza położonego na wschód od Orzecha, za ulicą Jana III Sobieskiego, w pobliżu granicy z sołectwem Świerklaniec.

</doc>
<doc id="5063178" url="https://pl.wikipedia.org/wiki?curid=5063178" title="Joanna Kafedzi">
Joanna Kafedzi

Janula „Joanna” Kafedzi (; ur. 30 maja 1976 w Nea Jonia w Tesalii) – grecka sprinterka i skoczek w dal.
Kafedzi zdobyła brązowy medal w sztafecie 4 × 100 m kobiet na Igrzyskach Śródziemnomorskich 2001 w Tunisie w Tunezji. Później postanowiła się specjalizować w skoku w dal i rywalizowała w greckiej reprezentacji na Letnich Igrzyskach Olimpijskich 2004. Podczas kariery lekkoatletycznej Kafedzi pobiła życiowy rekord 6,71 m w skoku w dal na "Venizelia International Meet" w Chanii.
Kafedzi zakwalifikowała się do drużyny lekkoatletycznej gospodarza, razem ze Stiliani Pilatu i Niki Ksantu, w skoku w dal kobiet na Letnich Igrzyskach Olimpijskich 2004 w Atenach. Dwa miesiące przed igrzyskami skoczyła 6,71 metra, bijąc swój rekord życiowy i otrzymując olimpijski poziom A na "Venizelia International Meet" w Chanii. Podczas eliminacji Kafedzi zachwyciła skokiem na 6,49 metra za pierwszym podejściem. Z jednym faulem w kolejnym skoku i niskim wynikiem uzyskanym przy trzecim, straciła szansę na awans do ostatniej rundy o sześć centymetrów, i ukończyła dopiero na szesnastym miejscu wśród trzydziestu dziewięciu zawodniczek. Reprezentowała Grecję na Mistrzostwach Świata w Lekkoatletyce 2005, ale ponownie nie awansowała do rundy finałowej.

</doc>
<doc id="5063181" url="https://pl.wikipedia.org/wiki?curid=5063181" title="Popki (rejon miorski)">
Popki (rejon miorski)

Popki (; ) – wieś na Białorusi, w obwodzie witebskim, w rejonie miorskim, w sielsowiecie Powiacie.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do dóbr Idołta, własność Miłoszów.
W latach 1921–1945 wieś a następnie zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja, a następnie w gminie Leonpol.
Według Powszechnego Spisu Ludności z 1921 roku zamieszkiwały tu 170 osób, wszystkie były wyznania rzymskokatolickiego. Jednocześnie 166 mieszkańców zadeklarowało polską przynależność narodową a 4 białoruską. Było tu 27 budynków mieszkalnych. W 1931 w 36 domach zamieszkiwało 191 osób.
Wierni należeli do parafii rzymskokatolickiej w Leonpolu. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Leonpolu.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5063182" url="https://pl.wikipedia.org/wiki?curid=5063182" title="Hrabia Merioneth">
Hrabia Merioneth

tytuł Hrabia Merioneth jest brytyjskim tytułem parowskim utworzonym w 1947 r. wraz z tytułem Księcia Edynburga i Barona Greenwich dla Księcia Filipa.
Merionethshire jest jednym z trzynastu historycznych hrabstw Walii, wicehrabstwem i byłym hrabstwem administracyjnym.

</doc>
<doc id="5063184" url="https://pl.wikipedia.org/wiki?curid=5063184" title="Popki (ujednoznacznienie)">
Popki (ujednoznacznienie)



</doc>
<doc id="5063194" url="https://pl.wikipedia.org/wiki?curid=5063194" title="Linia kolejowa Krzyczew – Żurbin">
Linia kolejowa Krzyczew – Żurbin

Linia kolejowa Krzyczew – Żurbin – linia kolejowa na Białorusi łącząca stację Krzyczew I z przystankiem kolejowym Żurbin i z granicą państwową z Rosją. Jest to fragment linii Orsza - Uniecza.
Linia położona jest w obwodzie mohylewskim. W całości jest niezelektryfikowana i jednotorowa.

</doc>
<doc id="5063197" url="https://pl.wikipedia.org/wiki?curid=5063197" title="Kenneth Glass">
Kenneth Glass

Kenneth Gilbert "Ken" Glass (ur. 24 lipca 1913 w Toronto, 17 stycznia 1961 w Vancouver) – kanadyjski żeglarz sportowy, medalista olimpijski.
Podczas letnich igrzysk olimpijskich w Los Angeles (1932) zdobył, wspólnie z Philipem Rogersem, Geraldem Wilsonem i Gardnerer Boultbee, brązowy medal w żeglarskiej klasie 6 metrów.
Jako członek Royal Vancouver Yacht Club, Ken Glass został wybrany do reprezentowania Kanady na olimpiadzie w 1932. Kanadyjczycy przegrali pierwsze cztery wyścigi i zrezygnowali z uczestnictwa w dwóch pozostałych, nie mając już szans na poprawienie pozycji (zdobyli brązowe medale, ponieważ rywalizowały tylko trzy zespoły). Glass ukończył studia na Uniwersytecie Kolumbii Brytyjskiej w 1939. Podczas II wojny światowej służył w Królewskiej Kanadyjskiej Marynarce Wojennej, a od 1946 pracował w przedsiębiorstwie Major Aluminum and Western Magnesium w Vancouver, ostatecznie osiągając stanowisko prezesa tej firmy. Żeglarstwo uprawiał przez całe życie, pełniąc m.in. funkcję komandora Royal Vancouver Yacht Club w latach 1953–1954.

</doc>
<doc id="5063199" url="https://pl.wikipedia.org/wiki?curid=5063199" title="Europejska Federacja Lekarzy Etatowych">
Europejska Federacja Lekarzy Etatowych

Europejska Federacja Lekarzy Etatowych, FEMS (franc. Fédération Européenne des Médecins Salariés, FEMS; ang. European Federation of Salaried Doctors) – organizacja non profit zajmująca się problemami dotyczącymi warunków pracy i wynagradzania lekarzy.
Historia Federacji.
Organizacja została utworzona 29 lutego 1964 pod nazwą European Federation of Community Doctors – Europejska Federacja Lekarzy Lecznictwa Otwartego, jako stowarzyszenie non-profit. Zarejestrowana w Paryżu według prawa obowiązującego we Francji. Na zgromadzeniu plenarnym 22 listopada 1981 uchwalono rozszerzenie profilu działalności i zmieniono nazwę na European Federation of Salaried Doctors – Europejska Federacja Lekarzy Etatowych. Federacja zrzesza reprezentatywne lekarskie organizacje związkowe i korporacyjne z różnych krajów europejskich, posiadające zdolność negocjowania układu zbiorowego pracy dla grupy lekarzy, której są przedstawicielem. Siedziba znajdowała się w Paryżu, następnie przeniesiona do Brukseli.  Środki finansowe pochodzą ze składek wpłacanych przez organizacje członkowskie. Wybierany na 3-letnią kadencję zarząd tworzą: prezydent, dwaj wiceprezydenci, sekretarz generalny, zastępca sekretarza generalnego i skarbnik.
Obszary zainteresowania.
Obrona interesów europejskich lekarzy, a w szczególności etatowych, w następujących dziedzinach: warunki pracy, warunki bezpieczeństwa i higieny, warunki zdrowotne; czas pracy; wynagrodzenie; odpowiedzialność zawodowa lekarza i ochrona przed ryzykiem zawodowym; doskonalenie zawodowe i jego finansowanie; udział w realizacji polityki zdrowotnej na poziomie europejskim; spory zbiorowe, układy zbiorowe pracy; współpraca z innymi organizacjami lekarskimi; prowadzenie różnych form akcji i protestów.
Organizacje należące do FEMS (kwiecień 2021).
Austria: Österreichische Ärztekammer; VLKÖ Verband der Leitenden Krankenhausärzte Österreichs. Belgia: GBS-VBS Groupement des Unions professionnelles Belges de Médecins Spécialisés. Bułgaria: Bulgarian Medical Association. Chorwacja: HLS Hrvatski Lijecnicki Sindikat. Czechy: LOK-SCL Lékarsky Odborovy Klub-Svaz Ceskych Lékaru. Francja: UNMS Union Nationale des Médecins Salariés. SNPHAR-E Syndicat National des Praticiens Hospitaliers Anesthésistes-Réanimateurs; FPS La Fédération des Praticiens de Santé. Hiszpania: CESM Confederacion Estatal De Sindicatos Medicos. Holandia: LAD Landelijke Verenigung van Artsen in Dienstverband. Polska: OZZL Ogólnopolski Związek Zawodowy Lekarzy. Portugalia: FNAM Federaçao Nacional dos Medicos Zona Centro; FNAM Federaçao Nacional dos Medicos Zona Sul; FNAM Federaçao Nacional dos Medicos Zona Norte; SIM Sindicato Independente dos Medicos. Ordem Dos Medicos. Rumunia: RFCPTU-CFSMR. Słowenia: FIDES Sindikat Zdravnikov in Zobozdravnikov Slovenie. Turcja: Turkish Medical Union / Istanbul Medical Chamber. Turecka Republika Północnego Cypru: Cyprus Turkish Medical Association; Turkish Cypriot Physicians Union. Włochy: AAROI-EMAC; ANPO Associazione Nazionale Primari Ospedalieri; ANAAO-ASSOMED; SNR Sindicato Nazionale Area Radiologica.
Zgromadzenia plenarne.
Delegaci spotykają się co pół roku na zgromadzeniach plenarnych ("General Assembly, GA"), omawiając wspólne problemy związane z pracą i wynagradzaniem lekarzy, wymieniając się doświadczeniami, planując skoordynowane działania oraz przedstawiając sytuację lekarzy w swoich krajach. Na posiedzeniach plenarnych poszczególne organizacje należące do FEMS prezentują raporty na temat bieżącej sytuacji lekarzy w ich krajach.
Ogólnopolski Związek Zawodowy Lekarzy w FEMS.
Od 2005 członkiem FEMS jest Ogólnopolski Związek Zawodowy Lekarzy (OZZL). Stałym przedstawicielem OZZL w FEMS jest Ryszard Kijak, który w kadencji 2009–2012 był członkiem zarządu FEMS pełniąc funkcję zastępcy sekretarza generalnego ("Deputy Secretary General"). Obok niego delegatami byli kolejno: Stefan Żarko-Matuszewski, Stanisław Urban (zastępca sekretarza generalnego FEMS w kadencji 2012-2015), a następnie Natalia Sot-Muszyńska. OZZL był dwukrotnym organizatorem zgromadzeń plenarnych FEMS – w Warszawie w 2008 i w Krakowie w 2015. W 2008 przewodniczący FEMS Claude Wetzel gościł na X Krajowym Zjeździe Delegatów OZZL.
15 grudnia 2008 ponad stuosobowa delegacja OZZL wzięła udział w inspirowanej przez FEMS demonstracji przedstawicieli lekarzy ze wszystkich krajów Unii Europejskiej przed gmachem Parlamentu Europejskiego w Strasburgu. Celem demonstracji był sprzeciw wobec niektórych planowanych zmian w treści dyrektywy UE o czasie pracy. Protest zakończył się sukcesem: Parlament Europejski przyjął rozwiązania, o które upominali się lekarze, tym samym zajął przeciwne stanowisko niż rządy państw, czyli Rada Europy.
15 maja 2014 w wielu krajach FEMS zorganizował "Action Day: Dzień protestu europejskich lekarzy", z żądaniami zagwarantowania satysfakcjonującego finansowania opieki zdrowotnej wysokiej jakości dla wszystkich obywateli Europy, powstrzymania korupcji, zaprzestania represji wobec lekarzy w niektórych krajach i zapewnienia godnego wynagrodzenia oraz godnych warunków pracy dla wszystkich europejskich lekarzy. Do Warszawy przybyli w tym dniu delegaci FEMS z Czech, Słowacji i Węgier, którzy wraz z członkami OZZL wzięli udział w pikiecie pod siedzibą Ministerstwa Zdrowia.

</doc>
<doc id="5063203" url="https://pl.wikipedia.org/wiki?curid=5063203" title="Ţaul">
Ţaul



</doc>
<doc id="5063205" url="https://pl.wikipedia.org/wiki?curid=5063205" title="Lucyna Adrjańska">
Lucyna Adrjańska



</doc>
<doc id="5063206" url="https://pl.wikipedia.org/wiki?curid=5063206" title="Powiacie">
Powiacie

Powiacie (; ) – agromiasteczko na Białorusi, w obwodzie witebskim, w rejonie miorskim, w sielsowiecie Powiacie.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do dóbr Idołta, własność Miłoszów.
W latach 1921–1945 wieś leżała w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwały tu 324 osoby, wszystkie były wyznania rzymskokatolickiego. Jednocześnie 10 mieszkańców zadeklarowało polską przynależność narodową a 314 białoruską. Były tu 64 budynki mieszkalne. W 1931 w 73 domach zamieszkiwało 360 osób.
Wierni należeli do parafii rzymskokatolickiej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5063209" url="https://pl.wikipedia.org/wiki?curid=5063209" title="42 Armia (ZSRR)">
42 Armia (ZSRR)

42 Armia () – związek operacyjny Armii Czerwonej w czasie II wojny światowej.
Armia została sformowana w sierpniu 1941 na Froncie Leningradzkim. 9 września 1941 obejmowała 2 i 3 Gwardyjską Dywizję Pospolitego Ruszenia (tytuł Gwardyjskich otrzymały od początku formowania decyzją Rady Wojskowej Kierunku Północno-Zachodniego i biura leningradzkiego komitetu miejskiego partii, pod koniec września 1941 r. zostały przekształcone w dywizje strzeleckie), 6 Brygadę Piechoty Morskiej, 500 Pułk Strzelecki, wojska rejonu umocnionego i inne jednostki. 
Brała udział w walkach obronnych na bliskich podejściach do Leningradu. Zatrzymując wroga, siły Armii do stycznia 1944 skutecznie broniły rubieży Ligowo - Kamień - południowe obrzeża Pułkowa. Następnie uczestniczyła w operacji leningradzko-nowogrodzkiej (od 25 kwietnia 1944 w składzie 3 Frontu Bałtyckiego) oraz w operacji pskowsko-ostrowskiej. 
Pod koniec lipca 1944 dowództwo armii z oddziałami zostało przeniesione do rezerwy Naczelnego Dwowództwa, a 10 sierpnia włączone w skład 2 Frontu Bałtyckiego. Od września do października 1944 armia (110 i 124 Korpus Strzelecki, 118 Rejon Umocniony, 29 Gwardyjska Brygada Pancerna i inne jednostki) uczestniczyła w operacji ryskiej. Wraz z wyjściem na tukumską rubież obronną przeciwnika zablokowała jego ugrupowanie kurlandzkie do czasu całkowitej kapitulacji.
Po wojnie armię rozwiązano.

</doc>
<doc id="5063210" url="https://pl.wikipedia.org/wiki?curid=5063210" title="Memoriał Kazimierza Araszewicza 1998">
Memoriał Kazimierza Araszewicza 1998



</doc>
<doc id="5063231" url="https://pl.wikipedia.org/wiki?curid=5063231" title="Wieczwińscy herbu Prus III">
Wieczwińscy herbu Prus III

Wieczwińscy vel Wieczffińscy vel Witwińscy – polski ród szlachecki pieczętujący się herbem Prus III
Rodzina Wieczwińskich herbu Prus III, proklamy Słubica, na początku XV wieku wzięła nazwisko od dóbr Wieczwnia, obecnie Wieczfnia Kościelna, w ziemi zawkrzeńskiej. Jej przodkowie, nobile pruscy w II połowie XIII wieku w zamian za służbę wojskową otrzymali nadania ziemskie od książąt mazowieckich na obszarze położonym na południe od dzisiejszej Warszawy w okolicach Grójca, gdzie dziedziczyli m.in. na Manach, Drozdach i Jeżewicach.
Na początku XVI wieku rodzina ta osiągnęła niemal magnacką fortunę i znaczącą pozycję na Mazowszu i w Prusach, głównie dzięki najwybitniejszym swemu przedstawicielowi, Janowi Wieczwińskiemu, kasztelanowi płockiemu i staroście briatiańskiemu. W kolejnych wiekach rodzina ta, używając swe nazwisko w różnych formach (Wieczffiński, Witwiński), występowała, obok Mazowsza, również w Prusach, w ziemi bełskiej i na Wołyniu.
Od Wieczwińskich pochodzą następujące rodziny: Karniscy vel Karnińscy, którzy wzięli nazwisko od Karniszyna i Mrozowiccy, którzy wzięli nazwisko od Mrozowic w ziemi bełskiej.

</doc>
<doc id="5063234" url="https://pl.wikipedia.org/wiki?curid=5063234" title="Wuling Hongguang Plus">
Wuling Hongguang Plus

Wuling Hongguang Plus – samochód osobowy typu minivan klasy średniej produkowany pod chińską marką Wuling od 2019 roku.
Historia i opis modelu.
We wrześniu 2019 roku Wuling przedstawił nowy model z rodziny modelowej "Hongguang", który zasilił ofertę jako duży, sztandarowy minivan będący największym pojazdem tego typu w ofercie chińskiego producenta. Samochód utrzymany został w nowoczesnym wzornictwie, z foremną i kanciastą stylistyką z rozległą, sześciokątną atrapą chłodnicy, wysoko osadzonymi reflektorami, a także dużą powierzchnią przeszklenia karoserii.
Kabina pasażerska została przystosowana do transportu 6 pasażerów na niezależnych fotelach z własną regulacją i podłokietnikami przymocowanymi do krawędzi oparcia, które umieszczono w 3 kolejnych rzędach. Tablica przyrządów utrzymana została z kolei w minimalistycznym wzornictwie, z centralnie umieszczonym ekranem dotykowym systemu multimedialnego.
Gamę jednostek napędowych utworzył jeden, czterocylindrowy silnik benzynowy o pojemności 1,5-litra. Charakteryzuje się on mocą maksymalną 150 KM oraz maksymalnym momentem obrotowym 245 Nm w połączeniu z sześciobiegową manualną skrzynią biegów..
Sprzedaż.
Wuling Hongguang Plus zbudowany został z myślą o wewnętrznym rynku chińskim, bez planów na eksport. Sprzedaż flagowego minivana chińskiego producenta rozpoczęła się miesiąc po premierze, w październiku 2019 roku.

</doc>
<doc id="5063236" url="https://pl.wikipedia.org/wiki?curid=5063236" title="Prudniki (rejon miorski)">
Prudniki (rejon miorski)

Prudniki (; ) – wieś na Białorusi, w obwodzie witebskim, w rejonie miorskim, w sielsowiecie Powiacie.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do dóbr Stajki, własność Miłoszów.
W latach 1921–1945 wieś leżała w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwały tu 104 osoby, wszystkie były wyznania rzymskokatolickiego i zadeklarowały polską przynależność narodową. Było tu 21 budynków mieszkalnych. W 1931 w 20 domach zamieszkiwało 101 osób.
Wierni należeli do parafii rzymskokatolickiej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5063238" url="https://pl.wikipedia.org/wiki?curid=5063238" title="Lista ulic i placów w Valletcie">
Lista ulic i placów w Valletcie

"Kursywą" w nawiasach podane są maltańskie nazwy ulic i placów.

</doc>
<doc id="5063242" url="https://pl.wikipedia.org/wiki?curid=5063242" title="Jaśkauszczyna (rejon łozieński)">
Jaśkauszczyna (rejon łozieński)

Jaśkauszczyna () – wieś we wschodniej Białorusi (centrum administracyjne sielsowietu), w rejonie łozieńskim obwodu witebskiego.
Geografia.
Miejscowość położona jest 4 km od granicy z Rosją, 11,5 km od centrum administracyjnego rejonu (Łoźna), 47 km od Witebska.
Demografia.
W 2009 r. miejscowość zamieszkiwało 108 mieszkańców.

</doc>
<doc id="5063244" url="https://pl.wikipedia.org/wiki?curid=5063244" title="Saša Čađo">
Saša Čađo

Saša Čađo (; ur. 13 czerwca 1989 w Sarajewie) – serbska koszykarka, występująca na pozycjach rzucającej ub niskiej skrzydłowej, reprezentantka kraju, dwukrotna mistrzyni Europy, brązowa medalistka olimpijska, obecnie zawodniczka BC Polkowice. 
Występowała w tureckim klubie İstanbul Üniversitesi SK. 27 sierpnia 2021 dołączyła do BC Polkowice.
Kariera międzynarodowa.
Grała w reprezentacji Serbii w koszykówce kobiet na mistrzostwach Europy w 2015 () w Budapeszcie, gdzie zdobyła złoty medal i zakwalifikowała się na igrzyska olimpijskie w 2016, pierwsze w historii dla serbskiej drużyny.

</doc>
<doc id="5063247" url="https://pl.wikipedia.org/wiki?curid=5063247" title="Kałyszki">
Kałyszki

Kałyszki () – wieś we wschodniej Białorusi, w sielsowiecie Jaśkauszczyna rejonu łozieńskiego w obwodzie witebskim.
Geografia.
Miejscowość położona jest przy granicy z Rosją (2,5 km od wsi Potipy), 8 km od centrum administracyjnego osiedla wiejskiego (Jaśkauszczyna), 18,5 km od centrum administracyjnego rejonu (Łoźna), 48,5 km od Witebska.
Demografia.
W 2009 r. miejscowość zamieszkiwało 73 mieszkańców.
Historia.
W 1900 roku populacja ludności narodowości żydowskiej we wsi wynosiła 1127 osób.

</doc>
<doc id="5063248" url="https://pl.wikipedia.org/wiki?curid=5063248" title="Edward Emmot">
Edward Emmot

Edward Emmot, niekiedy Emmout (ur. 1806, zm. 1 lutego 1893 we Lwowie) – oficer pochodzenia angielskiego, powstaniec listopadowy i styczniowy.
Życiorys.
Urodził się w 1806. Pochodził z Londynu. Był synem Anglika przybyłego do Warszawy, który tam wraz z bratem założył browar Haal &amp; Emmot.
Brał udział w powstania listopadowego 1831 jako oficer 4 pułku ułanów. Odbył całą kampanię insurekcji. Po upadku powstania był internowany w Gdańsku przez władze pruskie. Osiadł w Romanowie u senatora Józefa Augusta Ilińskiego i tam dorobił się fortuny. Do 1863 był dzierżawcą Werchałowa w powiecie radomyskim. Za udział w organizacji powstania styczniowego 1863 został pozbawiony mienia i wydalony z Imperium Rosyjskiego, jako że był poddanym angielskim. Wraz z trojgiem dzieci osiadł we Lwowie. Od tego czasu cierpiał niedostatek. Do końca życia zamieszkiwał przy ulicy Korytnej.
Tam zmarł 1 lutego 1893 w wieku 87 lat. Został pochowany na Cmentarzu Łyczakowskim we Lwowie. Jego syn został urzędnikiem w Galicyjskim Banku Kredytowym. W maju 1880 zmarł we Lwowie w wieku 34 lat Zenon Emmot.

</doc>
<doc id="5063251" url="https://pl.wikipedia.org/wiki?curid=5063251" title="Ekoregion środkowoeuropejskich lasów mieszanych">
Ekoregion środkowoeuropejskich lasów mieszanych

Ekoregion środkowoeuropejskich lasów mieszanych – to ekoregion charakteryzowany występowaniem umiarkowanego lasu liściastego, który pokrywa północno-wschodnią Europę, od północnych Niemiec do północnej Mołdawii i północno-wschodniej Rumunii. Leży na dużych obszarach Polski, Litwy, Białorusi, Ukrainy oraz należącego do Rosji obwodu kaliningradzkiego. Wydzielony przez WWF jako jeden z ekoregionów lądowych o kodzie (PA0412). Ekoregion lasów mieszanych Europy Środkowej należy do bioregionu europejskiech lasów mieszanych ("European Interior Mixed Forests bioregion").
Ekoregion składa się z rozległych równin w centralnej części, z pagórkowatych moren z licznymi jeziorami na północy oraz obszarów wyżynnych na południu. Zdecydowana jego większość leży na obszarach o wysokości pomiędzy 100 a 300 m n.p.m. Największe wzniesienia na południu nie przekraczają 600 m n.p.m. Roczne opady wynoszą pomiędzy 500 a 700 mm głównie w okresie wegetacyjnym. Średnia temperatura wynosi od -1 °C w Niemczech do -6 °C na obszarze Białorusi. Zalesienie jest zróżnicowane i wynosi od 15,9% na Ukrainie do 33,3% w Czechach z przewagą lasów iglastych. 
Najważniejszym obszarem ekoregionu jest położona w samym jego sercu Puszcza Białowieska leżąca na obszarze Polski i Białorusi, która jest jednym z największych, a najlepiej zachowanym obszarem leśnym w Europie.

</doc>
<doc id="5063252" url="https://pl.wikipedia.org/wiki?curid=5063252" title="Potipy">
Potipy

Potipy () – wieś (ros. деревня, trb. dieriewnia) w zachodniej Rosji, w osiedlu wiejskim Ponizowskoje rejonu rudniańskiego w obwodzie smoleńskim.
Geografia.
Miejscowość położona jest nad rzeką Suchaja Polennica, 0,5 km od granicy z Białorusią, 1 km od drogi regionalnej 66A-4 (Dubrowo / 66K-30 – Uzgorki – granica z Białorusią / Kałyszki), 7 km od drogi regionalnej 66K-30 (Diemidow – Zaozierje), 13 km od centrum administracyjnego osiedla wiejskiego (sieło Ponizowje), 26,5 km od centrum administracyjnego rejonu (Rudnia), 81 km od Smoleńska.
Demografia.
W 2010 r. miejscowości nikt nie zamieszkiwał.

</doc>
<doc id="5063256" url="https://pl.wikipedia.org/wiki?curid=5063256" title="Stobski piramidi">
Stobski piramidi

Stobski piramidi (bułg. Стобски пирамиди) – formacje skalne w pobliżu wsi Stob w Bułgarii, 5 km od Koczerinowa i 18 km od Błagojewgradu. Wpisane na listę 100 obiektów turystycznych Bułgarii pod numerem 28a i, od 1964 roku, do rejestru pomników przyrody.
Stobski piramidi są położone na prawym brzegu rzeki Riła, pomiędzy dolinami Bukowec i Gryczkowec, u podnóża południowo-zachodniej części Riły na wysokości ok. 600–750 m n.p.m. Zajmują powierzchnię 7,4 ha. Skały są wysokie na ok. 6–10 m i mają 30–40 m grubości.
Formacje składają się z neogeńskich i czwartorzędowych piaskowców oraz zlepieńców. Wiele formacji ma swoje nazwy, jak np. Bracia, Wieże, Młoty.
W rejonie piramid zaobserwowano 198 gatunków roślin, w tym dwa endemiczne dla Bułgarii i sześć dla Bałkanów.

</doc>
<doc id="5063257" url="https://pl.wikipedia.org/wiki?curid=5063257" title="Koi wa ameagari no yō ni">
Koi wa ameagari no yō ni



</doc>
<doc id="5063259" url="https://pl.wikipedia.org/wiki?curid=5063259" title="Brakawa">
Brakawa

Brakawa (; ) – wieś na Białorusi, w obwodzie mohylewskim, w rejonie mohylewskim, w sielsowiecie Kniażyce, nad Łachwą.

</doc>
<doc id="5063264" url="https://pl.wikipedia.org/wiki?curid=5063264" title="Uzgorki">
Uzgorki

Uzgorki () – wieś (ros. деревня, trb. dieriewnia) w zachodniej Rosji, w osiedlu wiejskim Ponizowskoje rejonu rudniańskiego w obwodzie smoleńskim.
Geografia.
Miejscowość położona jest 2,5 km od granicy z Białorusią, przy drodze regionalnej 66A-4 (Dubrowo / 66K-30 – Uzgorki – granica z Białorusią / Kałyszki), 6 km od drogi regionalnej 66K-30 (Diemidow – Zaozierje), 10 km od centrum administracyjnego osiedla wiejskiego (sieło Ponizowje), 29 km od centrum administracyjnego rejonu (Rudnia), 82 km od Smoleńska.
W granicach miejscowości znajdują się ulice: Armianskaja, Cwietocznaja, Kołyszanskaja, Kołchoznaja, Mołodiożnaja, Sadowaja.
Demografia.
W 2010 r. miejscowość zamieszkiwały 164 osoby.

</doc>
<doc id="5063265" url="https://pl.wikipedia.org/wiki?curid=5063265" title="Mecenas She-Hulk">
Mecenas She-Hulk

Mecenas She-Hulk (oryg. ) – amerykański superbohaterski serial dramatyczny na podstawie postaci o tym samym pseudonimie z komiksów wydawnictwa Marvel Comics. Twórczynią serialu jest Jessica Gao, która odpowiada za scenariusz, reżyserią zajęły się Kat Coiro i Anu Valia. Tytułową rolę zagrała Tatiana Maslany, a obok niej w głównych rolach wystąpili: Josh Segarra, Jameela Jamil, Ginger Gonzaga, Jon Bass, Griffin Matthews, Steve Coulter, Mark Linn-Baker, Tess Malis Kincaid, Renée Elise Goldsberry, Megan Thee Stallion, Rhys Coiro, Patti Harrison, Brandon Stanley oraz Mark Ruffalo, Tim Roth, Benedict Wong i Charlie Cox.
"Mecenas She-Hulk" jest częścią franczyzy Filmowego Uniwersum Marvela; należy do IV Fazy tego uniwersum i stanowi część jej drugiego rozdziału zatytułowanego "Sagi Multiwersum". Serial zadebiutował 18 sierpnia 2022 roku w serwisie Disney+.
Emisja.
"Mecenas She-Hulk" zadebiutowała 18 sierpnia 2022 roku w serwisie Disney+ w krajach, gdzie usługa jest dostępna, w tym w Polsce. Całość ma się składać z 9 odcinków. Początkowo serial miał pojawić się w serwisie 17 sierpnia.
Produkcja.
Rozwój projektu.
Gabrielle Reece i Mitzki Kapture jako Jennifer Walters / She-Hulk miały pojawić się w filmie telewizyjnym "Śmierć niesamowitego Hulka" z 1990 roku. Postać ta ostatecznie się nie pojawiła, a rozwijany serial telewizyjny o She-Hulk został skasowany rok później. 
We wrześniu 2018 roku ujawniono, że Marvel Studios pracuje nad kilkoma limitowanymi serialami dla serwisu Disney+. Kevin Feige miał odpowiadać za te seriale podobnie jak w przypadku filmów, których jest producentem. W sierpniu, podczas D23 Expo Feige zapowiedział serial "She-Hulk", który będzie wchodził w skład IV Fazy Filmowego Uniwersum Marvela. W listopadzie Jessica Gao została zatrudniona na stanowisko głównego scenarzysty. W jej zespole znaleźli się Dana Schwartz i Melissa Hunter. We wrześniu 2020 roku poinformowano, że Kat Coiro zajmie się reżyserią kilku odcinków serialu. W grudniu ujawniono, że pozostałą ich część wyreżyseruje Anu Valia. W maju ujawniono pełny tytuł serialu: . W lipcu 2022 roku poinformowano, że serial będzie wchodził w skład "Sagi Multiwersum".
Casting.
W listopadzie 2019 roku Mark Ruffalo, poinformował, że ma się spotkać z Kevinem Feige, aby powrócić do roli Bruce’a Bannera / Hulka w serialu. W marcu 2020 roku aktor potwierdził, że jest w trakcie negocjacji ze studiem. We wrześniu „The Hollywood Reporter” poinformował, że Tatiana Maslany zagra tytułową rolę. W grudniu oficjalnie potwierdzono udział Maslany i Ruffalo, a do obsady dołączył Tim Roth jako Emil Blonsky / Abomination. 
W styczniu 2021 roku poinformowano, że Ginger Gonzaga zagra w serialu przyjaciółkę Walters. W kwietniu ujawniono, że Renée Elise Goldsberry zagra Amelię. W czerwcu do obsady dołączyły Anais Almonte i Jameela Jamil jako Titania. W lipcu poinformowano, że Josh Segarra zagra w serialu. W maju 2022 roku wyjawiono, że Benedict Wong powtórzy rolę Wonga z poprzednich produkcji franczyzy; w serialu ma również wystąpić Jon Bass.
Zdjęcia.
Zdjęcia do serialu rozpoczęły się 10 kwietnia 2021 roku w Los Angeles pod roboczym tytułem "Clover". 12 kwietnia produkcja przeniosła się do Trilith Studios w Atlancie. 
Odbiór.
Krytyka w mediach.
Serial spotkał się z pozytywną reakcją krytyków. W serwisie Rotten Tomatoes 80% z 611 recenzji uznano za pozytywne, a średnia ocen wystawionych na ich podstawie wyniosła 6,75/10. Na portalu Metacritic średnia ważona ocen z 26 recenzji wyniosła 67 punktów na 100.

</doc>
<doc id="5063270" url="https://pl.wikipedia.org/wiki?curid=5063270" title="Bułyżycy">
Bułyżycy

Bułyżycy (; ) – wieś na Białorusi, w obwodzie mohylewskim, w rejonie mohylewskim, w sielsowiecie Kniażyce.

</doc>
<doc id="5063274" url="https://pl.wikipedia.org/wiki?curid=5063274" title="Brastavățu (gmina)">
Brastavățu (gmina)

Brastavățu – gmina w Rumunii, w okręgu Aluta. Obejmuje miejscowości Brastavățu i Crușovu. W 2011 roku liczyła 4830 mieszkańców. 

</doc>
<doc id="5063278" url="https://pl.wikipedia.org/wiki?curid=5063278" title="Brastavățu">
Brastavățu

Brastavățu – wieś w Rumunii, w okręgu Aluta, w gminie Brastavățu. W 2011 roku liczyła 3615 mieszkańców.

</doc>
<doc id="5063280" url="https://pl.wikipedia.org/wiki?curid=5063280" title="Crușovu">
Crușovu

Crușovu – wieś w Rumunii, w okręgu Aluta, w gminie Brastavățu. W 2011 roku liczyła 1215 mieszkańców.

</doc>
<doc id="5063281" url="https://pl.wikipedia.org/wiki?curid=5063281" title="Suchaja Polenica">
Suchaja Polenica

Suchaja Polenica () – wieś (ros. деревня, trb. dieriewnia) w zachodniej Rosji, w osiedlu wiejskim Ponizowskoje rejonu rudniańskiego w obwodzie smoleńskim.
Geografia.
Miejscowość położona jest nad rzeką Suchaja Polennica, przy granicy z Białorusią, 1,5 km od drogi regionalnej 66A-4 (Dubrowo / 66K-30 – Uzgorki – granica z Białorusią / Kałyszki), 8,5 km od drogi regionalnej 66K-30 (Diemidow – Zaozierje), 12 km od centrum administracyjnego osiedla wiejskiego (sieło Ponizowje), 29,5 km od centrum administracyjnego rejonu (Rudnia), 84 km od Smoleńska.
Demografia.
W 2010 r. miejscowości nikt nie zamieszkiwał.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5063283" url="https://pl.wikipedia.org/wiki?curid=5063283" title="Młodzieżowe Indywidualne Mistrzostwa Pomorza na Żużlu 2001">
Młodzieżowe Indywidualne Mistrzostwa Pomorza na Żużlu 2001

Młodzieżowe Indywidualne Mistrzostwa Pomorza na Żużlu 2001 – zawody żużlowe, które odbyły się 15 października 2001 roku w Toruniu. Zawody wygrał Robert Miśkowiak, który wygrał także bieg memoriałowy upamiętniający polskiego żużlowca Kazimierza Araszewicza, który zginął tragicznie w 1976 roku.

</doc>
<doc id="5063285" url="https://pl.wikipedia.org/wiki?curid=5063285" title="Grzegorz Musiał">
Grzegorz Musiał



</doc>
<doc id="5063289" url="https://pl.wikipedia.org/wiki?curid=5063289" title="Memoriał Kazimierza Araszewicza 2001">
Memoriał Kazimierza Araszewicza 2001



</doc>
<doc id="5063290" url="https://pl.wikipedia.org/wiki?curid=5063290" title="Rzeki-Lipie-Sadek">
Rzeki-Lipie-Sadek



</doc>
<doc id="5063298" url="https://pl.wikipedia.org/wiki?curid=5063298" title="Arthur Rinderknech">
Arthur Rinderknech

Arthur Rinderknech (ur. 23 lipca 1995 w Gassin) – francuski tenisista.
Kariera tenisowa.
W grze pojedynczej jest finalistą jednego turnieju cyklu ATP Tour. Podczas swojej kariery zwyciężył też w czterech singlowych oraz dwóch deblowych turniejach rangi ATP Challenger Tour. Ponadto wygrał pięć singlowych i dwa deblowe turnieje rangi ITF.
W 2018 roku, startując w parze z Florianem Lakatem, zadebiutował w turnieju wielkoszlemowym w grze podwójnej podczas French Open.
W 2020 roku podczas French Open zadebiutował w turnieju głównym Wielkiego Szlema w grze pojedynczej. Startując z dziką kartą, przegrał w pierwszej rundzie turnieju z Aljažem Bedene.
W rankingu gry pojedynczej najwyżej był na 42. miejscu (31 października 2022), a w klasyfikacji gry podwójnej na 124. pozycji (8 listopada 2021).

</doc>
<doc id="5063300" url="https://pl.wikipedia.org/wiki?curid=5063300" title="Trans-Canada Air Lines">
Trans-Canada Air Lines

Trans-Canada Air Lines (w skrócie TCA) – dawna kanadyjska linia lotnicza, pełniąca rolę przewoźnika narodowego. Powstała w 1937 roku. W 1965 roku została przekształcona w Air Canada.
Historia.
Decyzję o powstaniu TCA podjęto 10 kwietnia 1937. Przedsiębiorstwo powstało jako spółka zależna Canadian National Railway. Początkowo flota składała się z dwóch samolotów pasażerskich oraz jednego małego dwupłatowca. Pierwszy lot z Vancouver do Seattle odbył się 1 września 1397 przy użyciu samolotu Lockheed L-10 Electra. 1 kwietnia 1939 roku uruchomiono regularne połączenie Vancouver z Montrealem. W 1948 uruchomiono połączenia transatlantyckie do Shannon, Londynu, Paryża i Düsseldorfu.
Pomiędzy 1937 a 1959 rokiem TCA miała monopol na krajowe połączenia transkontynentalne. W 1965 zadecydowano o zmianie nazwy firmy na Air Canada. Nazwa ta funkcjonowała już wcześniej jako wariant francuskojęzyczny.

</doc>
<doc id="5063302" url="https://pl.wikipedia.org/wiki?curid=5063302" title="Stjepan Čuraj">
Stjepan Čuraj

Stjepan Čuraj (ur. 19 grudnia 1980 w Osijeku) – chorwacki polityk i ekonomista, deputowany, sekretarz stanu.
Życiorys.
Ukończył ekonomię na Uniwersytecie w Osijeku, a także specjalistyczne studium administracji publicznej na tej samej uczelni. Specjalizował się w zamówieniach publicznych. Pracował w sektorze prywatnym, w tym na stanowiskach kierowniczych. Zaangażował się w działalność polityczną w ramach Chorwackiej Partii Ludowej. W latach 2017–2020 sprawował mandat posła do Zgromadzenia Chorwackiego, w którym w trakcie kadencji zastąpił Ivana Vrdoljaka. We wrześniu 2020 mianowany sekretarzem stanu w ministerstwie finansów. W grudniu tegoż roku zastąpił Predraga Štromara na funkcji przewodniczącego partii.

</doc>
<doc id="5063303" url="https://pl.wikipedia.org/wiki?curid=5063303" title="On the Loose">
On the Loose

On the Loose – singel nagrany przez irlandzkiego piosenkarza i autora tekstów Nialla Horana z jego debiutanckiego albumu studyjnego "Flicker." Piosenka została wydana w amerykańskim radiu Mainstream Top 40 w dniu 20 lutego 2018 roku jako czwarty singel albumu. Alternatywna wersja została wydana 16 lutego 2018 r.
Historia.
Horan zadebiutował piosenką w dniu 13 maja 2017 roku podczas jego występu na koncercie Summer Kick Off Channel 93.3 w San Diego. W dniu 29 maja 2017 r. Horan wystąpił w programie The Today Show Citi Concert Series, kończąc program debiutem telewizyjnym na żywo „On the Loose”.
5 lutego 2018 roku ogłosił za pośrednictwem mediów społecznościowych, że piosenka będzie czwartym singlem z albumu. Towarzysząca pojedyncza grafika, zilustrowana przez Kylera Martza, przedstawia rysunek kobiety trzymającej serce otoczonej kwiatami, z których niektóre mają na sobie nogi i oczy. Animowane wideo z tekstem piosenki zostało wydane 12 lutego 2018 r., po tym, jak Horan opublikował 20-sekundowy zwiastun dzień wcześniej. Przedstawia kobietę uwodzącą wielu mężczyzn podczas jazdy przez miasto w kabriolecie.

</doc>
<doc id="5063313" url="https://pl.wikipedia.org/wiki?curid=5063313" title="45 Armia (ZSRR)">
45 Armia (ZSRR)

45 Armia () – związek operacyjny Armii Czerwonej w czasie II wojny światowej.
Została utworzona pod koniec lipca 1941 w Zakaukaskim Okręgu Wojskowym na bazie 23 Korpusu Strzeleckiego. W jej skład weszła 138 Dywizja Strzelców Górskich, 31 i 136 Dywizja Strzelecka, 1 Dywizja Kawalerii Górskiej, 55 Rejon Umocniony i szereg innych jednostek.
Od 23 sierpnia 1941 armia została włączona do Frontu Zakaukaskiego (od 30 grudnia 1941 Kaukaskiego), stała na granicy ZSRR z Turcją i wykonywała inne zadania.
Po zakończeniu wojny rozformowana.

</doc>
<doc id="5063317" url="https://pl.wikipedia.org/wiki?curid=5063317" title="Nicholas Ioannou">
Nicholas Ioannou



</doc>
<doc id="5063324" url="https://pl.wikipedia.org/wiki?curid=5063324" title="Samuel Krzysztof Giedroyć">
Samuel Krzysztof Giedroyć

Samuel Krzysztof Giedroyć herbu własnego – wojski mścisławski w latach 1666-1687.
Był elektorem Jana III Sobieskiego z województwa mścisławskiego w 1674 roku.

</doc>
<doc id="5063334" url="https://pl.wikipedia.org/wiki?curid=5063334" title="Klaus Riskær Pedersen">
Klaus Riskær Pedersen

Klaus Riskær Pedersen (ur. 24 kwietnia 1955 w Kopenhadze) – duński przedsiębiorca i polityk, poseł do Parlamentu Europejskiego III kadencji.
Życiorys.
Syn artysty i pisarza Knuda Pedersena oraz Dorthe Palle Madsen. Od wczesnej młodości zajmował się biznesem, m.in. jako wydawca pisma „Aktiv” i założyciel dyskoteki. Do 1978 studiował w finanse w Copenhagen Business School (przerwał naukę w związku z działalnością biznesową), później w 2010 uzyskał na tej uczelni magisterium z innowacji. Zakładał różne przedsiębiorstwa, zajmujące się m.in. prowadzeniem stacji radiowej i telewizyjnej, wydawaniem czasopism, inwestowaniem i analizami rynku. Zajmował się również obrotem papierami wartościowymi i zarządzaniem funduszami. Jego działania wiązały się z oskarżeniami o spekulację i wrogie przejęcia. Autor łącznie kilkunastu książek, w tym o tematyce biznesowej i autobiograficznej, pierwszą z publikacji wydał jako nastolatek. Poświęcono mu także trzy niezależne biografie oraz film.
W 1989 uzyskał mandat posła do Parlamentu Europejskiego z listy Venstre. Przystąpił do Grupy Liberalnej, Demokratycznej i Reformatorskiej, został wiceprzewodniczącym Delegacji ds. stosunków ze Szwajcarią. W grudniu 1993 wykluczono go z Venstre, próbował następnie założyć ugrupowanie De liberale 2000. W kolejnych latach kontynuował działalność w biznesie, m.in. w branży internetowej. Ogłaszał upadłość konsumencką, a także oskarżano go m.in. o nieprawidłowości w finansowaniu kampanii, oszustwa i przestępstwa gospodarcze na niekorzyść firm. W 2002 i 2003 skazywany odpowiednio na 2,5 roku oraz na 3 lata pozbawienia wolności (w obu przypadkach z warunkowym zawieszeniem wykonania kary). W 2007 orzeczono wobec niego karę 7 lat pozbawienia wolności (został zwolniony w 2013). W 2006 zakładał partię Opstillingslisten, która miała wyłaniać kandydatów na podstawie głosowania internautów. W 2015 dołączył do ugrupowania Alternatywa, z którego wykluczono go już po tygodniu. W 2018 założył partię pod nazwą Klaus Riskær Pedersen (później przemianowaną na Borgerlisten), w wyborach w 2019 uzyskała ona 0,8% głosów.
Życie prywatne.
Był dwukrotnie żonaty. Ma łącznie sześcioro dzieci, w tym dwoje z pierwszego małżeństwa.

</doc>
<doc id="5063335" url="https://pl.wikipedia.org/wiki?curid=5063335" title="Bitwa pod Jakimowską Słobodą">
Bitwa pod Jakimowską Słobodą

Bitwa pod Jakimowską Słobodą – walki grupy taktycznej kpt. Stanisława Siudy z 14 Wielkopolskiej Dywizji Piechoty i pododdziałów 15 pułku piechoty z pięcioma sowieckimi pułkami 17 Dywizji Strzelców i 56 Dywizji Strzelców toczone w okresie wojny polsko-bolszewickiej.
Geneza.
Zimą 1919/1920 na froncie polsko-sowieckim odnotowywano tylko działania lokalne. Linia frontu była rozciągnięta od środkowej Dźwiny, wzdłuż Berezyny, Uborci, Słucza, po Dniestr. Zastój w działaniach wojennych obie strony wykorzystywały na przygotowanie się do decydujących rozstrzygnięć militarnych planowanych na wiosnę i lato 1920.
Jeszcze jesienią 1919 ówczesny dowódca 9 Dywizji Piechoty płk Władysław Sikorski zaproponował uderzenie na Mozyrz i Kalinkowicze. Jego zdaniem opanowanie tych miejscowości przerwałoby linię kolejową Piotrogród–Orsza–Żłobin–Kalinkowicze–Żmerynka, która łączyła trzy fronty sowieckie: Północny (estoński i łotewski), Zachodni (polski) i Południowy (skierowany przeciw Denikinowi), a wojskom polskim umożliwiłoby wyjście z błot poleskich i umocnienie się na suchym terenie „półwyspu” mozyrskiego. Do tej koncepcji wrócono na początku roku 1920. Naczelny Wódz Józef Piłsudski wydał 26 lutego 1920 rozkaz skierowany do dowódcy Grupy Poleskiej płk. Władysława Sikorskiego uderzenia na Mozyrz i Kalinkowicze.
Walki pod Jakimowską Słobodą.
W dniach od 4 do 6 marca 1920 na froncie litewsko-białoruskim wojska polskie prowadziły operację mozyrską. 6 marca 9 Dywizja Piechoty opanowała linię kolejową Kalenkowicze – Szaciłki, podjęła działania wzdłuż prawego brzegu Berezyny i zajęła Jakimowską Słobodę. Tym samym nawiązana została łączność z oddziałami 14 Wielkopolskiej Dywizji Piechoty gen. Daniela Konarzewskiego. Cel operacji został osiągnięty.
16 marca Sowieci wyprowadzili kontratak. Uderzyli w rejonie obrony polskiego15 pułku piechoty, wyparli ze stanowisk nad jeziorem Świed 6/15 pp i opanowali Jakimowską Słobodę oraz Szaciłki. Nocą z 16 na 17 marca gen. Daniel Konarzewski skierował na zagrożony odcinek, wzmocniony 9 baterią 14 pułku artylerii polowej, III batalion 56 pułku piechoty kpt. Stanisława Siudy. „Grupa wielkopolska” liczyła około 450 żołnierzy, 4 działa i 10 ckm-ów.
O świcie polski batalion, z będącą w styczności 5/12 pp, wyrzucił z Szaciłek sowiecki 146 i 147 pułk strzelców. Natarcie wzmocniły też uderzeniem z południa inne pododdziały: kompania techniczna ppor. Józefa Świątkowskiego, wspierana ogniem 4 kompanii karabinów maszynowych ppor. Feliksa Leszczyńskiego z 15 pp, oraz 3 szwadron 3 pułku ułanów. W odpowiedzi, dowództwo sowieckiej 57 Dywizji Strzelców przerzuciło po kładkach na prawy brzeg Berezyny 496 i 497 pułk strzelców. Wzmocniły one obronę 145 pułku strzelców pod Jakimowską Słobodą. W ten rejon wycofywały się też wyparte z Szaciłek 146 i 147 pułk strzelców. W ten sposób obrona w rejonie Jakimowskiej Słobody składała się z pięciu pułków, co dawało około 2500 ludzi, wspieranych przez cztery baterie artylerii rozmieszczone na lewym brzegu Berezyny.
Będące w pościgu kompanie kpt. Siudy zostały pod Jakimowską Słobodą zatrzymane gwałtownym ogniem broni maszynowej oraz artylerii. Jednocześnie Sowieci rozpoczęli kontratak. W walce obie strony ponosiły znaczne straty. Dowódca 14 Dywizji Piechoty gen. Daniel Konarzewski nakazał skierować w rejon walk II/56 pułku piechoty. Jednak ze względu na odległość, mógł on wspomóc walczący batalion dopiero za kilka godzin. Kapitan Siuda, nie czekając na przybycie II/56 pułku piechoty, rzucił do natarcia wszystkie siły doraźnie utworzonej grupy. Salwy dwóch baterii artylerii, połączone z energicznym atakiem spowodowały, że Sowieci, mimo wyraźnej przewagi liczebnej, nie przyjęli walki na bagnety i rozpoczęli odwrót w kierunku Jakimowskiej Słobody.
Około 15.30 w rejon walki przybył I batalion 15 pp kpt. Roberta Zawadzkiego w sile około 200 „bagnetów” i uderzył na nieprzyjaciela broniącego się w Słobodzie Jakimowskiej od południa. Na prawo od niego rozwinął się szwadron 3 pułku ułanów. Szybko posuwająca się 4 kompania ppor. Stefana Przegrody ściągnęła na siebie ogień kilkunastu karabinów maszynowych i sowieckiej artylerii, czym znacznie odciążyła oddziały nacierające od niej na lewo. Ogień flankowy karabinów maszynowych I/15 pp i 4 kompanii karabinów maszynowych wspierającej natarcie kompanii technicznej spowodował, że sowieckie gniazda km zamilkły, a 4 kompania mogła wznowić natarcie. Powodzenie 4 kompanii wykorzystała 3 kompania ppor. Władysława Suwalskiego. Jej lewoskrzydłowy pluton, dowodzony przez pchor. Piotra Nowosielskiego, uderzył na stanowiska ogniowe sowieckich karabinów maszynowych. W ślad za nim uderzyły pozostałe plutony, nad którymi dowództwo samorzutnie objęli dowódca kompanii karabinów maszynowych, ppor. Eugeniusz Małecki i dowódca plutonu karabinów maszynowych ppor. Władysław Kucharski. W walce wręcz pokonano nieprzyjaciela, a następnie odparto dwa jego silne kontrataki i w pościgu zepchnięto czerwonoarmistów do Berezyny. Przeciwnik, napierany jednocześnie przez kompanie 15 pp i działającą od zachodu „grupę wielkopolską” kpt. Stanisława Siudy, rozpoczął bezładny odwrót.
Polacy przeszli do pościgu połączonego z manewrem obejścia, a artylerzyści zniszczyli kładki na Berezynie. Spowodowało to panikę w szeregach czerwonoarmistów i sowieckie pułki rozproszyły się w okolicznych lasach lub, przyparte do rzeki, złożyły broń.
Bilans walk.
Polacy pod Jakimowską Słobodą odnieśli spektakularne zwycięstwo. Dowództwo sowieckie zaniechało na kilkanaście dni akcji zaczepnych na tym odcinku frontu. Straty polskie to 36 poległych i 114 rannych; sowieckie około 600 poległych, około 900 jeńców, 46 ckm-ów.

</doc>
<doc id="5063338" url="https://pl.wikipedia.org/wiki?curid=5063338" title="Przejście graniczne Rudolphstein/Hirschberg">
Przejście graniczne Rudolphstein/Hirschberg

Przejście graniczne Rudolphstein/Hirschberg () – jedno z nielicznych drogowych przejść granicznych na granicy Niemiec Zachodnich z Niemiecką Republiką Demokratyczną. Do przejścia dochodziły zachodnioniemiecka autostrada federalna A9 oraz nieoznakowana w NRD autostrada A9 – trasa tranzytowa. Przebiegała przez nie również ówczesna trasa europejska E6. Przejście leżało w pobliżu miejscowości Rudolphstein (powiat Hof, Bawaria) i Hirschberg (Okręg Gera; obecnie powiat Saale-Orla, Turyngia).
Zostało oddane do użytku w grudniu 1966 roku po odbudowie zniszczonego w 1945 roku mostu nad Soławą. Zlikwidowane w 1990 roku w ramach Zjednoczenia Niemiec.

</doc>
<doc id="5063342" url="https://pl.wikipedia.org/wiki?curid=5063342" title="Sacin (wyspa)">
Sacin (wyspa)

Sacin (pot. "Wyspa Miłości") – wyspa we wschodniej części jeziora Rajgrodzkiego, w północnej części odnogi nazywanej jeziorem Czarnowiejskim (3,25 km²), na północ od półwyspu Kobyla Szyja i na wschód od osady Zawady-Tworki, w granicach administracyjnych miasta Rajgród. Od wschodu do wyspy przylega akwen Jeziora Rajgrodzkiego nazywany "Do Strumienia".
Wyspa ma powierzchnię niecałych dwóch hektarów. Łączna powierzchnia wysp na Jeziorze Rajgrodzkim wynosi 11,1 ha (Sacin i Sowiak). Sacin jest porośnięta lasem a przy brzegach trzcinami. W kilku miejscach istnieje jednak dostęp dla małych jednostek.
W listopadzie 2019 roku przy brzegu wyspy nurkowie odnaleźli ciało 67-letniego mieszkańca gminy Rajgród.
Naprzeciwko wyspy (od strony wschodniej) znajdują się ośrodki sportowo-wypoczynkowe (w 1991 nosiły nazwę "Energetyk", "Knieja" i "Łabędź").
Potoczna nazwa "Wyspa Miłości" może być związana ze środowiskiem wędkarskim. Wędkarze mogli mieć na myśli odbywające się wokół niej wiosenne tarło szczupaka, który w pewnej części pozostaje tam przez cały sezon.

</doc>
<doc id="5063343" url="https://pl.wikipedia.org/wiki?curid=5063343" title="Młodzieżowe Indywidualne Mistrzostwa Pomorza na Żużlu 2004">
Młodzieżowe Indywidualne Mistrzostwa Pomorza na Żużlu 2004

Młodzieżowe Indywidualne Mistrzostwa Pomorza na Żużlu 2004 – zawody żużlowe, które odbyły się 16 października 2004 roku w Toruniu. Zawody wygrał Karol Ząbik, który wygrał także bieg memoriałowy upamiętniający polskiego żużlowca Kazimierza Araszewicza, który zginął tragicznie w 1976 roku.
Wyniki.
Bieg po biegu

</doc>
<doc id="5063349" url="https://pl.wikipedia.org/wiki?curid=5063349" title="Sputnikmusic">
Sputnikmusic

Sputnikmusic – anglojęzyczny portal muzyczny założony w 2005 roku przez Jeremy’ego Ferwerdę, rozwijany przez użytkowników. Jest poświęcony recenzjom płytowym, dyskografiom wykonawców muzycznych, rankingom i wiadomościom z rynku muzycznego. Serwis był notowany w rankingu Alexa na miejscu 113746.
Historia i profil.
Sputnikmusic został założony w styczniu 2005 roku przez Jeremy’ego Ferwerdę, który jest zarazem jego administratorem. Od momentu powstania Sputnikmusic jest stroną, na łamach której spotykają się miłośnicy muzyki w celu wymiany poglądów, recenzowania albumów i dzielenia się swoimi muzycznymi zainteresowaniami. Główne gatunki muzyczne reprezentowane w Sputnikmusic to: rock alternatywny, muzyka elektroniczna, hip-hop, jazz, heavy metal, pop, punk i rock.
Recenzenci Sputnikmusic dzielą się na 3 kategorie: Staff Reviewers, Contributing Reviewers i Emeritus. Zróżnicowana baza użytkowników umożliwia stworzenie szerokiego spektrum opinii na temat danego wydawnictwa.
Począwszy od 2010 roku publikowana jest coroczna lista najwyżej ocenianych albumów, "Top 50 Albums", zestawiona przez Staff Reviewers. Pierwsze miejsca zdobyły kolejno albumy:

</doc>
<doc id="5063350" url="https://pl.wikipedia.org/wiki?curid=5063350" title="Aminosacharydy">
Aminosacharydy



</doc>
<doc id="5063353" url="https://pl.wikipedia.org/wiki?curid=5063353" title="R.C. Mechelen">
R.C. Mechelen

R.C. Mechelen – belgijski męski profesjonalny klub koszykarski w Mechelen, działający w latach 1940–1995, 15.krotny mistrz kraju. W 1995 roku kilka klubów koszykarskich w Antwerpii pod wspólną nazwą SOBABEE i R.C. Mechelen zostało połączonych w jeden klub o nazwie Racing Basket Antwerp. Zanim zespół został rozwiązany w 1995 roku, R.C. Mechelen był najbardziej utytułowanym klubem w Belgii, zdobywając 15 tytułów mistrzowskich i 9 pucharów Belgii.
W 1973 roku R.C. Mechelen, działający wówczas pod nazwą Maes Pils, w finale Pucharu Koracia po dwóch meczach przegrał w punktach z włoskim zespołem Cantù. W trakcie tego turnieju Belgowie pokonali ówczesnego obecnego i jednocześnie pierwszego zwycięzcy Pucharu Koracia, jugosłowiański klub Lokomotiv, a także Barcelonę.

</doc>
<doc id="5063355" url="https://pl.wikipedia.org/wiki?curid=5063355" title="R.C. Mechelen (koszykówka)">
R.C. Mechelen (koszykówka)



</doc>
<doc id="5063373" url="https://pl.wikipedia.org/wiki?curid=5063373" title="Medycyna indyjska">
Medycyna indyjska



</doc>
<doc id="5063389" url="https://pl.wikipedia.org/wiki?curid=5063389" title="Donata Dąbrowska">
Donata Dąbrowska

Donata Dąbrowska (ur. 4 kwietnia 1923 r. w Żołyni, zmarła 14 sierpnia 2015 w Krakowie) – polska chemiczka. Opracowała receptury leków i technologie ich produkcji, m.in. wytwarzane do dzisiaj Aviomarin i syrop Guajazyl. Ma na koncie patenty i wynalazki. W 2021 r. wygrała w plebiscycie krakowskiego oddziału Gazety Wyborczej na patronkę ławki na „Skwerze Praw Kobiet” przy ul. Retoryka w Krakowie. Od 1984 r. adwentystka dnia siódmego.
Życiorys.
Dzieciństwo i młodość.
Donata Dąbrowska urodziła się w Żołyni (woj. podkarpackie). Była piątym i ostatnim dzieckiem Karoliny i Franciszka Dąbrowskiego – cenionego lokalnego rzeźbiarza. Rodowa kamienica Dąbrowskich jest udostępniona dla zwiedzających.
Służba w AK.
Ze względu na wybuch wojny liceum ogólnokształcące ukończyła w podziemnym nauczaniu, egzamin dojrzałości zdając w 1943 roku przed tajną komisją egzaminacyjną w Łańcucie. W roku szkolnym 1943/44 sama prowadziła tajne komplety. Służyła w Armii Krajowej.
Życie w Krakowie.
Od 1945 r. związana z Krakowem. W 1951 r. ukończyła studia na Wydziale Matematyczno-Przyrodniczym Uniwersytetu Jagiellońskiego. W tym samym roku rozpoczęła pracę w laboratorium naukowym Zakładów Farmaceutycznych Polfa Kraków. W 1957 r. rozpoczęła kolejną pracę w Spółdzielni Farmaceutycznej ESPEFA w Krakowie. 
W 1969 r. wyszła za Jarosława Poucha. W 1984 r. ochrzciła się w Kościele Adwentystów Dnia Siódmego, stając się aktywistką zboru (parafii) przy ul. Lubelskiej 25. Pisała artykuły i wiersze do lokalnego pisma adwentystycznego, była członkiem rady zboru. 
Zmarła w 2015 r., jej ciało spoczywa na Cmentarzu Rakowickim.
Patenty i wyróżnienia.
Donata Dąbrowska uzyskała 6 patentów i 5 świadectw autorskich (w tym jeden w Wielkiej Brytanii). Jedno z odkryć Dąbrowskiej - dotyczące „sposobu wytwarzania związku 8-chloroteofiliny z 2-(benzhydroksy)-N, N-dwumetyloetyloaminą” – zostało opatentowane w 1959 r. i umożliwiło produkcję wytarzanego do dzisiaj leku Aviomarin.„Do ważniejszych osiągnięć mgr Donaty Dąbrowskiej-Pouch należy opracowanie 12 technologii różnych syntez, z których Aviomarin, Diprofilina i Teocardin są do dzisiaj produkowane w naszym Zakładzie” - napisał Zygmunt Zaczyński, główny technolog zakładu Polfa (Kraków, 14 czerwca 1978).W marcu 2021 r. Gazeta Wyborcza w Krakowie ogłosiła konkurs na nazwanie 10 ławeczek na Skwerze Praw Kobiet. Na 60 propozycji zasłużonych kobiet oddano 7792 głosy. Wygrała Donata Dąbrowska, uzyskując 1365 głosów stanowiących 17,5 proc. wszystkich oddanych. Wyprzedziła takie postaci, jak Roma Cieśla (893 głosy), Maria Borucka-Arctowa (768 głosów), Róża Luksemburg (680 głosów), czy znajdujące są na dalszych pozycjach Kora, Wisława Szymborska czy Olga Boznańska. 

</doc>
<doc id="5063399" url="https://pl.wikipedia.org/wiki?curid=5063399" title="Michał Wolson">
Michał Wolson

Michał Wolson (zm. ok. 1645) – burmistrz Wałcza.
Był kupcem pochodzącym ze Szkocji. Jego żoną była Katarzyna Gulden z którą pozostał w związku małżeńskim aż do śmierci. Z małżeństwa miał córkę Katarzynę Więckowską żonę szlachcica Jana Więckowskiego.Wnukiem Michała Wolsona był Krzysztof Aleksander Więckowski herbu Drogosław

</doc>
<doc id="5063405" url="https://pl.wikipedia.org/wiki?curid=5063405" title="Aquafaba">
Aquafaba

Aquafaba – woda po gotowaniu ciecierzycy lub zalewa pozostała po ciecierzycy konserwowej.
Ma zastosowanie w kuchni wegetariańskiej i wegańskiej, ponieważ zachowuje się podobnie jak jajko:

</doc>
<doc id="5063479" url="https://pl.wikipedia.org/wiki?curid=5063479" title="Włodzimierz Polański">
Włodzimierz Polański

Włodzimierz Polański, ros. Володымир Васильевич Полянский (ur. 18 listopada 1878 w Winnicy, zm. 26 sierpnia 1944 w Warszawie) – filatelista, badacz dziejów Poczty Polskiej, założyciel, twórca i kustosz Muzeum Poczt i Telegrafów – pierwszego muzeum gromadzącego zbiory dotyczące historii polskiej filatelistyki. Pochodził z rosyjskiej rodziny arystokratycznej. W 1919 wyemigrował do Polski i w 1920 przyjął obywatelstwo polskie.
Życiorys.
Urodził się w Winnicy na Podolu w rodzinie szlacheckiej. Ród Poliańskich został wpisany do VI części Księgi rodów szlacheckich Guberni Smoleńskiej w XVII w. W guberni smoleńskiej Poliańscy posiadali dwa majątki Zubowszczina i Zubowicze. Ochrzczony w obrządku prawosławnym. Matka – Maria Michajłowna z domu Wołkowińska, ojciec – generał–major Wasylij Amfianowicz Poliański, wieloletni dowódca I Brygady 17 Dywizji Piechoty za cara Aleksandra II.
Włodzimierz Polański ukończył Cesarskie Liceum Aleksandryjskie ("Императорский Александровский лицей") w Petersburgu w 1898 roku, ze specjalnością prawną. Następnie wstąpił do Lejb Gwardyjskiego Pułku Ułanów Jego Wysokości. Początkowo w Petersburgu, następnie stacjonował w Warszawie pod dowództwem m.in. generała Carla Gustafa Mannerheima, późniejszego regenta i prezydenta Finlandii. W pułku posiadał rangę porucznika, a dodatkowo od lipca 1912 do października 1913 otrzymał funkcję „młodszego pomocnika inspektora typografii w Warszawie” – czyli cenzora.
W 1913 roku Włodzimierz Polański podał się do dymisji „z przyczyn domowych”. Dymisja spowodowana była małżeństwem zawartym z Polką Leokadią z Włodarskich.
Zmobilizowany latem 1914 roku, Polański służył w Armii Kaukazu w randze sztabrotmistrza, przy Sztabie Głównym tej armii. Podczas I wojny światowej na froncie tureckim, gdzie kolejno awansował, aż do rangi pułkownika. Następnie po wybuchu rewolucji bolszewickiej, uczestniczył w tzw. „Białym Ruchu” ("Белое Движение") pod dowództwem gen. Korniłowa, a następnie gen. Denikina. Brał udział w pierwszym marszu kubańskim, zwanym „marszem lodowym”.
W 1919 reemigrował do Polski. Mieszkał na stałe w Świdrze. W 1920 roku podczas nawały bolszewickiej zorganizował i sfinansował w swoim domu Szpital Czerwonego Krzyża dla rannych polskich żołnierzy. Po odparciu bolszewików, utrzymywał szpital, przez kolejnych kilka miesięcy, do całkowitego wyleczenia pacjentów. Przyjął polskie obywatelstwo w 1920 r. Od 1927 roku mieszkał w Warszawie. W latach 1925–1939 pełnił funkcję Kustosza Muzeum Poczt i Telegrafów w Warszawie. Jako długoletni kustosz Muzeum Poczty przyczynił się w sposób bardzo istotny do jego rozbudowy i rozkwitu. Polański był członkiem i członkiem honorowym Polskiego Towarzystwa Filatelistów w Warszawie, Krakowskiego Związku Filatelistów (1921) i Związku Filatelistów w Toruniu (1927) oraz członkiem honorowym „"Société Française de Timbrologie”" (1937).
Odznaczony został Złotym Krzyżem Zasługi.
Zginął podczas Powstania warszawskiego zasypany gruzami zbombardowanej kamienicy na ul. św. Barbary,w której mieszkał.
Twórca Muzeum.
W 1921 roku podjął pracę w Ministerstwie Poczt i Telegrafów, przygotowując politykę emisji pierwszych polskich znaczków II Rzeczypospolitej. W tym samym roku opracował też koncepcję pierwszego polskiego Muzeum filatelistycznego opisaną w studium „Polskie Muzeum Pocztowe – zarys programu”.
Otwarcie Muzeum Poczt i Telegrafów nastąpiło w 1925 roku. Muzeum mieściło się na zbiegu ulic Nowogrodzkiej 45, Poznańskiej 29/33 i św. Barbary 2 w Warszawie. Polański, początkowo w randze kustosza, a następnie kierownika tej placówki, starał się gromadzić eksponaty świadczące o szczególnej roli filatelistyki w utrzymaniu ciągłości dziejów państwa polskiego, również pod zaborami. W celu wzbogacenia ekspozycji Muzeum, Polański przekazał w darze swoje własne, unikatowe zbiory. Muzeum otrzymało od Polańskiego szereg bezcennych dokumentów z XVII i XVIII wieku, w tym jeden wyjątkowy dokument opisujący działalność poczty polskiej w Gdańsku w 1680 roku, pt. "„Kurzer Bericht wegen Einrichtung der poste. Anno 1680”." Ponadto, w ofiarowanych zbiorach znalazł się komplet cyrkularzy Królestwa Polskiego oraz znakomicie zachowany szyld poczthalterii w Słonimiu z XVIII w.
Polański przekazał też Muzeum swój osobisty księgozbiór, składający się z 300 woluminów – cennych pozycji wydawniczych, w wielu językach, o tematyce z zakresu filatelistyki i historii poczty w różnych krajach.
Będąc badaczem historii pierwszego polskiego znaczka, zgromadził w swej kolekcji ponad 200 ostemplowanych egzemplarzy „Polski nr 1”. Na podstawie numerów urzędów pocztowych widocznych na stemplach odtworzył sieć połączeń pocztowych Królestwa Polskiego w latach 1858–1866. Osobiście odręcznie Polański wykonał mapę tych połączeń i również podarował ją w darze Muzeum Poczt i Telegrafów (zaginęła w czasie II wojny światowej).
Tuż przed wybuchem II wojny światowej, w sierpniu 1939 roku, Polański wraz z pracownikami, przygotował najcenniejsze zbiory Muzeum do ewakuacji, ale z powodu braku transportu, nie udało ich się wywieźć z Warszawy przed wkroczeniem do niej Niemców. Zostały ukryte w piwnicach, gdzie odnaleźli je niemieccy żołnierze i wysłali do Berlina. W początkach okupacji, wykorzystując wszelkie znajomości i sposoby, Polański czynił starania, by uzyskać możliwość odzyskania skradzionych skrzyń. Wraz z panią Marią Ejsmond z Zachęty i dyrektorem Lorentzem z Muzeum Narodowego prowadzili wspólnie, kilkakrotne rozmowy z Gestapo w nadziei odzyskania eksponatów stanowiących dobro narodowe. Rozmowy zakończyły się fiaskiem, a Muzeum z rozkazu okupanta uległo likwidacji. Zbiory nigdy nie wróciły do Polski.
Kolekcjoner.
Polański filatelistyką zainteresował się już w młodym wieku, mieszkając w Petersburgu. Przed I wojną światową zgromadził specjalizowany zbiór znaczków Rosji, który wystawiał kolejno w Amsterdamie (1909), Bernie (1910), Wiedniu (1911), Londynie (1912), Paryżu (1913) oraz Nowym Jorku i Kassel (1914), uzyskując wysokie wyróżnienia medalowe. Z uwagi na to, że stał się znanym w świecie filatelistą, firma Paul Kohl GmbH z Chemnitz zaproponowała mu w 1914 r. opracowanie znaków pocztowych Rosji do przygotowywanego katalogu.
Po I wojnie światowej Polański prezentował na wystawach zagranicznych głównie swój zbiór dotyczący znaczka „Polska nr 1”, nazywanego też „Za Łut” lub „Pierwsza Polska”. Za ten zbiór Polański otrzymywał wysokie wyróżnienia, w tym złoty medal w Paryżu w 1913 i 1925, pozłacane: Londyn (1912) i Genewa (1922). Na pierwszej, po odzyskaniu Niepodległości, zorganizowanej w Warszawie Polskiej Wystawie Marek, Polański przedstawił dramatyczne losy znaczka „Polska nr 1.” na przestrzeni dziejów. Znaczek ten bowiem został poddany represjom po powstaniu styczniowym. Na przełomie lat 1863–1864 władze carskie wycofały z obiegu, zarekwirowały z prywatnych kolekcji oraz Urzędów Pocztowych wszelkie dostępne egzemplarze tego znaczka. Zgromadzono w ten sposób około 200 tysięcy sztuk, które następnie spalono w ogrodach Pałacu Namiestnikowskiego.
Hubert Linde, minister poczt i telegrafów II RP, w uznaniu zasług dla upamiętniania historii poczty polskiej, uhonorował Polańskiego specjalnym listem pochwalnym.
W 1922 roku, odrodzona Rzeczpospolita zadebiutowała na Międzynarodowej Wystawie Znaczków Pocztowych w Genewie, gdzie Polański opracował i zaprezentował zbiory, będąc delegatem Ministerstwa Poczt i otrzymując złote medale.
Na międzynarodowej wystawie w Paryżu w 1925 roku, ponownie będąc delegatem i komisarzem polskiej ekspozycji filatelistycznej z ramienia Ministerstwa Spraw Zagranicznych oraz Dyrekcji Poczt i Telegrafów, Polański zaprezentował zbiory Ministerstwa oraz swój prywatny zbiór. Zorganizowana w Luwrze z wielkim przepychem ekspozycja zgromadziła tłumy i ogromne zainteresowanie mediów. Prezentowane kolekcje znaczków z całego świata, ubezpieczone zostały na zawrotną kwotę dwudziestu milionów franków, co samo w sobie świadczy o ich wartości. Pierwszego dnia zwiedziło wystawę dwadzieścia tysięcy osób, a następnego dnia od rana ustawiła się przed Pavillon de Marsan ogromna kolejka, zmuszając organizatorów do wpuszczania publiczności partiami.
Polskie zbiory wygrały konkurs bezapelacyjnie, otrzymując największą liczbę medali – dwa brązowe i trzy srebrne dla zbiorów ministerstwa, oraz dodatkowo dwa złote medale dla prywatnej kolekcji Polańskiego. Odrębnym, wyróżnieniem dla Polańskiego, był specjalny list gratulacyjny od jury konkursu i drugi od prezesa Komitetu Wystawowego pana Coyette.
Udział Polańskiego w filatelistycznych wystawach międzynarodowych zaowocował rekordową liczbą nagród dla Polski – 11 medali złotych, 9 srebrnych pozłacanych, 6 srebrnych, 1 brązowy, 1 specjalna nagroda honorowa, 3 dyplomy honorowe i 2 specjalne gratulacje od jury konkursu.
Badacz.
Początkowo Polański specjalizował się w znaczkach rosyjskich. Wynikiem jego badań były artykuły publikowane po wojnie w prasie polskiej, jak: „Osobliwości rosyjskich znaczków klasycznych” („Filatelista Polski”), „Rosyjskie kasowniki liczbowe w epoce znaczków klasycznych” i „Osobliwości rosyjskich znaczków z lat 1857–1914” („Ilustrowany Przegląd Filatelistyczny”). Następnie służąc w pułku, który stacjonował w Polsce, Polański zainteresował się historią poczty i pierwszym znaczkiem polskim z 1860 r. Intensywnie gromadził materiały i od 1912 podjął prace badawcze w tym zakresie. W tym celu penetrował zasoby archiwów Petersburga, Warszawy i licznych antykwariatów. Pierwsze opracowanie o polskich całostkach z lat 1858–1865 ukazało się w 1913 w berlińskim czasopiśmie "„Der Ganzsachen-Sammler”". Zbierał nie tylko znaczki pocztowe, ale także dokumenty oraz książki dotyczące filatelistyki i historii poczty. W wyniku długoletnich poszukiwań zgromadził unikalny zbiór pierwszego znaczka polskiego, „Polska nr 1”, obejmujący jego odmiany i bogatą dokumentację, jak: koperty poczty miejskiej warszawskiej, stemple, klisze, wzory rysunków oryginalnych, ilustracje, jedyne dwie matryce miedziane do druku tego znaczka wykonane przez ówczesnego rytownika Banku Polskiego Henryka Majera itp.
Polański jest autorem pierwszej monografii dotyczącej polskiej filatelistyki, wydanej pierwotnie w języku francuskim – „"Timbres – Poste de Pologne aux XVIII et XIX siecles 1780-1870”" (Geneve 1920), a następnie w języku polskim pt. „Znaki i marki pocztowe w Polsce w XVIII – XIX wieku 1780-1870”, (1921) oraz w języku niemieckim (we współpracy z W. Rachmanowem): „"Die Postwertzeichen und Poststempel von Polen im 18 und 19 Jahrhundert”" (Wien 1935). Wersja niemiecka wraz z tłumaczeniem polskim została wydana powtórnie (reprint 1993) z okazji ŚWF „Polska ‘93”.
W 1925 roku ukazała się kolejna monografia pt. „Jak przewożono pocztę polską w dawnych czasach. Szkic historyczny z ilustracjami” (1925, reprint 1985). W 1938 ukazał się szkic historyczny „Trąbka i sygnały pocztowe” (1938, reprint 1986).

</doc>
<doc id="5063484" url="https://pl.wikipedia.org/wiki?curid=5063484" title="Szlachcicowa">
Szlachcicowa

 
Szlachcicowa – skała w orograficznie lewych zboczach wąwozu Koziarnia w Ojcowskim Parku Narodowym. Administracyjnie należy do miejscowości Sąspów. Skała znajduje się w górnej części wąwozu, na obrzeżu lasu. Jej północno-zachodnia, pionowa ściana opada na łąkę, z pozostałych stron skałę otacza las. Tuż po południowo-zachodniej stronie Szlachcicowej znajduje się pojedyncza, niższa skałka o pionowych ścianach i wysokości 7 m. Obydwie zbudowane są z późnojurajskich wapieni. 
W Szlachcicowej jest kilka jaskiń i schronisk: Tunelik, Schronisko Małe, Jaskinia Niedostępna, Meander, Jaskinia za Grańką, Jaskinia Szlachcicowa. Otwory niektórych są widoczne w pionowej północno-zachodniej ścianie.

</doc>
<doc id="5063489" url="https://pl.wikipedia.org/wiki?curid=5063489" title="Nikolaos Skiatitis">
Nikolaos Skiatitis

Nikolaos „Nikos” Skiatitis (gr. Νικόλαος Σκιαθίτης; ur. 11 września 1981 w Wolos) – grecki wioślarz, brązowy medalista olimpijski, srebrny medalista mistrzostw świata.
W 2004 roku wystąpił na igrzyskach olimpijskich w Atenach, podczas których wziął udział w jednej konkurencji – rywalizacji dwójek podwójnych wagi lekkiej. Jego partnerem był Wasilis Polimeros. Polimeros i Skiatitis zdobyli w tej konkurencji brązowy medal olimpijski. W pierwszej rundzie ustanowili rekord olimpijski, uzyskując rezultat 6:15,22.
W 2001 roku zdobył srebrny medal mistrzostw świata w czwórce podwójnej wagi lekkiej (wraz z nim czwórkę stanowili: Wasilis Polimeros, Ioannis Korkouritis i Panajiotis Miliotis). W 2005 roku zdobył złoty medal igrzysk śródziemnomorskich w dwójce podwójnej wagi lekkiej.

</doc>
<doc id="5063490" url="https://pl.wikipedia.org/wiki?curid=5063490" title="Nikos Skiathitis">
Nikos Skiathitis



</doc>
<doc id="5063491" url="https://pl.wikipedia.org/wiki?curid=5063491" title="Nikolaos Skiathitis">
Nikolaos Skiathitis



</doc>
<doc id="5063492" url="https://pl.wikipedia.org/wiki?curid=5063492" title="Nikos Skiatitis">
Nikos Skiatitis



</doc>
<doc id="5063496" url="https://pl.wikipedia.org/wiki?curid=5063496" title="Brâncoveni (gmina)">
Brâncoveni (gmina)

Brâncoveni – gmina w Rumunii, w okręgu Aluta. Obejmuje miejscowości Brâncoveni, Mărgheni, Ociogi i Văleni. W 2011 roku liczyła 2730 mieszkańców. 

</doc>
<doc id="5063500" url="https://pl.wikipedia.org/wiki?curid=5063500" title="Brâncoveni">
Brâncoveni

Brâncoveni – wieś w Rumunii, w okręgu Aluta, w gminie Brâncoveni. W 2011 roku liczyła 1016 mieszkańców.

</doc>
<doc id="5063501" url="https://pl.wikipedia.org/wiki?curid=5063501" title="Mărgheni">
Mărgheni

Mărgheni – wieś w Rumunii, w okręgu Aluta, w gminie Brâncoveni. W 2011 roku liczyła 588 mieszkańców.

</doc>
<doc id="5063502" url="https://pl.wikipedia.org/wiki?curid=5063502" title="Ociogi">
Ociogi

Ociogi – wieś w Rumunii, w okręgu Aluta, w gminie Brâncoveni. W 2011 roku liczyła 576 mieszkańców.

</doc>
<doc id="5063503" url="https://pl.wikipedia.org/wiki?curid=5063503" title="Văleni (gmina Brâncoveni)">
Văleni (gmina Brâncoveni)

Văleni – wieś w Rumunii, w okręgu Aluta, w gminie Brâncoveni. W 2011 roku liczyła 505 mieszkańców.

</doc>
<doc id="5063508" url="https://pl.wikipedia.org/wiki?curid=5063508" title="Brebeni (gmina)">
Brebeni (gmina)

Brebeni – gmina w Rumunii, w okręgu Aluta. Obejmuje miejscowości Brebeni i Teiușu. W 2011 roku liczyła 3016 mieszkańców. 

</doc>
<doc id="5063511" url="https://pl.wikipedia.org/wiki?curid=5063511" title="Brebeni (okręg Aluta)">
Brebeni (okręg Aluta)

Brebeni – wieś w Rumunii, w okręgu Aluta, w gminie Brebeni. W 2011 roku liczyła 272 mieszkańców.

</doc>
<doc id="5063512" url="https://pl.wikipedia.org/wiki?curid=5063512" title="Teiușu (okręg Aluta)">
Teiușu (okręg Aluta)

Teiușu – wieś w Rumunii, w okręgu Aluta, w gminie Brebeni. W 2011 roku liczyła 296 mieszkańców.

</doc>
<doc id="5063515" url="https://pl.wikipedia.org/wiki?curid=5063515" title="Bucinișu (gmina)">
Bucinișu (gmina)

Bucinișu – gmina w Rumunii, w okręgu Aluta. Obejmuje miejscowości Bucinișu i Bucinișu Mic. W 2011 roku liczyła 2145 mieszkańców. 

</doc>
<doc id="5063520" url="https://pl.wikipedia.org/wiki?curid=5063520" title="Gustave Doret">
Gustave Doret

Gustave Vincent-Charles Doret (ur. 20 września 1866 w Aigle, zm. 19 kwietnia 1943 w Lozannie) – szwajcarski kompozytor i dyrygent.
Życiorys.
Podstawy edukacji muzycznej odebrał w Lozannie, w latach 1885–1887 był uczniem Josepha Joachima w Berlinie. Następnie studiował w Konserwatorium Paryskim u Armanda Marsicka (skrzypce) oraz Jules’a Masseneta i Théodore’a Dubois (kompozycja). W latach 1893–1895 prowadził w Paryżu Concerts d’Harcourt oraz Société Nationale de Musique, z którą w 1894 roku dokonał prawykonania "Popołudnia fauna" Claude’a Debussy’ego. Od 1907 do 1909 roku był pierwszym dyrygentem Opéra-Comique. Jako dyrygent występował gościnnie w Rzymie, Londynie i Amsterdamie. Od 1914 roku przebywał na stałe w Szwajcarii, angażując się w rozwój rodzimego życia muzycznego i pisząc krytyki muzyczne. Otrzymał order kawalera Legii Honorowej (1913) oraz doktorat honoris causa Uniwersytetu w Lozannie.
Tworzył głównie muzykę wokalną. W swoich operach i widowiskach muzycznych, o charakterze popularnym, odwoływał się do tradycji rodzinnego kantonu Vaud. Opublikował prace "Musique et musiciens" (1915), "Lettres à ma nièce sur la musique en Suisse" (1919), "Pour notre independence musicale" (1920), "Temps et contretemps" (1942).

</doc>
<doc id="5063535" url="https://pl.wikipedia.org/wiki?curid=5063535" title="Georges Barrère">
Georges Barrère

Georges Barrère (ur. 31 października 1876 w Bordeaux, zm. 14 czerwca 1944 w Kingston w stanie Nowy Jork) – francuski flecista i pedagog muzyczny.
Życiorys.
W latach 1889–1895 studiował w Konserwatorium Paryskim u Josepha-Henri Altèsa i Paula Taffanela, studia ukończył z I nagrodą. W 1895 roku założył Société Moderne des Instruments à
Vent, z którą dokonał prawykonań wielu utworów współczesnych twórców. W latach 1897–1905 był solistą Opery i Concerts Colonne w Paryżu oraz wykładowcą Schola Cantorum de Paris. W 1905 roku wyemigrował do Stanów Zjednoczonych. Od 1905 do 1928 roku występował jako flecista z New York Symphony Orchestra. Założył zespoły Barrère Ensemble of Wind Instruments (1910), Trio de Lutece (1914) i Barrère-Britt-Salzedo Trio (1932). Wykładał w Juilliard School of Music. W 1937 roku przyznano mu amerykańskie obywatelstwo.
Komponował małe utwory instrumentalne i wokalne, opublikował też autobiografię. Był pierwszym wykonawcą "Density 21.5" Edgara Varèse’a (1936).

</doc>
<doc id="5063536" url="https://pl.wikipedia.org/wiki?curid=5063536" title="INAIL Tower">
INAIL Tower

INAIL Tower (również Palazzo Inail, dawniej ALITALIA) – biurowiec w Rzymie, na terenie Esposizione Universale di Roma, przy Piazzale Giulio Pastore. 
Budynek wzniesiono w 1965 roku. Jest wysoki na 72 metry, ma 21 kondygnacji.

</doc>
<doc id="5063544" url="https://pl.wikipedia.org/wiki?curid=5063544" title="Obwodnica Grodziska Mazowieckiego">
Obwodnica Grodziska Mazowieckiego

Obwodnica Grodziska Mazowieckiego – jednojezdniowy siedmiokilometrowy odcinek drogi wojewódzkiej nr 579, stanowiący zachodnią obwodnicę miasta Grodzisk Mazowiecki. Wykonawcą inwestycji jest spółka STRABAG a łączny jej koszt wyniósł 145,6 mln PLN brutto. Obwodnica zaczyna się w pobliżu węzła Grodzisk Mazowiecki na autostradzie A2 a kończy we wsi Kałęczyn. Droga została zbudowana w latach 2020-2022, otwarcie całego odcinka nastąpiło 4 lutego 2023 roku.
Opis.
Trasa została zaprojektowana jako jednojezdniowa z dwoma pasami ruchu, o nawierzchni bitumicznej z obustronnym poboczem. Na całej długości obwodnicy znajduje się pięć skrzyżowań (w tym dwa typu rondo), ponadto inwestycja obejmowała budowę wiaduktu drogowego nad linią kolejową nr 447, budowę dróg serwisowych i ścieżek rowerowych. Na łącznej długości 1,6 km zamontowano ekrany akustyczne.
Przebudowie został również poddany odcinek drogi wojewódzkiej nr 579 na odcinku od ulicy Grottgera w Grodzisku Mazowieckim, do Radziejowic.
Historia.
Budowę obwodnicy planowano już na przełomie lat 2012/2013. 27 sierpnia 2020 spółka STRABAG podpisała umowę z Mazowieckim Zarządem Dróg Wojewódzkich w Warszawie na budowę zachodniej obwodnicy Grodziska Mazowieckiego. Prace budowlane ruszyły we wrześniu 2020 roku.
W październiku 2022 do użytku oddano niewielki fragment nowej obwodnicy (od starego przebiegu drogi wojewódzkiej nr 579, do ronda przy ulicy Logistycznej w Natolinie), spowodowane to było zmianami w organizacji ruchu drogowego w okolicach węzła na autostradzie A2. Prace budowlane zostały zakończone 27 listopada 2022.
Odcinek miał zostać oficjalnie otwarty w czwartym kwartale 2022 roku, lecz uroczystość przełożono na 31 grudnia. Otwarcie miało być połączone z imprezą sylwestrową. Finalnie obwodnica została otwarta 4 lutego 2023 roku.

</doc>
<doc id="5063545" url="https://pl.wikipedia.org/wiki?curid=5063545" title="Wuling Hongguang Mini EV">
Wuling Hongguang Mini EV

Wuling Hongguang Mini EV – elektryczny mikrosamochód produkowany pod chińską marką Wuling od 2020 roku.
Historia i opis modelu.
W lipcu 2020 roku Wuling przedstawił pierwszy pojazd zbudowany z myślą o napędzie elektrycznym, w przeciwieństwie do innych pojazdów nie będący jednocześnie minivanem lub furgonem, lecz niewielkim mikrosamochodem. 
Hongguang Mini EV zyskał charakterystyczne proporcje, z niewielkimi 12-calowymi kołami, a także wąskim i wysokim nadwoziem o długości poniżej 3 metrów. Koncepcja pojazdu została podyktowana przystosowaniem do manewrowania po zatłoczonych i ciasnych ulicach metropolii. Kluczową grupą odbiorców, do których Wuling kieruje Hongguanga Mini EV, są młodzi mieszkańcy chińskich metropolii.
Pomimo niewielkiego nadwozia, w kabinie pasażerskiej mikrosamochodu Wulinga wygospodarowano przestrzeń dla czterech pasażerów. Oparcie drugiego rzędu siedzeń można złożyć, udostępniając przedział bagażowy o pojemności 741 litrów.
Wuling Hongguang Mini EV wyróżnia się relatywnie niewielką masą całkowitą, która wynosi 665 kilogramów. W celu zapewnienia jak najwyższego poziomu bezpieczeństwa, nadwozie mikrosamochodu oparte zostało na szkielecie, którego 57% stanowi wysoko wytrzymałe aluminium. 
Pojazd standardowo wyposażono w system ABS i EBD, z kolei tylna kanap umożliwia montaż fotelików dzięki systemowi ISOFIX. Jednocześnie, samochód nie został wyposażony w poduszkę powietrzną ani kierowcy, ani pasażera. W kabinie pasażerskiej producent wygospodarował przestrzeń na 12 różnych schowków, a także uchwyty na kubki dla pasażerów przedniego rzędu siedzeń.
Macaron Edition.
W odpowiedzi na duże zainteresowanie klientów kwestią personalizacji zewnętrznego wyglądu Hongguanga Mini EV, na początku kwietnia 2021 roku Wuling przedstawił specjalny wariant o nazwie Macaron Edition, który został skierowany do nabywców szukających fabrycznych rozwiązań modyfikujących wygląd pojazdu.
Odmiana Macaron zyskała dedykowany, inny wzór reflektorów wykonany w technologii LED, a także białe tarcze felg i trzy specjalne barwy lakieru: zieleń Avocado Green, żółć Lemon Yellow oraz róż White Peach Pink. Wuling Hongguang Mini EV Macaron wyróżnia się także bogatszym wyposażeniem standardowym. Pojazd oferowany jest w standardzie z m.in. z kamerą cofania, czujnikami parkowania i wskaźnikiem ciśnienia w oponach.
GameBoy Edition.
W marcu 2022 Wuling przedstawił kolejną edycję specjalną Hongguanga Mini EV, tym razem pod postacią głęboko zmodyfikowanej względem oryginału wersji GameBoy Edition. Samochód otrzymał inne wkłady reflektorów z pasem świetlnym pomiędzy nimi i lamp tylnych z motywem litery "X" wykonanym w technologii LED, przemodelowanymi zderzakami i kołpakami oraz bagażnikiem dachowym. Samochód zyskał obniżone o 17 mm zawieszenie, a także większą baterię o pojemności 26 kWh przekładającą się maksymalny zasięg 300 kilometrów. Ponadto, samochód napędza także mocniejszy o 14 KM silnik elektryczny, który rozwija 41 KM.
Cabrio.
Podczas wystawy samochodowej Shanghai Auto Show w kwietniu 2021 roku Wuling przedstawił studyjną wariację na temat Hongguanga Mini EV w postaci kabrioletu ze składanym, płóciennym dachem i bogatszym wyposażeniem obejmującym m.in. duży ekran wskaźników i systemu multimedialnego. Nieco ponad rok później, w sierpniu 2022 zadebiutowała produkcyjna odmiana. Samochód zyskał większe nadwozie i dłuższy rozstaw osi, a także obszerne zmiany stylistyczne w stosunku do klasycznego hatchbacka.
Sprzedaż.
Chiny.
Premiera Wulinga Hongguanga Mini EV wywołała duże zainteresowanie wśród chińskich konsumentów - w ciągu dwóch miesięcy od premiery producent otrzymał ponad 50 tysięcy zamówień. Kolejne miesiące czwartego kwartału 2020 roku przyniosły dalszy wzrost popularności samochodu, na którego popyt osiągnął rekordowe wartości w skali oferowanych w Chinach samochodów elektrycznych. Jeszcze przed końcem roku, na początku grudnia 2020 roku, Wuling Hongguang Mini EV oficjalnie stał się najpopularniejszym samochodem elektrycznym w kraju, odbierając ten tytuł Tesli Model 3.
W ciągu mniej niż pół roku sprzedaży, Wuling zamknął 2020 rok z wynikiem ponad 117 tysięcy sprzedanych egzemplarzy. Trend dużego popytu utrzymał się w pierwszym kwartale 2021 roku - na jego koniec, w marcu 2021 roku, miesięczna liczba zamówień przekroczyła 40 tysięcy. W marcu 2021 roku Wuling Hongguang Mini EV stał się również najpopularniejszym nowym samochodem elektrycznym na świecie, z kolei w styczniu 2022 łączna sprzedaż pojazdu wyniosła w Chinach 500 tysięcy egzemplarzy.
Wuling Hongguang Mini EV oferowany jest w Chinach w relatywnie niskiej cenie, która wynosi równowartość ok. 4,5 tys. dolarów za model podstawowy oraz ok. 5 tys. dolarów za model topowy. Przy średnim kursie, wartość ta odpowiada kwocie ok. 17 tys. złotych za podstawowy egzemplarz i ok. 18,7 tys. zł za topowy. Wuling Hongguang Mini EV oferowany jest na rynku chińskim z gwarnacją obejmującą osiem lat lub z maksymalnym limitem 120 tysięcy kilometrów.
Europa.
Koncepcja Honggianga Mini EV wzbudziła zainteresowanie łotewskiego przedsiębiorstwa Dartz, dotychczas specjalizującego się w produkcji opancerzonych dużych SUV-ów. Leonard Yankelovich, prezes firmy, zdecydował się nawiązać współpracę z chińskim Wulingiem, aby zaadaptować mikrosamochód do europejskich wymogów bezpieczeństwa i rozpocząć tutaj jego lokalną sprzedaż wraz z licencyjną produkcją. 
Na początku lutego 2021 roku przedstawione zostały pierwsze fotografie częściowo zamaskowanego kolorową folią samochodu, zdradzając jego nazwę - Freze Nikrob EV. Łotewskie przedsiębiorstwo zdecydowało się tym samym nawiązać do nazwy historycznego rosyjskiego producenta z początu XX wieku. 
Poza innymi oznaczeniami modelu oraz producenta na nadwoziu przy jednoczesnym braku znaczka producenta na kole kierownicy, Dartz zdecydowało się wdrożyć także szereg innych, własnych modyfikacji. Standardowe reflektory halogenowe zostały zastąpione tymi wykonanymi w technologii LED, a ponadto wprowadzono także zmiany w oprogramowaniu systemu elektrycznego, uzyskując dodatkowy maksymalny zasięg. Zamiast 170, Freze Nikrob EV ma móc przejechać na jednym ładowaniu w topowej wersji do 200 kilometrów. Ponadto, Dartz opracowało także własną, topową odmianę Nikroba EV charakteryzującą się spersonalizowanymi możliwościami malowania nadwozia na niedostępne w chińskim pierwowzorze barwy, a także wykończenie kabiny pasażerskiej wegańską skórą i wyposażenie jej w system audio marki premium.
Produkcyjny wariant Freze Nikrob EV przedstawiony został w kwietniu 2021 roku. Cena za podstawowy wariant określona została na 9999 euro (ok. 45 tys. zł), z kolei luksusowy wariant ma kosztować 14 999 euro (ok. 68 tys. zł). Z tak ustalonym cennikiem, Freze Nikrob EV określony został jako najtańszy nowy samochód elektryczny w Unii Europejskiej. Produkcja Freze Nikrob EV odbywać się będzie w Wilnie w ramach partnerstwa z litewskim przedsiębiorstwem Nikrob. Dartz poza sprzedażą na terenie krajów bałyckich planuje także eksport do m.in. Norwegii, Francji czy Włoch.
Dane techniczne.
Układ napędowy Wulinga Hongguanga Mini EV tworzy silnik elektryczny o mocy 27 KM, który rozwija maksymalny moment obrotowy 85 Nm i osiąga prędkość maksymalną 100 km/h. Samochód oferowany jest w dwóch wariantach napędowych. Tańszy napędzany jest mniejszą baterią o pojemności 9,3 kWh i zasięgu na jednym ładowaniu do 120 kilometrów. Droższy, topowy, wyposażono w większą baterię o pojemności 13,82 kWh, co pozwala uzyskać zasięg do 170 kilometrów na jednym ładowaniu.

</doc>
<doc id="5063560" url="https://pl.wikipedia.org/wiki?curid=5063560" title="Bucinișu">
Bucinișu

Bucinișu – wieś w Rumunii, w okręgu Aluta, w gminie Bucinișu. W 2011 roku liczyła 1717 mieszkańców.

</doc>
<doc id="5063562" url="https://pl.wikipedia.org/wiki?curid=5063562" title="Bucinișu Mic">
Bucinișu Mic

Bucinișu Mic – wieś w Rumunii, w okręgu Aluta, w gminie Bucinișu. W 2011 roku liczyła 428 mieszkańców.

</doc>
<doc id="5063566" url="https://pl.wikipedia.org/wiki?curid=5063566" title="Călui (gmina)">
Călui (gmina)

Călui – gmina w Rumunii, w okręgu Aluta. Obejmuje miejscowości Călui i Gura Căluiu. W 2011 roku liczyła 1519 mieszkańców. 

</doc>
<doc id="5063569" url="https://pl.wikipedia.org/wiki?curid=5063569" title="Călui">
Călui

Călui – wieś w Rumunii, w okręgu Aluta, w gminie Călui. W 2011 roku liczyła 912 mieszkańców.

</doc>
<doc id="5063570" url="https://pl.wikipedia.org/wiki?curid=5063570" title="Gura Căluiu">
Gura Căluiu

Gura Căluiu – wieś w Rumunii, w okręgu Aluta, w gminie Călui. W 2011 roku liczyła 607 mieszkańców.

</doc>
<doc id="5063571" url="https://pl.wikipedia.org/wiki?curid=5063571" title="Cârlogani (gmina)">
Cârlogani (gmina)

Cârlogani – gmina w Rumunii, w okręgu Aluta. Obejmuje miejscowości Beculești, Cârlogani, Cepari, Scorbura i Stupina. W 2011 roku liczyła 2329 mieszkańców. 

</doc>
<doc id="5063575" url="https://pl.wikipedia.org/wiki?curid=5063575" title="Cârlogani (okręg Aluta)">
Cârlogani (okręg Aluta)

Cârlogani – wieś w Rumunii, w okręgu Aluta, w gminie Cârlogani. W 2011 roku liczyła 1145 mieszkańców.

</doc>
<doc id="5063578" url="https://pl.wikipedia.org/wiki?curid=5063578" title="Beculești (okręg Aluta)">
Beculești (okręg Aluta)

Beculești – wieś w Rumunii, w okręgu Aluta, w gminie Cârlogani. W 2011 roku liczyła 120 mieszkańców.

</doc>
<doc id="5063580" url="https://pl.wikipedia.org/wiki?curid=5063580" title="Cepari (okręg Aluta)">
Cepari (okręg Aluta)

Cepari – wieś w Rumunii, w okręgu Aluta, w gminie Cârlogani. W 2011 roku liczyła 780 mieszkańców.

</doc>
<doc id="5063584" url="https://pl.wikipedia.org/wiki?curid=5063584" title="Scorbura">
Scorbura

Scorbura – wieś w Rumunii, w okręgu Aluta, w gminie Cârlogani. W 2011 roku liczyła 275 mieszkańców.

</doc>
<doc id="5063586" url="https://pl.wikipedia.org/wiki?curid=5063586" title="Stupina (okręg Aluta)">
Stupina (okręg Aluta)

Stupina – wieś w Rumunii, w okręgu Aluta, w gminie Cârlogani. W 2011 roku liczyła 9 mieszkańców.

</doc>
<doc id="5063588" url="https://pl.wikipedia.org/wiki?curid=5063588" title="Ronald Maitland">
Ronald Maitland

Ronald Monteith Maitland (ur. 6 stycznia 1887 w Grimsby, zm. 15 kwietnia 1937 w Vancouver) – kanadyjski żeglarz sportowy, medalista olimpijski.
Podczas letnich igrzysk olimpijskich w Los Angeles (1932) zdobył, wspólnie z Ernestem Cribbem, Harrym Jonesem, Peterem Gordonem, Hubertem Wallace’em i George’em Gylesem, srebrny medal w żeglarskiej klasie 8 metrów. 
Urodzony w prowincji Ontario Ronald Maitland przeniósł się do Vancouver w młodym wieku i pasję żeglarską rozpoczął od konstruowania domowych canoe i pływania nimi po zatoce Burrard. W pierwszych latach XX wieku zaczął starty w wyścigach jachtów i dołączył do Royal Vancouver Yacht Club, w którym pełnił funkcję komandora w 1924. W 1932 był sternikiem jachtu "Santa Maria" podczas olimpiady w Los Angeles. Pomimo porażki we wszystkich czterech wyścigach, Kanadyjczycy zdobyli srebrne medale, ponieważ w klasie 8 metrów rywalizowały tylko dwie drużyny (drugą była reprezentacja Stanów Zjednoczonych).
Kariera Maitlanda jako biznesmena rozpoczęła się w 1904, kiedy porzucił pracę jako urzędnik w Royal Bank of Canada. Następnie był zaangażowany w projekty organizacji North Arm Steamship Company, a na początku lat dwudziestych XX wieku został zatrudniony w firmie Macaulay Nicolls, w znacznym stopniu pomagając jej przetrwać w czasach Wielkiego kryzysu. Jego brat był zasłużonym politykiem w Kolumbii Brytyjskiej, m.in. pełnił stanowisko prokuratora generalnego prowincji w latach 1941–1946. 

</doc>
<doc id="5063590" url="https://pl.wikipedia.org/wiki?curid=5063590" title="Cezieni (gmina)">
Cezieni (gmina)

Cezieni – gmina w Rumunii, w okręgu Aluta. Obejmuje miejscowości Bondrea, Cezieni i Corlătești. W 2011 roku liczyła 1830 mieszkańców. 

</doc>
<doc id="5063593" url="https://pl.wikipedia.org/wiki?curid=5063593" title="Cezieni">
Cezieni

Cezieni – wieś w Rumunii, w okręgu Aluta, w gminie Cezieni. W 2011 roku liczyła 1249 mieszkańców.

</doc>
<doc id="5063596" url="https://pl.wikipedia.org/wiki?curid=5063596" title="Brahim Nekkach">
Brahim Nekkach

Brahim Nekkach, także Brahim Nakach (ur. 2 lutego 1982 w Casablance) – marokański piłkarz grający na pozycji defensywnego pomocnika, reprezentant kraju. W sezonie 2020/2021 gra dla Renaissance Zemamra.
Kariera.
Kariera klubowa.
Brahim Nekkach jako junior grał w Wydadzie Casablanca, zaś jego pierwszym klubem gdzie występował jako senior był Moghreb Tétouan. Grał tam od sezonu 2004/2005 do 2008/2009. Od sezonu 2009/2010 gra dla FARu Rabat. Pierwszy mecz rozegrał tam 25 sierpnia 2011 roku w meczu przeciwko Chabab Rif Al Hoceima, który zakończył się bezbramkowym remisem. Jedyną asystę w tym klubie zaliczył 25 grudnia 2011 roku w meczu przeciwko KAC Kénitra, który został wygrany przez jego drużynę 3:1. W tym klubie rozegrał 11 meczów i zaliczył jedną asystę 1 września 2012 roku został zawodnikiem Difaâ El Jadida. Pierwszy mecz rozegrał tam 29 września 2012 roku w meczu przeciwko Moghrebowi Tétouan, który zakończył się remisem 1:1. W sezonie 2012/2013 zdobył z tym klubem puchar kraju. Łącznie w tym zespole rozegrał 38 meczów. Kolejnym klubem Brahima Nekkacha był Wydad Casablanca, do którego przyszedł 1 sierpnia 2014 roku. Zadebiutował tam 22 sierpnia 2014 roku w meczu przeciwko KAC Kénitra, który zakończył się wynikiem 3:1. Pierwsza asysta padła 28 września 2014 roku w meczu przeciwko FUSowi Rabat, który zakończył się wynikiem 4:2 dla drużyny Brahima Nekkacha. Pierwsza i jedyna bramka w tym zespole padła 15 lutego 2015 roku również w meczu przeciwko FUSowi Rabat, który tym razem został przegrany 3:1. W klubie z Casablanki Brahim Nekkach zdobył następujące tytuły: 3 razy mistrzostwo Maroka (sezony 2014/2015, 2016/2017 i 2018/2019), po jednym razie Afrykańską Ligę Mistrzów (sezon 2016/2017) i Afrykański Super Puchar (sezon 2017/2018). Łącznie w tym klubie Brahim Nekkach rozegrał 189 meczów, strzelił jednego gola i 2 razy asystował. 27 października roku 2020 Brahim Nekkach został zawodnikiem Renaissance Zemamra. Debiut zaliczył tam 5 grudnia 2020 roku w meczu przeciwko Renaissance de Berkane, spotkanie zakończyło się porażką 0:2. Do 13 kwietnia 2021 roku rozegrał w tym zespole 7 meczów.
Kariera reprezentacyjna.
Brahim Nekkach w reprezentacji rozegrał 9 meczów.
Sukcesy.
Opracowano na podstawie:
Puchar Maroka
Mistrzostwo Maroka
Afrykańska Liga Mistrzów
Afrykański Super Puchar

</doc>
<doc id="5063597" url="https://pl.wikipedia.org/wiki?curid=5063597" title="Bondrea">
Bondrea

Bondrea – wieś w Rumunii, w okręgu Aluta, w gminie Cezieni. W 2011 roku liczyła 222 mieszkańców.

</doc>
<doc id="5063599" url="https://pl.wikipedia.org/wiki?curid=5063599" title="Corlătești (okręg Aluta)">
Corlătești (okręg Aluta)

Corlătești – wieś w Rumunii, w okręgu Aluta, w gminie Cezieni. W 2011 roku liczyła 359 mieszkańców.

</doc>
<doc id="5063601" url="https://pl.wikipedia.org/wiki?curid=5063601" title="Brahim Nakach">
Brahim Nakach



</doc>
<doc id="5063603" url="https://pl.wikipedia.org/wiki?curid=5063603" title="Cilieni (gmina)">
Cilieni (gmina)

Cilieni – gmina w Rumunii, w okręgu Aluta. Obejmuje tylko jedną miejscowość Cilieni. W 2011 roku liczyła 3244 mieszkańców. 

</doc>
<doc id="5063605" url="https://pl.wikipedia.org/wiki?curid=5063605" title="Cilieni">
Cilieni

Cilieni – wieś w Rumunii, w okręgu Aluta, w gminie Cilieni. W 2011 roku liczyła 3244 mieszkańców.

</doc>
<doc id="5063607" url="https://pl.wikipedia.org/wiki?curid=5063607" title="Kółko Hercena i Ogariowa">
Kółko Hercena i Ogariowa

Kółko Hercena i Ogariowa () – polityczne koło naukowe, które zorganizowali Aleksandr Hercen i Nikołaj Ogariow w czasie studiów na Uniwersytecie Moskiewskim. Członkowie kółka studiowali historię wielkiej rewolucji francuskiej, pasjonowali się Saint-Simonem, piętnowali samowolę caratu I feudałów, brali udział w rozruchach studenckich. Wkrótce po ukończeniu uniwersytetu — w 1834 r. Hercen, Ogariow, i inni członkowie kółka zostali aresztowani. Hercena skazano na zesłanie do Wiatki, Ogariowa — do guberni penzeńskiej.

</doc>
<doc id="5063610" url="https://pl.wikipedia.org/wiki?curid=5063610" title="Colonești (gmina w okręgu Aluta)">
Colonești (gmina w okręgu Aluta)

Colonești – gmina w Rumunii, w okręgu Aluta. Obejmuje miejscowości Bărăști, Bătăreni, Cârstani, Chelbești, Colonești, Guești, Mărunței, Năvârgeni i Vlaici. W 2011 roku liczyła 2072 mieszkańców. 

</doc>
<doc id="5063618" url="https://pl.wikipedia.org/wiki?curid=5063618" title="Colonești (okręg Aluta)">
Colonești (okręg Aluta)

Colonești – wieś w Rumunii, w okręgu Aluta, w gminie Colonești. W 2011 roku liczyła 598 mieszkańców.

</doc>
<doc id="5063619" url="https://pl.wikipedia.org/wiki?curid=5063619" title="Bărăști (gmina Colonești)">
Bărăști (gmina Colonești)

Bărăști – wieś w Rumunii, w okręgu Aluta, w gminie Colonești. W 2011 roku liczyła 256 mieszkańców.

</doc>
<doc id="5063620" url="https://pl.wikipedia.org/wiki?curid=5063620" title="Bătăreni">
Bătăreni

Bătăreni – wieś w Rumunii, w okręgu Aluta, w gminie Colonești. W 2011 roku liczyła 136 mieszkańców.

</doc>
<doc id="5063624" url="https://pl.wikipedia.org/wiki?curid=5063624" title="Cârstani">
Cârstani

Cârstani – wieś w Rumunii, w okręgu Aluta, w gminie Colonești. W 2011 roku liczyła 174 mieszkańców.

</doc>
<doc id="5063625" url="https://pl.wikipedia.org/wiki?curid=5063625" title="Chelbești">
Chelbești

Chelbești – wieś w Rumunii, w okręgu Aluta, w gminie Colonești. W 2011 roku liczyła 103 mieszkańców.

</doc>
<doc id="5063627" url="https://pl.wikipedia.org/wiki?curid=5063627" title="Guești">
Guești

Guești – wieś w Rumunii, w okręgu Aluta, w gminie Colonești. W 2011 roku liczyła 327 mieszkańców.

</doc>
<doc id="5063628" url="https://pl.wikipedia.org/wiki?curid=5063628" title="Mărunței (gmina Colonești)">
Mărunței (gmina Colonești)

Mărunței – wieś w Rumunii, w okręgu Aluta, w gminie Colonești. W 2011 roku liczyła 225 mieszkańców.

</doc>
<doc id="5063629" url="https://pl.wikipedia.org/wiki?curid=5063629" title="Năvârgeni">
Năvârgeni

Năvârgeni – wieś w Rumunii, w okręgu Aluta, w gminie Colonești. W 2011 roku liczyła 116 mieszkańców.

</doc>
<doc id="5063632" url="https://pl.wikipedia.org/wiki?curid=5063632" title="Vlaici">
Vlaici

Vlaici – wieś w Rumunii, w okręgu Aluta, w gminie Colonești. W 2011 roku liczyła 137 mieszkańców.

</doc>
<doc id="5063635" url="https://pl.wikipedia.org/wiki?curid=5063635" title="Biskup tarnowski">
Biskup tarnowski



</doc>
<doc id="5063638" url="https://pl.wikipedia.org/wiki?curid=5063638" title="Dance Like Dynamite">
Dance Like Dynamite

Dance Like Dynamite – polski zespół muzyczny założony w Sopocie w 2015 roku przez Krzysztofa Sadowskiego z Vulgar i Mariusza Noskowiaka z Blenders, do których dołączył Piotr Pawłowski z Made in Poland. Po wydaniu epki "Dying In Slow Motion" w 2016 roku, zespół rozpoczął prace nad albumem studyjnym "This Funeral Is Sold Out". W trakcie prac nad płytą do grupy dołączył gitarzysta Tomasz Kamiński. Po wydaniu albumu z zespołu odszedł Mariusz Noskowiak, a nowym członkiem został perkusista Golden Life Karol Skrzyński. Po wydaniu trzeciej płyty "Litania kłamstw" w 2021 roku do składu dołączył Radek Moenert odpowiedzialny za syntezatory. W lipcu 2022 roku nowym perkusistą zespołu został Arek Wądołowski.

</doc>
<doc id="5063639" url="https://pl.wikipedia.org/wiki?curid=5063639" title="Corbu (gmina w okręgu Aluta)">
Corbu (gmina w okręgu Aluta)

Corbu – gmina w Rumunii, w okręgu Aluta. Obejmuje miejscowości Burdulești, Buzești, Ciurești, Corbu i Milcoveni. W 2011 roku liczyła 2458 mieszkańców. 

</doc>
<doc id="5063643" url="https://pl.wikipedia.org/wiki?curid=5063643" title="Performance funkcjonalny">
Performance funkcjonalny

Performance Funkcjonalny (PF) – pojęcie z dziedziny digitalowego marketingu efektywnościowego (ang. performance marketing). Performance Funkcjonalny to formuła strategii marketingowej w ramach efektywnościowego marketingu digitalowego.
Tradycyjny performance marketing to reklama internetowa oparta na tzw. efektywnościowym modelu rozliczeń, czyli rozliczaniu za osiągnięcie pożądanej akcji użytkowników. Performance Funkcjonalny koncentruje się na całościowym doświadczeniu użytkownika z marką i jej produktami w Internecie, mającym skutkować pożądanym rezultatem w postaci konkretnej akcji użytkownika. Performance Funkcjonalny optymalizuje całość ścieżki użytkownika (nie tylko bezpośredniej reklamy internetowej), tak by jego droga zakończyła się pożądaną akcją. Formuła funkcjonalna jest holistyczna.
Ramowa metodologia funkcjonalnej formuły projektowania i optymalizacji ścieżki użytkownika opiera się na 5 filarach:
- głębokim rozumieniu szerokiego kontekstu biznesowego oraz ekonomiki biznesu marki lub firmy oraz strategii marki i jej komunikacji;
- digitalowej analizie pod kątem marketingowych działań efektywnościowych dla firmy lub marki;
- wdrożeniu metod badawczych zachowań użytkowników user experience (UX);
- właściwym doborze technik i narzędzi digitalowych pod kątem marketingu efektywnościowego dla marki lub firmy;
- odpowiedniej egzekucji strategii performance marketingu z uwzględnieniem jej zgodności ze strategią marki i komunikacją marki, przy mocnym wsparciu i nadzorze ze strony zaawansowanej analityki internetowej i badań UX;

</doc>
<doc id="5063644" url="https://pl.wikipedia.org/wiki?curid=5063644" title="Corbu (okręg Aluta)">
Corbu (okręg Aluta)

Corbu – wieś w Rumunii, w okręgu Aluta, w gminie Corbu. W 2011 roku liczyła 1249 mieszkańców.

</doc>
<doc id="5063646" url="https://pl.wikipedia.org/wiki?curid=5063646" title="Burdulești">
Burdulești

Burdulești – wieś w Rumunii, w okręgu Aluta, w gminie Corbu. W 2011 roku liczyła 294 mieszkańców.

</doc>
<doc id="5063649" url="https://pl.wikipedia.org/wiki?curid=5063649" title="Buzești (okręg Aluta)">
Buzești (okręg Aluta)

Buzești – wieś w Rumunii, w okręgu Aluta, w gminie Corbu. W 2011 roku liczyła 245 mieszkańców.

</doc>
<doc id="5063651" url="https://pl.wikipedia.org/wiki?curid=5063651" title="Ciurești (okręg Aluta)">
Ciurești (okręg Aluta)

Ciurești – wieś w Rumunii, w okręgu Aluta, w gminie Corbu. W 2011 roku liczyła 170 mieszkańców.

</doc>
<doc id="5063653" url="https://pl.wikipedia.org/wiki?curid=5063653" title="Milcoveni (okręg Aluta)">
Milcoveni (okręg Aluta)

Milcoveni – wieś w Rumunii, w okręgu Aluta, w gminie Corbu. W 2011 roku liczyła 500 mieszkańców.

</doc>
<doc id="5063654" url="https://pl.wikipedia.org/wiki?curid=5063654" title="Ki-Jana Hoever">
Ki-Jana Hoever

Ki-Jana Delano Hoever (ur. 18 stycznia 2002 w Amsterdamie) – holenderski piłkarz surinamskiego pochodzenia grający na pozycji obrońcy w holenderskim klubie PSV Eindhoven, do którego jest wypożyczony z Wolverhamptonu Wanderers.
Sukcesy.
"Sukcesy drużynowe:"

</doc>
<doc id="5063655" url="https://pl.wikipedia.org/wiki?curid=5063655" title="Coteana (gmina)">
Coteana (gmina)

Coteana – gmina w Rumunii, w okręgu Aluta. Obejmuje tylko jedną miejscowość Coteana. W 2011 roku liczyła 2435 mieszkańców. 

</doc>
<doc id="5063656" url="https://pl.wikipedia.org/wiki?curid=5063656" title="Stylik">
Stylik



</doc>
<doc id="5063658" url="https://pl.wikipedia.org/wiki?curid=5063658" title="Coteana">
Coteana

Coteana – wieś w Rumunii, w okręgu Aluta, w gminie Coteana. W 2011 roku liczyła 2435 mieszkańców.

</doc>
<doc id="5063662" url="https://pl.wikipedia.org/wiki?curid=5063662" title="Crâmpoia (gmina)">
Crâmpoia (gmina)

Crâmpoia – gmina w Rumunii, w okręgu Aluta. Obejmuje miejscowości Buta i Crâmpoia. W 2011 roku liczyła 3615 mieszkańców. 

</doc>
<doc id="5063665" url="https://pl.wikipedia.org/wiki?curid=5063665" title="Crâmpoia">
Crâmpoia

Crâmpoia – wieś w Rumunii, w okręgu Aluta, w gminie Crâmpoia. W 2011 roku liczyła 2853 mieszkańców.

</doc>
<doc id="5063666" url="https://pl.wikipedia.org/wiki?curid=5063666" title="Buta (okręg Aluta)">
Buta (okręg Aluta)

Buta – wieś w Rumunii, w okręgu Aluta, w gminie Crâmpoia. W 2011 roku liczyła 798 mieszkańców.

</doc>
<doc id="5063670" url="https://pl.wikipedia.org/wiki?curid=5063670" title="Cungrea (gmina)">
Cungrea (gmina)

Cungrea – gmina w Rumunii, w okręgu Aluta. Obejmuje miejscowości Cepești, Cungrea, Ibănești, Miești, Oteștii de Jos, Oteștii de Sus i Spătaru. W 2011 roku liczyła 2178 mieszkańców. 

</doc>
<doc id="5063672" url="https://pl.wikipedia.org/wiki?curid=5063672" title="Cungrea (okręg Aluta)">
Cungrea (okręg Aluta)

Cungrea – wieś w Rumunii, w okręgu Aluta, w gminie Cungrea. W 2011 roku liczyła 518 mieszkańców.

</doc>
<doc id="5063674" url="https://pl.wikipedia.org/wiki?curid=5063674" title="Cepești (okręg Aluta)">
Cepești (okręg Aluta)

Cepești – wieś w Rumunii, w okręgu Aluta, w gminie Cungrea. W 2011 roku liczyła 318 mieszkańców.

</doc>
<doc id="5063676" url="https://pl.wikipedia.org/wiki?curid=5063676" title="Ibănești (okręg Aluta)">
Ibănești (okręg Aluta)

Ibănești – wieś w Rumunii, w okręgu Aluta, w gminie Cungrea. W 2011 roku liczyła 216 mieszkańców.

</doc>
<doc id="5063678" url="https://pl.wikipedia.org/wiki?curid=5063678" title="Miești">
Miești

Miești – wieś w Rumunii, w okręgu Aluta, w gminie Cungrea. W 2011 roku liczyła 164 mieszkańców.

</doc>
<doc id="5063679" url="https://pl.wikipedia.org/wiki?curid=5063679" title="Oteștii de Jos">
Oteștii de Jos

Oteștii de Jos – wieś w Rumunii, w okręgu Aluta, w gminie Cungrea. W 2011 roku liczyła 322 mieszkańców.

</doc>
<doc id="5063680" url="https://pl.wikipedia.org/wiki?curid=5063680" title="Oteștii de Sus">
Oteștii de Sus

Oteștii de Sus – wieś w Rumunii, w okręgu Aluta, w gminie Cungrea. W 2011 roku liczyła 295 mieszkańców.

</doc>
<doc id="5063681" url="https://pl.wikipedia.org/wiki?curid=5063681" title="Famous Dex">
Famous Dex

Famous Dex, właśc. Dexter Tiewon Gore Jr. (ur. 6 września 1993 w Chicago) – amerykański raper, piosenkarz i autor tekstów. Jego debiutancki album z 2018 roku Dex Meets Dexter zadebiutował na 12. miejscu listy Billboard 200, a jego single „Pick It Up” i „Japan” osiągnęły odpowiednio 54 i 28 miejsce na liście Billboard Hot 100.
Wczesne życie.
Dexter Tiewon Gore Jr. urodził się 6 września 1993 r. w Chicago i wychował się w południowej części tego miasta. Postanowił zająć się muzyką po śmierci jego matki we wrześniu 2014 roku. W 2016 roku wytatuował różową wstążkę na twarzy, aby upamiętnić swoją matkę po tym, jak zmarła na raka piersi.
Kariera.
2015–2016: Wczesne wydania i podpisanie kontraktu z wytwórnią Rich the Kida.
W 2015 roku niezależnie wydał swój pierwszy mixtape, Never Seen It Coming. Później w tym samym roku wydał swój drugi mixtape Dexter's Laboratory.
Na początku 2016 roku Gore wydał swoje dwa mixtape'y, Drippy i #OhhMannGoddDamn.
W marcu 2016 roku Gore ogłosił, że podpisał kontrakt z wytwórnią Rich the Kida, Rich Forever Music. Wkrótce potem Gore i Rich wydali swój wspólny mixtape, Rich Forever. Potem pojawiły się trzy kontynuacje tego mixtape'u. W październiku 2016, Gore pojawił się w teledysku Soulja Boya, do piosenki „Draco”.
2017–2018: Dex Meets Dexter.
W marcu 2017 roku Gore ogłosił tytuł swojego debiutanckiego albumu o nazwie Dex Meets Dexter. Album został wydany 6 kwietnia 2018 roku.
W październiku 2017 roku wydał piosenkę „Pick It Up” z ASAP Rocky jako pierwszy singiel z albumu, singiel zadebiutował na 54 miejscu listy Billboard Hot 100. Drugi singiel z albumu nosił nazwę „Japan” i został wydany 16 marca 2018 roku. 30 marca 2018 roku wydał singiel „Light” z udziałem zespołu Drax Project.
Singiel „Nervous”, w którym gościnnie występują Lil Baby, Jay Critch i Rich the Kid, został wydany 21 września 2018 roku.
2019–obecnie: Dexter 2031 EP i Diana.
W dniu 8 maja 2019 roku ukazał się singiel „Fully Loaded”, na którym pojawił się gościnnie Lil Gotit. Teledysk do piosenki został wydany 27 maja 2019 roku. Gore pojawił się na kompilacji Rich Forever Music, Rich Forever 4, która została wydana 2 sierpnia 2019 roku.
1 listopada 2019 roku Gore doznał ataku epilepsji podczas występu na 1 OAK w West Hollywood w Kalifornii.
31 grudnia 2019 roku Gore wydał EP, Dexter 2031, na platformie Soundcloud. Singiel „What I Like”, w którym występują gościnnie Tyga i Rich the Kid, został wydany 3 kwietnia 2020 r. 23 lipca wydał singel „Couped Out” z Fivio Foreign. W sierpniu 2020 roku wydał singiel „Hold On”. 9 października wydał album Diana.
Rich the Kid ogłosił w styczniu 2021 r., że Gore przebywa w klinice rehabilitacyjnej.
Kontrowersje.
Shocktoberfest.
W 2018 roku, przed festiwalem muzycznym Shocktoberfest na Uniwersytecie Kalifornijskim w Irvine, organizatorzy festiwalu zostali skrytykowani za umożliwienie Goreowi występu na festiwalu po tym, jak w sieci pojawiło się wideo sprzed dwóch lat, pokazujące Gore'a goniącego swoją dziewczynę i wdającego się z nią w fizyczną kłótnię. Goreowi pozwolono występować pomimo ujawnionych informacji o jego przemocy wobec jego partnerki.
Dex zszedł ze sceny w pobliżu sektora publiczności, co spowodowało napór tłumu studentów w tym kierunku, w wyniku czego nastąpiło przewrócenie barier bezpieczeństwa. W rezultacie wydarzenie zostało zamknięte. Podczas wyjazdu artysty na jego auto wchodzili studenci. Jedna z takich osób zgłosiła policjantom, że przez szyberdach auta wychylił się jeden z towarzyszy Dexa, który wyciągnął broń przepędzając natarczywych studentów.
Kontrowersje w mediach społecznościowych.
22 grudnia 2018 roku Gore zamieścił post z wideo na swoim koncie na Instagramie, na którym żartował na tle rasistowskim ze starszego hinduskiego kasjera pracującego na stacji benzynowej, był tam razem ze swoim przyjacielem. Na nagraniu pyta się sprzedawcy ze znakiem tilaki na czole: „Czy to znak Buddy pomiędzy twoją twarzą?”, parskając śmiechem.

</doc>
<doc id="5063682" url="https://pl.wikipedia.org/wiki?curid=5063682" title="Most wielkiej księżnej Szarlotty">
Most wielkiej księżnej Szarlotty

Most wielkiej księżnej Szarlotty, znany także jako Czerwony Most – most drogowy znajdujący się w centralnej części miasta Luksemburg. 
Prowadzi drogę N51 przez rzekę Alzette. Most jest często nazywany Czerwonym Mostem, ze względu na jego charakterystyczny czerwony kolor. Przez most przejeżdżać mogą samochody, rowery i tramwaje. Budowę mostu rozpoczęto 20 kwietnia 1962 roku a zakończono w 1965 roku. W 1989 roku most odmalowano, w 1993 roku na moście znalazły się bariery bezpieczeństwa, w latach 2015-2018 most został wyremontowany. Most oświetlają diody LED. W 2016 roku wydano znaczek pocztowy, na którym znajdował się most. W tym roku wydana została także okolicznościowa moneta 2 euro z mostem. Most łączy dwie dzielnice Luksemburga – Limpertsberg z Kirchsberg. Oficjalna nazwa mostu honoruje wielką księżną Luksemburga Szarlottę. 

</doc>
<doc id="5063683" url="https://pl.wikipedia.org/wiki?curid=5063683" title="Spătaru (okręg Aluta)">
Spătaru (okręg Aluta)

Spătaru – wieś w Rumunii, w okręgu Aluta, w gminie Cungrea. W 2011 roku liczyła 345 mieszkańców.

</doc>
<doc id="5063687" url="https://pl.wikipedia.org/wiki?curid=5063687" title="Curtișoara (gmina)">
Curtișoara (gmina)

Curtișoara – gmina w Rumunii, w okręgu Aluta. Obejmuje miejscowości Curtișoara, Dobrotinet, Linia din Vale, Pietrișu, Proaspeți i Raițiu. W 2011 roku liczyła 4192 mieszkańców. 

</doc>
<doc id="5063688" url="https://pl.wikipedia.org/wiki?curid=5063688" title="Wanda von Debschitz-Kunowski">
Wanda von Debschitz-Kunowski

Wanda Wilhelmine Auguste von Debschitz-Kunowski (ur. 8 stycznia 1870, zm. 23 kwietnia 1935) – niemiecka fotografka; specjalizująca się w fotografii portretowej.
Życiorys.
Urodziła się jako Wanda Wilhelmine Auguste von Kunowski w Kuźnicy Czarnkowskiej w powiecie czarnkowskim Prowincji Poznańskiej (była to pruska prowincja istniejąca w latach 1848–1918). Pochodziła z wielkopolskiego rodu Kunowskich h. Nałęcz, z linii osiadłej w Królestwie Prus. Jej rodzicami byli August von Kunowski (1836–1883) i Helene von Bethe (1837–1887). Studiowała u oraz . W 1900 roku uczęszczała także do Instytutu Dydaktyczno-Badawczego Fotografii w Monachium. W latach 1902–1914 pracowała w założonej przez męża w Monachium Pracowni szkoleniowej i eksperymentalnej dla sztuki czystej i użytkowej potocznie zwanej Szkołą Debschitza (); na początku w warsztatach metalurgicznych (1902–1905), później ucząc fotografii (1905–1914).
W 1921 otworzyła swoje studio fotograficzne w Berlinie. W swojej pracy głównie zajmowała się fotografią portretową, była też autorką nagich aktów. Wśród znanych osobistości, pisarzy, artystów, aktorek i tancerek, których fotografowała znaleźli się m.in.: Clara Westhoff, Ricarda Huch, Jan Kiepura, , , Hans Pfitzner, , , , czy Lotte Laserstein. Wiele spośród jej fotografii zostało opublikowanych na pocztówkach berlińskiej firmy Ross-Verlag i w różnych czasopism. Fotografowała także modernistyczną architekturę tamtych czasów i wystawy.
Jej mężem w latach 1898–1924 był Wilhelm von Debschitz niemiecki malarz, rzeźbiarz, twórca sztuki użytkowej i ilustrator książek tworzący w stylu secesji, z którym miała troje dzieci; córki Wandę Ziegert von Debschitz (1899–1986) i Irene von Debschitz (1903–1990; późniejszą żonę artysty ) oraz syna Wolfa-Dietricha (1901–1972).
Debschitz-Kunowski zmarła w Berlinie 23 kwietnia 1935.

</doc>
<doc id="5063690" url="https://pl.wikipedia.org/wiki?curid=5063690" title="Puchar Niemiec w piłce nożnej (2018/2019)">
Puchar Niemiec w piłce nożnej (2018/2019)

Puchar Niemiec w piłce nożnej mężczyzn 2018/2019 – 75. edycja rozgrywek mających na celu wyłonienie zdobywcy Pucharu Niemiec, który uzyska tym samym prawo gry w fazie grupowej Ligi Europy UEFA sezonu 2019/2020. Finał został rozegrany na Stadionie Olimpijskim w Berlinie. W finale Bayern Monachium pokonał RB Lipsk 3:0, zdobywając to trofeum po raz 19. w historii klubu.
Rozgrywki.
1. runda.
Mecze 1. rundy odbyły się w dniach 17-20 sierpnia 2018 roku.
2. runda.
Mecze drugiej rundy rozegrane zostały w dniach 30-31 października 2018 roku.
3. runda.
Mecze 3. rundy odbyły się w dniach 5-6 lutego 2019 roku.
Ćwierćfinały.
Mecze ćwierćfinałowe odbyły się w dniach 2-3 kwietnia 2019 roku.
Półfinały.
Mecze półfinałowe odbyły się w dniach 23-24 kwietnia 2019 roku.
Finał.
Mecz finałowy odbył się na Olympiastadionie 25 maja 2019 roku.

</doc>
<doc id="5063692" url="https://pl.wikipedia.org/wiki?curid=5063692" title="Curtișoara (okręg Aluta)">
Curtișoara (okręg Aluta)

Curtișoara – wieś w Rumunii, w okręgu Aluta, w gminie Curtișoara. W 2011 roku liczyła 1225 mieszkańców.

</doc>
<doc id="5063693" url="https://pl.wikipedia.org/wiki?curid=5063693" title="Dobrotinet">
Dobrotinet

Dobrotinet – wieś w Rumunii, w okręgu Aluta, w gminie Curtișoara. W 2011 roku liczyła 1199 mieszkańców.

</doc>
<doc id="5063694" url="https://pl.wikipedia.org/wiki?curid=5063694" title="Linia din Vale">
Linia din Vale

Linia din Vale – wieś w Rumunii, w okręgu Aluta, w gminie Curtișoara. W 2011 roku liczyła 501 mieszkańców.

</doc>
<doc id="5063697" url="https://pl.wikipedia.org/wiki?curid=5063697" title="Pietrișu (okręg Aluta)">
Pietrișu (okręg Aluta)

Pietrișu – wieś w Rumunii, w okręgu Aluta, w gminie Curtișoara. W 2011 roku liczyła 431 mieszkańców.

</doc>
<doc id="5063699" url="https://pl.wikipedia.org/wiki?curid=5063699" title="Proaspeți">
Proaspeți

Proaspeți – wieś w Rumunii, w okręgu Aluta, w gminie Curtișoara. W 2011 roku liczyła 613 mieszkańców.

</doc>
<doc id="5063700" url="https://pl.wikipedia.org/wiki?curid=5063700" title="Raițiu">
Raițiu

Raițiu – wieś w Rumunii, w okręgu Aluta, w gminie Curtișoara. W 2011 roku liczyła 223 mieszkańców.

</doc>
<doc id="5063705" url="https://pl.wikipedia.org/wiki?curid=5063705" title="Dăneasa (gmina)">
Dăneasa (gmina)

Dăneasa – gmina w Rumunii, w okręgu Aluta. Obejmuje miejscowości Berindei, Cioflanu, Dăneasa, Pestra, Zănoaga. W 2011 roku liczyła 3827 mieszkańców. 

</doc>
<doc id="5063709" url="https://pl.wikipedia.org/wiki?curid=5063709" title="Dăneasa">
Dăneasa

Dăneasa – wieś w Rumunii, w okręgu Aluta, w gminie Dăneasa. W 2011 roku liczyła 1524 mieszkańców.

</doc>
<doc id="5063710" url="https://pl.wikipedia.org/wiki?curid=5063710" title="Berindei (okręg Aluta)">
Berindei (okręg Aluta)

Berindei – wieś w Rumunii, w okręgu Aluta, w gminie Dăneasa. W 2011 roku liczyła 587 mieszkańców.

</doc>
<doc id="5063711" url="https://pl.wikipedia.org/wiki?curid=5063711" title="Cioflanu">
Cioflanu

Cioflanu – wieś w Rumunii, w okręgu Aluta, w gminie Dăneasa. W 2011 roku liczyła 705 mieszkańców.

</doc>
<doc id="5063712" url="https://pl.wikipedia.org/wiki?curid=5063712" title="Pestra">
Pestra

Pestra – wieś w Rumunii, w okręgu Aluta, w gminie Dăneasa. W 2011 roku liczyła 562 mieszkańców.

</doc>
<doc id="5063713" url="https://pl.wikipedia.org/wiki?curid=5063713" title="Zănoaga (okręg Aluta)">
Zănoaga (okręg Aluta)

Zănoaga – wieś w Rumunii, w okręgu Aluta, w gminie Dăneasa. W 2011 roku liczyła 449 mieszkańców.

</doc>
<doc id="5063715" url="https://pl.wikipedia.org/wiki?curid=5063715" title="Mortal Kombat (film 2021)">
Mortal Kombat (film 2021)

Mortal Kombat – film akcji z 2021 roku w reżyserii Simona McQuoida. Oparty jest na grze komputerowej o tym samym tytule.
Fabuła.
W Japonii 1617 roku chiński klan zabójców Lin Kuei morduje klan ninja Shirai Ryu, w tym żonę i syna jednego z nich, Hanzo Hasashiego. Niesiony zemstą Hanzo wybija zabójców i staje do pojedynku z ich przywódcą Bi-Hanem, gdzie zostaje śmiertelnie zraniony. Jego ciało zostaje zabrane przez ogniste siły, a jego niemowlęcą córkę zabiera bóg piorunów, lord Raiden.
W czasach współczesnych Cole Young próbuje swych sił jako zawodnik MMA. Przykuwa tym uwagę agenta sił specjalnych Jacksona „Jaxa” Briggsa, który dostrzega u Cole’a znak smok. Wkrótce Cole i jego żona i córka zostają zaatakowani przez tajemniczego wojownika o kriomantycznych mocach. Jest to Bi-Han znany jako Sub-Zero, służący czarownikowi Shang Tsungowi z innego wymiaru zwanym Pozaświatami. Jax zabiera Youngów w bezpieczne miejsce i pokazuje, że również ma znak smoka, jednak traci ramiona w walce z Sub-Zero. Shang Tsung zamierza wybić wszystkich ziemskich wybrańców przed rozpoczęciem turnieju, gdyż łatwiej będzie przejąć ziemski wymiar.
Po ukryciu rodziny Cole udaje się na poszukiwanie Sonyi Blade, poleconą mu przez Jaxa. Znajduje ją w jej kryjówce, gdzie ona przesłuchuje uwięzionego najemnika imieniem Kano. Ujawnia, że ona i Jax badali istnienie tajemnego turnieju Mortal Kombat i że znak smoka może zostać przeniesiony na każdego, kto zabije pierwotnego nosiciela. Kryjówka zostaje zaatakowana przez sługę Shang Tsunga, Reptile’a, ale Cole, Sonya i niechętny Kano pokonują go.
Kano zna lokalizację świątyni Raidena, gdzie wedle legend trenują ziemscy zawodnicy do Mortal Kombat. Cała trójka w drodze do świątyni napotyka na Liu Kanga, jednego z ziemskich wojowników wybranych przez Raidena. Zaprowadza ich do świątyni, gdzie prezentuje ich Raidenowi. Dołącza do nich Jax, którego Raiden uratował i wyposażył w zestaw mechanicznych ramion. Po chwili Shang Tsung atakuje świątynię wraz z Sub-Zero i Mileeną, ale Raiden tworzy tarczę, aby ich odeprzeć.
Podczas gdy Sonya nie mająca znaku smoka nie może uczestniczyć w turnieju, tak Cole i Kano trenują z Liu Kangiem i jego kuzynem Kung Lao, aby odblokować ich „arkana”, specjalną moc unikalną dla wszystkich posiadaczy smoczych znaków. Podczas wspólnego posiłku Kung Lao i Liu Kang sugerują, że Kano jest słabeuszem, co powoduje u niego gniew. Podczas kłótni Kano odkrywa możliwość strzelania laserem. Z kolei Cole nie jest w stanie obudzić swoich, pomimo jego wytrwałości. Rozczarowany brakiem postępów Raiden wyjawia Cole’owi, że zabrał on córkę Hanzo Hasashiego do świątyni, a ona jest przodkinią Cole’a. Zaś Hanzo znajduje się w piekle żądny swej zemsty. Cole wraca do swej rodziny.
W Pozaświatach Shang Tsung zbiera swych łowców, wśród których oprócz Mileeny i Sub-Zero jest wampirzyca Nitara, generał Reiko i Ziemianin Kabal, zmuszony nosić żelazna maskę tlenową po zdradzie Kano. Dowiedziawszy o obecności Kano wśród wybrańców Raidena, Kabal przybywa do niego i kusi go, by dołączył do drużyny Shang Tsunga. Za sprawą Kano tarcza ochronna Raidena zostaje zniszczona, dzięki czemu łowcy Shang Tsunga mogą atakować wojowników ziemskich. W tym samym czasie Cole toczy pojedynek z księciem Goro, czterorękim potworem z Pozaświatów. Widząc w niebezpieczeństwie swoją rodzinę Cole przebudza w sobie swoją arkanę ujawniając złotą zbroję i zabija Goro.
Jax widząc Sonyę przygniecioną kamienną rzeźbą przez Kano, wzbiera siły uaktywniając pełnią moc swych protez. Raiden wzywa Cole’a z powrotem do świątyni. Kung Lao zabija Nitarę, jednak Shang Tsung wysysa mu dusze. Raiden szybko interweniuje zabierając swych wojowników do międzywymiarowym pomoście, gdzie Shang Tsung nie może ich dopaść. Cole mówi, żeby rozdzielić się i osłabić siły Shang Tsunga oraz otrzymuje ostrze Hanzo od Raidena. Jax zabija Reiko, Sonya Kano, a Liu Kang Kabala. Sonya otrzymawszy znak smoka Kano, przybywa na pomoc Cole’owi w walce z Mileeną i zabija ją swą arkaną.
Gdy rodzina Cole’a chce znowu zmienić kryjówkę, dopada ich Sub-Zero. Dowiedziawszy o tym Cole dociera do swej zamrożonej siłowni, gdzie uwięzione są jego żona i córka. Toczy pojedynek z Sub-Zero i gdy ma przegrać pojawia się Hanzo Hasashi, mogący kontrolować piekielne ognie jako Scorpion. Scorpion i Cole wspólnie pokonują Sub-Zero. Scorpion pali żywcem osłabionego Sub-Zero i dziękuje Cole’owi za uwolnienie jego duszy.
Do siłowni przybywa Raiden i ziemscy wojownicy. Pojawia się również Shang Tsung informujący, że jego wojowników zastąpią nowi. Raiden wyjawia swym wojownikom, że nie mogą spocząć na laurach i na Ziemi są inni wojownicy wytypowani do Mortal Kombat. Cole udaje się do Hollywood, by zwerbować jednego z wybrańców, aktora Johnny’ego Cage’a. 
Zdjęcia.
Zdjęcia realizowane były na terenie Stanów Zjednoczonych (Kalifornia) i Australii. Zdjęcia trwały od 16 września do 13 grudnia 2019 roku. Film został nakręcony kamerami ARRI ALEXA LF i Mini LF z obiektywami Panavision Anamorphic.
Promocja.
20 kwietnia 2021 roku HBO Max wypuściło pierwsze siedem minut filmu na swym kanale YouTube.

</doc>
<doc id="5063716" url="https://pl.wikipedia.org/wiki?curid=5063716" title="Deveselu (gmina)">
Deveselu (gmina)

Deveselu – gmina w Rumunii, w okręgu Aluta. Obejmuje miejscowości Comanca i Deveselu. W 2011 roku liczyła 3157 mieszkańców. 

</doc>
<doc id="5063720" url="https://pl.wikipedia.org/wiki?curid=5063720" title="Deveselu">
Deveselu

Deveselu – wieś w Rumunii, w okręgu Aluta, w gminie Deveselu. W 2011 roku liczyła 1933 mieszkańców.

</doc>
<doc id="5063723" url="https://pl.wikipedia.org/wiki?curid=5063723" title="Comanca (okręg Aluta)">
Comanca (okręg Aluta)

Comanca – wieś w Rumunii, w okręgu Aluta, w gminie Deveselu. W 2011 roku liczyła 1224 mieszkańców.

</doc>
<doc id="5063724" url="https://pl.wikipedia.org/wiki?curid=5063724" title="Witold Przymuszała">
Witold Przymuszała

Witold Przymuszała (ur. 1941 w Pietronkach, zm. 3 kwietnia 2021 w Poznaniu) – polski artysta fotograf, prof. zw. dr hab. Członek rzeczywisty Okręgu Wielkopolskiego Związku Polskich Artystów Fotografików. Członek poznańskiego oddziału Polskiego Towarzystwa Fotograficznego. Członek założyciel, członek rzeczywisty, członek Zarządu Poznańskiego Towarzystwa Fotograficznego. Członek honorowy Poznańskiego Towarzystwa Fotograficznego. Współtwórca i wieloletni kierownik II Pracowni Fotografii (Pracowni Propedeutyki Artystycznych Technik Fotograficznych) Uniwersytetu Artystycznego w Poznaniu. Wykładowca akademicki, animator ruchu fotograficznego w Polsce. Członek założyciel i członek Zarządu Naukowego Towarzystwa Fotografii w Poznaniu.
Życiorys.
Był absolwentem Akademii Rolniczej w Poznaniu (doktorat z biochemii 1975). Habilitacja (adiunkt II stopnia – zakres fotografia) na Wydziale Operatorskim i Realizacji Telewizyjnej Państwowej Wyższej Szkoły Filmowej, Telewizyjnej i Teatralnej w Łodzi (1999). Związany z poznańskim środowiskiem fotograficznym – fotografował od końca lat 50. XX wieku. Miejsce szczególne w jego twórczości zajmowała fotografia dokumentalna, fotografia krajobrazowa, fotografia kreacyjna, fotografia pejzażowa, fotografia reportażowa. W 1960 został członkiem Polskiego Towarzystwa Fotograficznego (oddział w Poznaniu). W 1962 był współzałożycielem Poznańskiego Towarzystwa Fotograficznego, w którym w latach 1965–1970 sprawował kuratelę nad sekcją przyrodniczą PTF, w latach 1978–1982 pełnił funkcję wiceprezesa Zarządu PTF – do spraw artystycznych.
Był autorem oraz współautorem wielu wystaw fotograficznych; pokonkursowych, zbiorowych i indywidualnych. Jego fotografie (prezentowane między innymi na "Biennale Krajobrazu Polskiego" w Kielcach, na wystawie problemowej "Polska Fotografia Krajobrazowa" w Kielcach) były wielokrotnie doceniane – m.in. dyplomami Federacji Amatorskich Stowarzyszeń Fotograficznych w Polsce (1965, 1968, 1970). W 1981 został uhonorowany Dyplomem Honorowym FASFwP – najwyższą gratyfikacją przyznawaną przez Federację Amatorskich Stowarzyszeń Fotograficznych w Polsce jednorazowo. W 1979 został przyjęty w poczet członków rzeczywistych Okręgu Wielkopolskiego Związku Polskich Artystów Fotografików, gdzie w latach 1982–1988 oraz 1996–1998 pełnił funkcję sekretarza w Zarządzie Okręgu Wielkopolskiego ZPAF. W latach 1992–1994 był członkiem Okręgowej Komisji Kwalifikacyjnej. W 1985 został stypendystą Ministerstwa Kultury i Sztuki.
Jego fotografie znajdują się w swoich zbiorach Muzeum Narodowe w Poznaniu oraz Muzeum Stanisława Staszica w Pile.
Wystawy indywidualne.
Źródło.
Odznaczenia.
Źródło.

</doc>
<doc id="5063730" url="https://pl.wikipedia.org/wiki?curid=5063730" title="WrestleMania Backlash (2021)">
WrestleMania Backlash (2021)

WrestleMania Backlash (2021) – gala wrestlingu wyprodukowana przez federację WWE dla zawodników z brandów Raw i SmackDown. Odbyła się 16 maja 2021 w Yuengling Center w Tampie w stanie Floryda. Emisja była przeprowadzana na żywo za pośrednictwem serwisu strumieniowego Peacock w Stanach Zjednoczonych i WWE Network na całym świecie oraz w systemie pay-per-view. Była to szesnasta gala w chronologii cyklu Backlash.
Podczas gali odbyło się siedem walk, w tym jedna podczas pre-show. W walce wieczoru, Roman Reigns pokonał Cesaro przez techniczne poddanie broniąc Universal Championship. W innych ważnych walkach, Bobby Lashley pokonał Drew McIntyre’a i Brauna Strowmana w Triple Threat matchu broniąc WWE Championship, Bianca Belair pokonała Bayley broniąc SmackDown Women’s Championship oraz Rey Mysterio i Dominik Mysterio pokonali Dolpha Zigglera i Roberta Roode’a zdobywając SmackDown Tag Team Championship, stając się pierwszą drużyną ojca i syna zdobywającą tytuł Tag Team w WWE.
Produkcja.
WrestleMania Backlash oferowała walki profesjonalnego wrestlingu z udziałem wrestlerów należących do brandów Raw i SmackDown. Oskryptowane rywalizacje (storyline’y) kreowane są podczas cotygodniowych gal "Raw" i "SmackDown". Wrestlerzy są przedstawieni jako heele (negatywni, źli zawodnicy i najczęściej wrogowie publiki) i face’owie (pozytywni, dobrzy i najczęściej ulubieńcy publiki), którzy rywalizują pomiędzy sobą w seriach walk mających budować napięcie. Kulminacją rywalizacji jest walka wrestlerska lub ich seria.
Historia.
WWE (wtedy znane jako World Wrestling Federation, WWF) rozpoczęło produkcję Backlash w 1999 roku. Od tamtej pory do 2009 roku, było to regularne pay-per-view od WWE. Wydarzenie powróciło, w 2016 roku i trwało krótko do 2018, póki nie zastąpiono go galą Stomping Grounds. W 2020 wydarzenie ponownie znalazło się na liście aktywnych pay-per-view, a podczas edycji 2021, odbyło się pod specjalną nazwą "„WrestleMania Backlash”".
Wpływ COVID-19.
W wyniku pandemii COVID-19, która zaczęła wpływać na branżę w połowie marca, WWE musiało zaprezentować większość swojego programu z zestawu bez udziału realnej publiczności. Początkowo programy telewizyjne Raw i SmackDown oraz pay-per-view odbywały się w WWE Performance Center w Orlando w stanie Floryda. Ograniczona liczba stażystów Performance Center oraz przyjaciół i członków rodzin wrestlerów została później wykorzystana jako publiczność na żywo. Pod koniec sierpnia programy WWE na Raw i SmackDown zostały przeniesione do bezpiecznej biologicznie bańki zwanej WWE ThunderDome, która odbywała się w Amway Center w Orlando. Wybrana publiczność na żywo nie była już wykorzystywana, ponieważ bańka pozwalała fanom uczestniczyć w wydarzeniach praktycznie za darmo i być widzianymi na prawie 1000 tablicach LED na arenie. Dodatkowo ThunderDome wykorzystał różne efekty specjalne, aby jeszcze bardziej wzmocnić wejścia wrestlerów, a dźwięk z areny został zmiksowany z chantami wirtualnych fanów. Po przyjęciu przez Amway Center. ThunderDome zostało przeniesione do Tropicana Field w St. Petersburgu w stanie Floryda w grudniu.
W związku z rozpoczęciem sezonu 2021 przez Tampa Bay Rays, ponieważ Tropicana Field jest stadionem domowym Tampa Bay Rays, 24 marca 2021 roku WWE ogłosiło, że przeniesie ThunderDome do Yuengling Center, znajdującego się na kampusie Uniwersytetu Południowej Florydy w Tampie, począwszy od odcinka "Raw" z 12 kwietnia. Fastlane był z kolei ostatnim pay-per-view WWE wyprodukowanym z ThunderDome w Tropicana Field.
Rywalizacje.
Na WrestleManii 37, Bobby Lashley pokonał Drew McIntyre’a i zachował WWE Championship. Następnego wieczoru na odcinku "Raw" menedżer Lashleya MVP oświadczył, że nikt nie może go pokonać. McIntyre przerwał i chciał mieć kolejną okazję na tytuł Lashleya, twierdząc, że pokonałby go, gdyby MVP nie odwrócił jego uwagi i nie uniemożliwił mu wykonania Claymore Kick na Lashleyu. Braun Strowman i Randy Orton przerwali i przedstawili swoje sprawy, aby walczyć o tytuł. WWE official, Adam Pearce, ogłosił następnie walkę Triple Threat match pomiędzy McIntyre’em, Strowmanem i Ortonem, gdzie zwycięzca zmierzy się z Lashleyem o WWE Championship na WrestleMania Backlash, który został wygrany przez McIntyre’a. 26 kwietnia, Strowman wyzwał McIntyre’a na pojedynek z dodatkowym zastrzeżeniem, że jeśli Strowman wygra, zostanie dodany do walki o mistrzostwo na WrestleMania Backlash. Strowman pokonał McIntyre’a, dzięki czemu walka o mistrzostwo stała się Triple Threat matchem.
Na WrestleManii 37, Bianca Belair wygrała SmackDown Women’s Championship. Na następnym odcinku "SmackDown", The Street Profits (Angelo Dawkins i Montez Ford), (z których ten ostatni jest prawdziwym mężem Belair) urządzili Belair celebrowanie zdobycie mistrzostwa. Później Bayley wyzwała Belair na walkę o tytuł. W następnym tygodniu, walka o mistrzostwo została zaplanowana na WrestleMania Backlash.
Na WrestleManii 37, Rhea Ripley pokonała Asukę i wygrała Raw Women’s Championship. Obydwie miały rewanż następnego wieczoru na odcinku "Raw", jednak walka zakończyła się bez rezultatu po interwencji powracającej Charlotte Flair, która zaatakowała Asukę. Przed walką, Flair, która przez ostatni miesiąc była wyłączona z telewizji, wróciła tej nocy po tym, jak przegapiła swój pierwszą WrestleManię od czasu WrestleManii 32 w 2016 roku. W następnym tygodniu, Flair przegrała z Asuką dzięki odwróceniu uwagi Ripley. Po walce zirytowana Flair zaatakowała sędziego. Adam Pearce następnie zawiesiła Flair, jednak druga WWE official Sonya Deville, która pojawiała się głównie na SmackDown, przywróciła Flair w następnym tygodniu po tym, jak Flair publicznie przeprosiła sędziegona "Raw". 3 maja na WrestleMania Backlash, zabookowano kolejny rewanż pomiędzy Ripley i Asuką o Raw Women’s Championship. Jednak Deville dała Flair szansę na przedstawienie propozycji i po wysłuchaniu sprawy Flair, Deville dodała Flair do walki o mistrzostwo, aby uczynić go Triple Threat matchem.
16 kwietnia na odcinku "SmackDown," Universal Champion Roman Reigns wraz z Paulem Heymanem i Jeyem Uso chwalili się utrzymaniem tytułu mistrzowskiego na WrestleManii 37. Reigns został przerwany przez Cesaro, ale zanim zdążył się odezwać, Reigns, Jey i Heyman opuścili ring i zeszli na backstage. Później Cesaro skonfrontował się z Adamem Pearcem i Sonyą Deville o zmierzeniu się tego wieczoru z Reignsem, nawet w walce bez tytułu na szali. Jednak zamiast Reignsa, Cesaro zmierzył się z Jeyem w walce wieczoru, który zakończył się dyskwalifikacją, gdy Seth Rollins, którego Cesaro pokonał na WrestleManii, interweniował i zaatakował Cesaro, ogłaszając, że ich rywalizacja się nie skończyła. Na specjalnym "Throwback SmackDown" 7 maja, Cesaro miał zmierzyć się z Rollinsem z dodatkowym zastrzeżeniem, że jeśli Cesaro wygra, zdobędzie walkę o Universal Championship na WrestleMania Backlash. Cesaro po raz kolejny pokonał Rollinsa, zapewniając sobie walkę o mistrzostwo. Również w tym odcinku brat Jey, Jimmy, wrócił po kontuzji, po raz ostatni pojawił się na Hell in a Cell w październiku 2020 i chociaż początkowo był w konflikcie, szczególnie z powodu tego, co zrobił im Reigns na Hell in a Cell, Jimmy również ostatecznie sprzynierzył się z Reignsem, ale wkrótce obrócił się przeciwko Reignsowi.

</doc>
<doc id="5063731" url="https://pl.wikipedia.org/wiki?curid=5063731" title="Giovanni Grimaldi">
Giovanni Grimaldi



</doc>
<doc id="5063732" url="https://pl.wikipedia.org/wiki?curid=5063732" title="Warszawa Dąbrówka Wąskotorowa">
Warszawa Dąbrówka Wąskotorowa

Warszawa Dąbrówka Wąskotorowa (w latach 1918–1939 Dąbrówka, od 1939 do 1945 Dabrowka, w latach 1945–1949 znów Dąbrówka, od 1949 do 1959 Dąbrówka Wąskotorowa, następnie (1959–1960) Warszawa Dąbrówka, w ostatnich dwóch latach pod obowiązującą nazwą) – dawna stacja kolejowa i przystanek osobowy w Warszawie. Została otwarta w 1898 roku. Funkcjonowała w Piaseczyńskiej Kolei Wąskotorowej na trasie Warszawa Mokotów – Nowe Miasto nad Pilicą.

</doc>
<doc id="5063734" url="https://pl.wikipedia.org/wiki?curid=5063734" title="Samuel M. Comer">
Samuel M. Comer

Samuel M. Comer (ur. 13 lipca 1893 w Topece, zm. 27 grudnia 1974 w La Jolla) – amerykański dekorator wnętrz filmowych. W czasie swojej kilkudziesięcioletniej kariery filmowej pracował na planie ponad 350 tytułów filmowych.
Czterokrotny laureat Oscara za najlepszą scenografię do filmów: "Zatoka Francuza" (1944) Mitchella Leisena, "Samson i Dalila" (1949) Cecila B. DeMille'a, "Bulwar Zachodzącego Słońca" (1950) Billy'ego Wildera i "Tatuowana róża" (1955) Daniela Manna. Łącznie Comer nominowany był w tej kategorii aż 26 razy, m.in. za takie filmy, jak "Złote wrota" (1941), "Listy miłosne" (1945), "Sabrina" (1954), "Dziewczyna z prowincji" (1954), "Złodziej w hotelu" (1955), "Dziesięcioro przykazań" (1956), "Zabawna buzia" (1957), "Zawrót głowy" (1958), "Śniadanie u Tiffany'ego" (1961) czy "Hud, syn farmera" (1963).

</doc>
<doc id="5063736" url="https://pl.wikipedia.org/wiki?curid=5063736" title="Dobrețu (gmina)">
Dobrețu (gmina)

Dobrețu – gmina w Rumunii, w okręgu Aluta. Obejmuje miejscowości Dobrețu, Curtișoara i Horezu. W 2011 roku liczyła 1227 mieszkańców. 

</doc>
<doc id="5063740" url="https://pl.wikipedia.org/wiki?curid=5063740" title="Dobrețu">
Dobrețu

Dobrețu – wieś w Rumunii, w okręgu Aluta, w gminie Dobrețu. W 2011 roku liczyła 340 mieszkańców.

</doc>
<doc id="5063741" url="https://pl.wikipedia.org/wiki?curid=5063741" title="Curtișoara (gmina Dobrețu)">
Curtișoara (gmina Dobrețu)

Curtișoara – wieś w Rumunii, w okręgu Aluta, w gminie Dobrețu. W 2011 roku liczyła 354 mieszkańców.

</doc>
<doc id="5063742" url="https://pl.wikipedia.org/wiki?curid=5063742" title="Horezu (okręg Aluta)">
Horezu (okręg Aluta)

Horezu – wieś w Rumunii, w okręgu Aluta, w gminie Dobrețu. W 2011 roku liczyła 533 mieszkańców.

</doc>
<doc id="5063744" url="https://pl.wikipedia.org/wiki?curid=5063744" title="Dobrosloveni (gmina)">
Dobrosloveni (gmina)

Dobrosloveni – gmina w Rumunii, w okręgu Aluta. Obejmuje miejscowości Dobrosloveni, Frăsinetu, Potopinu, Reșca i Reșcuța. W 2011 roku liczyła 3736 mieszkańców. 

</doc>
<doc id="5063747" url="https://pl.wikipedia.org/wiki?curid=5063747" title="Hornaja Wulica">
Hornaja Wulica

Hornaja Wulica (; ) – wieś na Białorusi, w obwodzie mohylewskim, w rejonie mohylewskim, w sielsowiecie Kniażyce, nad Łachwą.

</doc>
<doc id="5063748" url="https://pl.wikipedia.org/wiki?curid=5063748" title="Dobrosloveni">
Dobrosloveni

Dobrosloveni – wieś w Rumunii, w okręgu Aluta, w gminie Dobrosloveni. W 2011 roku liczyła 1298 mieszkańców.

</doc>
<doc id="5063749" url="https://pl.wikipedia.org/wiki?curid=5063749" title="Frăsinetu">
Frăsinetu

Frăsinetu – wieś w Rumunii, w okręgu Aluta, w gminie Dobrosloveni. W 2011 roku liczyła 468 mieszkańców.

</doc>
<doc id="5063752" url="https://pl.wikipedia.org/wiki?curid=5063752" title="Potopinu">
Potopinu

Potopinu – wieś w Rumunii, w okręgu Aluta, w gminie Dobrosloveni. W 2011 roku liczyła 701 mieszkańców.

</doc>
<doc id="5063754" url="https://pl.wikipedia.org/wiki?curid=5063754" title="Nizkaja Wulica">
Nizkaja Wulica

Nizkaja Wulica (; ) – wieś na Białorusi, w obwodzie mohylewskim, w rejonie mohylewskim, w sielsowiecie Kniażyce, nad Łachwą.

</doc>
<doc id="5063755" url="https://pl.wikipedia.org/wiki?curid=5063755" title="Reșca">
Reșca

Reșca – wieś w Rumunii, w okręgu Aluta, w gminie Dobrosloveni. W 2011 roku liczyła 799 mieszkańców.

</doc>
<doc id="5063758" url="https://pl.wikipedia.org/wiki?curid=5063758" title="Reșcuța">
Reșcuța

Reșcuța – wieś w Rumunii, w okręgu Aluta, w gminie Dobrosloveni. W 2011 roku liczyła 470 mieszkańców.

</doc>
<doc id="5063759" url="https://pl.wikipedia.org/wiki?curid=5063759" title="Gyrano Kerk">
Gyrano Kerk

Gyrano Kerk (ur. 2 grudnia 1995 w Amsterdamie) – holenderski piłkarz surinamskiego pochodzenia grający na pozycji prawego napastnika. W sezonie 2021/2022 występuje w klubie Lokomotiwie Moskwa.
Kariera klubowa.
FC Utrecht.
Kerk zadebiutował dla seniorskiej drużyny FC Utrecht 22 stycznia 2014 roku w meczu z NEC Nijmegen (przeg. 1:0) w ramach pucharu Holandii. Pierwszą bramkę piłkarz ten strzelił 4 października 2014 roku w przegranym 2:3 spotkaniu przeciwko Go Ahead Eagles. Do 13 kwietnia 2021 roku dla FC Utrechtu Holender rozegrał 165 meczy, w których strzelił 39 goli.

</doc>
<doc id="5063761" url="https://pl.wikipedia.org/wiki?curid=5063761" title="Dobroteasa (gmina)">
Dobroteasa (gmina)

Dobroteasa – gmina w Rumunii, w okręgu Aluta. Obejmuje miejscowości Batia, Câmpu Mare, Dobroteasa i Vulpești. W 2011 roku liczyła 1831 mieszkańców. 

</doc>
<doc id="5063765" url="https://pl.wikipedia.org/wiki?curid=5063765" title="Dobroteasa">
Dobroteasa

Dobroteasa – wieś w Rumunii, w okręgu Aluta, w gminie Dobroteasa. W 2011 roku liczyła 1164 mieszkańców.

</doc>
<doc id="5063766" url="https://pl.wikipedia.org/wiki?curid=5063766" title="Batia">
Batia

Batia – wieś w Rumunii, w okręgu Aluta, w gminie Dobroteasa. W 2011 roku liczyła 157 mieszkańców.

</doc>
<doc id="5063768" url="https://pl.wikipedia.org/wiki?curid=5063768" title="Marian Dróżdż">
Marian Dróżdż

Marian Dróżdż (ur. 20 września 1931 w Wanatach, zm. 8 kwietnia 2021) – polski specjalista w zakresie analityki lekarskiej, prof. dr hab. n. med.
Życiorys.
W 1960 ukończył studia na Wydziale Lekarskim Śląskiej Akademii Medycznej, następnie rozpoczął pracę w macierzystej uczelni, w Katedrze Biochemii Wydziału Lekarskiego w Zabrzu Śląskiej Akademii Medycznej. W 1967 obronił pracę doktorską, w 1973 mianowany docentem, w latach 1973-1982 kierował Katedrą Chemii Klinicznej i Diagnostyki Laboratoryjnej na Wydziale Farmaceutycznym w Sosnowcu ŚAK, w latach 1973-1976 był prodziekanem, w latach 1976-1982 prodziekanem tego wydziału. W 1980 uzyskał stopień doktora habilitowanego. Od 1982 kierował Katedrą i Zakładem Biochemii na Wydziale Nauk Medycznych w Katowicach Śląskiego Uniwersytetu Medycznego. 31 marca 1988 nadano mu tytuł profesora w zakresie nauk medycznych.
Był także zatrudniony na stanowisku profesora, w Instytucie Medycyny Pracy i Zdrowia Środowiskowego, pełnił tam funkcję sekretarza naukowego.
Pochowany na Cmentarzu Parafialnym w Katowicach-Piotrowicach.

</doc>
<doc id="5063769" url="https://pl.wikipedia.org/wiki?curid=5063769" title="Câmpu Mare (okręg Aluta)">
Câmpu Mare (okręg Aluta)

Câmpu Mare – wieś w Rumunii, w okręgu Aluta, w gminie Dobroteasa. W 2011 roku liczyła 397 mieszkańców.

</doc>
<doc id="5063770" url="https://pl.wikipedia.org/wiki?curid=5063770" title="Vulpești (okręg Aluta)">
Vulpești (okręg Aluta)

Vulpești – wieś w Rumunii, w okręgu Aluta, w gminie Dobroteasa. W 2011 roku liczyła 113 mieszkańców.

</doc>
<doc id="5063773" url="https://pl.wikipedia.org/wiki?curid=5063773" title="Dobrun (gmina)">
Dobrun (gmina)

Dobrun – gmina w Rumunii, w okręgu Aluta. Obejmuje miejscowości Chilii, Dobrun, Roșienii Mari, Roșienii Mic i Ulmet. W 2011 roku liczyła 1546 mieszkańców. 

</doc>
<doc id="5063774" url="https://pl.wikipedia.org/wiki?curid=5063774" title="Zalew Żermanicki">
Zalew Żermanicki

Zalew Żermanicki (czes. Žermanická Přehrada, Vodní nádrž Žermanice) - zbiornik zaporowy znajdujący się w gminie Żermanice na rzece Łucynie. 
Opis.
Zbiornik został zbudowany w latach 1951-1958 w celu zaopatrzenia ostrawskiego przemysłu w wodę. Na zaporę zużyto 116 600 m³ betonu. Ma 314 m długości i 38 m wysokości. Powierzchnia wody zajmuje 248 ha, a całkowita objętość zapory to 25 300 000 m³ wody. Maksymalna głębokość wynosi 28 m. W wyniku budowy tamy zalane zostały wsie Górne i Dolne Soběšovice. Podczas budowy tamy powstał pomnik przyrody , który został uznany za pomnik przyrody w 1992 roku.
Niedostateczna zawartość wody w Łucynie wymagała budowy dopływu z rzeki Morawki, którą ukończono w 1959 r. System prac związanych z gospodarką wodną w dorzeczach Morawki i Łucyny został uzupełniony o wybudowany później zbiornik na rzece Moravce.
Zastosowanie.
Zadaniem Zbiornika Żermanickiego jest zaopatrywanie przedsiębiorstw w regionie ostrawskim w wodę, a także poprawa przepływu w przepływie poniżej zapory i produkcja energii elektrycznej. Oficjalnie rozpoczęto korzystać z zapory 8 listopada 1958 r. Początkowo zaopatrywała ona w wodę Ostrawską Novą Hutę i papiernię w Racimówie. Zbiornik wodny służy również jako zbiornik dla , jest często używany do rekreacji, pływania, sportów wodnych i wędkarstwa. W zbiorniku żyje wiele gatunków ryb, można tam złowić tradycyjnego karpia czy leszcza, ale także duże szczupaki, sandacze, liny, węgorze, okonie, klenie, świnki pospolite, amury, bolenie, w górnej części zbiornika oraz pstrągi. Zapora stanowi bogate zaplecze rekreacyjne aglomeracji ostrawskiej. W okolicy powstały liczne prywatne domki i hotele, kempingi, parkingi i kilka restauracji. W pobliżu znajduje się opuszczony i częściowo zalany kamieniołom z rzadką florą i fauną, który zajmuje 1,95 ha powierzchni. Granicę tamy tworzą wsie Łucyna, Domasłowice Dolne, Szobiszowice i Żermanice.

</doc>
<doc id="5063777" url="https://pl.wikipedia.org/wiki?curid=5063777" title="Dobrun">
Dobrun

Dobrun – wieś w Rumunii, w okręgu Aluta, w gminie Dobrun. W 2011 roku liczyła 582 mieszkańców.

</doc>
<doc id="5063778" url="https://pl.wikipedia.org/wiki?curid=5063778" title="Nowy budynek Rady Generalnej Andory">
Nowy budynek Rady Generalnej Andory

Nowy budynek Rady Generalnej Andory – budynek w mieście Andora, stolicy Andory. Został oddany do użytku w 2011 roku. Pełni rolę siedziby Rady Generalnej, jednoizbowego parlamentu Andory.
Prace mające na celu przygotowanie terenu pod budowę obiektu ruszyły w 2004 roku, a właściwa budowa rozpoczęła się w roku 2007. Budynek oddano do użytku w 2011 roku. Oficjalna ceremonia otwarcia z udziałem współksiążąt Andory, Joana Enrica Vivesa Sicílii i François Hollande’a odbyła się jednak trzy lata później, 12 czerwca 2014 roku. Obiekt pełni rolę siedziby Rady Generalnej (jednoizbowego parlamentu Andory). Powstał tuż obok poprzedniego budynku parlamentu, Casa de la Vall, w którym nadal odbywają się niektóre sesje Rady Generalnej.

</doc>
<doc id="5063779" url="https://pl.wikipedia.org/wiki?curid=5063779" title="Chilii (okręg Aluta)">
Chilii (okręg Aluta)

Chilii – wieś w Rumunii, w okręgu Aluta, w gminie Dobrun. W 2011 roku liczyła 156 mieszkańców.

</doc>
<doc id="5063780" url="https://pl.wikipedia.org/wiki?curid=5063780" title="Roșienii Mari">
Roșienii Mari

Roșienii Mari – wieś w Rumunii, w okręgu Aluta, w gminie Dobrun. W 2011 roku liczyła 294 mieszkańców.

</doc>
<doc id="5063782" url="https://pl.wikipedia.org/wiki?curid=5063782" title="Roșienii Mic">
Roșienii Mic

Roșienii Mic – wieś w Rumunii, w okręgu Aluta, w gminie Dobrun. W 2011 roku liczyła 256 mieszkańców.

</doc>
<doc id="5063783" url="https://pl.wikipedia.org/wiki?curid=5063783" title="Ulmet (okręg Aluta)">
Ulmet (okręg Aluta)

Ulmet – wieś w Rumunii, w okręgu Aluta, w gminie Dobrun. W 2011 roku liczyła 258 mieszkańców.

</doc>
<doc id="5063786" url="https://pl.wikipedia.org/wiki?curid=5063786" title="Drăghiceni (gmina)">
Drăghiceni (gmina)

Drăghiceni – gmina w Rumunii, w okręgu Aluta. Obejmuje miejscowości Drăghiceni, Grozăvești i Liiceni. W 2011 roku liczyła 1828 mieszkańców. 

</doc>
<doc id="5063791" url="https://pl.wikipedia.org/wiki?curid=5063791" title="Drăghiceni">
Drăghiceni

Drăghiceni – wieś w Rumunii, w okręgu Aluta, w gminie Drăghiceni. W 2011 roku liczyła 651 mieszkańców.

</doc>
<doc id="5063792" url="https://pl.wikipedia.org/wiki?curid=5063792" title="Grozăvești (okręg Aluta)">
Grozăvești (okręg Aluta)

Grozăvești – wieś w Rumunii, w okręgu Aluta, w gminie Drăghiceni. W 2011 roku liczyła 652 mieszkańców.

</doc>
<doc id="5063793" url="https://pl.wikipedia.org/wiki?curid=5063793" title="Konsulat Węgier w Gdańsku">
Konsulat Węgier w Gdańsku



</doc>
<doc id="5063794" url="https://pl.wikipedia.org/wiki?curid=5063794" title="Liiceni">
Liiceni

Liiceni – wieś w Rumunii, w okręgu Aluta, w gminie Drăghiceni. W 2011 roku liczyła 525 mieszkańców.

</doc>
<doc id="5063796" url="https://pl.wikipedia.org/wiki?curid=5063796" title="Făgețelu (gmina)">
Făgețelu (gmina)

Făgețelu – gmina w Rumunii, w okręgu Aluta. Obejmuje miejscowości Bâgești, Chilia, Făgețelu, Gruiu, Isaci i Pielcani. W 2011 roku liczyła 1219 mieszkańców. 

</doc>
<doc id="5063798" url="https://pl.wikipedia.org/wiki?curid=5063798" title="Alfonso Mejía-Arias">
Alfonso Mejía-Arias

Alfonso Mejía-Arias (ur. 11 września 1961 w Veracruz) – meksykański muzyk, pisarz i polityk pochodzenia romskiego. 
Życiorys.
Urodził się 11 września 1961 roku w Veracruz. Od dzieciństwa występował w zespołach muzycznych. Specjalizuje się w muzyce japońskiej, zwłaszcza w grze na shakuhachi (jest on jedną z pierwszych osób z Ameryki Łacińskiej, które profesjonalnie grają na tym instrumencie). Jest również dyrektorem orkiestry kameralnej i obrońcą praw człowieka (zwłaszcza praw mniejszości, szczególnie Romów); wielokrotnie potępiał działania rządu Meksyku, korupcję i łamanie praw człowieka. Jest on związany z Meksykańską Partią Liberalną.

</doc>
<doc id="5063799" url="https://pl.wikipedia.org/wiki?curid=5063799" title="Wiesław Gogół">
Wiesław Gogół

Wiesław Gogół (ur. 30 września 1927, zm. 7 kwietnia 2021) – polski specjalista w zakresie heliotechniki i podstawowych procesów wymiany ciepła, prof. dr inż., dr hab.
Życiorys.
Obronił pracę doktorską, następnie uzyskał stopień doktora habilitowanego. W 1982 nadano mu tytuł profesora w zakresie nauk technicznych. Pracował w Instytucie Techniki Cieplnej na Wydziale Mechanicznym Energetyki i Lotnictwa Politechniki Warszawskiej.
Był członkiem Komitetu Termodynamiki i Spalania Polskiej Akademii Nauk, od 1985 członkiem korespondentem, od 1986 członkiem zwyczajnym Towarzystwa Naukowego Warszawskiego

</doc>
<doc id="5063800" url="https://pl.wikipedia.org/wiki?curid=5063800" title="Alfonso Mejia-Arias">
Alfonso Mejia-Arias



</doc>
<doc id="5063803" url="https://pl.wikipedia.org/wiki?curid=5063803" title="Făgețelu (okręg Aluta)">
Făgețelu (okręg Aluta)

Făgețelu – wieś w Rumunii, w okręgu Aluta, w gminie Făgețelu. W 2011 roku liczyła 488 mieszkańców.

</doc>
<doc id="5063806" url="https://pl.wikipedia.org/wiki?curid=5063806" title="Sint Hubertuspark">
Sint Hubertuspark

Sint Hubertuspark – park w Hadze, w dzielnicy Scheveningen, o powierzchni 17,7 ha. Został oficjalnie otwarty w 1934 roku.
Położenie i opis parku.
Park znajduje się przy południowej granicy dzielnicy Scheveningen, na osiedlu Duttendel. Na terenie parku przed jego budową znajdowało się wiele wydm, które wyrównano, a pozostałością po nich są liczne połacie piasku, obecnie często obrośnięte drzewami. Przy niektórych uliczkach parkowych znajdują się tablice informujące o strefach przyjaznych psom.

</doc>
<doc id="5063808" url="https://pl.wikipedia.org/wiki?curid=5063808" title="Bâgești (okręg Aluta)">
Bâgești (okręg Aluta)

Bâgești – wieś w Rumunii, w okręgu Aluta, w gminie Făgețelu. W 2011 roku liczyła 155 mieszkańców.

</doc>
<doc id="5063812" url="https://pl.wikipedia.org/wiki?curid=5063812" title="Chilia (okręg Aluta)">
Chilia (okręg Aluta)

Chilia – wieś w Rumunii, w okręgu Aluta, w gminie Făgețelu. W 2011 roku liczyła 256 mieszkańców.

</doc>
<doc id="5063814" url="https://pl.wikipedia.org/wiki?curid=5063814" title="Gruiu (okręg Aluta)">
Gruiu (okręg Aluta)

Gruiu – wieś w Rumunii, w okręgu Aluta, w gminie Făgețelu. W 2011 roku liczyła 31 mieszkańców.

</doc>
<doc id="5063815" url="https://pl.wikipedia.org/wiki?curid=5063815" title="Isaci">
Isaci

Isaci – wieś w Rumunii, w okręgu Aluta, w gminie Făgețelu. W 2011 roku liczyła 238 mieszkańców.

</doc>
<doc id="5063816" url="https://pl.wikipedia.org/wiki?curid=5063816" title="FK Vilnius">
FK Vilnius

FC Vilnius (lit. Futbolo klubas „Vilnius“) – litewski klub piłkarski z siedzibą w Wilnie, który występował w 2019 roku w I lidze.
Historia.
Klub FK Vilnius został założony w 6 lutego 2019 roku. Założycielem klubu była Fundacja Wsparcia Narbuto, założona przez przedsiębiorcę produkującego meble biurowe Petras Narbutas. Klub nawiązał współpracę z Baltijos Futbolo Akademija (BFA), która złożyła wniosek o udział w Mistrzostwach Pierwszej Ligi 2019. Debiutancki sezon zespół zakończył na 11.miejscu wśród 15 drużyn. Jednak po zakończeniu sezonu zerwano współpracę z BFA i klub zrezygnował z dalszych występów w "I lyga".
Szkoła piłkarska "Vilnius Kickers", założona w pobliżu klubu, nadal szkoli młodzież, a właściciele klubów szukają możliwości założenia własnej bazy sportowej do treningu młodzieży.

</doc>
<doc id="5063817" url="https://pl.wikipedia.org/wiki?curid=5063817" title="Pielcani">
Pielcani

Pielcani – wieś w Rumunii, w okręgu Aluta, w gminie Făgețelu. W 2011 roku liczyła 51 mieszkańców.

</doc>
<doc id="5063819" url="https://pl.wikipedia.org/wiki?curid=5063819" title="Fălcoiu (gmina)">
Fălcoiu (gmina)

Fălcoiu – gmina w Rumunii, w okręgu Aluta. Obejmuje miejscowości Cioroiașu, Cioroiu i Fălcoiu. W 2011 roku liczyła 4004 mieszkańców. 

</doc>
<doc id="5063820" url="https://pl.wikipedia.org/wiki?curid=5063820" title="Ślepowola (przystanek kolejowy)">
Ślepowola (przystanek kolejowy)

Ślepowola – dawny wąskotorowy kolejowy przystanek osobowy w Ślepowoli, w gminie Mogielnica, w powiecie grójeckim, w województwie mazowieckim, w Polsce.
Przystanek oddano do użytku 9 października 1920 roku, wraz z odcinkiem linii wąskotorowej pomiędzy Mogielnicą a Brzostowcem. W obrębie przystanku znajdował się peron ziemny położony po południowej stronie toru. Na przystanku nigdy nie było budynku dworcowego.
Eksploatację przystanku wstrzymano w pierwszych dniach stycznia 1945 roku, gdy oddziały Wehrmachtu wstrzymały ruch Kolei Grójeckiej i zniszczyły infrastrukturę kolejową w związku ze zbliżającą się ofensywą Armii Czerwonej. Po wojnie jego eksploatacji nie wznowiono. Nieużywany od ponad pięciu lat przystanek oficjalnie zlikwidowano 23 września 1950 roku, ale ruch pociągów osobowych i towarowych, a następnie turystycznych, po linii przebiegającej przez dawny przystanek był utrzymywany do 1 kwietnia 2001 roku.

</doc>
<doc id="5063823" url="https://pl.wikipedia.org/wiki?curid=5063823" title="Fălcoiu">
Fălcoiu

Fălcoiu – wieś w Rumunii, w okręgu Aluta, w gminie Fălcoiu. W 2011 roku liczyła 261 mieszkańców.

</doc>
<doc id="5063825" url="https://pl.wikipedia.org/wiki?curid=5063825" title="Cioroiașu">
Cioroiașu

Cioroiașu – wieś w Rumunii, w okręgu Aluta, w gminie Fălcoiu. W 2011 roku liczyła 555 mieszkańców.

</doc>
<doc id="5063826" url="https://pl.wikipedia.org/wiki?curid=5063826" title="Cioroiu">
Cioroiu

Cioroiu – wieś w Rumunii, w okręgu Aluta, w gminie Fălcoiu. W 2011 roku liczyła 839 mieszkańców.

</doc>
<doc id="5063829" url="https://pl.wikipedia.org/wiki?curid=5063829" title="Fărcașele (gmina)">
Fărcașele (gmina)

Fărcașele – gmina w Rumunii, w okręgu Aluta. Obejmuje miejscowości Fărcașele, Fărcașu de Jos, Ghimpați i Hotărani. W 2011 roku liczyła 4683 mieszkańców. 

</doc>
<doc id="5063832" url="https://pl.wikipedia.org/wiki?curid=5063832" title="Fărcașele">
Fărcașele

Fărcașele – wieś w Rumunii, w okręgu Aluta, w gminie Fărcașele. W 2011 roku liczyła 1196 mieszkańców.

</doc>
<doc id="5063833" url="https://pl.wikipedia.org/wiki?curid=5063833" title="Fărcașu de Jos">
Fărcașu de Jos

Fărcașu de Jos – wieś w Rumunii, w okręgu Aluta, w gminie Fărcașele. W 2011 roku liczyła 1728 mieszkańców.

</doc>
<doc id="5063834" url="https://pl.wikipedia.org/wiki?curid=5063834" title="Ghimpați (okręg Aluta)">
Ghimpați (okręg Aluta)

Ghimpați – wieś w Rumunii, w okręgu Aluta, w gminie Fărcașele. W 2011 roku liczyła 1265 mieszkańców.

</doc>
<doc id="5063836" url="https://pl.wikipedia.org/wiki?curid=5063836" title="Hotărani (okręg Aluta)">
Hotărani (okręg Aluta)

Hotărani – wieś w Rumunii, w okręgu Aluta, w gminie Fărcașele. W 2011 roku liczyła 494 mieszkańców.

</doc>
<doc id="5063840" url="https://pl.wikipedia.org/wiki?curid=5063840" title="Găneasa (gmina w okręgu Aluta)">
Găneasa (gmina w okręgu Aluta)

Găneasa – gmina w Rumunii, w okręgu Aluta. Obejmuje miejscowości Dranovățu, Găneasa, Grădiștea, Izvoru i Oltișoru. W 2011 roku liczyła 3775 mieszkańców. 

</doc>
<doc id="5063842" url="https://pl.wikipedia.org/wiki?curid=5063842" title="Kościół Najświętszej Maryi Panny Wniebowziętej w Laskach">
Kościół Najświętszej Maryi Panny Wniebowziętej w Laskach

Kościół Najświętszej Maryi Panny Wniebowziętej w Laskach – rzymskokatolicki kościół parafialny należący do parafii pod tym samym wezwaniem (dekanat Trzcinica diecezji kaliskiej).
Jest to świątynia wzniesiona w 1627 roku. Ufundowana została przez paulinów z Częstochowy. Rozbudowana została latach 1670, 1738 i 1780. Oddający w 1797 roku majątek zakonnicy zostawili po sobie na stropie herb – palmę z dwoma lwiątkami.
Budowla jest drewniana, jednonawowa, posiada konstrukcję zrębową. Świątynia jest orientowana, salowa, nie posiada wyodrębnionego prezbiterium z nawy, zamknięta jest ścianą prostą. Zakrystia jest murowana. Z boku i od frontu nawy są umieszczone dwie kruchty. Wieża na planie kwadratu jest nadbudowana nad frontową częścią nawy. Zwieńcza ją gontowy dach namiotowy. Na dachu znajduje się blaszany dach hełmowy z latarnią. Dzwon odlany w 1693 roku jest ozdobiony napisem „Soli Deo Gloria” – „Samemu Bogu chwała”. Świątynię nakrywa dach jednokalenicowy, pokryty gontem. Wnętrze nakryte jest płaskim stropem. Chór muzyczny jest podparty dziesięcioma słupami i znajdują się na nim organy wykonane na przełomie XVII i XVIII wieku. Polichromia z 1739 roku przedstawia scenę Wniebowzięcia Najświętszej Maryi Panny, symbol paulinów: palma z dwoma lwiątkami oraz dekorację roślinną. Ołtarz główny w stylu wczesnobarokowym powstał w 2 połowie XVII wieku. Ołtarz boczny pochodzi z XVIII wieku. Ambona w stylu późnorenesansowym, wykonana w 1 połowie XVII wieku, jest ozdobiona namalowanymi wizerunkami czterech Ewangelistów. Chrzcielnica reprezentuje styl barokowy.

</doc>
<doc id="5063845" url="https://pl.wikipedia.org/wiki?curid=5063845" title="Găneasa (okręg Aluta)">
Găneasa (okręg Aluta)

Găneasa – wieś w Rumunii, w okręgu Aluta, w gminie Găneasa. W 2011 roku liczyła 1452 mieszkańców.

</doc>
<doc id="5063849" url="https://pl.wikipedia.org/wiki?curid=5063849" title="Dranovățu">
Dranovățu

Dranovățu – wieś w Rumunii, w okręgu Aluta, w gminie Găneasa. W 2011 roku liczyła 953 mieszkańców.

</doc>
<doc id="5063855" url="https://pl.wikipedia.org/wiki?curid=5063855" title="Grădiștea (okręg Aluta)">
Grădiștea (okręg Aluta)

Grădiștea – wieś w Rumunii, w okręgu Aluta, w gminie Găneasa. W 2011 roku liczyła 258 mieszkańców.

</doc>
<doc id="5063856" url="https://pl.wikipedia.org/wiki?curid=5063856" title="Izvoru (okręg Aluta)">
Izvoru (okręg Aluta)

Izvoru – wieś w Rumunii, w okręgu Aluta, w gminie Găneasa. W 2011 roku liczyła 754 mieszkańców.

</doc>
<doc id="5063859" url="https://pl.wikipedia.org/wiki?curid=5063859" title="Oltișoru">
Oltișoru

Oltișoru – wieś w Rumunii, w okręgu Aluta, w gminie Găneasa. W 2011 roku liczyła 358 mieszkańców.

</doc>
<doc id="5063860" url="https://pl.wikipedia.org/wiki?curid=5063860" title="Stryków Świdno">
Stryków Świdno

Stryków Świdno – dawny wąskotorowy kolejowy przystanek osobowy w Strykowie, w gminie Mogielnica, w powiecie grójeckim, w województwie mazowieckim, w Polsce. Drugi człon nazwy pochodzi od wsi Świdno położonej 3 km na południowy wschód od przystanku.
Przystanek oddano do użytku 9 października 1920 roku, wraz z odcinkiem linii wąskotorowej pomiędzy Mogielnicą a Brzostowcem.
W obrębie przystanku znajduje się położony po południowej stronie torów budynek dworcowy, który w 2021 roku pełnił funkcje mieszkaniowe. Dawniej na przystanku znajdowała się mijanka, a do 1978 roku w pobliżu znajdowała się czynna ładownia.
Przystanek obsługiwał rozkładowy ruch pasażerski do 1 stycznia 1988 roku, zaś ruch towarowy został zamknięty 1 września 1996 roku. Ruch pociągów turystycznych został wstrzymany 1 kwietnia 2001 roku. Od tego czasu przystanek nie obsługiwał ruchu kolejowego.

</doc>
<doc id="5063862" url="https://pl.wikipedia.org/wiki?curid=5063862" title="Găvănești (gmina)">
Găvănești (gmina)

Găvănești – gmina w Rumunii, w okręgu Aluta. Obejmuje miejscowości Băleasa, Broșteni, Dâmburile i Găvănești. W 2011 roku liczyła 2050 mieszkańców. 

</doc>
<doc id="5063867" url="https://pl.wikipedia.org/wiki?curid=5063867" title="Găvănești (okręg Aluta)">
Găvănești (okręg Aluta)

Găvănești – wieś w Rumunii, w okręgu Aluta, w gminie Găvănești. W 2011 roku liczyła 778 mieszkańców.

</doc>
<doc id="5063868" url="https://pl.wikipedia.org/wiki?curid=5063868" title="Băleasa">
Băleasa

Băleasa – wieś w Rumunii, w okręgu Aluta, w gminie Găvănești. W 2011 roku liczyła 769 mieszkańców.

</doc>
<doc id="5063870" url="https://pl.wikipedia.org/wiki?curid=5063870" title="Dâmburile (okręg Aluta)">
Dâmburile (okręg Aluta)

Dâmburile – wieś w Rumunii, w okręgu Aluta, w gminie Găvănești. W 2011 roku liczyła 107 mieszkańców.

</doc>
<doc id="5063872" url="https://pl.wikipedia.org/wiki?curid=5063872" title="Broșteni (okręg Aluta)">
Broșteni (okręg Aluta)

Broșteni – wieś w Rumunii, w okręgu Aluta, w gminie Găvănești. W 2011 roku liczyła 396 mieszkańców.

</doc>
<doc id="5063875" url="https://pl.wikipedia.org/wiki?curid=5063875" title="Gârcov (gmina)">
Gârcov (gmina)

Gârcov – gmina w Rumunii, w okręgu Aluta. Obejmuje miejscowości Gârcov i Ursa. W 2011 roku liczyła 2303 mieszkańców. 

</doc>
<doc id="5063877" url="https://pl.wikipedia.org/wiki?curid=5063877" title="Gârcov">
Gârcov

Gârcov – wieś w Rumunii, w okręgu Aluta, w gminie Gârcov. W 2011 roku liczyła 1415 mieszkańców.

</doc>
<doc id="5063881" url="https://pl.wikipedia.org/wiki?curid=5063881" title="Rebelia (Gwiezdne wojny)">
Rebelia (Gwiezdne wojny)



</doc>
<doc id="5063884" url="https://pl.wikipedia.org/wiki?curid=5063884" title="Casa de la Vall">
Casa de la Vall

Casa de la Vall – zabytkowy budynek z 1580 roku w mieście Andora, stolicy Andory. W latach 1702–2011 pełnił rolę siedziby obrad Rady Generalnej.
Budynek został ukończony w 1580 roku. Pierwotnie powstał jako rezydencja z elementami obronnymi rodziny Busquets. W 1701 roku został zakupiony przez Radę Generalną Andory (wówczas jako "Consell de la Terra"), rok później stał się siedzibą obrad tejże Rady. W 1962 roku został gruntownie wyremontowany. Od 2003 roku posiada status zabytku. W 2011 roku tuż obok oddano do użytku nowy budynek, który stał się wówczas nową siedzibą parlamentu Andory. Okazjonalnie jednak sesje Rady Generalnej wciąż odbywają się w Casa de la Vall.

</doc>
<doc id="5063887" url="https://pl.wikipedia.org/wiki?curid=5063887" title="Ursa (Rumunia)">
Ursa (Rumunia)

Ursa – wieś w Rumunii, w okręgu Aluta, w gminie Gârcov. W 2011 roku liczyła 888 mieszkańców.

</doc>
<doc id="5063891" url="https://pl.wikipedia.org/wiki?curid=5063891" title="Monterey Bay FC">
Monterey Bay FC

Monterey Bay FC (ang. Monterey Bay Football Club) – amerykański klub piłkarski, mający siedzibę w mieście Seaside w stanie Kalifornia, w południowo-zachodniej części kraju, grający od sezonu 2022 w rozgrywkach USL Championship.
Historia.
Chronologia nazw: 
Klub sportowy Monterey Bay FC został założony w miejscowości Seaside 1 lutego 2021 roku. Jest następcą francyzy Fresno FC, który występował w USL Championship i został rozwiązany w 2019, ponieważ nie był w stanie zabezpieczyć budowy stadionu piłkarskiego. Dyrektorem sportowym klubu będzie dwukrotny trener roku MLS Frank Yallop, który był wcześniej dyrektorem generalnym "Fresno FC". 
Barwy klubowe, strój.
Klub ma barwy niebiesko-zielono-żółte. Zawodnicy swoje domowe spotkania zazwyczaj grają w białych koszulkach, białych spodenkach oraz białych getrach.
Sukcesy.
Trofea międzynarodowe.
Nie uczestniczył w rozgrywkach północnoamerykańskich (stan na 31-05-2020).
Struktura klubu.
Stadion.
Klub piłkarski rozgrywał swoje mecze domowe na Freeman Stadium w mieście Seaside o pojemności 6000 widzów, który znajduje się w miasteczku studenckim California State University, Monterey Bay.

</doc>
<doc id="5063892" url="https://pl.wikipedia.org/wiki?curid=5063892" title="Giuvărăști (gmina)">
Giuvărăști (gmina)

Giuvărăști – gmina w Rumunii, w okręgu Aluta. Obejmuje tylko jedną miejscowość Giuvărăști. W 2011 roku liczyła 2381 mieszkańców. 

</doc>
<doc id="5063893" url="https://pl.wikipedia.org/wiki?curid=5063893" title="Kościół św. Wawrzyńca w Kunicach">
Kościół św. Wawrzyńca w Kunicach

Kościół św. Wawrzyńca w Kunicach – rzymskokatolicki kościół parafialny zlokalizowany w Kunicach (powiat opoczyński, województwo łódzkie). Funkcjonuje przy nim parafia św. Wawrzyńca.
Historia.
Pierwszy kościół we wsi był drewniany , a jego historia sięga początku XIV wieku. Nie dochowały się po nim żadne pozostałości. Obecny obiekt został wzniesiony został w latach 1925–1930 z fundacji parafian. Budowniczymi byli murarze z okolic Krakowa, projektantem natomiast Wacław Borowiecki. W wyniku starań księdza proboszcza Adama Aleksiewicza konsekracja odbyła się w 1930 roku. Dokonał jej biskup Paweł Kubicki. 550-lecie parafii celebrował biskup Henryk Tomasik, a udział w uroczystości wziął m.in. poseł Robert Telus.
Architektura.
Kościół zbudowano w stylu neobarokowym, z cegły i piaskowca. Ma trzy nawy (główną z przedsionkiem), prezbiterium z ołtarzem głównym oraz ołtarze w nawach bocznych. Dach jest kryty blachą. Prezbiterium łączy się z zakrystią i skarbczykiem. Chór z organami oparty jest na czterech słupach. Z zakrystii jedno wejście prowadzi do skarbczyka, a drugie po kamiennych schodach do górnej kaplicy z obrazem Świętej Trójcy, który jest widoczny z nawy.
Wyposażenie.
W głównym ołtarzu wisi niewielki obraz Najświętszej Marii Panny z dzieciątkiem w srebrnej sukience i z perłową koroną. Na zasuwie tego obrazu umieszczono wyobrażenie św. Józefa, a wyżej św. Michała, jak również napis "Humiliabitur superbia" (pol. "Pycha będzie upokorzoną"). W bocznym, lewym ołtarzu znajduje się obraz przedstawiający św. Wojciecha w ogniu, ze świątynią w tle, pochodzący z 1900 roku i namalowany przez Kasiewicza z Warszawy. W prawym ołtarzu stoi rzeźba Jezusa na krzyżu oraz wyobrażenie św. Antoniego.
Posadzka kościoła jest kamienna. Na wyposażeniu świątyni jest też m.in. chrzcielnica z herbami oraz srebrna monstrancja (gotyk).

</doc>
<doc id="5063895" url="https://pl.wikipedia.org/wiki?curid=5063895" title="Giuvărăști">
Giuvărăști

Giuvărăști – wieś w Rumunii, w okręgu Aluta, w gminie Giuvărăști. W 2011 roku liczyła 2381 mieszkańców.

</doc>
<doc id="5063897" url="https://pl.wikipedia.org/wiki?curid=5063897" title="Mistrzostwo Stanów Zjednoczonych w piłce nożnej mężczyzn">
Mistrzostwo Stanów Zjednoczonych w piłce nożnej mężczyzn



</doc>
<doc id="5063900" url="https://pl.wikipedia.org/wiki?curid=5063900" title="II liga Stanów Zjednoczonych w piłce nożnej mężczyzn">
II liga Stanów Zjednoczonych w piłce nożnej mężczyzn



</doc>
<doc id="5063901" url="https://pl.wikipedia.org/wiki?curid=5063901" title="Andor">
Andor



</doc>
<doc id="5063902" url="https://pl.wikipedia.org/wiki?curid=5063902" title="II liga amerykańska w piłce nożnej mężczyzn">
II liga amerykańska w piłce nożnej mężczyzn



</doc>
<doc id="5063904" url="https://pl.wikipedia.org/wiki?curid=5063904" title="Ghimpețeni (gmina)">
Ghimpețeni (gmina)

Ghimpețeni – gmina w Rumunii, w okręgu Aluta. Obejmuje miejscowości Ghimpețeni i Ghimpețenii Noi. W 2011 roku liczyła 1530 mieszkańców. 

</doc>
<doc id="5063907" url="https://pl.wikipedia.org/wiki?curid=5063907" title="Transformacja Mellina">
Transformacja Mellina

W matematyce transformacją Mellina nazywamy transformację całkową, którą można uznać za multiplikatywną wersję dwustronnej transformacji Laplace’a. Jest ona ściśle związana z teorią szeregów Dirichleta i jest często używana w teorii liczb i statystyce matematycznej; jest ściśle powiązany z transformacją Laplace’a i transformacją Fouriera oraz teorią funkcji gamma i pokrewnych funkcji specjalnych.
Transformacja ta została nazwana na cześć fińskiego matematyka Hjalmara Mellina.
Definicja.
Transformatą Mellina lokalnie całkowalnej funkcji formula_1 jest
Transformatą odwrotną jest
Powyższy zapis oznacza, że jest to całka krzywoliniowa liczona po pionowej prostej na płaszczyźnie zespolonej, której część rzeczywista formula_4 jest dowolna, o ile spełnia pewne określone warunki. Warunki, w których ta inwersja zachodzi, określa twierdzenie Mellina o inwersji.
Związek z innymi transformacjami.
Dwustronną transformację Laplace’a można wyrazić z poprzez transformację Mellina wzorem
i odwrotnie możemy wyrazić transformację Mellina poprzez dwustronną transformację Laplace’a wzorem
Transformację Mellina można traktować jako całkowanie przy użyciu jądra formula_7 w stosunku do multiplikatywnej miary Haara, formula_8 która jest niezmiennicza na dylatację formula_9 czyli formula_10 dwustronna transformata Laplace’a całkuje względem addytywnej miary Haara formula_11 który jest niezmiennicza na przesunięcia, czyli formula_12
Możemy również wyrazić transformację Fouriera z użyciem transformacji Mellina i dwustronnej transformaty Laplace’a:
Możemy również odwrócić ten proces i uzyskać
Transformacja Mellina może być również postrzegana jako transformacja Gelfanda na algebrze splotowej funkcji zespolonych określonych na lokalnie zwartej grupie abelowej dodatnich liczb rzeczywistych z mnożeniem.
Przykłady.
Całka Cahena-Mellina.
Transformata Mellina funkcji o wzorze formula_15 jest równa
gdzie formula_17 oznacza funkcję gamma. formula_17 jest funkcją meromorficzną z biegunami rzędu pierwszego w formula_19 Tym samym formula_17 jest analityczna dla formula_21 Stąd, dla formula_22 i gałęzi głównej formula_23 transformata odwrotna daje
Powyższa całka jest znana jako całka Cahena-Mellina.
Funkcje wielomianowe.
Całka
nie jest zbieżna dla żadnej wartości formula_26 więc z tego powodu transformacja Mellina nie jest zdefiniowana dla funkcji wielomianowych zdefiniowanych na całej dodatniej półosi liczb rzeczywistych. Jeśli jednak tego typu funkcje będziemy jako zero na różnych odcinkach osi rzeczywistej, możemy obliczyć transformację Mellina. Na przykład jeśli
to
A zatem formula_29 ma biegun rzędu pierwszego w formula_30 i dlatego jest określone dla formula_31 Podobnie, jeśli
to
A zatem formula_29 ma biegun pierwszego rzędu w formula_35 i dlatego jest określone dla formula_36
Funkcje wykładnicze.
Niech formula_37 i zdefiniujmy funkcję formula_38 wzorem formula_39 Wtedy
Funkcja dzeta.
Transformacji Mellina można użyć do wyprowadzenia jednego z podstawowych wzorów funkcji dzeta Riemanna. Niech formula_41 Wtedy mamy
Stąd
Uogólniona funkcja gaussowska.
Niech formula_44 i rozważmy funkcję o wzorze formula_45 Wtedy
W szczególności podstawienie formula_47 daje następujący wzór na wartości funkcji gamma dla argumentów większych od 1:
Pas podstawowy.
Dla formula_49 niech otwarty pas formula_50 będzie zdefiniowany jako zbiór formula_51 takich, że formula_52 dla formula_53 oraz formula_54 Pas podstawowy funkcji formula_55 jest definiowany jako największy pas otwarty, na którym ta funkcja jest dobrze określona. Na przykład dla formula_56 pasem podstawowym funkcji danej wzorem
jest formula_58 Jak widać na tym przykładzie, tempo zbieżności funkcji przy formula_59 określa lewy kraniec jej pasa podstawowego, a tempo zbieżności funkcji przy formula_60 określa jej prawy kraniec. Możemy to podsumować, używając notacji dużego O: jeśli formula_38 jest formula_62 przy formula_59 i formula_64 przy formula_65 to formula_66 jest dobrze określona w pasku formula_67.
Zastosowanie tego można zobaczyć w przypadku funkcji gamma, formula_68 Skoro funkcja dana wzorem formula_69 jest formula_70 przy formula_59 oraz formula_72 dla wszystkich formula_73 przy formula_65 to formula_75 jest dobrze określona w pasie formula_76 co potwierdza fakt, że funkcja gamma jest analityczna dla formula_77
Transformacja Mellina jako izometria przestrzeni "L"2.
W badaniu przestrzeni Hilberta transformacja Mellina jest często ustawiana w nieco inny sposób. W przypadku funkcji z przestrzeni formula_78 (zobacz: przestrzeń Lp) pas podstawowy zawsze zawiera prostą formula_79 więc możemy zdefiniować operator liniowy formula_80 wzorem
Innymi słowy, rozważamy przekształcenie
Ten operator tak0e jest zwykle oznaczany formula_84 i również jest nazywany „transformacją Mellina”, w artykule jednak oznaczamy go formula_80 w celu odróżnienia od poprzednio definiowanej transformaty Mellina. Twierdzenie Mellina o inwersji stanowi, że formula_80 jest operatorem odwracalnym i operator odwrotny to:
Ponadto operator ten jest izometrią liniową, gdyż formula_89 dla wszystkich formula_90 Z tego powodu też w definicji wprowadzono współczynnik formula_91
W rachunku prawdopodobieństwa.
W rachunku prawdopodobieństwa transformacja Mellina jest podstawowym narzędziem do badania rozkładów iloczynów zmiennych losowych. Jeśli formula_92 jest zmienną losową, formula_93 oznacza jej część dodatnią, a formula_94 jest jej częścią ujemną, to "transformata Mellina zmiennej losowej" formula_92 jest definiowana jako
gdzie formula_97 Tak zdefiniowana transformata istnieje dla wszystkich formula_98 w pewnym domkniętym pasie na płaszczyźnie zespolonej formula_99 gdzie formula_100 Powyższe całki są całkami Stieltjesa.
Transformacja Mellina formula_101 zmiennej losowej formula_92 jednoznacznie określa jej rozkład prawdopodobieństwa formula_103 Znaczenie transformaty Mellina w rachunku prawdopodobieństwa polega na tym, że jeśli formula_92 i formula_105 są dwiema niezależnymi zmiennymi losowymi, to transformata Mellina ich iloczynu jest równa iloczynowi transformat Mellina zmiennych formula_92 i formula_107
Jest to wynik analogiczny do zagadnienia sumy niezależnych zmiennych losowych. Jeśli bowiem formula_92 i formula_105 są niezależnymi zmiennymi losowymi to funkcja charakterystyczna sumy tych zmiennych jest równa iloczynowi funkcji charakterystycznych:

</doc>
<doc id="5063913" url="https://pl.wikipedia.org/wiki?curid=5063913" title="Ghimpețeni">
Ghimpețeni

Ghimpețeni – wieś w Rumunii, w okręgu Aluta, w gminie Ghimpețeni. W 2011 roku liczyła 103 mieszkańców.

</doc>
<doc id="5063914" url="https://pl.wikipedia.org/wiki?curid=5063914" title="Ghimpețenii Noi">
Ghimpețenii Noi

Ghimpețenii Noi – wieś w Rumunii, w okręgu Aluta, w gminie Ghimpețeni. W 2011 roku liczyła 500 mieszkańców.

</doc>
<doc id="5063916" url="https://pl.wikipedia.org/wiki?curid=5063916" title="Gostavățu (gmina)">
Gostavățu (gmina)

Gostavățu – gmina w Rumunii, w okręgu Aluta. Obejmuje miejscowości Gostavățu i Slăveni. W 2011 roku liczyła 2919 mieszkańców. 

</doc>
<doc id="5063919" url="https://pl.wikipedia.org/wiki?curid=5063919" title="Jastrzębia (przystanek kolejowy)">
Jastrzębia (przystanek kolejowy)

Jastrzębia – dawny wąskotorowy kolejowy przystanek osobowy w Otalążce, w gminie Mogielnica, w powiecie grójeckim, w województwie mazowieckim, w Polsce. Jego nazwa pochodzi od wsi Jastrzębia Stara, położonej 1 km na północny wschód od przystanku.
Przystanek oddano do użytku 9 października 1920 roku, wraz z odcinkiem linii wąskotorowej pomiędzy Mogielnicą A przystankiem [[Stryków Świdno] ] i dalej [[Brzostowiec (przystanek kolejowy)|Brzostowcem]]. W obrębie przystanku znajdował się niezachowany [[Dworzec kolejowy|budynek dworcowy]] położony po wschodniej stronie torów, [[mijanka]] oraz [[ładownia publiczna|ładownia]].
Przystanek obsługiwał rozkładowy ruch pasażerski do 1 stycznia 1988 roku, zaś ruch towarowy został zamknięty 1 września 1996 roku. W kolejnych latach, ze względu na malowniczą lokalizację przystanku na leśnej [[polana|polanie]], na przystanku zatrzymywały się pociągi turystyczne, których ruch został wstrzymany 1 kwietnia 2001 roku. Od tego czasu przystanek nie obsługiwał ruchu kolejowego.
Około 750 metrów na południowy zachód od przystanku znajduje się zabytkowy żelazny [[most]] kolejowy przez rzekę [[Mogielanka|Mogielankę]] o konstrukcji [[przęsło]]wej na podporach murowanych, wybudowany w 1919 roku. Jego długość wynosi 24 metry, zaś wysokość 9 metrów.
Linki zewnętrzne.
[[Kategoria:Stacje i przystanki kolejowe w gminie Mogielnica]]

</doc>
<doc id="5063920" url="https://pl.wikipedia.org/wiki?curid=5063920" title="Kościół św. Jana Chrzciciela w Kutnie">
Kościół św. Jana Chrzciciela w Kutnie

Kościół świętego Jana Chrzciciela w Kutnie – rzymskokatolicki kościół parafialny należący do parafii pod tym samym wezwaniem (dekanat Kutno – św. Wawrzyńca diecezji łowickiej).
W 1982 roku proboszcz parafii pod wezwaniem świętego Wawrzyńca w Kutnie, ksiądz prałat Jan Świtkowski, wystarał się o pozwolenie na budowę świątyni przy ulicy Kanclerza Jana Zamoyskiego 2/1. Jej budowa ruszyła we wrześniu tego samego roku. W 1984 roku arcybiskup warszawski i gnieźnieński kardynał Józef Glemp, prymas Polski, poświęcił kamień węgielny. Dekretem prymasa z dnia 31 grudnia 1985 roku, który wszedł w życie w dniu 13 stycznia 1986 roku, przy wybudowanym kościele dolnym został utworzony ośrodek duszpasterski pod wezwaniem św. Jana Chrzciciela. Jego administratorem został mianowany ksiądz Jan Dobrodziej, późniejszy proboszcz. Już w 1987 roku do kultu Bożego został oddany kościół górny. 15 lutego 1988 roku przy wybudowanej już świątyni kardynał Józef Glemp erygował parafię. Ukoronowaniem starań parafian i księdza prałata Jana Dobrodzieja była konsekracja kościoła, której w dniu 4 czerwca 2000 roku dokonał biskup łowicki Alojzy Orszulik.
Dwupoziomowa świątynia, zaprojektowana przez warszawskiego inżyniera architekta Bogusława Szczęsnego, charakteryzuje się nowoczesną architekturą. Główny kościół jest umieszczony na poziomie górnym. Przestronne wnętrze cechuje współczesne wyposażenie. Na ścianie ołtarza głównego znajduje się płaskorzeźba Chrystusa Zmartwychwstałego, wykonana przez Pawła Ciesielskiego z Łodzi, poświęcona w 1999 roku przez św. Jana Pawła II. Od strony wschodniej są umieszczone: kaplica Matki Bożej Częstochowskiej oraz kaplica Miłosierdzia Bożego.

</doc>
<doc id="5063927" url="https://pl.wikipedia.org/wiki?curid=5063927" title="Desires And Vampires">
Desires And Vampires

Desires And Vampires – debiutancki album włoskiego zespołu Radiorama wydany w 1986 roku przez wytwórnię Out Records. Płyta zawiera 8 nagrań, w tym jedno („Desire”) w dwóch różnych wersjach. Wydanie LP poprzedziły wydane na singlach utwory „Chance To Desire” (1985), „Desire” (1985), „Hey Hey” (1986) oraz „Vampires” (1986).
W 2016 roku, na 30-lecie wydania albumu, na rynku pojawiła się specjalna, dwupłytowa edycja "30th Anniversary Edition". Jej pierwsza płyta zawierała zremasterowane, oryginalne albumowe nagrania z LP, druga zaś wybrane specjalne wersje i remixy utworów „Chance To Desire”, „Desire”, „Hey Hey”, „Vampires” oraz „Flight Of Fantasy”.

</doc>
<doc id="5063933" url="https://pl.wikipedia.org/wiki?curid=5063933" title="EPrix Rzymu 2021">
EPrix Rzymu 2021

ePrix Rzymu 2021 – trzeci i czwarty wyścig Formuły E w sezonie 2020/2021. Zawody odbyły się w dniach 10-11 kwietnia 2021 roku na torze Circuto Cittadino dell’EUR w Rzymie. 
Wyniki.
1 wyścig.
Pole Position.
Pole Position zdobył Stoffel Vandoorne.
Wyścig.
Źródło: 
2 wyścig.
Pole Position.
Pole Position zdobył Nick Cassidy.
Wyścig.
Źródło: 

</doc>
<doc id="5063939" url="https://pl.wikipedia.org/wiki?curid=5063939" title="Boten Anna (teledysk)">
Boten Anna (teledysk)



</doc>
<doc id="5063940" url="https://pl.wikipedia.org/wiki?curid=5063940" title="If London Were Syria">
If London Were Syria

If London Were Syria, zatytułowany na YouTube Most Shocking Second a Day Video, – 93-sekundowa reklama charytatywna oraz film krótkometrażowy, stworzony przez Don’t Panic London dla Save The Children UK, z okazji trzeciej rocznicy wybuchu syryjskiej wojny domowej. Przedstawia młodą Brytyjkę przeżywającą skutki hipotetycznej wojny domowej na ulicach Londynu. Wszystko przedstawione w filmie zostało oparte na faktycznych relacjach dzieci w Syrii. Celem filmu jest przedstawienie życia dzieci dorastających w otoczeniu wojny, aby zwrócić uwagę na młodych ludzi uwikłanych w wojnę domową w Syrii.
Fabuła.
Wideo przedstawia młodą Brytyjkę doświadczającą skutków hipotetycznej wojny domowej na ulicach Londynu, pokazując drugi dzień jej życia przez kilka dni w ciągu roku, od jednej rocznicy urodzin do następnej.
W scenie rozpoczynającej film dziewczynka jest na przyjęciu urodzinowym, z rodzicami i przyjaciółmi, a przed nią tort ze świeczkami. Jest proszona o złożenie życzenia. Przez cały czas trwania reklamy nadal prowadzi zwyczajne życie z kochającą rodziną i przyjaciółmi, ale wkrótce Londyn pogrąża się w wojnie. Pod koniec filmu straciła ojca podczas biegania z matką. W swoje następne urodziny widziana jest w szpitalnym łóżku i ponownie zostaje podarowana przez matkę z ciastem i świeczką oraz poproszona o złożenie życzenia. Wideo kończy się linijką „"Just because it isn’t happening here doesn’t mean it isn’t happening".” Na końcu okazuje się, że film jest oparty na prawdziwych historiach o tym, jak dzieci żyją w Syrii podczas wojny domowej i podkreśla pracę organizacji Save the Children w celu poprawy życia dzieci w Syrii i na całym świecie.
Odbiór.
Film został wydany 5 marca 2014 r. Natychmiast znalazł się w wiadomościach w wielu brytyjskich gazetach i magazynach, w tym The Independent, Telegraph, Huffington Post (UK), Express, Metro i The Mirror. Relacjonowano go również w międzynarodowych mediach, takich jak Time Magazine, Adweek, Al-Arabijja i Washington Post. Redakcja w Washington Post zauważyła, że wideo może wydawać się szokujące dla osób, które nie doświadczyły lub nie przeczytały z bliska doświadczeń ludzi, którzy przeszli przez wojny domowe, i podkreślił profile gazety dotyczące uchodźców z wojen domowych.
Film uzyskał ponad 23 miliony wyświetleń na YouTube w niecały tydzień. Wideo zostało również wymienione jako pierwsze z pięciu cieszących się dużym powodzeniem filmów marki non-profit w pierwszym kwartale 2014 r.
W listopadzie 2014 r. amerykański aktor Ashton Kutcher zamieścił artykuł A Plus na temat tego wideo na swojej stronie na Facebooku (A Plus to strona internetowa współzałożona przez Kutchera, który jest również prezesem zarządu). Spowodowało to 10 milionów wyświetleń strony wideo i uczyniło go drugim najczęściej oglądanym filmem w YouTube.
Do maja 2019 r. film zgromadził ponad 62 miliony wyświetleń w serwisie YouTube. Według strony internetowej Don’t Panic London, wideo pojawiło się dwukrotnie na stronie głównej Reddit, zostało udostępnione 920 000 razy i spowodowało wzrost subskrypcji kanału Save the Children na YouTube o ponad 1000%.

</doc>
<doc id="5063942" url="https://pl.wikipedia.org/wiki?curid=5063942" title="Stanisław Fanti">
Stanisław Fanti

Stanisław de Biasco Fanti (ur. 1841 w Kampiołkach, zm. między 1914 a 1916 we Lwowie) – powstaniec styczniowy, urzędnik.
Życiorys.
Urodził się w 1841 w Kampiołkach w guberni radomskiej. Przed 1863 był podinspektorem ruchu w Kolei Warszawsko-Petersburskiej.
Działał w konspiracji na obszarze Królestwa i Litwy. Podczas powstania styczniowego 1863 walczył w oddziale Władysława Wilkoszewskiego. Brał udział w bitwie pod Mężeninem, gdzie odniósł rany głowy. Po wyleczeniu służył jako setnik w żandarmerii pod komendą Jana Karłowicza ps. Janek Biały. W powstaniu 1863 brał udział też Wacław de Biasco Fanti (ur. 1838), późniejszy urzędnik prywatny w Paryżu.
Po upadku powstania udał się na emigrację. Pracował w kolei lyońskiej we Francji. W trakcie wojny francusko-pruskiej (1870-1871) udzielał się w Towarzystwie Genewskim Czerwonego Krzyża. W 1872 osiadł w Galicji. Od około 1879 do około 1906 sprawował stanowisko rządcy Zakładu Krajowego dla Obłąkanych w Kulparkowie pod Lwowem.
10 maja 1891 został wybrany członkiem zarządu Powiatowej Kasy Chorych we Lwowie. Był przełożonym zarządu Spółki Oszczędności i Pożyczek w Kulparkowie, a 25 lipca 1913 został dodatkowo został wybrany członkiem dyrekcji. Do końca życia był członkiem Towarzystwa Wzajemnej Pomocy Uczestników Powstania z r. 1863-4. Zmarł pomiędzy 1914 a styczniem 1916 we Lwowie. Został pochowany na Cmentarzu Łyczakowskim we Lwowie.

</doc>
<doc id="5063943" url="https://pl.wikipedia.org/wiki?curid=5063943" title="Gostavățu">
Gostavățu

Gostavățu – wieś w Rumunii, w okręgu Aluta, w gminie Gostavățu. W 2011 roku liczyła 1555 mieszkańców.

</doc>
<doc id="5063946" url="https://pl.wikipedia.org/wiki?curid=5063946" title="Vi sitter i Ventrilo och spelar DotA (teledysk)">
Vi sitter i Ventrilo och spelar DotA (teledysk)



</doc>
<doc id="5063947" url="https://pl.wikipedia.org/wiki?curid=5063947" title="Slăveni">
Slăveni

Slăveni – wieś w Rumunii, w okręgu Aluta, w gminie Gostavățu. W 2011 roku liczyła 1364 mieszkańców.

</doc>
<doc id="5063949" url="https://pl.wikipedia.org/wiki?curid=5063949" title="DotA (teledysk)">
DotA (teledysk)



</doc>
<doc id="5063950" url="https://pl.wikipedia.org/wiki?curid=5063950" title="Vifta med händerna (teledysk)">
Vifta med händerna (teledysk)



</doc>
<doc id="5063957" url="https://pl.wikipedia.org/wiki?curid=5063957" title="Now You’re Gone (teledysk Basshuntera)">
Now You’re Gone (teledysk Basshuntera)



</doc>
<doc id="5063961" url="https://pl.wikipedia.org/wiki?curid=5063961" title="All I Ever Wanted (teledysk Basshuntera)">
All I Ever Wanted (teledysk Basshuntera)



</doc>
<doc id="5063963" url="https://pl.wikipedia.org/wiki?curid=5063963" title="Angel in the Night (teledysk)">
Angel in the Night (teledysk)



</doc>
<doc id="5063966" url="https://pl.wikipedia.org/wiki?curid=5063966" title="I Miss You (teledysk Basshuntera)">
I Miss You (teledysk Basshuntera)



</doc>
<doc id="5063968" url="https://pl.wikipedia.org/wiki?curid=5063968" title="Walk on Water (teledysk Basshuntera)">
Walk on Water (teledysk Basshuntera)



</doc>
<doc id="5063969" url="https://pl.wikipedia.org/wiki?curid=5063969" title="Patricio Hacbang Alo">
Patricio Hacbang Alo



</doc>
<doc id="5063983" url="https://pl.wikipedia.org/wiki?curid=5063983" title="Chenonetta finschi">
Chenonetta finschi



</doc>
<doc id="5063984" url="https://pl.wikipedia.org/wiki?curid=5063984" title="Euryanas finschi">
Euryanas finschi



</doc>
<doc id="5063995" url="https://pl.wikipedia.org/wiki?curid=5063995" title="Natalla Łaurynienka">
Natalla Łaurynienka

Natalla Piatrouna Łaurynienka (biał. Наталля Пятроўна Лаўрыненка, ros. Наталья Петровна Лавриненко, "Natalja Pietrowna Ławrinienko"; ur. 30 marca 1977 w Krzyczewie) – białoruska wioślarka, brązowa medalistka olimpijska z Atlanty (1996).
W 1996 roku wystąpiła na igrzyskach olimpijskich w Atlancie, podczas których wzięła udział w jednej konkurencji – rywalizacji ósemek ze sternikiem. Białorusinki (w składzie: Natalla Łaurynienka, Alaksandra Pankina, Natalla Wauczok, Tamara Dawydienko, Walancina Skrabatun, Jelena Mikulicz, Natalla Stasiuk, Marina Znak i Jarasława Paułowicz) zdobyły w tej konkurencji brązowy medal olimpijski, uzyskując w rundzie finałowej czas 6:24,44.
W czerwcu 1997 roku została wyróżniona tytułem Zasłużonego Mistrza Sportu Republiki Białorusi.

</doc>
<doc id="5063996" url="https://pl.wikipedia.org/wiki?curid=5063996" title="Natalla Ławrinienko">
Natalla Ławrinienko



</doc>
<doc id="5063997" url="https://pl.wikipedia.org/wiki?curid=5063997" title="Rebellion (2021)">
Rebellion (2021)

Rebellion (2021) – gala wrestlingu zorganizowana przez amerykańską federację Impact Wrestling (IW), która była nadawana na żywo w systemie pay-per-view i za pośrednictwem platformy Fite.tv. Odbyła się 25 kwietnia 2021 w Skyway Studios w Nashville. Była to trzecia gala z cyklu Rebellion, a zarazem drugie pay-per-view Impact Wrestling w 2021.
Karta walk składała się z ośmiu pojedynków, w tym pięciu o tytuły mistrzowskie, a samo wydarzenie poprzedził Preshow match. W walce wieczoru AEW World Champion, Kenny Omega, pokonał Impact World Championa Richa Swanna w Title vs. Title matchu. W innych pojedynkach Deonna Purrazzo obroniła Impact Knockouts Championship w spotkaniu z Tenille Dashwood, a Impact World Tag Team Championi, FinJuice (David Finlay i Juice Robinson), pokonali The Good Brothers (Doc Gallows i Karl Anderson). Natomiast Jordynne Grace i Rachael Ellering odebrały Impact Knockouts Tag Team Championship drużynie Fire and Flava (Kiera Hogan i Tasha Steelz), zaś Josh Alexander zwyciężył Ace’a Austina oraz TJP, zostając nowym Impact X Division Championem. Na gali zadebiutował W. Morrissey, ponadto po długoletniej przerwie powróciła Taylor Wilde.
Tło.
Impact Wrestling ogłosił 16 stycznia 2021, że trzecia edycja Rebellion odbędzie się 24 kwietnia. Pod koniec marca władze federacji przełożyły datę wydarzenia na 25 kwietnia, aby uniknąć rywalizacji z galą przygotowywaną przez organizację mieszanych sztuk walki Ultimate Fighting Championship (UFC). Rebellion poprzedził Wrestle Week (20–25 kwietnia) w amerykańskiej stacji telewizyjnej AXS TV, w której wyemitowana została seria programów telewizyjnych promujących galę. Bezpośrednio przed rozpoczęciem wydarzenia odbył się CELL-ebration, wirtualne spotkanie fanów z zawodnikami Impact Wrestling.
Wyniki.
Zestawienie zostało opracowane na podstawie źródeł:

</doc>
<doc id="5063998" url="https://pl.wikipedia.org/wiki?curid=5063998" title="Natalja Ławrinienko">
Natalja Ławrinienko



</doc>
<doc id="5063999" url="https://pl.wikipedia.org/wiki?curid=5063999" title="Nataliya Lavrinenko">
Nataliya Lavrinenko



</doc>
<doc id="5064009" url="https://pl.wikipedia.org/wiki?curid=5064009" title="Neal H. Moritz">
Neal H. Moritz

Neal H. Moritz (ur. 6 czerwca 1959 w Los Angeles) – amerykański producent filmowy, dyrektor wykonawczy w Paramount Pictures, dawniej w Sony Pictures Entertainment.
Moritz urodził się w Los Angeles, w stanie Kalifornia w żydowskiej rodzinie, jako syn Miltona i Barbary (z domu Levin) Moritzów. Dorastał w Westwood i ukończył studia na Uniwersytecie Kalifornijskim w Los Angeles, gdzie był uczestnikiem programu "Semester at Sea".
W 1990 roku wspólnie z Bruce’em Mellonem założył niezależną firmę produkcyjną – Original Film.

</doc>
<doc id="5064012" url="https://pl.wikipedia.org/wiki?curid=5064012" title="Tarik Tissoudali">
Tarik Tissoudali

Tarik Tissoudali (ur. 2 kwietnia 1993 w Amsterdamie) – marokański piłkarz grający na pozycji lewego napastnika. W sezonie 2020/2021 występuje w klubie KAA Gent.
Sukcesy.
"Sukcesy w karierze klubowej:"

</doc>
<doc id="5064020" url="https://pl.wikipedia.org/wiki?curid=5064020" title="Jasna Góra TV">
Jasna Góra TV



</doc>
<doc id="5064026" url="https://pl.wikipedia.org/wiki?curid=5064026" title="Kaczka Finscha">
Kaczka Finscha



</doc>
<doc id="5064030" url="https://pl.wikipedia.org/wiki?curid=5064030" title="Niggly Cave">
Niggly Cave

Niggly Cave – jaskinia krasowa w Australii, na Tasmanii, w Parku Narodowym Mount Field.
Jaskinia jest rozwinięta pionowo.

</doc>
<doc id="5064032" url="https://pl.wikipedia.org/wiki?curid=5064032" title="Benoît Schwarz">
Benoît Schwarz

Benoît Schwarz (ur. 19 sierpnia 1991 w Genewie) – szwajcarski curler, mistrz Europy, mistrz świata juniorów, brązowy medalista igrzysk olimpijskich i mistrzostw świata.
Studiował bankowość i finanse na Uniwersytecie Zuryskim, na którym zdobył bakalaureat. Kontynuował kształcenie na Uniwersytecie w St. Gallen, gdzie otrzymał tytuł Master of Arts. Pracuje dla Swiss International Air Lines.
Udział w zawodach międzynarodowych.
Od początku kariery w 2009 jest czwartym w drużynie Petera de Cruza.

</doc>
<doc id="5064033" url="https://pl.wikipedia.org/wiki?curid=5064033" title="Benoit Schwarz">
Benoit Schwarz



</doc>
<doc id="5064039" url="https://pl.wikipedia.org/wiki?curid=5064039" title="Original Film">
Original Film

Original Film – amerykańskie niezależne przedsiębiorstwo zajmujące się produkcją filmów i seriali telewizyjnych, najbardziej znane z serii filmów "Szybcy i wściekli".
Original Film zostało założone w 1990 roku przez Neala H. Moritza i Bruce'a Mellona.
W 2006 roku studio podpisało kontrakt z Sony Pictures Television na produkcję programów telewizyjnych.
W 2017 roku podpisało umowę z Paramount Pictures na produkcję filmów fabularnych. Umowa została przedłużona do 2023 roku.

</doc>
<doc id="5064045" url="https://pl.wikipedia.org/wiki?curid=5064045" title="Joanna Biedermann">
Joanna Biedermann

Joanna Biedermann – polska pilotka, szybowniczka i baloniarz.
Życiorys.
Pochodzi z Grudziądza. Ukończyła Liceum Ogólnokształcącego im. Bolesława Chrobrego w Grudziądzu. W okresie nauki w szkole średniej ukończyła kurs szybowcowy w aeroklubie w Lisich Kątach. Studiowała oceanografię na Uniwersytecie Gdańskim. Od 2000 roku pracuje jako pilot liniowy w samolotach pasażerskich. Pracowała jako kapitan w Eurolocie. Od 2006 roku pracuje w PLL LOT. W 2014 roku była jedną z 9 Polek, które pracowały jako piloci w tej firmie. Pełniła funkcję pierwszego pilota.
Jako pilot szybowcowy w 2007 roku zdobyła brązowy medal na mistrzostwach świata w szybownictwie w klasie standard, tytuł wicemistrzyni Europy kobiet w klasie klub w 1999 roku. W VI Szybowcowych Mistrzostwach Świata Kobiet w Arboga w 2011 wygrała w klasie standard. W 2014 roku została mistrzynią Polski kobiet w klasie Klub A. W 2016 roku na XXII Szybowcowych Mistrzostwach Polski w Michałkowie k. Ostrowa Wielkopolskiego zdobyła brązowy medal. W 2017 roku podczas szybowcowych mistrzostw świata w Zbraslavicach zajęła 6. miejsce w klasie 18 metrów. Startuje jako zawodniczka Aeroklubu Nadwiślańskiego i jest członkiem kadry narodowej.
Startuje również w zawodach i imprezach balonowych.

</doc>
<doc id="5064046" url="https://pl.wikipedia.org/wiki?curid=5064046" title="Budynek Zgromadzenia Narodowego Republiki Serbskiej">
Budynek Zgromadzenia Narodowego Republiki Serbskiej

Budynek Zgromadzenia Narodowego Republiki Serbskiej – budynek w Banja Luce, w Republice Serbskiej, w Bośni i Hercegowinie. Został otwarty 30 czerwca 1973 roku jako Dom Wojska, od 2000 roku pełni rolę siedziby obrad Zgromadzenia Narodowego, jednoizbowego parlamentu Republiki Serbskiej (jednej z części składowych Bośni i Hercegowiny).
Po trzęsieniu ziemi w 1969 roku w centrum Banja Luki powstały nowe budynki, wśród których był tzw. „Dom Wojska”, uroczyście otwarty 30 czerwca 1973 roku. Autorem projektu tego obiektu był architekt Kasim Osmančević. Budynek posiadał ponad 7000 m² powierzchni użytkowych i mieścił m.in. halę koncertową z widownią na 500 osób, salę konferencyjną i bibliotekę. Obiekt spełniał swoje pierwotne cele kulturowe i edukacyjne do czasu wybuchu wojny w 1992 roku. Po wojnie wnętrza zostały przebudowane w celu adaptacji na potrzeby parlamentu Republiki Serbskiej. Od 2000 roku budynek służy za siedzibę Zgromadzenia Narodowego Republiki Serbskiej.

</doc>
<doc id="5064056" url="https://pl.wikipedia.org/wiki?curid=5064056" title="Vilate Murray Kimball">
Vilate Murray Kimball

Vilate Murray Kimball (ur. 1 czerwca 1806 we Floridzie, zm. 22 czerwca 1867 w Salt Lake City) – pierwsza żona Hebera C. Kimballa, jedna z postaci wczesnej historii ruchu świętych w dniach ostatnich (mormonów).
Życiorys.
Córka Roswella Murraya i Susanny Fitch urodziła się we Floridzie w hrabstwie Montgomery w stanie Nowy Jork. Jako małe dziecko przeniosła się wraz z rodziną do Bloomfield, jako nastolatka natomiast do Victor. 22 listopada 1822 w Mendon poślubiła Hebera C. Kimballa. W 1827 wspólnie z Heberem miała doświadczyć trwającej kilka godzin wizji niebios. Również wraz z mężem zetknęła się z niedawno zorganizowanym Kościołem Jezusa Chrystusa Świętych w Dniach Ostatnich i ostatecznie została członkiem tej wspólnoty religijnej. Ochrzczona została w kwietniu 1832 przez Josepha Younga. Wraz ze współwyznawcami wyemigrowała do Kirtland, jesienią 1833. Zaangażowana w prace pomocnicze przy budowie świątyni mormońskiej w Kirtland, szyła ubrania dla wznoszących budynek robotników, jak również zasłony dla samej świątyni (1834–1836).
Zmieniała następnie dosyć często miejsce zamieszkania, podążając za migrującymi współwyznawcami. W lipcu 1838 osiadła w zasiedlanym przez mormonów Far West w stanie Missouri, w 1839 w Atlas oraz w Quincy w stanie Illinois. Około 1840 dotarła do Nauvoo, nowego centrum Kościoła. 24 marca 1842 dołączyła do afiliowanego przy Kościele Stowarzyszenia Pomocy utworzonego w tym mieście. Była jedną z pierwszych kobiet, które wzięły udział w obrzędach odprawianych w świątyni mormońskiej w Nauvoo. Dołączyła do kolejnej fali mormońskiej migracji, w 1846 dotarła do Winter Quarters w dzisiejszej Nebrasce. Brała również udział w masowej migracji członków Kościoła na terytorium dzisiejszego Utah. Do doliny Wielkiego Jeziora Słonego dotarła we wrześniu 1848.
Połączona wieczyście ze swoim mężem w obrzędzie pieczętowania, podczas pierwszej w historii Kościoła ceremonii tego typu (jesienią i zimą na przełomie 1841 i 1842). Włączona w skład Namaszczonego Kworum, utworzonego przez Josepha Smitha, twórcę ruchu świętych w dniach ostatnich oraz prezydenta Kościoła. Jako jedna z siedemnastu kobiet otrzymała drugie namaszczenie za życia Smitha, w obrzędzie zarezerwowanym wówczas dla mormońskich przywódców oraz dla niektórych z ich małżonek.
Znana była ze zdolności poetyckich. Urodziła dziesięcioro dzieci. Osiadła w Salt Lake City i tam też zmarła. Pochowana została w grobowcu rodzinnym, również w Salt Lake City.

</doc>
<doc id="5064066" url="https://pl.wikipedia.org/wiki?curid=5064066" title="Johannes Jäcker">
Johannes Jäcker



</doc>
<doc id="5064067" url="https://pl.wikipedia.org/wiki?curid=5064067" title="Gerhard Saborowski">
Gerhard Saborowski



</doc>
<doc id="5064068" url="https://pl.wikipedia.org/wiki?curid=5064068" title="Rudolf Faßnacht">
Rudolf Faßnacht



</doc>
<doc id="5064073" url="https://pl.wikipedia.org/wiki?curid=5064073" title="Gary Sanchez Productions">
Gary Sanchez Productions

Gary Sanchez Productions – amerykańskie przedsiębiorstwo zajmujące się produkcją filmów i seriali telewizyjnych, założone w 2006 roku przez Willa Ferrella i Adama McKaya, nazwane na część Gary'ego Sancheza, fikcyjnego paragwajskiego przedsiębiorcy. Ferrell i McKay założyli również Funny or Die, stronę z filmami komediowymi, będącą własnością firmy.
Studio jest posiadaczem spółki zależnej Gloria Sanchez Productions.
8 kwietnia 2019 roku Ferrell i McKay ogłosili, że rozwiązują swoje partnerstwo, a wszystkie opracowane wówczas projekty zostaną ukończone.

</doc>
<doc id="5064081" url="https://pl.wikipedia.org/wiki?curid=5064081" title="Akiko Yajima">
Akiko Yajima

 – japońska seiyū i aktorka dubbingowa związana z firmą Production Baobab. Znana jest głównie z roli tytułowej postaci w serii "Shin-chan".

</doc>
<doc id="5064087" url="https://pl.wikipedia.org/wiki?curid=5064087" title="Judyta Czyż">
Judyta Czyż

Judyta Czyż (ur. 1988) – polska szybowniczka.
Życiorys.
Startuje w barwach Aeroklubu Bielsko-Bialskiego od 2004 roku. Studiowała na Wydziale Lotniczym Politechniki Warszawskiej. W 2010 roku jako juniorka wygrała Międzynarodowe Mistrzostwa Kobiet 4 Narodów. W 2012 podczas XX Międzynarodowych Szybowcowych Mistrzostw Polski Kobiet zajęła 2 miejsce w klasie15m. W 2014 roku podczas zawodów w Michałkowie k. Ostrowa Wielkopolskiego podczas Mistrzostw Polski Kobiet w klasie klub A zajęła 2 miejsce zdobywając srebrny medal, a w 2016 roku podczas XXII szybowcowych Mistrzostw Polski w tej samej miejscowości zdobyła złoty medal. W 2017 roku podczas Szybowcowych Mistrzostwach Świata w Zbraslavicach w klasie standard zajęła 5 miejsce. W 2009 roku została powołana do narodowej kadry juniorów. Należy do kadry narodowej.

</doc>
<doc id="5064089" url="https://pl.wikipedia.org/wiki?curid=5064089" title="Adolf Gerszow">
Adolf Gerszow

Adolf Gerszow (Gierszow, Gerschow) (ur. 1807, zm. 11 września 1860) – oficer Królestwa Polskiego, administrator „Rzeczypospolitej Sztabińskiej”.
Życiorys.
Urodził się w 1807 w rodzinie Wilhelma i Zofii Grewnet. W 1824 ukończył Szkołę Kadetów i rozpoczął naukę w Szkole Aplikacyjnej Artylerii i Inżynierów. Po jej ukończeniu w 1828 dostał stopień podporucznika. W powstaniu listopadowym był adiutantem gen. Paca i w czerwcu 1831 otrzymał Złoty Krzyż Virtuti Militari, internowany w Prusach.
Po powstaniu pracował jako inżynier w obwodzie stanisławowskim, w guberni augustowskiej, guberni mazowieckiej. Był autorem publikacji wydanej w 1850 pt. „Poziomowanie topograficzne”, gdzie wiele używanych obecnie wyrażeń technicznych zostało zaproponowanych.
Był przyjacielem i towarzyszem broni Karola Brzozowskiego z czasów swojej służby wojskowej. Brzozowski mianował Gerszowa administratorem z bardzo szerokimi pełnomocnictwami w fundacji rolniczo-przemysłowej w Sztabinie zwanej „Rzecząpospolitą Sztabińską”. Wybór okazał się tragiczną pomyłką, gdyż w bardzo krótkim czasie majątek zaczął podupadać.
Adolf Gerszow żonaty był dwukrotnie: z Leopoldyną Seweryną Piętką oraz z Letycją Kotowską; z pierwszego małżeństwa miał syna Edwarda, a z drugiego – Jana Adolfa. Zmarł 11 września 1860 i pochowany został na cmentarzu parafialnym w Augustowie.

</doc>
<doc id="5064093" url="https://pl.wikipedia.org/wiki?curid=5064093" title="Natalla Wauczok">
Natalla Wauczok

Natalla Mieczysławauna Wauczok (biał. Наталля Мечыславаўна Ваўчок, ros. Наталья Мечиславовна Волчёк, "Natalja Mieczisławowna Wołczok"; ur. 6 stycznia 1972 w Mińsku) – białoruska wioślarka, brązowa medalistka olimpijska z Atlanty (1996).
W 1996 roku wystąpiła na igrzyskach olimpijskich w Atlancie, podczas których wzięła udział w jednej konkurencji – rywalizacji ósemek ze sternikiem. Białorusinki (w składzie: Natalla Wauczok, Alaksandra Pankina, Natalla Łaurynienka, Tamara Dawydienko, Walancina Skrabatun, Jelena Mikulicz, Natalla Stasiuk, Marina Znak i Jarasława Paułowicz) zdobyły w tej konkurencji brązowy medal olimpijski, uzyskując w rundzie finałowej czas 6:24,44. 
W czerwcu 1997 roku została wyróżniona tytułem Zasłużonego Mistrza Sportu Republiki Białorusi.

</doc>
<doc id="5064095" url="https://pl.wikipedia.org/wiki?curid=5064095" title="Natalla Wołczek">
Natalla Wołczek



</doc>
<doc id="5064096" url="https://pl.wikipedia.org/wiki?curid=5064096" title="Kościół św. Michała Archanioła w Chróścinie">
Kościół św. Michała Archanioła w Chróścinie

Kościół św. Michała Archanioła w Chróścinie – rzymskokatolicki kościół parafialny zlokalizowany w centrum miejscowości Chróścina (powiat górowski, województwo dolnośląskie). Siedziba parafii św. Michała Archanioła. 
Historia.
Pierwsza wzmianka o świątyni we wsi figuruje w dokumencie wystawionym w 1289 roku. Wymieniano w nim plebana „"Thomasa in Croszyna"”. Obiekt został wzniesiony w stylu późnogotyckim w końcu XV wieku. Data "1483" widniała na jednym z niezachowanych dzwonów kościelnych. Fundatorem mógł być właściciel lokalnych dóbr, Henryk IV von Dohna. Kościół przejęli protestanci albo w roku 1522, albo w 1530 - pozostawał on w ich rękach do roku 1654. W 1646 roku na wieży położono nowy hełm. Inicjatorką tej modernizacji była Marianna Jadwiga von Dohna. 
W drugiej ćwierci XVIII wieku kościół oraz lokalne dobra przejęły klaryski z Głogowa. W 1743 roku wykonano ambonę z fundacji opatki głogowskich klarysek. W 1810 roku nastąpiła w Prusach sekularyzacja dóbr klasztornych, w tym chróścińskich. W latach 60. XIX wieku dobudowano do kościoła ceglaną kruchtę od południa i poddano przebudowie otwory okienne. W końcu XIX wieku obiekt wyposażono w ołtarz neogotycki, ołtarze boczne i neogotyckie stalle. W 1920 roku silna burza uszkodziła ściany wieży (ostatecznie zawaliła się w 1929 roku, a odbudowano ją w 1933 roku). W 1933 roku zbudowano też emporę organową i posadowiono organy. W 1961 roku świątynia została poddana renowacji.
Architektura.
Kościół jest ceglany, jednonawowy, oszkarpowany, z przylegającym do nawy węższym, dwuprzęsłowym, zamkniętym trójbocznie prezbiterium, przykrytym sklepieniem krzyżowo-żebrowym. Nawa kryta jest natomiast kasetonowym stropem. Od północy do prezbiterium przylega zakrystia ze sklepieniem kolebkowym. Do korpusu nawowego od zachodu przystawiono wieżę o rzucie kwadratu. Od południa do korpusu przylega kruchta. 
Ceglane elewacje mają otwory okienne pozamykane ostrołukami. Zarówno wschodnia, jak i zachodnia ściana nawy zwieńczone są szczytami ze smukłymi sterczynami. Wieża z otworami dźwiękowymi na ostatniej kondygnacji licowana jest cegłą klinkierową. Główny portal wejściowy (ostrołukowy) mieści się w wieży. Przy ścianach wyeksponowane są renesansowe epitafia, a pod prezbiterium usytuowana jest krypta.
Wyposażenie.
Do wyposażenia świątyni należą m.in.:
Otoczenie.
Obiekt otacza ceglany, tynkowany mur z XIX-wieczną, ceglaną kapliczką (neogotyk), wewnątrz którego znajduje się cmentarz. Na teren ten prowadzą dwie bramy. Na obszarze nekropolii licznie reprezentowane są nagrobki z XIX i XX wieku.

</doc>
<doc id="5064097" url="https://pl.wikipedia.org/wiki?curid=5064097" title="Natalja Wołczek">
Natalja Wołczek



</doc>
<doc id="5064098" url="https://pl.wikipedia.org/wiki?curid=5064098" title="Nataliya Volchek">
Nataliya Volchek



</doc>
<doc id="5064099" url="https://pl.wikipedia.org/wiki?curid=5064099" title="Natallia Valchiek">
Natallia Valchiek



</doc>
<doc id="5064117" url="https://pl.wikipedia.org/wiki?curid=5064117" title="Brabantse Pijl 2021">
Brabantse Pijl 2021

Brabantse Pijl 2021 – 61. edycja wyścigu kolarskiego Brabantse Pijl, która odbyła się 14 kwietnia 2021 na trasie o długości ponad 203 kilometrów biegnącej z miasta Leuven do miejscowości Overijse. Impreza kategorii 1.Pro była częścią UCI ProSeries 2021.

</doc>
<doc id="5064120" url="https://pl.wikipedia.org/wiki?curid=5064120" title="Klara Ulrichova">
Klara Ulrichova



</doc>
<doc id="5064122" url="https://pl.wikipedia.org/wiki?curid=5064122" title="Volta a la Comunitat Valenciana 2021">
Volta a la Comunitat Valenciana 2021

Volta a la Comunitat Valenciana 2021 – 72. edycja wyścigu kolarskiego Volta a la Comunitat Valenciana, która odbyła się w dniach od 14 do 18 kwietnia 2021 na liczącej ponad 715 kilometrów trasie biegnącej na terenie wspólnoty autonomicznej Walencji. Impreza kategorii 2.Pro była częścią UCI ProSeries 2021.

</doc>
<doc id="5064126" url="https://pl.wikipedia.org/wiki?curid=5064126" title="Cmentarz Nikoło-Archangielski">
Cmentarz Nikoło-Archangielski

Cmentarz Nikoło-Archangielski (ros. "Николо-Архангельское кладбище") – nekropolia we wsi Nikolsko-Archangielskoje w gminie miejskiej Bałaszycha w obwodzie moskiewskim Federacji Rosyjskiej.
Terytorium cmentarza graniczy z dzielnicą Moskwy Nowosokino. Nekropolia dzieli się na część centralną i zachodnią. Na jej terytorium znajduje się otwarte w 1973 Drugie Moskiewskie Krematorium (największe w Europie) oraz otwarte i zamknięte krematorium. W okolicach północno-zachodniej bramy znajduje się cerkiew pod wezwaniem Opieki Matki Bożej wybudowana w latach 1990-2000, zaś przy głównej bramie - kaplica św. Warusa Męczennika.
Na cmentarzu spoczywają m.in. marynarze z okrętu podwodnego Kursk i funkcjonariusze Federalnej Służby Bezpieczeństwa uczestniczący w odbijaniu zakładników w szkole w Biesłanie w 2004.

</doc>
<doc id="5064129" url="https://pl.wikipedia.org/wiki?curid=5064129" title="Natalla Wałcziek">
Natalla Wałcziek



</doc>
<doc id="5064136" url="https://pl.wikipedia.org/wiki?curid=5064136" title="II liga polska w hokeju na lodzie (2020/2021)">
II liga polska w hokeju na lodzie (2020/2021)

II liga polska w hokeju na lodzie w sezonie 2020/2021 rozgrywana na przełomie 2019 i 2020 roku jako 10. sezon rozgrywek o mistrzostwo II ligi w hokeju na lodzie po reaktywacji rozgrywek na tym poziomie ligowym. W poprzedniej edycji 2019/2020 rozgrywki wygrała drużyna Infinitas KH KTH Krynica. 
Sezon zasadniczy.
W sezonie zasadniczym rywalizowano m.in. w Grupie Południowej.
Turniej finałowy.
Turniej finałowy odbył się w dniach 9-11 września 2020 w Krynicy-Zdroju, a triumfatorem została drużyna Infinitas KH KTH, prowadzona przez Dawida Bulandę i Katarzynę Zygmunt.

</doc>
<doc id="5064137" url="https://pl.wikipedia.org/wiki?curid=5064137" title="Biblioteka i Ośrodek Kultury w Żukowie Dolnym">
Biblioteka i Ośrodek Kultury w Żukowie Dolnym

Biblioteka i Ośrodek Kultury w Żukowie Dolnym, Ośrodek Kultury „Szkoła” – ośrodek kulturalny w części miasta Czeski Cieszyn – Żukowie Dolnym w Czechach. Od roku 2006 w budynku mieści się filia Biblioteki Miejskiej Czeski Cieszyn oraz siedziba kilku miejscowych organizacji.
Historia.
Budynek pochodzi z 1903 roku, gdy dzięki wsparciu finansowemu doktora Jana Zieliny, brata ówczesnego kierownika szkoły w Żukowie Dolnym, Józefa Zieliny, wzniesiono nowy gmach szkolny naprzeciwko starego.
Podczas II wojny światowej szkoła została zamknięta przez niemieckiego okupanta. W roku 1945 budynek zajęła szkoła czeska. Pięć lat później z budowli korzystały zarówno polskie, jak i czeskie dzieci, ponieważ w starym obiekcie otworzono przedszkole, które działa tam do dziś. W latach 60. budynek wyremontowano, jednak z powodu nieustannego ubywania polskich dzieci, w roku 1976 szkołę zamknięto. Niewykorzystana budowla ulegała niszczeniu do roku 2006 kiedy to doszło do jej odnowienia. W latach 2007–2008 przekształcono ją na Ośrodek Kultury „Szkoła”.
W Ośrodku Kultury „Szkoła” mieści się filia Biblioteki Miejskiej w Czeskim Cieszynie oraz 6 stowarzyszeń i klubów:

</doc>
<doc id="5064138" url="https://pl.wikipedia.org/wiki?curid=5064138" title="Enter the Dragon">
Enter the Dragon



</doc>
<doc id="5064139" url="https://pl.wikipedia.org/wiki?curid=5064139" title="Ramon Castro Jijon">
Ramon Castro Jijon



</doc>
<doc id="5064141" url="https://pl.wikipedia.org/wiki?curid=5064141" title="Omni (zespół muzyczny)">
Omni (zespół muzyczny)

Omni – polski zespół grający elektroniczną muzykę rockową, działający w latach 80. XX wieku. Specjalizował się w muzyce nawiązującej do rocka progresywnego, wykorzystującej liczne instrumenty elektroniczne oraz wiolonczelę.
Historia zespołu.
Początki Omni mają miejsce w latach 1982–1983. Wtedy to do Marcelego Latoszka, który miał już za sobą kilka solowych nagrań emitowanych w audycji „Studio Nagrań” Jerzego Kordowicza, dołączyli Rafał Błażejewski i Gerard Sawicki. Zespół działał i nagrywał w Warszawie.
Muzyka Omni nawiązywała do rocka progresywnego, wykonywanego jednak z wykorzystaniem syntezatorów i sekwencerów. Instrumentarium elektroniczne zespół wzbogacał o (nieraz przesterowane) brzmienie wiolonczeli, inspirowane dokonaniami Klausa Schulze. To zróżnicowanie brzmieniowe doceniali recenzenci pierwszych koncertów grupy, np. Mirosław Kowalski z Jazz Forum.
W 1985 zespół nagrał swój pierwszy album, zatytułowany "Omni" i wydany w tym samym roku przez firmę Savitor. Płyta wypełniona instrumentalnymi utworami o łacińskich tytułach, nawiązywała według Wiesława Królikowskiego do dokonań Tangerine Dream i Mike'a Oldfielda, choć charakteryzowała się ograniczoną inwencją melodyczną.
Jednocześnie Omni nagrywał bardziej przebojowe i bliższe popowi utwory radiowe, np. "Drzewo z Toledo czy Tschapka""." W 1986 nakładem wytwórni Tonpress ukazał się singel z utworami "Lamia" oraz "S.I.Y""." Pod koniec lat 80. zespół zawiesił działalność.
Najbardziej znanym utworem Omni stała się przewodnia piosenka z programu telewizyjnego "Przybysze z Matplanety", zaśpiewana przez Andrzeja Zauchę. Według Michała Wilczyńskiego, „Omni to zespół, który zna chyba każdy wychowany w latach osiemdziesiątych i dziewięćdziesiątych człowiek, choć – niekoniecznie z nazwy i ich regularnej twórczości”.
Trio próbowało nagrywać też piosenki. Nie udało się jednak znaleźć stałego wokalisty, a w wersjach demo śpiewał Latoszek. Teksty piosenek Omni napisał po angielsku Tomasz Beksiński. Nagrania te nie zostały jednak opublikowane. Dopiero w roku 2011 pod szyldem OME ukazała się płyta "Tomek Beksiński", zawierająca piosenki stworzone w latach 1983–1984, z tekstami Beksińskiego, które częściowo na język polski przetłumaczył Maciej Januszko z zespołu Mech. Wraz z Marcelim Latoszkiem i Rafałem Błażejewskim zagrali na niej m.in. Anja Orthodox, Wojciech Waglewski, Jerzy Styczyński.
Po niemal 20 latach Omni reaktywował się i w 2006 nakładem Metal Mind Productions wydał płytę "Mermaids," nagraną już bez Sawickiego i utrzymaną w ostrej stylistyce, nawiązującej do zespołów takich jak Rammstein.
Zespół Omni został przypomniany w wydanej w 2016 "Antologii Polskiej Muzyki Elektronicznej". Michał Wilczyński podkreślał, że "Omni zawsze należało do najlepiej brzmiących zespołów w świecie polskiej el-muzyki".
W grudniu 2021 nakładem Gad Records ukazała się dwupłytowa kompilacja "Opera Omnia", zawierająca wszystkie studyjne nagrania zespołu.
Skład.
Omni w latach 80. tworzyło trzech muzyków:

</doc>
<doc id="5064145" url="https://pl.wikipedia.org/wiki?curid=5064145" title="Omni">
Omni



</doc>
<doc id="5064150" url="https://pl.wikipedia.org/wiki?curid=5064150" title="Slowhand">
Slowhand



</doc>
<doc id="5064156" url="https://pl.wikipedia.org/wiki?curid=5064156" title="Ekoregion zachodnioeuropejskich lasów mieszanych">
Ekoregion zachodnioeuropejskich lasów mieszanych

 
Ekoregion zachodnioeuropejskich lasów mieszanych – to ekoregion 
charakteryzowany występowaniem umiarkowanego lasu liściastego (pierwotnie głównie bukowego), który pokrywa znaczną część Europy Zachodniej oraz Alp. Umiejscowiony jest na terenach następujących państw: Austria, Czechy, Niemcy, Szwajcaria, Francja, Polska, Luksemburg, Belgia. Ekoregion rozciąga się od obszarów Masywu Centralnego, gdzie znajduje się jego najwyższy szczyt Puy de Sancy (1885 m n.p.m.), poprzez Jurę ze szczytem Crêt de la Neige (1720 m n.p.m.), Wyżyna Bawarska, Średniogórze Niemieckie, Masyw Czeski do Sudetów ze Śnieżką (1603 m n.p.m.).
Wydzielony przez WWF jako jeden z ekoregionów lądowych o kodzie (PA0445). Ekoregion lasów mieszanych Europy Środkowej należy do bioregionu europejskiech lasów mieszanych ("European Interior Mixed Forests bioregion").

</doc>
<doc id="5064159" url="https://pl.wikipedia.org/wiki?curid=5064159" title="Rosa Taikon">
Rosa Taikon

Rosa Taikon (ur. 30 lipca 1926 w miejscowości Tibro, zm. 1 czerwca 2017 w miejscowości Flor w gminie Härjedalen) – szwedzka aktorka i złotniczka pochodzenia romskiego z kasty Kalderaszów. Jej srebrna biżuteria była wystawiana w wielu galeriach i muzeach, takich jak Narodowe Muzeum Sztuk Pięknych i Muzeum Röhsska. Jest siostrą Katariny Taikon.
Nagrody i wyróżnienia.
W 2010 roku została odznaczona medalem Illis quorum meruere labores.
W 2013 roku została uhonorowana Nagrodą im. Olofa Palmego za wieloletnią walkę o prawa człowieka.

</doc>
<doc id="5064166" url="https://pl.wikipedia.org/wiki?curid=5064166" title="53 Armia (ZSRR)">
53 Armia (ZSRR)

53 Armia () – związek operacyjny Armii Czerwonej w czasie II wojny światowej.
Po raz pierwszy została sformowana w sierpniu 1941 w Środkowoazjatyckim Okręgu Wojskowym. Wykonywała zadania związane z zabezpieczeniem południowo-wschodniej granicy ZSRR oraz przygotowaniem jednostek i związków przed wysłaniem na front. 
W grudniu 1941 została rozwiązana.
Po raz drugi została sformowana w kwietniu 1942 na Froncie Północno-Zachodnim na bazie południowej grupy wojsk 34 Armii. Armia objęła 22 Gwardyjską, 23, 130, 166, 235, 241, 250 i 375 Dywizje Strzeleckie, kilka brygad piechoty i piechoty górskiej (ściśle: narciarskiej), szereg jednostek artylerii, saperskich i innych.
W 1943 brała udział w operacji diemiańskiej, następnie dowództwo armii zostało przeniesione do rezerwy Naczelnego Dowództwa, 10 kwietnia 1943 na Front Rezerwowy (od 15 kwietnia – Stepowy Okręg Wojskowy, od 9 lipca – Front Stepowy). 
1 lipca 1943 armia obejmowała 28 Gwardyjską, 84, 116, 214, 233, 252, 299 Dywizje Strzeleckie, 2 pułki pancerne, szereg jednostek artylerii, saperskich i innych. Brała udział w bitwie pod Kurskiem i bitwie o Dniepr, następnie w ramach 2 Frontu Ukraińskiego w operacjach kirowogradzkiej, korsuńsko-szewczeńskiej, umańsko-botoszańskiej, jasko-kiszyniowskiej, debreczyńskiej, budapeszteńskiej, bratysławsko-brnowskiej i praskiej. 
Następnie jako armia ogólnowojskowa będąc w składzie Frontu Zabajkalskiego uczestniczyła w działaniach bojowych przeciw japońskiej Armii Kwantuńskiej.

</doc>
<doc id="5064168" url="https://pl.wikipedia.org/wiki?curid=5064168" title="Roland Iwano-Frankiwsk">
Roland Iwano-Frankiwsk

Roland Iwano-Frankiwsk (ukr. РК «Роланд» Івано-Франківськ) – ukraiński klub rugby, mający siedzibę w mieście Iwano-Frankiwsk, w zachodniej części kraju, grający od sezonu 2009 w rozgrywkach Wyszcza liha.
Historia.
Klub sportowy Roland Iwano-Frankiwsk został założony w miejscowości Iwano-Frankiwsk w 2008 roku z inicjatywy miejscowych miłośników gry w rugby. 
W 2009 roku zespół zgłosił się do rozgrywek Wyszczej lihi (D2). W 2013 zdobył mistrzostwo "Wyszczej lihi", ale z powodu niewystarczającego finansowania zrezygnował z awansu do Superlihi.
Struktura klubu.
Stadion.
Klub rugby union rozgrywa swoje mecze domowe na stadionie Pożeznyk w mieście Iwano-Frankiwsk o pojemności 1000 widzów.

</doc>
<doc id="5064171" url="https://pl.wikipedia.org/wiki?curid=5064171" title="Mistrzostwo Ukrainy w rugby union mężczyzn">
Mistrzostwo Ukrainy w rugby union mężczyzn



</doc>
<doc id="5064179" url="https://pl.wikipedia.org/wiki?curid=5064179" title="Koziejewszczina">
Koziejewszczina

Koziejewszczina () – wieś (ros. деревня, trb. dieriewnia) w zachodniej Rosji, w osiedlu wiejskim Borkowskoje rejonu diemidowskiego w obwodzie smoleńskim.
Geografia.
Miejscowość położona jest nad Jelszą, 3,5 km od drogi regionalnej 66N-0506 (Prżewalskoje – Anosinki – Żeruny – Jewsiejewka), 7 km od centrum administracyjnego osiedla wiejskiego (Żeruny), 59,5 km od centrum administracyjnego rejonu (Diemidow), 109 km od stolicy obwodu (Smoleńsk), 60,5 km od granicy z Białorusią.
W granicach miejscowości znajduje się ulica Polewaja (6 posesji).
Demografia.
W 2010 r. miejscowość była niezamieszkana.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5064193" url="https://pl.wikipedia.org/wiki?curid=5064193" title="Fletnia chińska">
Fletnia chińska

Fletnia chińska.
Poetycki przekład chińskiej poezji klasycznej wykonany przez Leopolda Staffa na podstawie przekładu z języka francuskiego, który jest znany jako „Fletnia jadeitowa” (franc. „La Flûte de Jade. Poésies Chinoises”, tłumaczenie z języka chińskiego Cao Shangling, opracował Franz Toussaint, 1920; chiń. trad. 玉笛, chiń. upr. 玉笛). Tom poetycki pt. „Fletnia chińska” został wydany po raz pierwszy w 1922 roku przez Wydawnictwo J. Mortkowicza. W 1982 miał miejsce dodruk, tym razem przez Państwowy Instytut Wydawniczy, nakładem ponad 10 000 egzemplarzy. Tomik liczy 211 stron. 
Geneza i tłumaczenia na inne języki.
Chronologicznie powstały następujące tłumaczenia:
a) Niemiecki poeta Hans Bethge wydał w 1907 roku tom poezji pt. „Die chinesische Flöte” (Leipzig). Hans Bethge początkowo inspirował się przekładami prozatorskimi Hansa Heilmanna pt. „Chinesische Lyrik” (München-Leipzig), a w szczególności francuskimi przekładami Judith Gautier pt. „Le livre de jade” z 1867 (Paryż) i Hervey de Saint-Denys pt. „Poésies de l'époque des Thang” z 1862 (Paryż). Wybór wierszy w wersji niemieckiej nie pokrywa się w stu procentach z tym, z którym spotykamy się we „Fletni chińskiej”. 
b) Francuski orientalista Franz Toussaint wydał w 1920 tom poezji pt. „La Flûte de Jade. Poésies Chinoises”, na którego podstawie tłumaczył właśnie Leopold Staff. Do tych wierszy powstała muzyka Armande de Polignac czy belgijskiego kompozytora Raymonda Moulaerta. Hipotetycznie Judith Gautier i Hans Bethge oraz ich prace mogły inspirować tego tłumacza, jednak tomik ten nie zawiera prologu ani posłowia, więc trudno to jednoznacznie ustalić. Ten zbiór wierszy został wydany ku pamięci Cao Shanglinga (Wade-Giles: Ts'ao Shang-ling), który współpracował z Franzem Toussaintem przy wyborze i przekładzie wierszy do „La Flûte de Jade”. Reedycje tomu miały miejsce kolejno w latach: 1922, 1926, 1933, 1942, 1947, 1957, 1958. 
c) Polski poeta i eseista Leopold Staff wydał w 1922 roku tomik poezji pt. „Fletnia chińska”, a przekładu dokonał według publikacji Franza Toussainta / Cao Shanglinga.
d) Duński poeta Christian Stub-Jørgensen w 1924 roku wydał Jadefløjten: Kinesiske Digte (Aarhus Amtstid. Bogtr., Aarhus, 68 stron).
e) Gertrude Laughlin Joerissen w 1927 wydała tomik w język angielskim pt. „The lost flute and other Chinese lyrics” i przekładu dokonała na podstawie "La Flûte de Jade. Poésies Chinoises" Franza Toussainta / Cao Shanglinga.
f) W 1929 kolumbijski poeta Guillermo Valencia dokonał przekładu na język hiszpański według Franza Toussainta / Cao Shanglinga, jego tłumaczenia składają się na tomik pt. „Catay: poemas orientales”. Wszystkie wiersze, oprócz „Temas arabes”, są przetłumaczone na podstawie francuskiego tomiku pt. „La Flûte de Jade. Poésies Chinoises”.
g) W 1970 roku powstał również tomik pod duńskim tytułem „Jadeflöjten. Nogle kinesiske digte” (St. Gallen). Zaproszono do współpracy duńskiego artystę Asgera Jorna, który wykonał do tego wydania duńską kaligrafię. Za chińską kaligrafię do tego wydania był odpowiedzialny Walasse Ting.
h) Można także dotrzeć do wersji anglojęzycznej pt. „The Flute Jade. Chinese Poems in Prose” wydanej w 2014 roku w ramach eBook Project Gutenberg, która została opracowana przez Stephena Hutchesona i Dave’a Morgana. W projekcie tym tłumacze są anonimowi i wybór wierszy nie pokrywa się z tymi z tomiku pt. „Fletnia chińska”.
Treść i ogólna charakterystyka.
„Fletnia chińska”, to przekład poetycki, utrzymany w młodopolskiej stylistyce, a wiersze mają cechy prozy poetyckiej. Jest to również przekład z innego języka niż oryginał (ang. relay translation), a dokładniej z języka francuskiego na polski. 
Leopold Staff był jednym z czołowych poetów młodopolskich, który na tym etapie swojej literackiej ścieżki wierzył, że poezja może służyć harmonii, umiarowi, odrodzeniu, wierze w człowieka (nawet w obliczu wojny i upadku dotychczasowego systemu wartości). Ten kierunek twórczy Leopolda Staffa sprawił, że zainteresował się młodofrancuskim przekładem „La Flûte de Jade. Poésies Chinoises” i w konsekwencji, również w okresie dwudziestolecia międzywojennego, powstała właśnie „Fletnia chińska”. Tomik ten może być także wyrazem rosnącego zainteresowania Chinami czy ogólniej Orientem w Polsce.
Mimo że chińską poezję klasyczną cechuje m.in. regularność (wersów czy sylab), rymy, często wewnętrzna symetria, specyficzna melodyczność utworów (wynikająca z tonalności klasycznego języka chińskiego), to, jak podkreślają niektórzy tłumacze klasycznej poezji chińskiej (zarówno ci przekładający z oryginału, jak i ci działający za pośrednictwem innego języka), niemożliwe jest zachowanie w przekładzie polskim, angielskim czy na jakikolwiek inny język większości cech formalnych i metrycznych chińskiego oryginału. Tym samym niemożliwe jest utrzymanie regulacji intonacyjnej, a długość samego utworu w porównaniu z oryginałem znacznie się zwiększa. 
Leopold Staff odchodzi od cech formalnych i metrycznych oryginału, dzięki czemu tomik oferuje polskiemu czytelnikowi nie tak odległe kulturowo, a jednocześnie żywe treści. W „Posłowiu” do wydania z 1982 Mieczysław Jerzy Künstler zaznacza: „(…) Fletnia chińska ma wdzięk cennego bibelotu, urok porcelanowej figurki mandaryna (…)”. Wiersze te działają na wyobraźnię, przekazują kolory, dźwięki, żywe uczucia, zarówno radosne, jak i te tragiczne. Nie brakuje w nich pytań retorycznych czy zdań wykrzyknikowych. Na przykład wiersz pt. „Deszcz wiosenny” w przekładzie Leopolda Staffa (jak i w wersji francuskiej oraz po części w wersji niemieckiej) cechuje się bogactwem przymiotników i czasowników oraz zróżnicowaniem czasów gramatycznych (czego "per se" nie ma w oryginale, gdyż klasyczny język chiński nie posiadał gramatycznej wykładni czasu). Jest pełen ekspresji, emocji, humoru, jak i tych poważnych uczuć. 
„Fletnia chińska” zawiera wybór wierszy, które w oryginale można znaleźć m.in. w tzw. Pięcioksięgu konfucjańskim (chiń. trad. 五經, chiń. upr. 五经), tj. np. w Księdze Przemian (chiń. trad. 易經, chiń. upr. 易经), Księdze Pieśni (chiń. trad. 詩經, chiń. upr. 诗经), Księdze rytuałów (chiń. trad. 禮記, chiń. upr. 礼记, inaczej Zapiski o obyczajach czy Księga obyczajów), Kronice Wiosen i Jesieni (chiń. trad. 春秋, chiń. upr. 春秋). Znajdziemy tam również fragmenty Księgi Drogi i Cnoty (chiń. trad. 道德經, chiń. upr. 道德经), dzieł Konfucjusza (chiń. trad. 孔子, chiń. upr. 孔子), wiersze jednego z największych zbiorów chińskiej poezji klasycznej Quan Tangshi (chiń. trad. 全唐詩, chiń. upr. 全唐诗) czy antologii już zawężonej do wierszy wybitnych pt. „300 wierszy z epoki Tang” (chiń. trad. 唐詩三百首, chiń. upr. 唐诗三百首). Wybór wierszy obejmuje więc najsłynniejszych poetów dynastii Tang, jak np. Du Fu (chiń. trad. 杜甫, chiń. upr. 杜甫), Wang Wei (chiń. trad. 王維, chiń. upr. 王维), Li Bai / Li Taj Po (chiń. trad. 李白, chiń. upr. 李白), Wang Bo (chiń. trad. 王勃, chiń. upr. 王勃), Zhang Ji (chiń. trad. 張繼, chiń. upr. 张继) czy Bo Juyi / Bai Juyi (chiń. trad. 白居易, chiń. upr. 白居易) i wielu innych.
W wykazie treści imiona i nazwiska poetów czy inne nazwy z języka chińskiego zapisane są tzw. transkrypcją polską Mieczysława Jerzego Künstlera, której współcześnie już się nie używa.

</doc>
<doc id="5064194" url="https://pl.wikipedia.org/wiki?curid=5064194" title="Ponczany">
Ponczany

Ponczany – dawny majątek. Tereny, na których leżał, znajdują się obecnie na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należał do dóbr Kozakowo, własność Mirskich.
W latach 1921–1945 folwark a następnie majątek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwały tu 24 osoby, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne. W 1931 w 3 domach zamieszkiwało 35 osób.
Wierni należeli do parafii rzymskokatolickiej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.

</doc>
<doc id="5064196" url="https://pl.wikipedia.org/wiki?curid=5064196" title="Nadwilanówka">
Nadwilanówka

Nadwilanówka – część miasta w dzielnicy Wilanów w Warszawie, dawna wieś.
Położenie i charakterystyka.
Nadwilanówka położona jest na stołecznym Wilanowie, w północnej części obszaru Miejskiego Systemu Informacji Zawady. Jej granice to na zachodzie i północy rzeka Wilanówka do ujścia, na wschodzie Wisła, a południowy kraniec wyznacza linia od Stawu Zawadowskiego. Przez część miasta przebiegają m.in. ulice Syta, Bruzdowa, Glebowa i Wał Zawadowski, a także bocznica łącząca linię kolejową nr 937 z Elektrociepłownią Siekierki. Północną część terenu zajmuje oczyszczalnia ścieków „Południe”. Jest to teren z przeważającą zabudową mieszkaniową jednorodzinną, występują też tereny użytkowane rolniczo i infrastruktury technicznej.
Stanowi część tarasu zalewowego Wisły. W XVIII wieku była to kępa wiślana. Wieś Kępa Nadwilanówka, podobnie jak sąsiednie Kępa Nadwiślańska i Kępa Zawadowska, została założona w 1819 roku przez Stanisława Potockiego na prawie olęderskim. Była zamieszkiwana przez Niemców zajmujących się hodowlą zbóż i ziemniaków. Historycznie uprawiano tu także warzywa. Nadwilanówkę zaznaczono na mapie z 1911 roku. Na mapie z 1924 roku zaznaczona już jest tylko Kępa Nadwiślańska. W dniu 14 maja 1951 rozporządzeniem Rady Ministrów miejscowość została włączona w granice administracyjne Warszawy. Znajduje się na terenie historycznego mikroregionu etnograficznego Urzecze. Ulokowany jest tu jeden z wodowskazów Wisły dla Warszawy o rzędnej 76,79 m n.p.m.
Wschodnią część Nadwilanówki, wzdłuż Wisły, obejmuje obszar specjalnej ochrony ptaków w ramach programu Natura 2000 „Dolina Środkowej Wisły” o kodzie PLB140004, natomiast zachodnia część, wzdłuż Wilanówki, leży na obszarze otuliny rezerwatu przyrody Morysin. Obie formy ochrony przyrody dodatkowo znajdują się na terenie Warszawskiego Obszaru Chronionego Krajobrazu.

</doc>
<doc id="5064197" url="https://pl.wikipedia.org/wiki?curid=5064197" title="Galeria Saatchi">
Galeria Saatchi

Galeria Saatchi – galeria sztuki współczesnej w Londynie, założona przez Charlesa Saatchiego w 1985 roku w celu prezentacji jego prywatnej kolekcji sztuki. Galeria znajdowała się w kilku lokalizacjach – początkowo w północnym Londynie, później na południowym brzegu Tamizy, a obecnie w Chelsea.
Charakter kolekcji i prezentowanych wystaw zmieniał się z czasem. Początkowo prezentowano artystów amerykańskich i minimalizm, następnie Young British Artists pod przewodnictwem Damiena Hirsta, a później wystawy prezentujące różnorodne trendy współczesnej sztuki z różnych krajów, w tym z USA i Chin.
Historia.
Otwarcie i początki galerii.
Galeria Saatchi została otwarta w 1985 roku przy Boundary Road, St John's Wood w Londynie w budynku po fabryce farb. Pierwsza wystawa była otwarta od marca do października 1985 roku i prezentowała prace amerykańskich malarzy abstrakcjonistów (m.in. Brice’a Mardena i Cy’a Twombly’ego) oraz prace Andy'ego Warhola. Była to pierwsza prezentacja prac Twombly’ego i Mardena w Wielkiej Brytanii.
Młodzi artyści brytyjscy.
W latach 90. XX w. Saatchi sprzedał znaczną część swojej kolekcji sztuki amerykańskiej i zainwestował w prace nowej generacji brytyjskich artystów, wystawiając ich dzieła na zbiorowych wystawach pod tytułem "Young British Artists" (YBAs, Młodzi Artyści Brytyjscy). Główną grupę artystów skupiał wokół siebie Damien Hirst. W 1998 roku zaprezentowana została przełomowa wystawa pod nazwą "Freeze". Saatchi dołączył do wystawy prace kupowane od studentów uczelni artystycznych i alternatywnych twórców. Pierwsza wystawa YBAs odbyła się w 1992 roku i zawierała między innymi pracę Damiena Hirsta z rekinem w formalinie pt. "Fizyczna niemożliwość śmierci w umyśle istoty żyjącej". Dzieło Hirsta stało się jedną z najbardziej rozpoznawalnych prac artystów brytyjskich lat 90. i symbolem młodej sztuki brytyjskiej na całym świecie.
Dzięki wsparciu Saatchiego twórczość młodych artystów brytyjskich zdominowała lokalną sztukę w latach 90. i przyniosła tej grupie twórców międzynarodową sławę. Wśród artystów należących do YBAs znaleźli się Jenny Saville, Sarah Lucas, Gavin Turk i Rachel Whiteread.
Wystawa "Sensation" została otwarta we wrześniu 1997 roku w Royal Academy. Zaprezentowano 110 prac 42 artystów z kolekcji Charlesa Saatchiego. W 1999 roku wystawa "Sensation" została zaprezentowana w Nationalgalerie w Hamburger Bahnhof w Berlinie, a następnie w Brooklyn Museum w Nowym Jorku. Ekspozycja wywołała bezprecedensowe kontrowersje polityczne i medialne i stała się punktem wyjścia do debaty na temat „moralności” sztuki współczesnej.
Przełom XX i XXI wieku.
Realizm neurotyczny.
W samej galerii odbywały się inne pokazy o innej tematyce. W 1998 roku otwarto wystawę zatytułowaną "Neurotic Realism" (dosł. „realizm neurotyczny”). Zaprezentowano na niej prace m.in. Cecily Brown, Rona Muecka, Dextera Dalwooda, Martina Maloneya i Chantal Joffe.
Zmiana siedziby i pożar magazynu.
W kwietniu 2003 roku galeria została przeniesiona do County Hall, do przestrzeni o powierzchni ponad 3500 metrów kwadratowych. 1000 gości wzięło udział w uroczystości otwarcia, podczas której odbył się performance Spencera Tunicka.
24 maja 2004 roku miał miejsce pożar w magazynie dzieł sztuki Momart, w wyniku którego zniszczeniu uległo wiele dzieł z kolekcji Saatchiego, w tym dzieło Tracey Emin "Wszyscy, z którymi kiedykolwiek spałam 1963–95" („namiot”) oraz tableau "Piekło" Jake’a i Dinosa Chapmanów. Zniszczenia i straty wyceniano na kilkadziesiąt milionów funtów.
Galeria Saatchi, King's Road.
9 października 2008 roku otwarto nową siedzibę galerii, jedną z „najpiękniejszych przestrzeni artystycznych w Londynie” przy King's Road w Londynie w pobliżu Sloane Square. Budynek został odnowiony przez architektów Paula Davisa &amp; Partners oraz firmę Allford Hall Monaghan Morris. Składa się ona z piętnastu równorzędnych przestrzeni wystawienniczych.
Cele i filozofia galerii.
Celem twórcy galerii Saatchi jest pokazanie współczesnych prac, których wcześniej nie można było oglądać w londyńskich instytucjach, takich jak Tate Modern. Była kierowniczka galerii, Rebecca Wilson, ujęła to następująco: „Naczelną zasadą galerii jest pokazanie tego, co się teraz dzieje, najciekawszych współczesnych artystów. Chodzi o zwrócenie uwagi ludzi na kogoś, kto jutro może być nowym Damienem Hirstem”.
Celem galerii jest uczynienie sztuki bardziej dostępną dla szerokiego grona odbiorców, a nie zamykanie się w ekskluzywnym kręgu krytyków sztuki.

</doc>
<doc id="5064202" url="https://pl.wikipedia.org/wiki?curid=5064202" title="Puszkiele">
Puszkiele

Puszkiele – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należał do dóbr Malkowszczyzna, własność Szaumanów.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwały tu 22 osoby, wszystkie były wyznania rzymskokatolickiego. Jednocześnie 18 mieszkańców zadeklarowało polską przynależność narodową, a 4 białoruską. Było tu 5 budynków mieszkalnych. W 1931 w 5 domach zamieszkiwały 22 osoby.
Wierni należeli do parafii rzymskokatolickiej i prawosławnej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.

</doc>
<doc id="5064204" url="https://pl.wikipedia.org/wiki?curid=5064204" title="Cybulki (wieś w Rosji)">
Cybulki (wieś w Rosji)

Cybulki () – wieś (ros. деревня, trb. dieriewnia) w zachodniej Rosji, w osiedlu wiejskim Borkowskoje rejonu diemidowskiego w obwodzie smoleńskim.
Geografia.
Miejscowość położona jest nad Jelszą, 2,5 km od drogi regionalnej 66N-0506 (Prżewalskoje – Anosinki – Żeruny – Jewsiejewka), 6 km od centrum administracyjnego osiedla wiejskiego (Żeruny), 58,5 km od centrum administracyjnego rejonu (Diemidow), 108 km od stolicy obwodu (Smoleńsk), 60 km od granicy z Białorusią.
W granicach miejscowości znajduje się ulica Projezżaja (14 posesji).
Demografia.
W 2010 r. miejscowość zamieszkiwało 7 osób.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5064205" url="https://pl.wikipedia.org/wiki?curid=5064205" title="Synot Tip Aréna">
Synot Tip Aréna



</doc>
<doc id="5064209" url="https://pl.wikipedia.org/wiki?curid=5064209" title="Grădinari (gmina w okręgu Aluta)">
Grădinari (gmina w okręgu Aluta)

Grădinari – gmina w Rumunii, w okręgu Aluta. Obejmuje miejscowości Grădinari, Petculești, Runcu Mare i Satu Nou. W 2011 roku liczyła 2370 mieszkańców. 

</doc>
<doc id="5064213" url="https://pl.wikipedia.org/wiki?curid=5064213" title="Jeorjos Wichos">
Jeorjos Wichos

Jeorjos Wichos (gr. Γεώργιος Βήχος; ur. 11 stycznia 1915 w Atenach, zm. 19 kwietnia 1990) – grecki strzelec, olimpijczyk, medalista mistrzostw świata i działacz sportowy. Syn Andreasa Wichosa, również strzelca.
Kariera.
Dwukrotny uczestnik igrzysk olimpijskich (IO 1936, IO 1948). Najwyższe miejsce osiągnął w swoim drugim olimpijskim starcie – uplasował się na 36. pozycji w pistolecie szybkostrzelnym z 25 m. W 1947 roku został brązowym medalistą mistrzostw świata w pistolecie szybkostrzelnym z 25 m (skład zespołu: Ewangelos Chrisafis, Konstandinos Milonas, Angelos Papadimas, Jeorjos Wichos).
W latach 1976–1980 przewodniczący Międzynarodowej Unii Strzeleckiej (UIT). W 1986 roku otrzymał Srebrny Order Olimpijski.
Wyniki.
Medale mistrzostw świata.
"Opracowano na podstawie materiałów źródłowych:"

</doc>
<doc id="5064214" url="https://pl.wikipedia.org/wiki?curid=5064214" title="Grădinari (okręg Aluta)">
Grădinari (okręg Aluta)

Grădinari – wieś w Rumunii, w okręgu Aluta, w gminie Grădinari. W 2011 roku liczyła 420 mieszkańców.

</doc>
<doc id="5064216" url="https://pl.wikipedia.org/wiki?curid=5064216" title="Petculești">
Petculești

Petculești – wieś w Rumunii, w okręgu Aluta, w gminie Grădinari. W 2011 roku liczyła 1114 mieszkańców.

</doc>
<doc id="5064219" url="https://pl.wikipedia.org/wiki?curid=5064219" title="Runcu Mare (okręg Aluta)">
Runcu Mare (okręg Aluta)

Runcu Mare – wieś w Rumunii, w okręgu Aluta, w gminie Grădinari. W 2011 roku liczyła 551 mieszkańców.

</doc>
<doc id="5064220" url="https://pl.wikipedia.org/wiki?curid=5064220" title="Satu Nou (gmina Grădinari)">
Satu Nou (gmina Grădinari)

Satu Nou – wieś w Rumunii, w okręgu Aluta, w gminie Grădinari. W 2011 roku liczyła 285 mieszkańców.

</doc>
<doc id="5064223" url="https://pl.wikipedia.org/wiki?curid=5064223" title="Grădinile (gmina)">
Grădinile (gmina)

Grădinile – gmina w Rumunii, w okręgu Aluta. Obejmuje miejscowości Arvăteasca, Grădinile i Plăviceanca. W 2011 roku liczyła 1507 mieszkańców. 

</doc>
<doc id="5064224" url="https://pl.wikipedia.org/wiki?curid=5064224" title="Kriuk (obwód smoleński)">
Kriuk (obwód smoleński)

Kriuk () – wieś (ros. деревня, trb. dieriewnia) w zachodniej Rosji, w osiedlu wiejskim Borkowskoje rejonu diemidowskiego w obwodzie smoleńskim.
Geografia.
Miejscowość położona jest w dorzeczu Jelszy, 4,5 km od drogi regionalnej 66N-0506 (Prżewalskoje – Anosinki – Żeruny – Jewsiejewka), 7,5 km od centrum administracyjnego osiedla wiejskiego (Żeruny), 55,5 km od centrum administracyjnego rejonu (Diemidow), 107 km od stolicy obwodu (Smoleńsk), 55,5 km od granicy z Białorusią.
W granicach miejscowości znajduje się ulica Kłubnaja (6 posesji).
Demografia.
W 2010 r. miejscowość była niezamieszkana.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5064228" url="https://pl.wikipedia.org/wiki?curid=5064228" title="Grădinile">
Grădinile

Grădinile – wieś w Rumunii, w okręgu Aluta, w gminie Grădinile. W 2011 roku liczyła 469 mieszkańców.

</doc>
<doc id="5064229" url="https://pl.wikipedia.org/wiki?curid=5064229" title="Arvăteasca">
Arvăteasca

Arvăteasca – wieś w Rumunii, w okręgu Aluta, w gminie Grădinile. W 2011 roku liczyła 668 mieszkańców.

</doc>
<doc id="5064230" url="https://pl.wikipedia.org/wiki?curid=5064230" title="Niwy (rejon diemidowski)">
Niwy (rejon diemidowski)

Niwy () – wieś (ros. деревня, trb. dieriewnia) w zachodniej Rosji, w osiedlu wiejskim Borkowskoje rejonu diemidowskiego w obwodzie smoleńskim.
Geografia.
Miejscowość położona jest w dorzeczu Jelszy, 3,5 km od drogi regionalnej 66N-0506 (Prżewalskoje – Anosinki – Żeruny – Jewsiejewka), 6,5 km od centrum administracyjnego osiedla wiejskiego (Żeruny), 55,5 km od centrum administracyjnego rejonu (Diemidow), 107 km od stolicy obwodu (Smoleńsk), 56 km od granicy z Białorusią.
W granicach miejscowości znajduje się ulica Riabinowaja (5 posesji).
Demografia.
W 2010 r. miejscowość zamieszkiwały 2 osoby.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5064231" url="https://pl.wikipedia.org/wiki?curid=5064231" title="Plăviceanca">
Plăviceanca

Plăviceanca – wieś w Rumunii, w okręgu Aluta, w gminie Grădinile. W 2011 roku liczyła 370 mieszkańców.

</doc>
<doc id="5064232" url="https://pl.wikipedia.org/wiki?curid=5064232" title="Twierdza Petrovaradin">
Twierdza Petrovaradin

Twierdza Petrovaradin (serb. Петроварадинска тврђава) – XVIII-wieczna twierdza położona nad prawym brzegiem Dunaju, w miejscowości Petrovaradin, naprzeciw Nowego Sadu, zwana "Gibraltarem Dunaju". 
Historia.
Przeprowadzone wykopaliska wskazują, że pierwsze umocnienia były budowane w starożytności. Od XVI wieku twierdza była na przemian w rękach Habsburgów i Imperium Osmańskiego. W 1526 roku twierdza została zdobyta przez Turków. W 1687 została odbita przez wojska austriackie i w okresie od 1692 do 1780 roku została przebudowana według projektu francuskiego architekta Vaubana. Podczas Wiosny Ludów twierdzę zdobyli powstańcy węgierscy. Po długich walkach ostatecznie 6 września 1849 roku powstańcy zostali zmuszeni do poddania się. W 1918 roku twierdza wraz z miastem została częścią Jugosławii.

</doc>
<doc id="5064242" url="https://pl.wikipedia.org/wiki?curid=5064242" title="55 Armia (ZSRR)">
55 Armia (ZSRR)

55 Armia () – związek operacyjny Armii Czerwonej w czasie II wojny światowej. 
Formowanie.
Została sformowana pod koniec sierpnia 1941 na Froncie Leningradzkim. Początkowo obejmowała 70, 90, 168, 237 Dywizje Strzeleckie, 1 i 4 Dywizję Pospolitego Ruszenia, 2 Pułk Strzelecki, Słucko-Kołpiński Rejon Umocniony, jednostki lotnictwa, pancerne, artylerii i inne. 
Działania bojowe.
Po sformowaniu broniła południowych podejść do Leningradu. Od października 1941 do lutego 1943 prowadziła szereg operacji zaczepnych w celu poprawy swojej pozycji operacyjnej i ograniczenia sił wroga. Następnie, do grudnia 1943, jednostki armii walczyły na osiągniętych rubieżach. Pod koniec grudnia 1943 armia została połączona z 67 Armią. 

</doc>
<doc id="5064243" url="https://pl.wikipedia.org/wiki?curid=5064243" title="Półmrok (album)">
Półmrok (album)

Półmrok – drugi album studyjny polskiego zespołu muzycznego Tulia. Wydawnictwo ukazało się 21 maja 2021 nakładem wytwórni muzycznej Universal Music Polska.
Na podstawowym wydaniu albumu znalazło się dziesięć autorskich utworów i dwa utwory dodatkowe, w tym cover utworu „Długość dźwięku samotności” zespołu Myslovitz i utwór „Fire of Love (Pali się)”, który reprezentował Polskę w 64. Konkursie Piosenki Eurowizji.
Promocję "Półmroku" rozpoczęto w listopadzie 2019, wraz z premierą pierwszego promującego singla – „Rzeka”. 4 grudnia 2020 wydany został drugi utwór, „Burza”. Następnym singlem została piosenka „Marcowy”. W dniu premiery albumu studyjnego została wydana piosenka – „Przepięknie”. 13 sierpnia 2021 wydano singel „Narkotyk”.
W marcu 2022 wydawnictwo uzyskało nominację do nagrody polskiego przemysłu fonograficznego Fryderyka w kategorii „album roku muzyka korzeni / blues”.
Lista utworów.
Opracowano na podstawie materiału źródłowego.

</doc>
<doc id="5064247" url="https://pl.wikipedia.org/wiki?curid=5064247" title="Katarina Taikon">
Katarina Taikon

Katarina Taikon-Langhammer (ur. 29 lipca 1932 w Närke, zm. 30 grudnia 1995 w Hälsingland) – szwedzka działaczka na rzecz równouprawnienia Romów, lider ruchu na rzecz praw obywatelskich, pisarka literatury dla dzieci i młodzieży i aktorka pochodzenia romskiego z kasty Kalderaszów. Jest siostrą Rosy Taikon.
Życiorys.
Za dzieciństwa Katarina Taikon, Romowie w Szwecji przebywali w obozach i musieli często się przemieszczać, co utrudniało dzieciom zdobycie jakiejkolwiek edukacji szkolnej. Taikon nauczyła się czytać i pisać dopiero jako nastolatka.
Taikon poświęciła swoje życie poprawie warunków życia Romów w Szwecji i na całym świecie. Dzięki jej pracy, debatowaniu, pisaniu i rozmowom ze szwedzkimi władzami, Romowie uzyskali takie samo prawo do mieszkania i edukacji, jak wszyscy inni Szwedzi. W 1953 roku zniesiono zakaz imigracji Romów z 1914 roku. Doprowadziło to do tego, że inni Romowie szukali schronienia w Szwecji, a populacja, początkowo wynosząca poniżej tysiąca osób, wzrosła.

</doc>
<doc id="5064251" url="https://pl.wikipedia.org/wiki?curid=5064251" title="Peremetnoye">
Peremetnoye



</doc>
<doc id="5064252" url="https://pl.wikipedia.org/wiki?curid=5064252" title="Dynamo Kijów (rugby)">
Dynamo Kijów (rugby)

Dynamo Kijów (ukr. РК «Динамо» Київ) – ukraiński kłub rugby, mający siedzibę w stolicy kraju, mieście Kijów, grający od sezonu 1991 w rozgrywkach Superlihi.
Historia.
Klub rugby Dynamo Kijów został założony w Kijowie w 1961 roku. W 1965 zostały organizowane pierwsze mistrzostwa Ukraińskiej SRR, w których zespół zdobył złote medale. W 1968 roku klub debiutował w Mistrzostwach ZSRR W 1969 i 1970 był siódmym w końcowej tabeli, a w 1971 awansował na szóstą pozycję. W 1972 zajął ostatnie ósme miejsce w "Wysszej lidze" i potem grał tylko w mistrzostwach Ukraińskiej SRR. W 1974 po raz ostatni był na podium mistrzostw, zdobywając brązowe medale.
Struktura klubu.
Stadion.
Klub rugby union rozgrywa swoje mecze domowe na stadionie Dynamo w Kijowie o pojemności 16 873 widzów.

</doc>
<doc id="5064258" url="https://pl.wikipedia.org/wiki?curid=5064258" title="Cyrus w Babilonii">
Cyrus w Babilonii

Cyrus w Babilonii (wł. "Ciro in Babilonia, ossia La caduta di Baldassarre") – opera seria Gioacchino Rossiniego, dramat muzyczny z chórami w dwóch aktach, z librettem Francesco Aventiego opartym na biblijnej księdze Daniela (rozdz. 5, 1–30).
Jej pierwsze przedstawienie odbyło się 14 marca 1812 roku w Teatro Comunale w Ferrarze i miało formę oratorium.
Historia powstania dzieła.
Dzięki protekcji śpiewaczki Marietty Marcolini wkrótce po premierze opery "Szczęśliwe oszukanie" Rossini otrzymał propozycję napisania poważnej opery dla Teatro Comunale w Ferrarze. Ze względu na planowane spektakle w okresie wielkiego postu temat miał mieć podtekst religijny. Francesco Aventi, który miał wcześniej doświadczenie tylko w pisaniu tekstu kantatowego, pod presją swoich przyjaciół podjął się zadania librecisty. Libretto miało nie tylko odpowiadać wymaganiom wykonawców i publiczności, ale także spełniać wymogi wielkiego postu, kiedy można było pokazywać tylko utwory teatralne o tematyce religijnej.
Pierwsze przedstawienie odbyło się 14 marca 1812 roku. Ze względu na wielki post premiera miała formę oratorium. Pomimo udziału dwóch gwiazd śpiewaczych Marietty Marcolini i Elisabetty Manfredini opera nie odniosła sukcesu i sam Rossini w późniejszej rozmowie z Ferdinandem Hillerem nazwał ją „jednym z moich fiasków”. Recenzje opublikowane po premierze były jednak bardzo pozytywne.
Kompozytor posłużył się uwerturą do "Szczęśliwego oszukania", a w duecie Cyrusa i Amiry użył melodii z "Demetriusza i Polibiusza".
Aria "Chi disprezza gl'infelici" jest jednym z najoryginalniejszych utworów napisanych przez Rossiniego, świadcząca o jego wielkim poczuciu humoru – gdzie solistka cały czas śpiewa na jednej tylko nucie. W wywiadzie, którego kompozytor udzielił niemieckiemu muzykowi i pedagogowi Ferdinandowi Hillerowi tak mówił o genezie arii:
Rossini wykorzystał muzykę z "Cyrusa w Babilonii" do orkiestrowego wprowadzenia w scenie więziennej w drugim akcie opery "Elżbieta, królowa Anglii". Temat arii Amaltei "La pace mia smarrita" w "Mojżeszu w Egipcie" pochodzi też z "Cyrusa".
Dalsze losy opery.
Po nieudanej premierze odbyły się jeszcze kolejne spektakle: 2 marca 1816 roku w Teatro San Luca (obecnie, po kilku renowacjach i odrestaurowaniu Teatro del Veneto Carlo Goldoni) w Wenecji z Benedettą Rosmundą Pisaroni; 19 maja 1817 roku w Teatro San Benedetto w Wenecji z udziałem Pisaroni; 21 lutego 1818 roku w Teatro degli Avvalorati w Livorno; 19 marca 1820 roku w Teatro San Carlo w Neapolu z udziałem Isabelli Colbran, Andrei Nozzariego, Giovanniego Davida i Michele Benedettiego. Poza Włochami znane są tylko spektakle w Monachium (1816), Wiedniu (1817), Weimarze (1822) i Dreźnie (1822), a także w Lizbonie i Londynie. Później dzieło popadło w zapomnienie.
Prawykonanie w czasach nowożytnych odbyło się w 1988 roku w Savonie z udziałem Danieli Dessì (Amira) i Ernesto Palacio (Baldassare). Po przedstawieniu w Bad Wildbad (2004) i koncercie w Paryżu (2008) opera została ostatecznie wykonana po raz pierwszy na Rossini Opera Festival w Pesaro w 2012 roku z Ewą Podleś w roli tytułowej. Spektakl został powtórzony w Pesaro w 2016 roku.
Treść opery.
Żona władcy Persji Cyrusa Amira jest więziona przez Babilończyków. Król Babilonii Baltazar zamierza ją poślubić, ale ona jest wierna Cyrusowi. Ten próbuje uratować żonę i syna, więźniów okrutnego tyrana. Przybywa do Babilonu, ale wkrótce zostaje odkryty i schwytany. W kajdanach opłakuje swój los i przysięga Bogu Izraela, że po zwycięstwie uwolni także Żydów z niewoli. Baltazar wierzy, że wygrał, ale podczas uczty na ścianie pojawia się płonący napis Mane, tekel, fares. Mędrcy mają rozwikłać znaczenie tych słów. Pojawia się prorok Daniel zapowiadający rychłą śmierć Baltazara i rozpad imperium. Kapłani sugerują wtedy złożenie więźniów w ofierze. Cyrus, Amira i ich syn są prowadzeni na miejsce straceń, ale Persom udaje się pokonać Babilończyków, uwalniając w ten sposób Cyrusa i jego rodzinę. Baltazar umiera, a para może wreszcie żyć w pokoju.

</doc>
<doc id="5064259" url="https://pl.wikipedia.org/wiki?curid=5064259" title="MusicOMH">
MusicOMH

musicOMH – brytyjski serwis internetowy o tematyce muzycznej, filmowej i teatralnej, publikujący recenzje albumów i wywiady z artystami. Serwis był notowany w rankingu Alexa na miejscu 783059.
Historia i profil.
Serwis musicOMH został założony w 1999 przez Michaela Hubbarda. Jego siedziba znajduje się w Londynie. Współpracuje z autorami z Wielkiej Brytanii, Francji, Stanów Zjednoczonych i Kanady. Pod względem profilu zajmuje miejsce pomiędzy gazetowymi dodatkami kulturalnymi a specjalistycznymi tygodnikami muzycznymi. Redaktorem jest Michael Hubbard, a jego zastępcą Steven Johnson. 
W 2009 roku serwis został zaliczony przez dziennik The Independent do 25 najlepszych muzycznych stron internetowych (obok takich witryn, jak: All About Jazz, Classical Archives, eMusic, MixCloud, Pitchfork, Popjustice, Rock's Backpages, Songkick, Stereogum, The Arts Desk i The Quietus).

</doc>
<doc id="5064267" url="https://pl.wikipedia.org/wiki?curid=5064267" title="Miðborg">
Miðborg

Miðborg (Miðbær, Austurbær) – śródmiejska dzielnica administracyjna Reykjavíku, stolicy Islandii, położona między zatokami Kollafjörður a Skerjafjörður. W 2010 roku zamieszkiwało ją 8,4 tys. osób.
W dzielnicy mieszczą się gmachy głównych instytucji państwowych: budynek parlamentu Alþingishúsið, siedziba rządu Stjórnarráðshúsið oraz sądu najwyższego Hæstiréttur Íslands. Nad stawem Tjörnin usytuowany jest ratusz miejski. Przy głównym placu dzielnicy Austurvöllur ulokowana jest luterańska katedra Dómkirkjan. Charakterystycznym obiektem sakralnym tej części miast jest kościół Hallgrímskirkja. 
W dzielnicy koncentrują się główne islandzkie instytucje kulturalne: Narodowa Galeria Islandii, Narodowe Muzeum Islandii, Muzeum sztuki w Reykjavíku, Safnahúsið oraz sala koncertowa Harpa. Mieszczą się tutaj kampusy Uniwersytetu Islandzkiego i Uniwersytetu w Reykjaviku. Działa w niej również główny islandzki szpital Landspítali.
Głównymi ulicami w tej części miasta są Austurstræti, Bankastræti i Laugavegur. 
W południowej części dzielnicy mieści się port lotniczy Reykjavík.

</doc>
<doc id="5064268" url="https://pl.wikipedia.org/wiki?curid=5064268" title="Muzeum Pałacowe">
Muzeum Pałacowe

Muzeum Pałacowe () – pekińskie muzeum obejmujące teren dawnego Zakazanego Miasta, posiadające największą na świecie kolekcję sztuki chińskiej, będącą kontynuacją zbiorów cesarskich.
Historia.
Po upadku cesarstwa w 1911 nowy republikański rząd Chin początkowo zezwolił rodzinie cesarskiej na dalsze zamieszkiwanie w prywatnej części Zakazanego Miasta. Już w roku 1914 jego pozostała część stała się muzeum, gdzie wystawiono na widok publiczny cesarskie artefakty z pałaców w Dżehol (dzis. Chengde) i Mukdenie (dzis. Shenyang). W 1924 ostatni cesarz Puyi opuścił Zakazane Miasto i 10 października następnego roku oficjalnie ogłoszono utworzenie na jego terenie Muzeum Pałacowego. Zgodnie z opublikowanym w 1925 roku inwentarzem muzeum dynastia Qing pozostawiła po sobie 1 860 000 przedmiotów różnej wartości.
W związku z zagrożeniem Pekinu przez armię japońską pomiędzy lutym a majem 1933 najcenniejsze obiekty z kolekcji spakowano w 13 427 skrzyń, które wysłano do Szanghaju. Kolejne 6 tys. skrzyń zostało zebranych z Instytutu Wystaw Starożytności, Pałacu Letniego i Akademii Cesarskiej. W 1936 zostały one wysłane do Nankinu, gdzie wkrótce utworzono oddział muzeum. Wraz z wybuchem wojny chińsko-japońskiej w 1937 i postępami Japończyków we wschodnich Chinach zbiory z Nankinu zostały przewiezione do Syczuanu. Powróciły one do Nankinu po zakończeniu wojny w 1947. Kiedy stało się jasne, że Kuomintang przegrywa wojnę domową, na przełomie 1948/1949 roku przewieziono wybrane 2972 skrzynie zbiorów z Nankinu na Tajwan. Stały się one zalążkiem późniejszego Narodowego Muzeum Pałacowego w Tajpej, otwartego w 1965. Stopniowo większość pozostałych zbiorów z Nankinu powróciła do Pekinu, chociaż do dzisiaj jest tam przechowywane 2221 skrzyń.
W trakcie tych dramatycznych lat, głównie dzięki wysiłkowi pracowników Muzeum, żadne obiekty nie zostały utracone, jednak jego kolekcja została rozproszona. Po zakończeniu wojny przystąpiono do renowacji zaniedbanych obiektów Zakazanego Miasta i ponownego ustanowienia ekspozycji. Muzeum po raz kolejny znalazło się w niebezpieczeństwie podczas rewolucji kulturalnej. W czerwcu 1966 na murach Zakazanego Miasta zaczęły pojawiać się napisy wzywające do jego zburzenia. 18 sierpnia tego samego roku na Placu Tian’anmen odbywała się olbrzymia demonstracja pod przewodnictwem Mao, podczas której po raz pierwszy ujawniła się Czerwona Gwardia. Jej członkowie złożyli przyrzeczenie zniszczenia starych obiektów i kulturalnych reliktów Pekinu w ramach ruchu niszczenia „czterech starych rzeczy”. Źródła różnią się nieco co do dat i niektórych szczegółów, ale wygląda na to, że Zhou Enlai dowiedział się, iż niektórzy czerwonogwardziści przygotowują się do wkroczenia do Zakazanego Miasta i zostało ono uratowane jedynie dzięki temu, że nakazał on zamknięcie wrót do muzeum oraz postawił na jego straży żołnierzy. Kolejną próbę zniszczenia Zakazanego Miasta podjęła radykalna grupa czerwonogwardzistów z Tianjinu, wchodząca w skład tzw. Grupy Rebelii, która planowała staranować wrota do Zakazanego Miasta za pomocą ciężarówki, została jednak powstrzymana przez żołnierzy. W 1968 Mao ustanowił na terenie muzeum rewolucyjny komitet, który miał nim zarządzać aż do stycznia 1973. Muzeum zostało oficjalnie ponownie otwarte 5 lipca 1971, co było częścią przygotowań do wizyty prezydenta Nixona. Czasopismo naukowe muzeum zaczęło się ponownie ukazywać dopiero w roku 1979. 
Na początku lat 80. muzeum przeszło szereg reform i rozpoczął się okres jego renowacji i wyposażania w nowoczesną instalację przeciwpożarową i bezpieczeństwa. Muzealny warsztat rozbudowano, tak że stał się on Wydziałem ds. Konserwacji. W latach 90. zbudowano nowy, nowoczesny magazyn na 600 tys. przedmiotów. Muzeum Pałacowe jest największym chińskim muzeum.
Zbiory.
Kolekcja muzeum sukcesywnie rozbudowywała się w okresie powojennym. W dekadzie lat 50. dokonano skrupulatnej inwentaryzacji posiadanych zbiorów i na jej skutek wydobyto wiele wartościowych przedmiotów, które zalegały ukryte w magazynach. W sumie po ponad dekadzie ze zbiorów dynastii Qing uzyskano 710 tys. wartościowych artefaktów. W międzyczasie alokacje wewnątrz kraju, rekwizycje i prywatne donacje przysporzyły muzeum dodatkowych 220 tys. obiektów o historycznej wartości. Pozwoliło to na uzupełnienie pewnych braków w zbiorach cesarskich, w szczególności jeśli chodzi o prehistoryczną ceramikę, brązy z epoki Shang i Zhou, figurki grobowe z epoki Han, rzeźbę kamienną z okresu Dynastii Południowych i Północnych, oraz porcelanę sancai z czasów dynastii Tang. Spektakularne były zwłaszcza nabytki w zakresie starożytnych obrazów, zwojów i kaligrafii. Obecnie kolekcja muzeum zawiera ponad 1.8 miliona obiektów. Oprócz tego muzeum przechowuje około 9 milionów dokumentów oraz innych materiałów archiwalnych z czasów dynastii Ming i Qing, które stanowią bezcenny zbiór informacji dla historyków tego okresu. Wiele z najważniejszych dokumentów z tego zbioru znalazło miejsce w specjalnej ekspozycji muzeum. 
Wiele spośród pawilonów Zakazanego Miasta jest prezentowanych w taki sposób, jak wyglądały w okresie cesarskim. W innych znalazły swoje miejsce ekspozycje zbiorów muzeum. W skład muzealnego zbioru ceramiki wchodzi około 350 tys. przedmiotów i jest to największa tego rodzaju kolekcja na świecie. Ponadto muzeum posiada ponad 30 tys. fragmentów ceramiki z ponad 150 historycznych pieców na terenie całych Chin. Ten zbiór daje całościowy obraz rozwoju ceramiki w Chinach w ciągu ostatnich 8 tys. lat. W szczególności kolekcja zawiera ceramikę z pięciu wielkich pieców dynastii Song (960-1279) i cesarskich pieców dynastii Ming i Qing (1368-1911). Kolekcja malarstwa składa się z ok. 50 tys. obrazów z różnych okresów historii Chin, z czego ponad tysiąc jest uważanych za narodowe relikty najwyższej wartości. W jej ramach znajduje się ponad 400 obrazów z czasów poprzedzających dynastię Yuan. Jest to największa kolekcja malarstwa w Chinach.
W ramach kolekcji inskrypcji muzeum posiada m.in. ponad 4 tys. kości wróżebnych, kafli i cegieł z czasów dynastii Shang (ok. 1600 - 1045 p.n.e.) Ponadto są w nim przechowywane także grawerowane cegły z czasów Wschodniej dynastii Han (25 - 220) oraz ponad 120 cegieł pochodzących z wykopalisk w Gaochang i dziesiątki tysięcy odbitek inskrypcji z różnych okresów dziejów Chin. Kolekcja brązów obejmuje ponad 15 tys. sztuk, z czego ok. 10 tys. datuje się z czasów sprzed panowania dynastii Qin (221-207 p.n.e.). Jest to największa kolekcja brązów w Chinach.
Muzeum posiada ponad 130 tys. tekstyliów różnego rodzaju, takich jak ubrania, dodatki, tkaniny oraz haftowane obrazy i kaligrafie. Większość z nich była używana w pałacu w czasach dynastii Qing. Także większość spośród ponad 2400 metalowych przedmiotów w zbiorach muzeum (z czego ponad 900 ze srebra) powstała w epoce Qing. Kolekcja przedmiotów z żadu i kamieni szlachetnych obejmuje ok. 30 tys. przedmiotów, z których większość wchodziła w skład dawnego zbioru cesarskiego. W zbiorach muzeum znajduje się również ponad 1500 europejskich i chińskich zegarów z okresu od XVII do XX stulecia. Część zbiorów stanowi także ponad 3 tys. przedmiotów stanowiących cesarską zastawę stołową.

</doc>
<doc id="5064270" url="https://pl.wikipedia.org/wiki?curid=5064270" title="Mistrzostwa Europy w Curlingu 2019">
Mistrzostwa Europy w Curlingu 2019

Mistrzostwa Europy w Curlingu 2019 – turniej, który odbył się dwuetapowo: dywizje A i B zagrały w dniach 16–23 listopada 2019 w szwedzkim Helsingborgu, dywizja C w dniach 13–17 kwietnia rywalizowała w rumuńskim Braszowie. Zarówno mistrzami jak i mistrzyniami Europy zostali Szwedzi.
Szwecja gościła mistrzostwa Europy w curlingu po raz 5 (ostatni raz w 2012).
Sponsorem tytularnym turnieju był Le Gruyère AOP.
System rozgrywek.
Round Robin rozegrany został w systemie kołowym (każdy z każdym). Odbyło się 9 kolejek. W każdej z nich wystąpiło osiem drużyn (rozegrane zostały cztery mecze). Do fazy play-off awansowały cztery najlepsze drużyny. Faza play-off składała się z półfinałów, w których 1 drużyna po Round Robin zagrała z 4, a 2 drużyna po Round Robin z 3. Zwycięzcy półfinałów zagrali o mistrzostwo w finale, a przegrani w meczu o brązowy medal.
System ten obowiązywał zarówno w turnieju pań jak i panów.
Dywizja A - kobiety.
Reprezentacje.
"pogrubieniem oznaczono skipów."
Klasyfikacja końcowa.
"UWAGA: Po odwołaniu Mistrzostw Świata 2020 z powodu pandemii COVID-19, kwalifikacja przeszła na Mistrzostwa Świata 2021"
Dywizja A - mężczyźni.
Reprezentacje.
"pogrubieniem oznaczono skipów."
Klasyfikacja końcowa.
"UWAGA: Po odwołaniu Mistrzostw Świata 2020 z powodu pandemii COVID-19, kwalifikacja przeszła na Mistrzostwa Świata 2021"

</doc>
<doc id="5064271" url="https://pl.wikipedia.org/wiki?curid=5064271" title="Awiator Kijów">
Awiator Kijów

Awiator Kijów (ukr. РК «Авіатор» Київ) – ukraiński kłub rugby, mający siedzibę w stolicy kraju, mieście Kijów, grający od sezonu 1992 w rozgrywkach Superlihi.
Historia.
Chronologia nazw:
Klub rugby Spartak Kijów został założony w Kijowie w 1963 roku na bazie sekcji rugby w Kijowskim Instytucie Inżynierów Lotnictwa Cywilnego. W 1965 zostały organizowane pierwsze mistrzostwa Ukraińskiej SRR, do których przystąpił również zespół lotników. W 1966 roku klub debiutował w reaktywowanych Mistrzostwach ZSRR Potem jeszcze w 1969 oraz w latach 1972—1991 uczestniczył w rozgrywkach "Wysszej ligi". W 1978 klub zdobył złote medale mistrzostw ZSRR. W latach 1971-1974 klub nazywał się KIICA Kijów, a potem występował pod nazwą Awiator Kijów.
Po uzyskaniu niepodległości przez Ukrainę w 1992 roku klub z nazwą Feniks Kijów startował w pierwszych mistrzostwach Wyszczej lihi, zdobywając srebrne medale. Potem przez kolejne trzy sezony był trzecim w końcowej tabeli. W 1995 klub wrócił do nazwy Awiator Kijów.
Struktura klubu.
Stadion.
Klub rugby union rozgrywa swoje mecze domowe na stadionie Spartak w Kijowie o pojemności 5 tys. widzów.

</doc>
<doc id="5064272" url="https://pl.wikipedia.org/wiki?curid=5064272" title="Muzeum Pałacowe w Pekinie">
Muzeum Pałacowe w Pekinie



</doc>
<doc id="5064287" url="https://pl.wikipedia.org/wiki?curid=5064287" title="Vesturbær">
Vesturbær

Vesturbær (isl. "zachodnie miasto") – dzielnica administracyjna Reykjavíku, stolicy Islandii, położona w jego zachodniej części między zatokami Kollafjörður a Skerjafjörður, bezpośrednio na zachód od śródmieścia. W 2010 roku zamieszkiwało ją 14,1 tys. osób.
Dzielnica ma głównie charakter mieszkaniowy. W starym porcie, który znajduje się w dużej części na terenie dzielnicy, mieści się Muzeum Morskie w Reykjavíku.

</doc>
<doc id="5064296" url="https://pl.wikipedia.org/wiki?curid=5064296" title="Kolonie brytyjskie">
Kolonie brytyjskie



</doc>
<doc id="5064299" url="https://pl.wikipedia.org/wiki?curid=5064299" title="Terytorium Rzeczypospolitej Polskiej anektowane przez III Rzeszę">
Terytorium Rzeczypospolitej Polskiej anektowane przez III Rzeszę



</doc>
<doc id="5064311" url="https://pl.wikipedia.org/wiki?curid=5064311" title="Hygelak">
Hygelak

Hygelak, staroang. "Hygelāc", łac. "Ch(l)ochilaicus" lub "Hugilaicus" (ur. ok. 475, zm. ok. 515 lub ok. 525) – król skandynawskiego ludu noszącego staroangielską nazwę "Gēatas", utożsamianego z Gotami lub Jutami, syn Hredla, następca swojego starszego brata, Headkyna. Zginął w trakcie wyprawy na Fryzję, zabity przez wojska Franków. Opisany na kartach eposu "Beowulf", wspomniany też w "Liber Monstrorum". Być może tożsamy z królem Danów wzmiankowanym pod zlatynizowanym imieniem "Chlochilaicus" przez Grzegorza z Tours.
Wyprawę tę opisał zarówno autor "Beowulfa", jak i [ który wzmiankuje Hygelaka pod zlatynizowanym imieniem "Chlochilaicus" i opisuje go jako króla Duńczyków.
Według „Beowulfa” Hygelak był synem Hredla i jego żony, która była siostrą lub córką Swertinga, zabójcy Frody, króla Heathobardów. Hygelak miał dwóch starszych braci, Herebealda i Headkyna. Herebeald zginął przypadkowo zastrzelony z łuku na polowaniu przez Headkyna jeszcze za życia ojca. Wkrótce potem Hredel zmarł z żalu. Po jego śmierci rządy wśród Gotów objął Headkyn, który zginął w walce ze Szwedami. Hygelak miał również siostrę, żonę Eggtheowa, matkę Beowulfa. Zdaniem J.R.R. Tolkiena oraz Roberta Stillera była ona prawdopodobnie znacznie starsza od swych braci i mogła pochodzić z pierwszego małżeństwa Hygelaka.
Hygelak poślubił Hygd, z którą miał syna Heardreda i nieznaną z imienia córkę, żonę Eofora, wojownika, który zabił króla Szwedów, Ongentheowa, i tym samym pomścił poległego Headkyna.
Za jego rządów doszło do wyprawy Beowulfa do Danii celem oswobodzenia króla duńskiego Hrodgara od potwora Grendla, atakującego jego dwór, Heorot.
Według "Beowulfa" Hygelak zginął w trakcie wyprawy na Fryzję w walce z frankijskim plemieniem Hetwarów. O wyprawie Hygelaka wzmiankuje również "Liber Monstrorum", anglosaski utwór spisany ok. 700 roku, który przywołuje jego śmierć z rąk Franków i stwierdza, że król odznaczał się ogromnym wzrostem, a jego kości jeszcze w czasie spisania "Liber" przechowywane były na jednej z wysp u ujścia Renu jako swego rodzaju ciekawostka. "Liber" określa Hygelaca jako króla Gotów lub Jutów ([...]"ut rex Higlacus, qui imperavit Getis" [...]). Podobny najazd, do którego doszło w przybliżeniu w tym samym czasie, opisał Grzegorz z Tours. Fryzję miał zaatakować przez morze król o imieniu "Chlochilaichus", rządzący jednak nie Gotami czy Jutami, ale Danami ([...]" Dani cum rege suo nomen Chlochilaichum" [...]). Najeźdźcy zdobyli liczne łupy, jednak gdy się wycofywali, dopadła ich pogoń Franków pod dowództwem królewicza Teodeberta. W czasie walki poległ "Chlochilaichus". Mimo ogromnych podobieństw relacji Grzegorza z Tours do opisów "Beowulfa", a także "Liber Monstrorum", jak również mimo podobieństwa imion wodzów, w historiografii, jak pisze Lech Leciejewicz, nie ma zgody co do ich utożsamienia. Utożsamienie to wskazywałoby na historyczność co najmniej części elementów fabuły "Beowulfa", takich jak postacie władców (a przynajmniej Hygelaka), i pozwoliłoby datować je dość precyzyjnie.
Hygelak zapewne poległ w pełni wieku, ponieważ jego syn był wówczas jeszcze nieletni. Wobec małoletności Heardreda rządy objął Beowulf. Robert Stiller wysunął domysł, że poślubił on owdowiałą Hygd.

</doc>
<doc id="5064314" url="https://pl.wikipedia.org/wiki?curid=5064314" title="Breaking news (ujednoznacznienie)">
Breaking news (ujednoznacznienie)



</doc>
<doc id="5064315" url="https://pl.wikipedia.org/wiki?curid=5064315" title="Breaking news">
Breaking news

Breaking news – w mediach to specjalne wydanie programu informacyjnego, w którym przekazuje się na żywo ważne wiadomości z ostatniej chwili, przerywając aktualnie nadawany program w telewizji lub radiu.

</doc>
<doc id="5064317" url="https://pl.wikipedia.org/wiki?curid=5064317" title="Nomadland">
Nomadland

Nomadland – amerykański dramat filmowy z 2020 roku w reżyserii Chloé Zhao, która na podstawie książki Jessiki Bruder "Nomadland. W drodze za pracą" napisała także scenariusz. Film nagrodzono m.in. Oscarem i nagrodą BAFTA dla najlepszego filmu oraz Złotym Globem dla najlepszego filmu dramatycznego.
"Nomadland" miał światową premierę 11 września 2020 roku w konkursie głównym na 77. MFF w Wenecji, gdzie zdobył Złotego Lwa. Od 19 lutego 2021 roku obraz pokazywany był na ekranach kin w USA, a 28 maja miał premierę kinową w Polsce.
Fabuła.
Fern jest starszą kobietą, która traci pracę, a jej mąż umiera. Bezrobotna zaczyna mieszkać w vanie, którym jeździ w poszukiwaniu pracy. W trakcie swych podróży poznaje wielu innych amerykańskich „nomadów”.
Odbiór.
Box office.
Przy budżecie szacowanym na pięć milionów dolarów, "Nomadland" zarobił w USA i Kanadzie ponad dwa miliony, a w pozostałych krajach równowartość ponad 13 mln USD; łącznie ponad 15 milionów.
Reakcja krytyków.
Film spotkał się z dobrą reakcją krytyków. W agregatorze recenzji Rotten Tomatoes 94% z 406 recenzji uznano za pozytywne, a średnia ocen wystawionych na ich podstawie wyniosła 8,80. Z kolei w agregatorze Metacritic średnia ważona ocen z 54 recenzji wyniosła 93 punkty na 100.
Nagrody.
Podczas 74. ceremonii wręczenia nagród BAFTA, "Nomadland" został wyróżniony statuetkami za najlepszy film, reżyserię, rolę aktorki pierwszoplanowej i zdjęcia
Na 93. ceremonii wręczenia Oscarów w 2021 roku, dramat otrzymał statuetkę za najlepszy film, Chloé Zhao za najlepszą reżyserię a Frances McDormand za najlepszą kobiecą rolę pierwszoplanową.

</doc>
<doc id="5064320" url="https://pl.wikipedia.org/wiki?curid=5064320" title="Nomadland (film)">
Nomadland (film)



</doc>
<doc id="5064339" url="https://pl.wikipedia.org/wiki?curid=5064339" title="Hygd">
Hygd

Hygd (ur. ok. 492, zm. VI w.) – wzmiankowana jedynie w "Beowulfie" królowa Gotów, żona króla Hygelaka.
Jak sądzi J.R.R. Tolkien, Hygelak poślubił Hygd ok. 510 r., ponieważ władca mógł mieć wówczas ok. 35 lat i posiadał dorosłą córkę. Tolkien podejrzewa, że Hygd była jego drugą żoną. Władczyni była córką Haereda. Według Tolkiena wywodzić się mogła z norweskiego plemienia Heidnir. 
Królowa urodziła syna Heardreda. Możliwe, że jej córką była też nieznana z imienia królewna, oddana w małżeństwo Eoforowi, gockiemu wojownikowi, który zgładził króla Szwedów, Ongentheowa, i tym samym pomścił zabitego przezeń Headkyna, starszego brata Hygelaka i jego poprzednika na gockim tronie. Ze względu na chronologię wydarzeń bardziej jednak prawdopodobne jest, że dziewczynę urodziła pierwsza żona Hygelaka.
"Beowulf" opisuje ją w następujących słowach:
Hygd owdowiała przedwcześnie, gdy ok. 525 r. jej mąż poległ we Fryzji. Według „Beowulfa” zgodziła się, aby rządy objął Beowulf, siostrzeniec Hygelaka, ponieważ jej syn Heardred był jeszcze dzieckiem. Według domysłu Roberta Stillera Beowulf został drugim mężem Hygd.

</doc>
<doc id="5064357" url="https://pl.wikipedia.org/wiki?curid=5064357" title="Manoush">
Manoush

Manoush Vasquez, (ur. Marcia Nicole Barandshay 29 maja 1971 w Saintes-Maries-de-la-Mer) – francuska aktorka i piosenkarka pochodzenia romskiego.
Życiorys.
Młodość.
Jej matka jest Cyganką Sinti pochodzenia aszkalskiego, a jej ojciec jest Amerykaninem pochodzenia niemieckiego. W dzieciństwie przeprowadziła się kilkakrotnie i mieszkała w Haarlemie w Holandii Północnej, Kolonii i Biel. W wieku osiemnastu lat, Manusz została modelką, ale przestała działać dwa lata później, po wypadku samochodowym, który pozostawił jej blizny na brzuchu i nogach.
Kariera filmowa.
Manoush rozpoczęła karierę filmową w 1997 roku. W 2000 roku zaproponowano jej rolę nimfomanki w filmie "Amelia" Jean-Pierre’a Jeuneta, co otworzyło jej wiele drzwi w przemyśle filmowym i telewizyjnym. Manusz jest głównie znana za role w swoich ról w filmach akcji i w horrorach lub takich, które mogą być intensywne i trudne do odegrania. W 2004 roku zagrała wojowniczkę Cardę w "Angel of Death 2", a następnie w "The Legend of Moonlight Mountain" w reżyserii Tima Rose'a. Zagrała także w "Cannibal" Mariana Dory (2006), "Barricade" Timo Rose (2007) i (2008).
Manusz zdobyła nagrodę dla najlepszej aktorki drugoplanowej w 2011 roku na w Las Vegas za rolę Olgi w filmie """."
Kariera muzyczna.
Zaczynała jako piosenkarka cyberpunkowa. Oprócz kariery aktorskiej pracowała jako piosenkarka w grupie Cyanide Savior z mężem Chrisem Vazquezem.
W 2016 i 2017 roku nagrała 2 piosenki z brytyjską grupą Bronski Beat i amerykańskim producentem Manem Parrish.
Życie prywatne.
Manusz poślubiła Chrisa Vasqueza w 2006 roku. Mieszkają w Nowym Jorku.

</doc>
<doc id="5064375" url="https://pl.wikipedia.org/wiki?curid=5064375" title="Hlíðar">
Hlíðar

Hlíðar (wym. ) – dzielnica Reykjavíku, stolicy Islandii, położona w jego zachodniej części nad zatoką Skerjafjörður, na wschód od śródmieścia. W 2010 roku zamieszkiwało ją 9,5 tys. osób. Obejmuje sześć podzielnic: właściwą Hlíðar, Norðurmýri, Holt, Hlemmur, Suðurhlíðar i Öskjuhlíð. 
Północna część dzielnicy jest zabudowana. Mieści się tutaj oddział Muzeum sztuki w Reykjavíku Kjarvalsstaðir, poświęcone islandzkiemu malarzowi Jóhannesowi S. Kjarvalowi. W południowej części dzielnicy rozciągają się tereny zieleni na wzgórzu Öskjuhlíð, nad którym góruje budynek Perlan, dawnych zbiorników wodnych przeszktałconych w przestrzeń wystawową i restaurację. Mieści się tam również rozległy cmentarz Fossvogskirkjugarður.

</doc>
<doc id="5064392" url="https://pl.wikipedia.org/wiki?curid=5064392" title="Herman Vanderpoorten">
Herman Vanderpoorten

Herman Frans Geeraard Vanderpoorten (ur. 25 sierpnia 1922 w Lier, zm. 3 września 1984 tamże) – belgijski polityk, prawnik i samorządowiec, wieloletni senator, parlamentarzysta krajowy i europejski, trzykrotny minister oraz wicepremier.
Życiorys.
Syn polityka i dwukrotnego ministra Arthura Vanderpoortena (1884–1945; zmarł w obozie koncentracyjnym) oraz Jeanne Tijs. W 1945 ukończył studia prawnicze na Uniwersytecie Gandawskim, uzyskując stopień doktora. Praktykował jako adwokat w Brukseli i Mechelen, był również zastępcą sędziego pokoju w Lier. Od 1959 do 1961 pracował w ministerstwie robót publicznych.
Wstąpił do Partii Liberalnej, przekształconej w Partię na rzecz Wolności i Postępu. Działał także w ruchu flamandzkich liberałów Liberaal Vlaams Verbond (kierował nim w latach 1958–1966 i 1969–1973), angażując się na rzecz autonomii dla Flamandów. Od 1949 do 1958 był radnym prowincji Antwerpia, a od 1959 do śmierci radnym Lier (w tym od 1983 do 1984 burmistrzem). W latach 1961–1965 poseł do Izby Reprezentantów (Belgia), a następnie do śmierci senator. Od 1971 do 1984 zasiadał w radzie kulturowej Regionu Flamandzkiego (od 1980 pod nazwą Rada Flamandzka), zaś w latach 1979–1980 pozostawał eurodeputowanym. Zajmował stanowiska ministerialne: od marca 1966 do czerwca 1968 ministra spraw wewnętrznych, od stycznia 1973 do czerwca 1977 ministra sprawiedliwości, a od maja do października 1980 ministra sprawiedliwości i reformy instytucjonalnej oraz wicepremiera. W 1983 otrzymał honorowy tytuł ministra stanu i z urzędu wszedł w skład Rady Korony. Zmarł w kolejnym roku.
Życie prywatne.
Ojciec polityk Marleen Vanderpoorten (przewodniczącej flamandzkiego parlamentu), wuj ministra i wicepremiera Patricka Dewaela.
Odznaczenia i wyróżnienia.
Odznaczony m.in. Orderem Leopolda (1971), Orderem Leopolda II (1978) i Orderem Korony (1981). W 1988 ustanowiono nagrodę jego imienia przyznawaną co 3 lata przez Liberaal Vlaams Verbond. Jego imieniem nazwano stadion drużyny Lierse SK.

</doc>
<doc id="5064393" url="https://pl.wikipedia.org/wiki?curid=5064393" title="Herman F.G. Vanderpoorten">
Herman F.G. Vanderpoorten



</doc>
<doc id="5064394" url="https://pl.wikipedia.org/wiki?curid=5064394" title="Fortepian (Maczuga Herkulesa)">
Fortepian (Maczuga Herkulesa)



</doc>
<doc id="5064399" url="https://pl.wikipedia.org/wiki?curid=5064399" title="William Robert Leonard">
William Robert Leonard



</doc>
<doc id="5064400" url="https://pl.wikipedia.org/wiki?curid=5064400" title="William Leonard">
William Leonard



</doc>
<doc id="5064402" url="https://pl.wikipedia.org/wiki?curid=5064402" title="Santa Monica State Beach">
Santa Monica State Beach

Santa Monica State Beach – kalifornijski park stanowy i plaża znajdująca się w Santa Monica.
Opis.
Plaża zlokalizowana jest wzdłuż Pacific Coast Highway w Santa Monica. Ma 5,6 km długości. Na plaży i obok niej znajdują się parki, tereny piknikowe, place zabaw, toalety, stanowiska ratowników, Muscle Beach, wypożyczalnie rowerów, kilka hoteli, ścieżki rowerowe i drewniane ścieżki. Na plaży odwiedzający mogą uprawiać sporty jak: siatkówka, surfing, paddleboarding i pływanie. Palenie na plaży jest zabronione.
U podnóża Colorado Avenue, znajduje się historyczne molo Santa Monica, wybudowane w 1909 roku.
Na południe od boisk do siatkówki na molo znajduje się Międzynarodowy Park Szachowy z dostępnymi publicznymi stołami do grania w szachy oraz wielką szachownicą umieszczoną w chodniku.
Plaża została przedstawiona na okładce albumu Umbrella Beach autorstwa Owl City.
Podczas letnich igrzysk olimpijskich w 2028 roku na tej plaży zaplanowano rozgrywanie zawodów siatkówki plażowej i surfingu.

</doc>
<doc id="5064405" url="https://pl.wikipedia.org/wiki?curid=5064405" title="Skała Mickiewicza">
Skała Mickiewicza

Skała Mickiewicza – skała po wschodniej stronie Maczugi Herkulesa w Ojcowskim Parku Narodowym. Są tutaj 3 skały; w kolejności od Maczugi Herkulesa na wschód są to: Skała Mickiewicza, Skała Chopina i Napoleon. Znajdują się u podnóża orograficznie lewego zbocza dolina Prądnika i pod tymi skałami przebiega ścieżka spacerowa z Zamku w Pieskowej Skale.
Skała Mickiewicza zbudowana jest z późnojurajskich wapieni.Nadano jej nazwę dla uczczenia Adama Mickiewicza.

</doc>
<doc id="5064408" url="https://pl.wikipedia.org/wiki?curid=5064408" title="Will Leonard">
Will Leonard



</doc>
<doc id="5064414" url="https://pl.wikipedia.org/wiki?curid=5064414" title="Fortepian (Zamek w Pieskowej Skale)">
Fortepian (Zamek w Pieskowej Skale)



</doc>
<doc id="5064416" url="https://pl.wikipedia.org/wiki?curid=5064416" title="Drzwi samobójcze">
Drzwi samobójcze

Drzwi samobójcze – określenie drzwi samochodowych, które mają zawiasy z tyłu, a nie z przodu. Tego typu drzwi były pierwotnie używane w powozach konnych. Dziś rzadko spotykane są w nowoczesnych pojazdach, przede wszystkim dlatego, że są postrzegane jako mniej bezpieczne niż drzwi otwierane z przodu.

</doc>
<doc id="5064418" url="https://pl.wikipedia.org/wiki?curid=5064418" title="Skała Chopina">
Skała Chopina

Skała Chopina – niewielka skała po wschodniej stronie Maczugi Herkulesa w Ojcowskim Parku Narodowym. Są tutaj 3 skały; w kolejności od Maczugi Herkulesa na wschód są to: Skała Mickiewicza, Skała Chopina i Napoleon. Znajdują się u podnóża orograficznie lewego zbocza dolina Prądnika i pod tymi skałami przebiega ścieżka spacerowa z Zamku w Pieskowej Skale.
Skała Chopina zbudowana jest z późnojurajskich wapieni. Nadano jej nazwę dla uczczenia Fryderyka Chopina. Na jej szczycie znajduje się kamienny krzyż z ukrzyżowanym Jezusem Chrystusem.

</doc>
<doc id="5064419" url="https://pl.wikipedia.org/wiki?curid=5064419" title="Napoleon (skała)">
Napoleon (skała)

Napoleon – niewielka skała po wschodniej stronie Maczugi Herkulesa w Ojcowskim Parku Narodowym. Są tutaj 3 skały; w kolejności od Maczugi Herkulesa na wschód są to: Skała Mickiewicza, Skała Chopina i Napoleon. Znajdują się u podnóża orograficznie lewego zbocza dolina Prądnika i pod tymi skałami przebiega ścieżka spacerowa z Zamku w Pieskowej Skale.
Skała Napoleon zbudowana jest z późnojurajskich wapieni. Nadano jej nazwę dla uczczenia Napoleona Bonaparte. 

</doc>
<doc id="5064422" url="https://pl.wikipedia.org/wiki?curid=5064422" title="Breakin' News">
Breakin' News



</doc>
<doc id="5064424" url="https://pl.wikipedia.org/wiki?curid=5064424" title="Samuel Comer">
Samuel Comer



</doc>
<doc id="5064425" url="https://pl.wikipedia.org/wiki?curid=5064425" title="Mortal Kombat (film)">
Mortal Kombat (film)



</doc>
<doc id="5064429" url="https://pl.wikipedia.org/wiki?curid=5064429" title="Drzwi kokpitowe">
Drzwi kokpitowe

Drzwi kokpitowe – rzadko używany rodzaj drzwi do samochodów. Drzwi kokpitowe to rodzaj drzwi, które znajdują się na dachu samochodu. Pasażer musi wejść do auta poprzez dach. Drzwi kokpitowe otwierają się w podobny sposób jak osłona kabiny samolotu. Drzwi kokpitowe są rzadko spotykane w pojazdach produkcyjnych, jednak czasami są używane w samochodach koncepcyjnych takich jak: Messerschmitt, Ferrari Modulo, Bond Bug, Purvis Eureka, Buick Wildcat. Używane są w modelach Volkswagen XL1, Maserati Birdcage 75th, Holden Hurricane i Lamborghini Egoista.

</doc>
<doc id="5064430" url="https://pl.wikipedia.org/wiki?curid=5064430" title="Mortal Kombat (Original Motion Picture Soundtrack)">
Mortal Kombat (Original Motion Picture Soundtrack)



</doc>
<doc id="5064431" url="https://pl.wikipedia.org/wiki?curid=5064431" title="Strzelanina szkolna">
Strzelanina szkolna



</doc>
<doc id="5064437" url="https://pl.wikipedia.org/wiki?curid=5064437" title="Sokolec (wąwóz)">
Sokolec (wąwóz)

Sokolec – wąwóz znajdujący się na terenie Ojcowskiego Parku Narodowego. Jest orograficznie prawym odgałęzieniem Doliny Prądnika iznajduje się pomiędzy wąwozami Babie Doły i Węgielny Dół. Wcina się w zbocza Doliny Prądnika naprzeciwko Zamku w Pieskowej Skale. Pod względem administracyjnym jego dolna, całkowicie porośnięta lasem część należy do wsi Sułoszowa, część górna, częściowo porośnięta lasem, a częściowo pokryta polami uprawnymi, należy do wsi Sąspów. Jest to wąwóz przez większą część roku suchy, woda spływa jego dnem tylko po większych opadach atmosferycznych.
Dnem wąwozu biegnie wąska asfaltowa droga (wjazd dozwolony tylko dla mieszkańców), szlak rowerowy i szlak turystyki pieszej.

</doc>
<doc id="5064442" url="https://pl.wikipedia.org/wiki?curid=5064442" title="Maraton w Kiszyniowie">
Maraton w Kiszyniowie

Maraton w Kiszyniowie, Międzynarodowy Maraton w Kiszyniowie (, ) – maratoński bieg uliczny rozgrywany co roku na ulicach Kiszyniowa, w Mołdawii. Pierwsza edycja maratonu w Kiszyniowie odbyła się 26 kwietnia 2015 roku.
Lista zwycięzców.
Lista zwycięzców maratonu w Kiszyniowie:

</doc>
<doc id="5064443" url="https://pl.wikipedia.org/wiki?curid=5064443" title="Babie Doły (ujednoznacznienie)">
Babie Doły (ujednoznacznienie)



</doc>
<doc id="5064445" url="https://pl.wikipedia.org/wiki?curid=5064445" title="Gieorgij Czełpanow">
Gieorgij Czełpanow

Gieorgij Iwanowicz Czełpanow (; ur. 1862 w Mariupolu, zm. 13 lutego 1936 w Moskwie) – rosyjski filozof i psycholog. Był przedstawicielem tzw. .
Poglądy filozoficzne.
Czełpanow propagował tak zwany paralelizm empiryczny, zgodnie z którym to, co fizyczne, nie może zrodzić tego, co psychiczne. Zjawiska fizyczne i psychiczne zachodzą równolegle. Zjawiska psychiczne rodzi wola, dusza, w ostatecznym rachunku — Bóg; poznać je można tylko w drodze samoobserwacji, „doświadczenia wewnętrznego”. Wola, uczucia, myśli dane są bezpośrednio, materia zaś i atomy — to tylko hipoteza.

</doc>
<doc id="5064446" url="https://pl.wikipedia.org/wiki?curid=5064446" title="Czełpanow">
Czełpanow



</doc>
<doc id="5064449" url="https://pl.wikipedia.org/wiki?curid=5064449" title="Drzwi motylkowe">
Drzwi motylkowe

Drzwi motylkowe – rodzaj drzwi samochodowych, które najczęściej pojawiają się w samochodach sportowych. Są podobne do drzwi nożycowych. Podczas gdy drzwi nożycowe poruszają się prosto w górę, drzwi motylkowe poruszają się w górę i na zewnątrz, ułatwia to wsiadanie i wysiadanie. Drzwi motylkowe po raz pierwszy pojawiły się w Alfa Romeo 33 Stradale z 1969 roku. Obecnie można je znaleźć w takich autach jak: McLaren F1, Toyota GT-One, Saleen S7 czy Enzo Ferrari.

</doc>
<doc id="5064453" url="https://pl.wikipedia.org/wiki?curid=5064453" title="Raduń (Białoruś)">
Raduń (Białoruś)



</doc>
<doc id="5064460" url="https://pl.wikipedia.org/wiki?curid=5064460" title="Viva Entertainment">
Viva Entertainment

Viva Entertainment Inc. – filipińskie przedsiębiorstwo działające w branży mediowej i rozrywkowej. Zostało założone w 1981 roku, a swoją siedzibę ma w mieście Pasig. Zajmuje się m.in. dystrybucją i produkcją filmów oraz przemysłem telewizyjnym. Do Viva Entertainment należy także wytwórnia muzyczna Viva.

</doc>
<doc id="5064461" url="https://pl.wikipedia.org/wiki?curid=5064461" title="Totonero">
Totonero



</doc>
<doc id="5064464" url="https://pl.wikipedia.org/wiki?curid=5064464" title="Drzwi nożycowe">
Drzwi nożycowe

Drzwi nożycowe (zwane również drzwiami klapowymi, skrzydłowymi, żółwiowymi, zwrotnicowymi i wahadłowymi) to rodzaj drzwi samochodowych, które otwierają się pionowo na stałym zawiasie z przodu drzwi.

</doc>
<doc id="5064465" url="https://pl.wikipedia.org/wiki?curid=5064465" title="Babie Doły (wąwóz)">
Babie Doły (wąwóz)

Babie Doły – wąwóz na Wyżynie Olkuskiej będący orograficznie prawym odgałęzieniem Doliny Prądnika. Znajduje się pomiędzy Dolinką za Piekarnią a wąwozem Sokolec. Administracyjnie należy do wsi Sułoszowa i Sąspów w województwie małopolskim w powiecie krakowskim (środkową częścią dna wąwozu biegnie granica między tymi miejscowościami).
Dno i obydwa zbocza wąwozu Babie Doły porośnięte są lasem. Dolna część prawych zboczy wąwozu znajduje się w obrębie Ojcowskiego Parku Narodowego. Znajduje się tu wapienna skała Kołowrocie. W wapiennych skałach Babich Dołów jest kilka niewielkich schronisk: Schronisko w Kołowrociu, Szczelina w Babich Dołach i Schronisko Południowe przy Kołodziejówce.

</doc>
<doc id="5064472" url="https://pl.wikipedia.org/wiki?curid=5064472" title="Podgórne (ujednoznacznienie)">
Podgórne (ujednoznacznienie)



</doc>
<doc id="5064479" url="https://pl.wikipedia.org/wiki?curid=5064479" title="Nie żałuję">
Nie żałuję



</doc>
<doc id="5064480" url="https://pl.wikipedia.org/wiki?curid=5064480" title="Nic nie muszę - 25-Lecie">
Nic nie muszę - 25-Lecie



</doc>
<doc id="5064481" url="https://pl.wikipedia.org/wiki?curid=5064481" title="Drzwi łabędzie">
Drzwi łabędzie

Drzwi łabędzie – rodzaj drzwi samochodowych, który czasami można spotkać w supersamochodach lub samochodach koncepcyjnych. Drzwi łabędzie działają podobnie do standardowych drzwi samochodowych, ale w przeciwieństwie do zwykłych drzwi otwierają się pod kątem do góry. Nazwa drzwi pochodzi od podobieństwa samochodu z drzwiami otwartymi do łabędzia z otwartymi skrzydłami.
Firma Aston Martin użyła tego projektu drzwi w wielu swoich modelach, w tym DB9, DB10, DB11, DBS V12, One-77, Rapide, Vantage, Vanquish, Virage, CC100 i Vulcan. Projekt był również używany przez siostrzaną firmę Astona Martina, Lagonda, w modelu Lagonda Taraf, a także przez innych producentów w takich modelach jak: Hennessey Venom GT, Vencer Sarthe i Pagani Huayra Roadster.

</doc>
<doc id="5064485" url="https://pl.wikipedia.org/wiki?curid=5064485" title="Youssef Rabeh">
Youssef Rabeh

Youssef Rabeh, arab. يوسف رابح (ur. 13 kwietnia 1985 w Rabacie) – marokański piłkarz grający na pozycji środkowego obrońcy, reprezentant kraju.
Kariera.
Kariera klubowa.
Pierwszym klubem Youssefa Rabeha był Eigine U19. 1 lipca 2003 roku przeprowadził się stamtąd do FUSu Rabat. 1 lipca 2005 roku po raz pierwszy wyjechał za granicę, dokładnie do saudyjskiego klubu – Al-Ahli Dżudda. Do Maroka powrócił 1 lipca 2006 roku, ponownie do FUS Rabat, ale tego samego dnia podpisał kontrakt z innym stołecznym klubem – FARem Rabat. Pierwszy mecz rozegrał tam 17 marca 2007 roku w meczu pucharu CAF przeciwko Ashanti Gold SC, który został wygrany przez marokański zespół 7:6 po karnych. Łącznie w tym zespole Youssef Rabeh rozegrał 6 meczów. 1 lipca 2007 roku przeprowadził się do Levskiego Sofia. W drużynie tej zadebiutował 15 marca 2008 roku w meczu 18. kolejki Pyrwa profesionałna futbołna liga przeciwko Liteks Łowesz, który został przegrany przez drużynę Marokańczyka 0:1. Z zespołem z Sofii Youssef Rabeh zdobył mistrzostwo kraju, do tego grał w Lidze Mistrzów i Lidze Europy UEFA. W tym klubie Youssef Rabeh rozegrał 47 meczów. W zespole z Bułgarii Marokańczyk dostał przezwisko „marokański Beckenbauer”. Podczas pobytu w bułgarskim Youssef Rabeh dopuścił się przestępstw, np. posiadania narkotyków, przez co został sprzedany w 2009 roku do Anży Machaczkała. Po tym wydarzeniu chciał zakończyć karierę. W rosyjskim klubie Youssef Rabeh również wywołał kontrowersje, kradnąc swojemu koledze pieniądze. Youssef Rabeh 1 stycznia 2010 został sprzedany do Moghrebu Tétouan. Kolejnym klubem tego zawodnika był Wydad Casablanca. Pierwszy mecz w tym zespole rozegrał tam 20 marca 2011 roku w meczu pucharu CAF przeciwko Kano Pillars, który został wygrany przez zespół z Casablanki 2:0. Jedyną bramkę w tym klubie Youssef Rabeh strzelił 14 października 2016 roku w meczu przeciwko FARowi Rabat, który został wygrany przez jego zespół 0:5. Jedyną asystę zaś zaliczył w meczu klubowych mistrzostw świata, 12 grudnia 2017 roku w meczu przeciwko Urawa Reds, który został przegrany 2:3. W sezonie 2014/2015 i 2017/2018 zdobył z tym klubem mistrzostwo kraju. Łącznie w zespole z Casablanki rozegrał 154 mecze, strzelił jedną bramkę i zaliczył jedną asystę. Po sezonie 2017/2018 zakończył karierę.
Kariera reprezentacyjna.
Youssef Rabeh rozegrał 7 meczy w reprezentacji w latach 2008–2015.

</doc>
<doc id="5064486" url="https://pl.wikipedia.org/wiki?curid=5064486" title="Nie żałuję (singel)">
Nie żałuję (singel)



</doc>
<doc id="5064487" url="https://pl.wikipedia.org/wiki?curid=5064487" title="Totonero 86">
Totonero 86

Totonero – afera we włoskiej piłce nożnej w roku 1986 związana z handlem meczami w Serie A, Serie B i Serie C1.
Pod koniec czerwca 1986 zapadły ostateczne kary dla klubów oraz zawodników i działaczy, którym udowodniono korupcję.
Zasądzone kary.
Ukarane kluby:
Ukarani prezesi i trenerzy klubów:
Ukarani gracze:

</doc>
<doc id="5064488" url="https://pl.wikipedia.org/wiki?curid=5064488" title="Aleksandr Wwiedienski (filozof)">
Aleksandr Wwiedienski (filozof)

Aleksandr Iwanowicz Wwiedenski (; 1856-1925) – rosyjski filozof i psycholog, przedstawiciel neokantyzmu rosyjskiego i tzw. .
Poglądy filozoficzne.
Wwiedenski uważał kantowską metodę krytyczną za jedynie użyteczną w filozofii. Wiedza aprioryczna jest jego zdaniem bardziej wiarygodna niż wiedza aposterioryczna, zasady aprioryczne logiczne poprzedzają doświadczenie, bez tych zasad jest ono niemożliwe. Wwiedenski dowodził konieczności zespolenia nauki z wiarą, ograniczał sferę działania nauki i rozumu ludzkiego, uznawał istnienie Boga, nieśmiertelność duszy, wolność woli.

</doc>
<doc id="5064492" url="https://pl.wikipedia.org/wiki?curid=5064492" title="Drzwi przesuwane">
Drzwi przesuwane

Drzwi przesuwane – rodzaj drzwi, które są montowane na szynie lub zawieszane na szynie, aby drzwi mogły się przesuwać, zwykle poziomo i na zewnątrz. Jest to cecha przeważnie minibusów i autobusów, która zapewnia pasażerom szerokie wejście lub wyjście. Takie też drzwi można znaleźć też w samochodach dostawczych.
Drzwi przesuwane są często używane w minivanach, takich jak Toyota Porte, Peugeot 1007 i Renault Kangoo. Ich zastosowanie wzrosło z biegiem lat, wraz ze wzrostem popularności pojazdów typu MPV, ponieważ zapewniają one łatwy dostęp do środka auta i umożliwiają parkowanie w ciasnych miejscach. Najpopularniejszy typ drzwi przesuwanych, które mają trzypunktowe zawieszenie i otwierają się na zewnątrz, a następnie biegną wzdłuż boku pojazdu, został wprowadzony w 1964 roku przez firmę Volkswagen AG.

</doc>
<doc id="5064494" url="https://pl.wikipedia.org/wiki?curid=5064494" title="Bazyli Konstanty Ilinicz">
Bazyli Konstanty Ilinicz

Bazyli Konstanty Ilinicz herbu Korczak – podsędek mścisławski w latach 1692-1697, podstarości mścisławski w latach 1690-1692, horodniczy mścisławski w latach 1670-1692.
Był elektorem Jana III Sobieskiego z województwa mścisławskiego w 1674 roku.

</doc>
<doc id="5064496" url="https://pl.wikipedia.org/wiki?curid=5064496" title="Every Morning">
Every Morning



</doc>
<doc id="5064505" url="https://pl.wikipedia.org/wiki?curid=5064505" title="Maria, królowa Szkotów">
Maria, królowa Szkotów



</doc>
<doc id="5064511" url="https://pl.wikipedia.org/wiki?curid=5064511" title="Mary, Queen of Scots">
Mary, Queen of Scots



</doc>
<doc id="5064516" url="https://pl.wikipedia.org/wiki?curid=5064516" title="Every Morning (teledysk Basshuntera)">
Every Morning (teledysk Basshuntera)



</doc>
<doc id="5064520" url="https://pl.wikipedia.org/wiki?curid=5064520" title="I Promised Myself (teledysk Basshuntera)">
I Promised Myself (teledysk Basshuntera)



</doc>
<doc id="5064522" url="https://pl.wikipedia.org/wiki?curid=5064522" title="Potwierdzenie zwrotne">
Potwierdzenie zwrotne

W przypadku wiadomości e-mail potwierdzenie zwrotne jest dla nadawcy potwierdzeniem otrzymania (dostarczenia i/lub przeczytania) wiadomości e-mail przez odbiorcę. To jakie potwierdzenie, jeśli w ogóle, zostanie wysłane przez odbiorcę do nadawcy, zależy od oprogramowania poczty elektronicznej adresata.
Wyróżnia się dwie usługi związane z powiadomieniami związanymi z wysyłaniem wiadomości e-mail:
Pozwalają one na wysłanie odpowiednio żądania potwierdzenia dostarczenia (request a delivery receipt) i żądania potwierdzenia przeczytania (request a read receipt). Jednak to, czy takie potwierdzenie dostarczenia (delivery receipt) lub potwierdzenie przeczytania (read receipt) zostanie w ogóle wysłane, zależy od konfiguracji oprogramowania pocztowego odbiorcy.
Powiadomienia o stanie dostarczenia (DSN).
DSN używana jest jednocześnie jako nazwa usługi, która może być opcjonalnie świadczona przez agentów przesyłania wiadomości (Message Transfer Agents/MTA) przy użyciu protokołu SMTP, oraz jako format wiadomości używany przy zwracaniu potwierdzeń do nadawcy wiadomości. W szczególności usługa DSN SMTP jest używana przy żądaniu potwierdzenia dostarczenia lub niepowodzenia dostarczenia wiadomości. Zwracanie potwierdzenia (w formacie DSN) po niepowodzeniu dostarczenia jest zachowaniem domyślnym, podczas gdy zwracanie DSN po pomyślnym dostarczeniu wymaga zdefiniowania żądania przez nadawcę wiadomości.
Trzeba jednak zdać sobie sprawę z tego, że wysłanie żądania nie implikuje otrzymanie odpowiedzi na to żądanie. Z różnych powodów możliwe jest dostarczenie wiadomości na serwer poczty elektronicznej i do nadawcy zwracany jest DSN wskazujący na to pomyślne dostarczenie, jednak wiadomość może nie być widziana przez odbiorcę ani nawet nie będzie mu udostępniana.
Rozszerzenie DSN SMTP, format wiadomości i powiązane kody stanu dostarczenia są określone w dokumentach od RFC 3461 do RFC 3464 i RFC 6522.
Powiadomienia o dyspozycji wiadomości (MDN).
MDN zapewniają powiadomienie o „dyspozycji” wiadomości – wskazując czy została ona wyświetlona przez odbiorcę, odrzucona przed odczytaniem itp. Jednak ze względu na ochronę prywatności, a także ze względu na kompatybilność wsteczną, wnioski o MDN są całkowicie o charakterze intencjonalnym – to znaczy odbiorcy mogą swobodnie ignorować takie prośby.
Format i użycie MDN jest określone w dokumencie RFC 3798. Opis sposobu, w jaki wielu agentów użytkownika poczty e-mail (Mail User Agent/MUA) powinno obsługiwać generowanie MDN w środowisku IMAP4 znajduje się w dokumencie RFC 3503.
Niestandardowym, ale szeroko stosowanym sposobem żądania potwierdzenia zwrotnego jest użycie w nagłówku wiadomości e-mail pola „Return-Receipt-To:” (RRT) z określonym adresem zwrotnym wiadomości e-mail. Gdy użytkownik po raz pierwszy otworzy wiadomość e-mail zawierającą w nagłówku to pole, program do obsługi poczty zazwyczaj zapyta użytkownika, czy wysłać potwierdzenie zwrotne – jest to zależne od możliwości i konfiguracji programu pocztowego.

</doc>
<doc id="5064523" url="https://pl.wikipedia.org/wiki?curid=5064523" title="Saturday">
Saturday



</doc>
<doc id="5064525" url="https://pl.wikipedia.org/wiki?curid=5064525" title="Kirkut w Skopaniu">
Kirkut w Skopaniu



</doc>
<doc id="5064526" url="https://pl.wikipedia.org/wiki?curid=5064526" title="Podkierkucie">
Podkierkucie

Podkierkucie – część miasta Baranów Sandomierski w Polsce, położona w województwie podkarpackim, w powiecie tarnobrzeskim w gminie Baranów Sandomierski . 
W latach 1975–1998 Podkierkucie administracyjnie należało do województwa tarnobrzeskiego. 
Miejscowa ludność wyznania katolickiego przynależy do Parafii Ścięcia św. Jana Chrzciciela w Baranowie Sandomierskim.
Nazwa Podkierkucie pochodzi najprawdopodobniej od znajdującego się w pobliżu żydowskiego kirkutu.

</doc>
<doc id="5064531" url="https://pl.wikipedia.org/wiki?curid=5064531" title="Skrzydła mewy (drzwi)">
Skrzydła mewy (drzwi)

Skrzydła mewy, znane również jako drzwi ze skrzydłem sokoła lub drzwi górne – termin opisujący drzwi samochodowe, które są zawieszone na dachu, a nie z boku, ich pionierem był samochód wyścigowy Mercedes-Benz 300SL z 1952 roku. (W194) i jego wersja drogowa (W198) wprowadzona w 1954 roku.
Otwierane do góry drzwi podobne są skrzydeł mewy. W języku francuskim są to portes papillon (drzwi motylkowe). Drzwi papillonowe zostały zaprojektowane przez Jeana Bugattiego dla Bugatti Typu 64 z 1939 roku 14 lat przed tym, jak Mercedes-Benz wyprodukował podobne drzwi, do modelu 300SL. Drzwi papillonowe są prekursorem drzwi skrzydłowych mewy jednak mają nieco inną architekturę. 
Oprócz Mercedesa 300SL z połowy lat pięćdziesiątych XX wieku i eksperymentalnego Mercedesa C111 z początku lat siedemdziesiątych najbardziej znanymi przykładami samochodów drogowych z drzwiami typu skrzydła mewy są: Bricklin SV-1 z lat 70. DeLorean z lat 80. i Tesla Model X z 2010 roku. Drzwi skrzydłowe mewy były również używane w konstrukcjach samolotów, takich jak Socata TB.

</doc>
<doc id="5064533" url="https://pl.wikipedia.org/wiki?curid=5064533" title="Huis ten Bosch">
Huis ten Bosch

Huis ten Bosch – zabytkowy pałac w Hadze, od 2019 roku miejsce zamieszkania holenderskiej rodziny królewskiej.
Historia.
Kamień węgielny pod budowę pałacu wmurowano w 1645 roku. Początkowo pełnił funkcję letniej rezydencji księcia Fryderyka Henryka Orańskiego i jego żony, księżnej Amalii. Zaprojektował go Pieter Post, który przyczynił się też do budowy Mauritshuis oraz pałacu Noordeinde.
Kiedy Fryderyk zmarł w 1647 roku, wdowa po nim, Amalia, przekształciła obiekt w pomnik zmarłego męża. Pod okiem malarza i architekta Jacoba van Campena centralna komnata, Oranjezaal, została poświęcona życiu i pracy księcia. W 1702 roku pałac przeszedł w ręce króla Prus, który posiadał go do 1732 roku, w którym to oddał go Wilhelmowi IV Orańskiemu. Ten podjął się renowacji budynku. Do budynku dobudowano dwa skrzydła projektu Daniela Marota.
Podczas okupacji francuskiej w latach 1795–1813 Ludwik Bonaparte przebudował część wnętrz pałacu w stylu empire. Do 1805 roku rezydencja służyła jako muzeum, kiedy to wprowadził się do niej Rutger Jan Schimmelpenninck. Około rok później zamieszkiwał ją sam Ludwik Bonaparte. W 1807 roku ten przeprowadził się do Utrechtu. Po ogłoszeniu Wilhelma Fryderyka Oranje-Nassau królem Niderlandów w 1815 roku z Huis ten Bosch korzystali rodziny królewskiej, w tym król Wilhelm I i jego żona, królowa Wilhelmina.
Podczas II wojny światowej pałac został poważnie zniszczony. Odbudowa rezydencji trwała w latach 1950–1981. Po jej ukończeniu, 10 sierpnia 1981 roku, do pałacu wprowadziła się królowa Beatrycze z mężem Clausem. W 2014 roku Beatrycze wyprowadziła się do zamku Drakensteyn. Od 2019 roku obiekt jest zamieszkiwany przez królową Maksymę, króla Wilhelma-Aleksandera oraz ich córki.
Architektura.
Budynek barokowy, trójkondygnacyjny. Wzniesiony według projektu Pietera Posta. Jego plan jest oparty na pałacach włoskich – symetryczny, apartamenty są rozłożone wokół centralnego holu, nazywanego Oranjezaal, który jest zwieńczony kopułą.
Park tematyczny Huis Ten Bosch (jap. "Hausu Ten Bosu") w Japonii.
"Hausu Ten Bosu" to park rozrywki o powierzchni ponad 150 ha nad zatoką Ōmura, w Sasebo, w prefekturze Nagasaki. Jest to replika holenderskiego miasta. Nazwa parku pochodzi od rezydencji holenderskiej rodziny królewskiej. Można w nim podziwiać: kanały, wiatraki, ogrody i architekturę. W zależności od pory roku organizowane są imprezy, jak na przykład festiwal tulipanów wiosną, czy pokaz sztucznych ogni latem.

</doc>
<doc id="5064537" url="https://pl.wikipedia.org/wiki?curid=5064537" title="Luís Mata">
Luís Mata

Luís Carlos Machado Mata (ur. 6 lipca 1997 w Porto) – portugalski piłkarz, występujący na pozycji obrońcy. Wychowanek FC Porto, w 2017 zawodnik Portimonense SC, w latach 2018–2019 FC Cartagena, w latach 2020–2023 Pogoni Szczecin, od 2023 Zagłębia Lubin. Młodzieżowy reprezentant Portugalii.

</doc>
<doc id="5064538" url="https://pl.wikipedia.org/wiki?curid=5064538" title="Fate/hollow ataraxia">
Fate/hollow ataraxia

Fate/hollow ataraxia (フェイト/ホロウアタラクシア "Feito/horou atarakushia") – japońska powieść wizualna dla dorosłych, stworzona przez Type-Moon i wydana w 2005 roku na komputery osobiste. Wersja od lat 15 została wydana na Playstation Vita 27 listopada 2015 roku. Jest to sequel gry Fate/stay night.

</doc>
<doc id="5064553" url="https://pl.wikipedia.org/wiki?curid=5064553" title="Sebastian Croft">
Sebastian Croft

Sebastian Theodore Kemble Croft (ur. 16 grudnia 2001 w Oksfordzie) – brytyjski aktor. Swoją karierę rozpoczął jako aktor dziecięcy na scenie, zanim zadebiutował w telewizji jako młody Ned Stark w "Grze o tron" (2016). Zdobył nominację do nagrody BAFTA Children’s Award za rolę Atti w filmie "Horrible Histories: The Movie – Rotten Romans" (2019).
Croft udziela głosu m.in. w filmie "Gdzie jest Anne Frank" (2021) oraz w odcinku „Ice”, będącym częścią antologii Netflixa "Miłość, śmierć i roboty" (2021). W 2022 wystąpił w serialu "Heartstopper" jako Ben Hope.
Dzieciństwo.
Croft urodził się w Oksfordzie jako syn Johna Crofta, angielskiego biznesmena, i Doulli Croft, grecko-cypryjskiej dyrektorki Facebooka. Jest potomkiem rodziny Kemble. W wieku 7 lat zaczął uczęszczać na lekcje aktorstwa do oddziału Stagecoach w Abingdon-on-Thames. Uczęszczał do Dragon School oraz do St. Edward’s School w Oksfordzie, gdzie zdawał GCSE. Zdał A Levels z języka angielskiego, filozofii i filmu.
Kariera.
Teatr.
Croft po raz pierwszy wystąpił w teatrze West End w 2010 roku w przedstawieniu "Oliver!" (Theatre Royal przy Drury Lane) produkcji Sama Mendesa. W 2011 roku został obsadzony w roli Gavroche’a w "Les Misérables" (Queen’s Theatre). Producent Cameron Mackintosh wybrał Crofta, aby powrócił do "Oliver!", tym razem wcielając się w tytułową rolę w brytyjskim zespole objazdowym na osiemnaście miesięcy. W 2013 roku Croft zagrał Tommy’ego w przedstawieniu "Matilda the Musical" w Royal Shakespeare Company (Cambridge Theatre). Jego ostatnim występem muzycznym jako młodocianego artysty była tytułowa rola w premierowej produkcji "The Secret Diary of Adrian Mole" (Leicester Curve). Dodatkowo wziął udział w teatralnych musicalach: "I Can’t Sing", "The Secret Diary of Adrian Mole", "Bumblescratch", "Danny Hero" i "The Braille Legacy". Do jego znaczących koncertów i spektakli należą: "Rags: The Musical" (Lyric Theatre) oraz "A Charity Concert" "With" "Emeli Sande and Laura Wright". W czerwcu 2016 roku Croft wystąpił w West End Live w spektaklu "Bumblescratch" na Trafalgar Square.
W 2014 wokale Crofta pojawiły się w produkcji National Theatre Live "Koriolan" (Donmar Warehouse) z Tomem Hiddlestonem. Croft brał udział w sztuce "Emil and The Detectives" (National Theatre), gdzie wcielił się w tytułową rolę Emila Tischbeina. W 2016 roku Croft został obsadzony w roli Artura w przedstawieniu "Król Jan" Szekspira (Rose Theatre) w reżyserii Sir Trevora Nunna, za którą Croft otrzymał wysokie recenzje w prasie krajowej.
Telewizja i film.
W 2016 roku Croft wystąpił w serialu ITV i Fox "Houdini and Doyle" oraz w serialu Sky Atlantic i Showtime "Dom grozy". Croft zyskał rozgłos, wcielając się w rolę młodego Eddarda Starka (w dorosłym życiu portretowanego przez Seana Beana) w szóstym sezonie serialu HBO "Gra o tron".
Croft zadebiutował w filmie fabularnym w 2017 roku rolą młodego Davida Logana w filmie "Hipopotam". W 2019 roku wystąpił w filmach "Znajdę Cię" oraz "Horrible Histories: The Movie – Rotten Romans" jako młody Robert Pułaski i Atti, z których ten ostatni przyniósł mu nominację do nagrody BAFTA Children’s Award w kategorii Young Performer.
W 2021 Croft wcielił się w postać Petera van Daana w animowanym filmie fantasy "Gdzie jest Anne Frank", którego premiera odbyła się w 2021 r. na festiwalu w Cannes. Użyczył swojego głosu w II części animowanej antologii Netflixa "Miłość, śmierć i roboty" w nagrodzonym nagrodą Creative Arts Emmy odcinku „Ice”. Croft i Ty Tennant zostali obsadzeni w rolach detektywów Dead Boy, Charlesa Rowlanda i Edwina Paine’a odpowiednio w 3. sezonie serialu DC Universe "Doom Patrol".
W kwietniu 2021 ogłoszono, że Croft zagra Benjamina „Bena” Hope’a w serialu Netflixa z 2022 roku "Heartstopper", będącym adaptacją webkomiksu i powieści graficznej o tym samym tytule autorstwa Alice Oseman.
Życie prywatne.
Croft ujawnił w jednym z wywiadów, że ma dysleksję.

</doc>
<doc id="5064554" url="https://pl.wikipedia.org/wiki?curid=5064554" title="Ogolone drzwi">
Ogolone drzwi

Ogolone drzwi – rodzaj drzwi, które nie mają klamek na zewnątrz pojazdu w celu uzyskania gładkiego i czystego wyglądu. Zostały stworzone przez Harry'ego Westergarda z Kalifornii.
Drzwi najczęściej występują na hot rodach, street rodach, muscle carach, tuningowanych samochodach (głównie japońskich), ciężarówkach i mini ciężarówkach. Do otwierania drzwi służy solenoid.

</doc>
<doc id="5064556" url="https://pl.wikipedia.org/wiki?curid=5064556" title="Kościół Matki Boskiej Fatimskiej w Kaletach">
Kościół Matki Boskiej Fatimskiej w Kaletach

Kościół Matki Boskiej Fatimskiej w Kaletach – jeden z trzech parafialnych kościołów rzymskokatolickich znajdujących się w mieście Kalety, w województwie śląskim. Świątynia znajduje się w dzielnicy Drutarnia i należy do dekanatu Woźniki diecezji gliwickiej.
Historia.
18 grudnia 1977 roku biskup Herbert Bednorz erygował parafię św. Jana Chrzciciela w Bruśku. W maju 1982 roku parafia otrzymała zezwolenie na kompleksową budowę ośrodka parafialnego. Teren pod budowę został ofiarowany przez: Józefa Ziorę oraz Józefa i Bernadetę Zawiejów. Projekt świątyni został opracowany przez Jacka Niedźwiedzkiego i Jacka Hajkowskiego z Czechowic-Dziedzic, natomiast obliczenia konstrukcyjne wykonał Marian Krężel. Wystrój wnętrza świątyni jest dziełem Gisberta Rzeźniczka z Opola. Budowie świątyni patronował ksiądz proboszcz Stanisław Chwila. 18 marca 1984 roku biskup Herbert Bednorz poświęcił teren pod świątynię.
Budowa świątyni była prowadzona w latach 1984-1987. Kościół został poświęcony 13 października 1987 roku przez biskupa Janusza Zimniaka z Katowic. Biskup katowicki Damian Zimoń, dekretem z dnia 25 marca 1988 roku, zmienił wezwanie parafii na Matki Boskiej Fatimskiej, równocześnie ustanawiając kościół w Drutarni kościołem parafialnym.

</doc>
<doc id="5064558" url="https://pl.wikipedia.org/wiki?curid=5064558" title="Saturday (teledysk Basshuntera)">
Saturday (teledysk Basshuntera)



</doc>
<doc id="5064559" url="https://pl.wikipedia.org/wiki?curid=5064559" title="56 Armia (ZSRR)">
56 Armia (ZSRR)

56 Armia () – związek operacyjny Armii Czerwonej w czasie II wojny światowej.
Formowanie.
Została sformowana w październiku 1941 na bazie dowództwa i wojsk Północnokaukaskiego Okręgu Wojskowego jako samodzielna armia. Na początku listopada 1941 obejmowała 31, 317, 343 i 343 Dywizje Strzeleckie, 302 Dywizję Piechoty Górskiej, 62, 64, 68 i 70 Dywizje Kawalerii, 6 Brygadę Pancerną, 81 Samodzielny Batalion Pancerny, 7 Dywizję Pociągów Pancernych, Doński Dywizjon Okrętów, szereg lotniczych, artyleryjskich, saperskich i innych jednostek. 
Działania bojowe.
W 1941 brała udział w rostowskiej operacji obronnej i rostowskiej operacji ofensywnej (od 23 listopada w składzie Frontu Południowego). Jednostki armii brały udział w bitwach ofensywnych i obronnych w rejonie Taganrogu i na kierunku rostowskim. Pod koniec lipca 1942 armia została włączona w skład Frontu Północno-Kaukaskiego (od 1 września 1942 do 5 lutego 1943 w Czarnomorskiej Grupie Wojsk Frontu Zakaukaskiego) i w jego składzie brała udział w bitwach obronnych pod Krasnodarem i na kierunku tuapsińskim, w operacjach desantowych krasnodarskiej, noworossyjsko-tamańskiej, i kerczeńsko-eltigieńskiej 1943. 
W listopadzie 1943 na bazie 56. Armii utworzono Samodzielną Armię Nadmorską.

</doc>
<doc id="5064561" url="https://pl.wikipedia.org/wiki?curid=5064561" title="Dwuścienne drzwi uruchamiające synchro-helix">
Dwuścienne drzwi uruchamiające synchro-helix

Dwuścienne drzwi uruchamiające synchro-helix – rodzaj drzwi z mechanizmem zawiasowym, który umożliwia obrót drzwi o 90° poprzez odchylenie ich na zewnątrz i do góry. Zostały zaprojektowane i opracowane przez Christiana von Koenigsegga na zlecenie producenta samochodów sportowych, Koenigsegg Automotive AB. Został uznany za rewolucyjny, kiedy zadebiutował na prototypie CC (1994–2000). Pierwszym produkcyjnym samochodem wyposażonym w te drzwi był Koenigsegg CC8S (2002–2003). Głównym zamiarem drzwi było otwarcie się na tyle wysoko, aby ominąć większość krawężników, ale wystarczająco nisko, aby ominąć sufity garażu. Minimalizuje również przestrzeń zajmowaną z boku samochodu podczas otwierania drzwi, co ułatwia otwieranie drzwi podczas parkowania na ciasnych przestrzeniach z innym zaparkowanym samochodem z boku. Koenigsegg Regera był pierwszym samochodem wyposażonym w Autoskin, cechę, która pozwoliła na całkowite zmotoryzowanie tego mechanizmu poprzez automatyczne zamykanie drzwi przez naciśnięcie przycisku. Obecnie tego typu drzwi można znaleźć we wszystkich samochodach Koenigsegg, w tym:
Koenigsegg Agera
Koenigsegg Agera R.
Koenigsegg Agera RS
Koenigsegg CC
Koenigsegg CC8S
Koenigsegg CCR
Koenigsegg CCX
Koenigsegg CCXR
Koenigsegg Jesko
Koenigsegg Regera
Koenigsegg Trevita
Koenigsegg Gemera

</doc>
<doc id="5064568" url="https://pl.wikipedia.org/wiki?curid=5064568" title="Konstanty Michał Paszkowski">
Konstanty Michał Paszkowski

Konstanty Michał (Michał Konstanty) Paszkowski herbu Zadora – podczaszy starodubowski w latach 1669-1690.
Był elektorem Jana III Sobieskiego z województwa mścisławskiego w 1674 roku.

</doc>
<doc id="5064569" url="https://pl.wikipedia.org/wiki?curid=5064569" title="Rafał Szmigielski">
Rafał Szmigielski

Rafał Włodzimierz Szmigielski – polski chemik, dr hab. nauk chemicznych, profesor nadzwyczajny Instytutu Chemii Fizycznej Polskiej Akademii Nauk.
Życiorys.
W 1994 ukończył studia w Politechnice Warszawskiej, 20 października 2003 obronił pracę doktorską "Synteza pochodnych N-alkoksymetylowych amidów i sulfonamidów oraz badanie fragmentacji tych związków metodą spektrometrii mas", 11 października 2016 habilitował się na podstawie rozprawy zatytułowanej "Badania mechanizmów tworzenia i przemian wtórnych aerozoli atmosferycznych z użyciem sprzężonych technik spektrometrii mas". 
Jest zatrudniony na stanowisku profesora nadzwyczajnego w Instytucie Chemii Fizycznej Polskiej Akademii Nauk.

</doc>
<doc id="5064572" url="https://pl.wikipedia.org/wiki?curid=5064572" title="Wydanie samodzielne (muzyka)">
Wydanie samodzielne (muzyka)



</doc>
<doc id="5064573" url="https://pl.wikipedia.org/wiki?curid=5064573" title="Finał Pucharu Świata w Rugby 1995">
Finał Pucharu Świata w Rugby 1995

Finał Pucharu Świata w Rugby 1995 – finałowy mecz Pucharu Świata w Rugby 1995, rozegrany 24 czerwca 1995 na stadionie Ellis Park w Johannesburgu, zakończony zwycięstwem reprezentacji Południowej Afryki nad drużyną Nowej Zelandii 15:12 i zdobyciem przez nią tytułu mistrza świata. Zwycięstwo to stanowiło istotny element w łagodzeniu napięć rasowych w Południowej Afryce związanych z likwidacją w tym kraju apartheidu i przejęciem w 1994 władzy przez Nelsona Mandelę i Afrykański Kongres Narodowy.
Kontekst.
Rugby union było głównym sportem wśród białej mniejszości Południowej Afryki, identyfikowanym z reżimem apartheidu. Organizacja rugby w tym kraju odzwierciedlała rasowe uprzedzenia twórców tego systemu, panującego od lat 50.: istniały odrębne federacje rugby (wiodąca i dysponująca dużymi funduszami federacja dla białych oraz zepchnięte na margines federacje dla pozostałych), a biali gracze całkowicie zdominowali występy w reprezentacji. Dyskryminowana czarna większość mieszkańców Południowej Afryki na meczach reprezentacji kraju kibicowała jej przeciwnikom. Polityka rasowa władz kraju doprowadziła do coraz rzadszych w latach 60. i 70. kontaktów sportowych reszty świata z jego reprezentantami – Południową Afrykę wykluczono z igrzysk olimpijskich, a rugby pozostawało jedynym polem starć z innymi krajami, jednak i w tym zakresie kontakty powodowały gwałtowne protesty poza granicami, a często były odwoływane. Niewykluczenie Nowej Zelandii z igrzysk olimpijskich w Montrealu z powodu utrzymywania kontaktów w rugby z Południową Afryką spowodowało bojkot tej imprezy przez 27 krajów afrykańskich. Coraz bardziej izolowanej reprezentacji Południowej Afryki nie zaproszono do udziału w pierwszych dwóch edycjach pucharu świata w rugby, co miało wywrzeć presję na rządzącą tym krajem białą mniejszość.
Sytuacja zmieniła się w 1990, gdy rozpoczęły się przemiany polityczne w Południowej Afryce, zalegalizowano Afrykański Kongres Narodowy i rozpoczęto proces likwidacji apartheidu. W 1992 obie federacje południowoafrykańskie zjednoczyły się, a reprezentacja powróciła do rozgrywek międzynarodowych. Nie bez kłopotów, ponieważ byli zwolennicy zachowania tradycji z okresu dominacji białych, w tym odgrywania przed meczami dawnego hymnu kraju, trwały też dyskusje na temat pozostawienia dotychczasowych barw koszulek i przydomku "Springboks" (które ostatecznie zachowano). Bardzo szybko, bo już w 1993 International Rugby Board powierzyło organizację kolejnego pucharu świata w rugby Południowej Afryce. Organizacja tej imprezy w kraju dała okazję do łagodzenia licznych napięć w społeczeństwie. Zaważyły na tym starania nowego przywódcy kraju Nelsona Mandeli, ze współudziałem sportowców (przede wszystkim kapitana reprezentacji Francois Pienaara) i działaczy (w tym menedżera reprezentacji Morné du Plessisa), mające na celu wykorzystanie imprezy do zjednoczenia narodu (hasło: „Jedna drużyna, jeden naród”). Istotnym elementem była możliwość powołania do kadry czarnoskórego zawodnika, skrzydłowego Chestera Williamsa, którego zdjęcie znalazło się na billboardach w całym kraju.
Droga do finału.
W finale miały się spotkać dwie drużyny, których mecze od wielu lat były często uznawane za nieoficjalne zmagania o prymat na świecie: reprezentacje Południowej Afryki i Nowej Zelandii.
Gospodarze swój pierwszy mecz w turnieju rozegrali w Kapsztadzie po ceremonii otwarcia z udziałem Nelsona Mandeli przeciwko obrońcom tytułu mistrzowskiego, Australii i pokonali ją 27:18. W dwóch pozostałych spotkaniach grupowych Południowa Afryka pokonała Rumunię i Kanadę. W ćwierćfinale po brutalnym meczu gospodarze pokonali Samoa Zachodnie, a czarnoskóry Chester Williams, który powrócił do kadry po kontuzji przed tym meczem, zdobył w nim aż cztery przyłożenia. W półfinale rywalem Południowej Afryki była Francja: gospodarze wygrali mecz po bardzo zaciętym pojedynku, jednak niewiele brakowało, by w ogóle do niego nie doszło, a do finału awansowała bez gry Francja – przed meczem nad Durbanem przeszła niezwykle gwałtowna ulewa i wydawało się, że mecz nie będzie możliwy do rozegrania, a w przypadku odwołania spotkania o awansie decydowałaby klasyfikacja fair play, w której rywale Południowej Afryki byli lepsi.
Mecze grupowe Nowej Zelandii miały być dla tej drużyny formalnością, tymczasem już w pierwszym napotkała kłopoty ze strony Irlandii. Jednak rozgrywający świetny turniej skrzydłowy Jonah Lomu przeważył szalę na korzyść "All Blacks" zdobywając dwa przyłożenia i asystując przy kolejnym. W dwóch pozostałych meczach grupowych Nowa Zelandia pokonała Walię i Japonię (w tym ostatnim meczu, mimo braku Lomu na boisku, zdobyła aż 145 punktów), a w ćwierćfinale Szkocję, do czego znowu przyczynił się w dużym stopniu Lomu. W półfinale Nowa Zelandia zmierzyła się z Anglią i po raz kolejny bohaterem meczu okazał się Lomu: już w pierwszej minucie zdobył przyłożenie pokonując trzech angielskich graczy i Nowa Zelandia wygrała ten mecz 45:29. Przed finałem uwaga sympatyków rugby skupiała się na tym, czy gospodarze zdołają powstrzymać Lomu.
Przebieg finału.
Finał rozegrano na stadionie Ellis Park w Johannesburgu w obecności 63 tys. widzów. Nie padło w nim żadne przyłożenie, a wszystkie punkty zdobyto dzięki kopom na bramki. Gra była zdominowana przez obronę; gracze Południowej Afryki dzięki przyjętej taktyce skutecznie eliminowali z gry Jonaha Lomu i do przerwy prowadzili 9:6. W drugiej połowie przewagę miała Nowa Zelandia, która doprowadziła do remisu 9:9, jednak nie zdołała zdobyć decydujących punktów mimo próby kopu z drop goala tuż przed końcem meczu przez Andrew Mehrtensa. W pierwszej połowie dogrywki obie drużyny zdobyły z rzutów karnych po trzy punkty i nadal był remis 12:12. Jednak w drugiej połowie Joel Stransky przeważył szalę na korzyść gospodarzy drop goalem. Mecz zakończył się zwycięstwem Południowej Afryki 15:12.
Po meczu w mediach pojawiły się w prasie informacje, jakoby słabsza postawa reprezentacji Nowej Zelandii miała być spowodowana zatruciem pokarmowym większości zawodników krótko przed spotkaniem, jednak reprezentanci tego kraju odmówili wskazania tego zdarzenia jako usprawiedliwienia dla swojej porażki.
Dane meczowe:
Oddźwięk.
Po meczu Nelson Mandela wręczył puchar Webba Ellisa kapitanowi zwycięskiej drużyny Francois Pienaarowi. Czarnoskóry polityk wręczał trofeum białemu kapitanowi drużyny, a obaj mieli na sobie identyczne koszulki reprezentacji – jej ubranie przez Mandelę było wyjątkowo symboliczne, ponieważ wcześniej zarówno ona, jak i "Springboks" byli traktowani jako symbole apartheidu. Pienaar, udzielając wywiadu na stadionie, mówił o odczuwaniu wsparcia nie tylko publiczności na nim zgromadzonej, ale całego narodu, a biała w większości widownia na stadionie skandowała imię Mandeli. Euforia opanowała cały kraj, tworząc nadzieję, że rugby może zmniejszyć bariery dzielące społeczeństwo. Jeden mecz co prawda nie mógł tych barier całkowicie zlikwidować, ale stanowił jeden z najważniejszych momentów w drodze do tworzenia pokojowej przyszłości kraju.
Droga do finału i sam mecz były główną osnową bestsellerowej książki Johna Carlina "Playing the Enemy: Nelson Mandela and the Game That Changed a Nation" oraz opartego na niej filmu z 2009 w reżyserii Clinta Eastwooda "Invictus – Niepokonany".

</doc>
<doc id="5064575" url="https://pl.wikipedia.org/wiki?curid=5064575" title="Gloria Sanchez Productions">
Gloria Sanchez Productions

Gloria Sanchez Productions – amerykańska wytwórnia filmowa, jednostka zależna firmy Gary Sanchez Productions.
Wytwórnia została założona w lutym 2014 roku przez Jessicę Elbaum.
W styczniu 2020 roku wytwórnia podpisała wieloletnią umowę z Netflixem oraz Paramount Pictures.

</doc>
<doc id="5064577" url="https://pl.wikipedia.org/wiki?curid=5064577" title="Allen Covert">
Allen Covert

Allen Stephen Covert (ur. 13 października 1964 w West Palm Beach) − amerykański komik, aktor, scenarzysta i producent.
Życiorys.
Wczesne lata.
Covert urodził się w West Palm Beach, na Florydzie jako syn Elizabeth Ann (z domu Duhy) i Stephena Covertów. Studiował na Uniwersytecie Nowojorskim, gdzie poznał Adama Sandlera.
Życie prywatne.
14 lutego 2006 roku ożenił się z Kathryn Ashley Hagstrom. W lipcu 2019 Hagstrom złożyła pozew o rozwód, rozwiedli się w listopadzie 2019 roku.

</doc>
<doc id="5064579" url="https://pl.wikipedia.org/wiki?curid=5064579" title="Lamborghini Egoista">
Lamborghini Egoista

Lamborghini Egoista – samochód koncepcyjny zaprezentowany przez Lamborghini z okazji 50-lecia firmy. Model oparty jest na modelu Gallardo. Posiada 5,2 L (317 CU) silnik V10 wytwarzający 600 KM (447 kW, 608 PS).
Lamborghini Egoista ma unikalny, jednomiejscowy kokpit, podobny do kokpitu współczesnego myśliwca, oraz Drzwi kokpitowe. Aby wsiąść do pojazdu i z niego wysiąść, w bolidzie należy zdjąć kierownicę.
Unikalna obudowa Lamborghini Egoista ma przypominać byka gotowego do szarży. Oświetlenie przypomina współczesny samolot, z bocznymi znacznikami i kierunkowskazami po bokach i na górze samochodu, a także z przodu i z tyłu. Nadwozie składa się z aktywnych paneli aerodynamicznych, które podnoszą się i opuszczają, aby zapewnić optymalny docisk i stabilność. Korpus i koła są wykonane z materiału przeciw radarowego.
Samochód można obecnie zobaczyć w Museo Lamborghini w Sant'Agata Bolognese.

</doc>
<doc id="5064583" url="https://pl.wikipedia.org/wiki?curid=5064583" title="Rajd 1000 Miglia 2001">
Rajd 1000 Miglia 2001

Rajd 1000 Miglia 2001 (25. Rally 1000 Miglia) – 25 edycja rajdu samochodowego Rajd 1000 Miglia rozgrywanego we Włoszech. Rozgrywany był od 29 do 31 marca 2001 roku. Była to siódma runda Rajdowych Mistrzostw Europy w roku 2001 (rajd miał najwyższy współczynnik - 20) oraz druga runda Rajdowych Mistrzostw Włoch.

</doc>
<doc id="5064585" url="https://pl.wikipedia.org/wiki?curid=5064585" title="Czarna Afryka">
Czarna Afryka



</doc>
<doc id="5064587" url="https://pl.wikipedia.org/wiki?curid=5064587" title="Forum Ekonomiczne w Krynicy">
Forum Ekonomiczne w Krynicy



</doc>
<doc id="5064588" url="https://pl.wikipedia.org/wiki?curid=5064588" title="El Houssaine Ouchela">
El Houssaine Ouchela



</doc>
<doc id="5064593" url="https://pl.wikipedia.org/wiki?curid=5064593" title="Plac Marcina Lutra w Bielsku-Białej">
Plac Marcina Lutra w Bielsku-Białej

Plac Marcina Lutra – plac w śródmieściu Bielska-Białej, położony w historycznym Bielsku, w dawnej dzielnicy ewangelickiej Bielski Syjon. Plac był głównym rynkiem północnej części miasta, zaraz obok rynku i placu Bolesława Chrobrego.
Układ i płyta.
Plac posiada bardzo nieregularny kształt, swoją formą zbliżony do trapezu. Północna oś to około 130 metrów, zachodnia ok. 140 metrów, a południowa ok. 95 metrów. Łączna powierzchnia placu to ok. 13 000 m².
Przy południowo-wschodniej stronie placu przebiega ul. Władysława Orkana, ul. Ludwika Waryńskiego i ul. Kręta, przy skrzyżowaniu których znajduje się fragment murów miejskich. Od wschodu plac ogranicza plebania ewangelicka. Na północnej pierzei zlokalizowany jest Kościół Zbawiciela i skwer ze Studnią Pastorów. W środkowej części znajduje się budynek drukarni i wydawnictwa Augustana. Od południowego zachodu od odchodzi niewielka uliczka, będąca częścią parkingu.
Historia.
Początki kwartału jaki wytyczono wokół placu, sięgają roku 1781. Wówczas panujący cesarz Józef II Habsburg wydał dokument religijny znany jako "Toleranzpatent" ("pol". Patent tolerancyjny), który przyznał wyznawcom protestantyzmu pełnię praw obywatelskich. Warto zaznaczyć, że Śląsk Cieszyński stanowił największy wówczas bastion luteranów i kalwinistów w całej Przedlitawii. Na podstawie prawa do zakupu nieruchomości, członkowie Kościoła Jezusowego w Cieszynie nabyli ziemię, na której zbudowali pastorówkę, a w 1789 r. kościół (obecnie znany jako Kościół Zbawiciela).
Z chwilą ukończenia budowy kościół był budynkiem prostokątny bez wieży. 6 czerwca 1808 r. Bielsko padło ofiarą wielkiego pożaru, w wyniku którego spłonęła cała, zarówno drewniana, jak i murowana, zabudowa miasta, w tym zabudowania Bielskiego Syjonu. Szybko przystąpiono jednak do odbudowy i jeszcze w 1808 r. świątynia ponownie zaczęła służyć wiernym. 10 lat później zmarł pastor Georg Nowak, który kierował bielską parafią ewangelicką przez trzydzieści siedem lat. Pastor pochowany został na cmentarzu przy kościele św. Trójcy. Staraniem wielu wiernych w 1916 zabytkowy nagrobek został przeniesiony i od tego czasu znajduje się na placu, obok pastorówki.
W 1896 r. rozpoczęła się budowa nowej szkoły ludowej i wydziałowej szkoły dla dziewcząt, naprzeciwko kościoła. Po roku zakończono prace budowlane. Do roku 1913 mieściła się tu także żeńska szkoła średnia, ale została później zamknięta, ze względu na niską frekwencję.
W listopadzie 1897 r. został przedstawiony pomysł na budowę posągu wielkiego reformatora Marcina Lutra. Przez okres dwóch lat były zbierane środki na jego budowę, a następnie wybrano jeden z nadesłanych projektów. We wrześniu 1900 r. miało miejsce oficjalne odsłonięcie pomnika. Statua wraz z granitowym cokołem miała łącznie 2,5 metra. Była ona i pozostaje do dziś jednym z kilku takich pomników w Europie Środkowej.
Pod koniec okresu międzywojennego wzrosło znaczenie bielskiej wspólnoty protestanckiej. Miało miejsce wtedy częściowe przeniesienie administracji kościelnej z Cieszyna, a główną katedrą stał się Kościół Zbawiciela w Bielsku, a siedzibą biskupa budynek dawnej „starej” szkoły ewangelickiej.
Miejsce „starej” szkoły w 1991 roku zastąpił nowoczesny budynek ośrodka wydawniczego Augustana – głównego wydawcy czasopism, książek, podręczników, postylli, śpiewników itp. publikacji Kościoła Ewangelicko-Augsburskiego w Polsce.

</doc>
<doc id="5064595" url="https://pl.wikipedia.org/wiki?curid=5064595" title="Gabriel de Montgomery">
Gabriel de Montgomery

Gabriel de Montgomery (ur. 5 maja 1530 w Ducey, zm. 26 czerwca 1574 w Paryżu) – francuski szlachcic szkockiego pochodzenia, kapitan szkockiej gwardii króla Francji Henryka II, syn Jacques’a de Montgomery i Claudine de La Boissière.
Życiorys.
30 czerwca 1559 roku podczas turnieju z okazji pokoju w Cateau Cambrésis, drzazga z rozbitej kopii Montgomery'ego przebiła oko Henryka II i uszkodziła jego mózg wskutek uderzenia "contre coup". Na łożu śmierci król odpuścił winy swojemu partnerowi turniejowemu, jednak nieufny wobec Katarzyny Medycejskiej, Montgomery uciekł do Anglii na dwór Elżbiety I, stamtąd przeniósł się do Normandii i zmienił religię na protestantyzm. W 1562 roku Montgomery sprzymierzył się z Ludwikiem I de Bourbon de Condé. Armia protestancka Gabriela przejęła kontrolę nad miastem Bourges, nie zabijając ani jednej osoby. Zostało to przyćmione przez zniszczenia, jakie jego żołnierze wyrządzili potem w mieście, niszcząc obrazy i posągi we wszystkich kościołach. 15 kwietnia 1562 roku zajęli Rouen, lecz 10 maja postanowili uciec do Anglii. W 1573 roku powrócił do Anglii z flotą, próbując odciążyć oblężenie La Rochelle. Rok później próbował przejąć władzę w Normandii, został jednak schwytany i ścięty w Paryżu 26 czerwca 1574 roku.
Życie prywatne.
Ożenił się z Isabeau de La Touche (1550–1593), z którą miał czterech synów i cztery córki:

</doc>
<doc id="5064596" url="https://pl.wikipedia.org/wiki?curid=5064596" title="Maciej Gryczmański">
Maciej Gryczmański

Maciej Stanisław Gryczmański (ur. 11 lutego 1937 w Kazimierzu, zm. 4 kwietnia 2021) – polski specjalista w zakresie budownictwa, prof. dr hab. inż.
Życiorys.
Maciej Gryczmański urodził się w rodzinie inteligenckiej w Kazimierzu (obecnie jest to dzielnica Sosnowca). W Kazimierzu w latach 1943–1950 uczęszczał do szkoły podstawowej, następnie w latach 1950–1954 do Liceum Ogólnokształcącego im. Stanisława Staszica w Sosnowcu.
Obronił pracę doktorską, następnie uzyskał stopień doktora habilitowanego. 24 stycznia 1997 nadano mu tytuł profesora w zakresie nauk technicznych. Pracował na Wydziale Budownictwa Politechniki Opolskiej. Został zatrudniony na stanowisku profesora zwyczajnego w Katedrze Geotechniki, oraz dziekana na Wydziale Budownictwa Politechniki Śląskiej.
Był członkiem Komitetu Inżynierii Lądowej i Wodnej na IV Wydziale Nauk Technicznych Polskiej Akademii Nauk.
W 2003 odznaczony Krzyżem Kawalerskim Orderu Odrodzenia Polski.
Zmarł 4 kwietnia 2021, pochowany na Cmentarzu Centralnym w Gliwicach.

</doc>
<doc id="5064601" url="https://pl.wikipedia.org/wiki?curid=5064601" title="Mistrzostwa Europy w Curlingu 2019/Grupa B">
Mistrzostwa Europy w Curlingu 2019/Grupa B

Mistrzostwa Europy w Curlingu 2019 – turniej, który odbył się dwuetapowo: dywizje A i B zagrały w dniach 16–23 listopada 2019 w szwedzkim Helsingborgu, dywizja C w dniach 13–17 kwietnia rywalizowała w rumuńskim Braszowie. Zarówno mistrzami jak i mistrzyniami Europy zostali Szwedzi.
System rozgrywek.
Kobiety.
Round Robin rozegrany został w systemie kołowym (każdy z każdym). Odbyło się 9 kolejek. Do fazy play-off awansowały cztery najlepsze drużyny. Faza play-off składała się z półfinałów, w których 1 drużyna po Round Robin zagrała z 4, a 2 drużyna po Round Robin z 3. Zwycięzcy półfinałów awansowali do dywizji A i zagrali o mistrzostwo dywizji w finale, a przegrani w meczu o 3 miejsce.
Mężczyźni.
Reprezentacje zostały podzielone na dwie 8-zespołowe grupy. Round Robin w grupach rozegrany został w systemie kołowym (każdy z każdym). Odbyło się 7 kolejek. Do fazy play-off awansowały po trzy najlepsze drużyny z każdej grup. Po dwa najsłabsze zespoły z każdej grupy zagrały baraże o utrzymanie.
W I rundzie fazy play-off zmierzyły się drugie zespoły przeciwko trzecim. Zwycięzcy tych meczów zagrali w półfinałach przeciwko pierwszym zespołom po Round Robin. Zwycięzcy półfinałów awansowali do dywizji A i zagrali o mistrzostwo dywizji w finale, przegrani półfinałów w meczu o 3 miejsce, a przegrani I rundy w meczu o 5 miejsce.
W barażach o utrzymanie zagrały pomiędzy sobą drużyny z miejsc 7 oraz drużyny z miejsc 8. Następnie przegrani meczu 7 drużyn zagrali ze zwycięzcami meczu 8 zespołów.

</doc>
<doc id="5064605" url="https://pl.wikipedia.org/wiki?curid=5064605" title="Transformacja Legendre’a">
Transformacja Legendre’a

Transformacja Legendre’a – przekształcenie wypukłych funkcji o wartościach rzeczywistych. Dla wypukłej funkcji rzeczywistej formula_1 zmiennej formula_2 transformata Legendre’a polega na konstrukcji funkcji formula_3 zmiennej formula_4 dualnej do niej w sensie Younga. Jeśli pierwotna funkcja była określona na przestrzeni liniowej formula_5 to jej transformata Legendre’a jest funkcją z przestrzeń sprzężona formula_6 czyli przestrzeni funkcjonałów liniowych na przestrzeni formula_7
Transformacja nosi nazwę na cześć francuskiego matematyka Adriena-Mariego Legendre’a.
Motywacja.
Motywację do skonstruowania tej transformaty można wyrazić w postaci mniej ścisłej definicji. Można powiedzieć, że przekształcenie Legendre’a to zmiana funkcji i zmiennej w taki sposób, że stara pochodna jest traktowana jako nowa zmienna, a stara zmienna staje się pochodną otrzymanej w transformacji funkcji.
Wyrażenie różniczkowe
w związku z tożsamością formula_9 można zapisać jako
Jeśli teraz przyjąć, że
co jest transformacją Legendre’a formula_12 to
Ponadto, tak jak opisano wcześniej, nowa zmienna formula_14 jest równa starej pochodnej, a stara zmienna formula_2 jest równa nowej pochodnej:
Definicje mogą się różnić znakiem formula_17 Jeśli zmiennych formula_2 funkcji wyjściowej jest więcej niż jedna, transformację Legendre’a można rozważać na dowolnym ich podzbiorze.
Definicja.
Definicja analityczna.
Transformata Legendre’a funkcji formula_1 zadanej na podzbiorze formula_20 przestrzeni liniowej formula_21 nazywamy funkcję formula_3 określoną na podzbiorze formula_23 przestrzeni sprzężonej formula_24 zgodnie ze wzorem:
Gdzie formula_26 Jest wartością funkcjonału liniowego formula_27 na wektorze formula_28 W przypadku przestrzeni Hilberta formula_26 jest to zwykły iloczyn skalarny. W szczególnym przypadku funkcji różniczkowalnej na otwartym podzbiorze formula_30 przejście do jej transformaty Legendre’a odbywa się za pomocą wzorów:
przy czym formula_2 muszą być wyrażone poprzez formula_33 z drugiego równania.
Sens geometryczny.
Dla funkcji wypukłej formula_34 jej epigraf formula_35 jest wypukłym zbiorem domkniętym, którego brzegiem jest wykres funkcji formula_36 Zbiór hiperpłaszczyzn stycznych do epigrafu funkcji formula_34 jest naturalną dziedziną transformaty Legendre’a formula_3 Jeśli formula_33 to hiperpłaszczyzna styczna do epigrafu, przecina ona oś formula_14 w pewnym jednym punkcie. Jej formula_14 -współrzędna, wzięta z przeciwnym znakiem jest równa formula_42
Przyporządkowanie formula_43 jest jednoznacznie określone na otoczeniu, na którym funkcja formula_1 jest różniczkowalna. Wówczas formula_33 jest hiperpłaszczyzną styczną do wykresu funkcji formula_1 w punkcie formula_28 Odwrotne przyporządkowanie formula_48 jest jednoznacznie zdefiniowana wtedy i tylko wtedy, gdy funkcja formula_1 jest ściśle wypukła. Tylko wówczas bowiem formula_2 jest jedynym punktem styczności hiperpłaszczyzny formula_33 z wykresem funkcji formula_36
Jeśli funkcja formula_1 jest różniczkowalna i ściśle wypukła, przekształcenie formula_54 jest dobrze określone i wzajemnie jednoznaczne. Przekształca ono punkt hiperpłaszczyzny formula_33 na wartości różniczki funkcji formula_1 w punkcie formula_28 Umożliwia ono przekształcenie dziedziny funkcji formula_3 w przestrzeń elementów sprzężonych formula_6 które są różniczkami funkcji formula_36
Przykłady.
Funkcja potęgowa.
Rozważmy transformację Legendre’a funkcji o wzorze formula_70 (formula_71 formula_72) określonej na formula_73 W przypadku parzystego formula_74 można rozważyć formula_75 (bo wtedy formula_1 jest wypukła).
Przekształcamy to do formy formula_78 i dostajemy
W taki sposób otrzymujemy transformację Legendre’a dla funkcji potęgowej:
Łatwo sprawdzić, że powtórzona transformacja Legendre’a daje ponownie wyjściową funkcję formula_36
Funkcja wielu zmiennych.
Rozważmy funkcję wielu zmiennych określoną na przestrzeni formula_82 następującym wzorem:
gdzie formula_84 oznacza rzeczywistą, dodatnio określoną macierz, a formula_85 pewną stałą. Na początku upewnijmy się, że przestrzeń sprzężona, na której określona jest transformacja Legendre’a, pokrywa się z formula_86 Aby to zrobić, musimy upewnić się, że istnieje ekstremum funkcji formula_87
Ze względu na dodatnią określoność macierzy formula_90 punkt krytyczny funkcji formula_91 jest jej maksimum. Wynika z tego, że dla każdego formula_33 istnieje supremum. Obliczenie transformacji Legendre’a odbywa się bezpośrednio:
Zastosowania.
Mechanika hamiltonowska.
W mechanice Lagrange’a układ fizyczny może być opisany funkcją Lagrange’a. W typowych zagadnieniach jest ona następującej postaci:
dla formula_95 ze standardowym iloczyn skalarny. Macierz formula_20 jest dodatnio określoną macierzą rzeczywistą. W przypadku, gdy lagranżjan nie jest zdegenerowany pod względem prędkości, to znaczy
możemy przeprowadzić transformację Legendre’a w dziedzinie prędkości i otrzymać nową funkcję zwaną hamiltonianem:
Termodynamika.
W termodynamice bardzo często spotykane są różne funkcje termodynamiczne, których różniczka w najbardziej ogólnym przypadku jest postaci:
Na przykład różniczka energii wewnętrznej wygląda następująco:
Energia jest tutaj przedstawiona jako funkcja zmiennych formula_101 takie zmienne nazywane są zmiennymi naturalnymi. Wtedy energię swobodną uzyskuje się jako transformację Legendre’a energii wewnętrznej:
Ogólnie rzecz biorąc, jeśli chcemy przejść z funkcji formula_104 do funkcji formula_105 to należy wykonać transformację Legendre’a:

</doc>
<doc id="5064607" url="https://pl.wikipedia.org/wiki?curid=5064607" title="Stylik glonów">
Stylik glonów

Stylik – występująca u wielu mikroskopijnych glonów podłużna struktura, na której osadzone są komórki.
W polskiej literaturze fykologicznej stylikiem nazywane są struktury określane w języku angielskim czy łacinie różnymi terminami. Z kolei w polskiej literaturze ogólnobotanicznej twory te mogą być określane inaczej, np. jako trzoneczki.
Kolonijne glony wolno pływające.
U wielu glonów fitoplanktonowych tworzących w przybliżeniu kuliste kolonie styliki to słupkowate lub nitkowate, często galaretowate, twory łączące komórki i utrzymujące je razem. Często rozchodzą się promieniście od środka kolonii. U niektórych gatunków są rozgałęzione. W obrazie mikroskopowym mają różne stopnie wyraźności. Takie styliki występują u różnych sinic. U "Gomphosphaeria" styliki są węższe niż komórki i rozszerzają się na końcu, obejmując komórkę otoczką. Komórki po podziale długo pozostają w parze na tym samym styliku. Z kolei u "Woronichinia" styliki są równie szerokie jak komórki i dzielą się podłużnie zaraz po podziale komórki, przez co zawsze przyczepione są do nich pojedyncze komórki. Przez gęste upakowanie ich obraz mikroskopowy sprawia wrażenie warstwowania galaretki kolonii. W anglojęzycznej literaturze określane jako "stalk". 
Podobną funkcję mają galaretowate styliki niektórych zielenic. U niektórych przedstawicieli rodziny "Botryococcaceae" czy u "Dichotomococcus" są to pozostałości ścian komórkowych. Styliki złotowiciowców mają różną postać. U "Chrysoxys" stylik jest wydłużoną częścią komórki i jest kurczliwy. Podobnie jest u "Dinobryon", przy czym komórka przyczepia się nim nie do innych komórek kolonii, a do ściany domku tworzącego kolonię. Również są określane jako "stalk". Podobnymi stylikami łączą się komórki "Chrysosphaerella" czy "Synura". Natomiast u "Uroglena" styliki są galaretowate i widlasto rozgałęzione (określane jako "strands"). 
Glony osiadłe.
U innych glonów, fitobentosowych lub epibiontycznych, to struktura, przy pomocy której komórka jest przytwierdzona do podłoża. U "Korshikoviella" stylik jest zakończony kotwiczką, którą przyczepia się do ciał skorupiaków. U innych zielenic z rodziny "Characiaceae", np. "Characium", także występują dłuższe styliki lub krótsze stopki, przy pomocy których komórki utrzymują się przy podłożu. W anglojęzycznej literaturze taka struktura nazywana jest "stipe". Podobne galaretowate styliki występują u osiadłych lub rzadko odrywających się od podłoża (tychoplanktonowych) okrzemek. 

</doc>
<doc id="5064612" url="https://pl.wikipedia.org/wiki?curid=5064612" title="Mirosław Wieczorkiewicz">
Mirosław Wieczorkiewicz

Mirosław Wieczorkiewicz (ur. 1958 w Gorzowie Wielkopolskim, zm. 18 sierpnia 2020) – polski fotograf, fotoreporter, dziennikarz, wydawca, działacz społeczny. Członek Rady Senatu Akademii im. Jakuba z Paradyża w Gorzowie Wielkopolskim. Przewodniczący Rady Studentów Niepełnosprawnych. Członek Prezydium Krajowej Rady Niewidomych Diabetyków. Członek Polskiego Związku Niewidomych. Współtwórca zespołu prasowego Głównej Komisji Sportu Żużlowego.
Życiorys.
Był absolwentem Akademii im. Jakuba z Paradyża w Gorzowie Wielkopolskim. Związany z gorzowskim środowiskiem dziennikarskim oraz fotograficznym – mieszkał i pracował w Gorzowie Wielkopolskim. Miejsce szczególne w jego twórczości zajmowała fotografia reportażowa, w zdecydowane większości poświęcona tematyce sportowej (żużlowej). 
Jako fotoreporter debiutował w 1973 – wówczas miała miejsce jego pierwsza publikacja w prasie (dziennik "Sport"). Od 1974 jako fotoreporter współpracował z Klubem Sportowym Stal Gorzów Wielkopolski. W latach 1973–2004 jako fotoreporter współpracował z wieloma krajowymi oraz lokalnymi czasopismami (m.in. "Głosem Wielkopolskim", "Kurierem Szczecińskim", "Motorem", "Przeglądem Sportowym", "Sportem", "Sportowcem", "Tygodnikiem Żużlowym", "Gazetą Lubuską", "Ziemią Gorzowską"). Uczestniczył w kilkuset imprezach, wydarzeniach sportowych w Polsce i za granicą (m.in. w mistrzostwach świata na lodzie w Ałma Acie), z których tworzył wiele fotoreportaży – publikowanych w wielu sportowych czasopismach w Polsce i za granicą (m.in. w Anglii, Danii, Niemczech, Szwecji). Od 1989 do 1996 był współwłaścicielem Agencji Reklamowo-Wydawniczej "DeJaMir", która wprowadziła na rynek prasowy czasopisma takie jak: "Gorzowiak", "Kurier Gorzowski", "Sportowy Kurier Gorzowski", "Tygodniowa Gazeta Popołudniowa". Z powodu utraty wzroku, w 2004 zakończył działalność fotoreporterską.
Był autorem wystaw indywidualnych – m.in. wystawy "Świat speedway'a zatrzymany w kadrze" w Gorzowie Wielkopolskim i Kostrzynie, w 1997 roku oraz wystawy "Edward Jancarz – pamiętajmy Go takim, jaki był na torze" – w gorzowskiej Galerii ARS, w 2005. W 2006 został laureatem Plebiscytu "Tygodnika Żużlowego" na Zdjęcie Sezonu 2005. Zmarł w nocy z 17 na 18 sierpnia 2020 po ciężkiej chorobie, w wieku 62 lat. Pochowany został na Cmentarzu Komunalnym w Gorzowie Wielkopolskim.

</doc>
<doc id="5064620" url="https://pl.wikipedia.org/wiki?curid=5064620" title="Ewa Kierska">
Ewa Kierska

Ewa Kierska, również Ewa Kierska-Hoffmann, urodzona jako Janina Ewa Kierska, (ur. 18 grudnia 1923 roku we Lwowie, zm. 13 listopada 2013 roku w Krakowie) – polska malarka, autorka cyklu "Zabawy dziecięce", rysunków do prozy Brunona Schulza, ale przede wszystkich licznych martwych natur. Żona rysownika i malarza Adama Hoffmanna. Studiowała w Krakowie najpierw w Kunstgewerbeschule (1940–1943), a następnie w Akademii Sztuk Pięknych (1945–1950).
Życiorys.
Ojciec – Alfons Marian Kierski, syn Michała i Gabrieli z domu Moszczeńskiej, oraz matka – Marcelina Spett, córka Jakuba i Marii z domu Steinhaus zdecydowali się ochrzcić dziewczynkę 30 listopada 1924 roku w kościele św. Mikołaja we Lwowie. Ewa Kierska miała dwie siostry - Annę urodzoną w 1921 roku oraz Krystynę urodzoną w 1925 roku. Rodzina mieszkała we Lwowie przy ulicy Zimorowicza. W pierwszej połowie lat 30. XX wieku po upadłości sklepu ojca Alfonsa matka Kierskiej – Marcelina, wraz z trzema córkami, przeniosła się do rodziny mieszkającej w Krakowie, a dziewczynki rozpoczęły naukę u sióstr urszulanek w Nowym Sączu. Później Kierska uczyła się w XI Państwowym Liceum i Gimnazjum im. Józefy Joteyko w Krakowie oraz Państwowym Seminarium dla Wychowawczyń Przedszkoli. W 1940 roku Kierska rozpoczęła studia w Kunstgewerbeschule w Krakowie pod kierunkiem Stanisława Kamockiego i studiowała tam, aż do zamknięcia tej szkoły w 1943 roku. Tam też poznała Adama Hoffmanna. W czasie okupacji niemieckiej Kierska była w karmicielką wszy w Instytucie Badań nad Tyfusem Plamistym i Wirusami prof. Rudolfa Weigla.
W 1945 roku rozpoczęła studia w Akademii Sztuk Pięknych w Krakowie w pracowni Eugeniusza Eibischa, gdzie trafiła także znaczna część przyszłej II Grupy Krakowskiej. Studia ukończyła w 1950 roku. W latach 50. XX wieku była już żoną Adama Hoffmanna i przeprowadziła się do mieszkania w kamienicy przy placu Biskupim 8/10, gdzie mieszkała do końca swojego życia. Kierską odwiedzali: Jerzy Nowosielski, Andrzej Wajda, Andrzej Wróblewski, Józef Życiński, Michał Heller, Tadeusz Różewicz. Z tym ostatnim prowadziła bogatą korespondencję od lat 60. XX wieku do swojej śmierci w 2013 roku. Została pochowana na Cmentarzu Rakowickim w Krakowie.
Twórczość.
W końcu lat 40. XX wieku stworzyła serię rysunków, które były ilustracjami do prozy Brunona Schulza. Pierwsze obrazy Kierskiej to pojedyncze martwe natury, a pierwszym cyklem są "Zabawy dziecięce" inspirowane jej własnym dzieciństwem. W jego skład wchodzą najpewniej prace takie jak: "W kukurydzy" z 1955 roku, "Skakanka" z 1956 r., "Na strychu" z 1956 r., "Pod żaglami" z 1956 r., "Huśtawka" z 1957 r., "Na kładce" z 1958 r., "Ognisko I" z 1958 r., "Ognisko II" z 1958 r., "Wiosna" z 1958 r., "Gimnastyka" z 1959 r., "Ciuciubabka" z 1959 r. Część z nich jest obecnie znana i znajduje się w różnych kolekcjach m.in. w Muzeum Narodowym w Krakowie i Galerii Dyląg w Krakowie, część nie została niestety zlokalizowana. Łączy je wspólny język formalny, który w pierwszej chwili każe przywołać słynne "Gimnastyczki" Jerzego Nowosielskiego. Jednak u Kierskiej inna jest tonacja barwna, również źródło jest zupełnie inne, artystka odwołuje się tu raczej do Giotta di Bondone, który właśnie w tym okresie jej twórczości był postacią dla niej centralną. W latach 50. i 60. XX wieku maluje obrazy na podstawie własnych snów. Korzysta wtedy z inspiracji mitologicznych i biblijnych. Pojawiają się tu przede wszystkim postaci z mitologii greckiej: Orfeusz, Narcyz, Hiacynt, Dedal i Ikar, a także starotestamentowe figury Samsona i Dalili, Tobiasza czy żony Lota. Bardzo ważnym tematem jest dla Kierskiej dominująca w jej twórczości martwa natura. Te obrazy malowała głównie od lat 70. XX wieku aż do końca swojego życia. Martwe natury układają się w pewne cykle wyodrębnione ze względu na przedstawione przedmioty takie jak: książki, chleb, owoce, rośliny, czaszka. Charakterystyczną właściwością wszystkich tych prac jest klimat melancholii.
W czasie jej artystycznej działalności (od lat 50. XX wieku do początku XXI wieku) pojawiały się pojedyncze recenzje z jej wystaw pióra: Stanisława Rodzińskiego, Jacka Buszyńskiego, Stanisława Primusa, Andrzeja Sawickiego, Andrzeja Osęki, Henryka Cyganika, Tadeusza Nyczka, a także krótka wzmianka Mieczysława Porębskiego w jego książce "Pożegnanie z krytyką". Z dwóch dużych wystaw w Galerii Dyląg z roku 2007 i 2009 wstępy do katalogów pisała Anna Baranowa. W 2020 roku Wydawnictwo Universitas wydało książkę Sylwii Góry "Ewa Kierska. Malarka melancholii" poświęconą postaci i twórczości artystki.

</doc>
<doc id="5064625" url="https://pl.wikipedia.org/wiki?curid=5064625" title="Bitwa pod Jełaniem">
Bitwa pod Jełaniem

Bitwa pod Jełaniem – walki oddziałów polskiej 14 Wielkopolskiej Dywizji Piechoty gen. Daniela Konarzewskiego z sowiecką 17 Dywizją Strzelców toczone w okresie wojny polsko-bolszewickiej.
Geneza.
Zimą 1919/1920 na froncie polsko-sowieckim odnotowywano tylko działania lokalne. Linia frontu była rozciągnięta od środkowej Dźwiny, wzdłuż Berezyny, Uborci, Słucza, po Dniestr. Zastój w działaniach wojennych obie strony wykorzystywały na przygotowanie się do decydujących rozstrzygnięć militarnych planowanych na wiosnę i lato 1920 
Jeszcze jesienią 1919 ówczesny dowódca 9 Dywizji Piechoty płk Władysław Sikorski zaproponował uderzenie na Mozyrz i Kalinkowicze. Jego zdaniem opanowanie tych miejscowości przerwałoby linię kolejową Piotrogród–Orsza–Żłobin–Kalinkowicze–Żmerynka, która łączyła trzy fronty sowieckie: Północny (estoński i łotewski), Zachodni (polski) i Południowy (skierowany przeciw Denikinowi), a wojskom polskim umożliwiłoby wyjście z błot poleskich i umocnienie się na suchym terenie „półwyspu” mozyrskiego. Do tej koncepcji wrócono na początku roku 1920. Naczelny Wódz Józef Piłsudski wydał 26 lutego 1920 rozkaz skierowany do dowódcy Grupy Poleskiej płk. Władysława Sikorskiego uderzenia na Mozyrz i Kalinkowicze.
6 marca 9 Dywizja Piechoty opanowała linię kolejową Kalenkowicze – Szaciłki, podjęła działania wzdłuż prawego brzegu Berezyny i zajęła Jakimowską Słobodę. Tym samym nawiązana została łączność z oddziałami 14 Wielkopolskiej Dywizji Piechoty gen. Daniela Konarzewskiego. Cel operacji został osiągnięty.
16 marca Sowieci wyprowadzili kontruderzenie i opanowali Jakimowską Słobodę oraz Szaciłki.
Walki pod Jełaniem.
W marcu 1920 oddziały sowieckiej 17 Dywizji Strzelców toczyły walki pod Szaciłkami i Jakimowską Słobodą i poniosły znaczne straty. Dowództwo sowieckie przez blisko dwa tygodnie porządkowało i uzupełniało swoje oddziały nie podejmując akcji zaczepnych. Po stronie polskiej front nad Berezyną od Domanowicz przez Szaciłki i Jakimowską Słobodę do jeziora Świed obsadził 56 pułk piechoty, wzmocniony I batalionem 55 pułku piechoty. Na prawym skrzydle stacjonowała 2 Brygada Jazdy, a na stanowiskach obronnych pozostawał 15 pułk piechoty z 9 Dywizji Piechoty. 28 marca Sowieci uderzyli na Jakimowską Słobodę. Twarda obrona oddziałów polskich powstrzymała ich natarcie. Wtedy na południowym wschodzie od miejscowości rozpoczęli koncentrację całej 17 Dywizji Strzelców z zamiarem odbicia Szaciłek i Jakimowskiej Słobody, a następnie rozwinięcia ofensywy na Kalenkowicze i Mozyrz.
Kolejne sowiecki natarcie ruszyło 3 kwietnia i uderzyło w prawe skrzydło II/56 pułku piechoty broniącego się nad jeziorem Świed i w lewe skrzydło 15 pułku piechoty pod Borowikami. 15 pułk piechoty nie wytrzymał uderzenia i 4 kwietnia wycofał się z Szupiejek i Chutoru w kierunku na Jełań. Na zagrożony odcinek dowództwo 14 Dywizji Piechoty skierowało odwodowe III/56 pp oraz I/55 pp z 7 baterią 14 pap. Nad zgrupowaniem liczącym około 800 żołnierzy, 22 ckm-y i 4 działa dowodzenie objął kpt. Stanisław Siuda. Atak rozpoczęto tuż po północy 5 kwietnia prowadząc go wzdłuż drogi z Grzebienia. Dwie kompanie I/55 pp rozwinęły się na zachód od tej drogi, dwie kompanie III/56 pp na wschód od niej. Po jednej kompanii bataliony wydzieliły do odwodu dowódcy grupy.
Przeciwnik nie spodziewał się uderzenia od wschodniej strony. Przygotował linię obronną na zachodzie i tam skoncentrował większość sił. Flankowy atak polskiej piechoty wsparty 7 baterią 14 pap i szturm „na bagnety” spowodował, że po krótkiej walce Polacy rozproszyli dwa bataliony 17 Dywizji Strzelców i obsadzili Jełań. Sowieci wyprowadzili dwa kolejne kontrataki nacierając od wschodu i południa. Po ich niepowodzeniu dowództwo sowieckie skierowało na Jełań główne siły 17 Dywizji Strzelców, liczące około 3000 żołnierzy, 16 dział i ponad 40 ckm-ów. Atak sowieckich strzelców poprzedziła nawała ogniowa czterech baterii artylerii, a około 15.15 ruszyły do natarcia gęste tyraliery czerwonoarmistów. W toku walk polskie prawe skrzydło zaczęło się cofać. Włamanie przeciwnika zlikwidował kontratak kompanii odwodowej, wsparty ogniem 7 baterii. 
Około 18.00 na pole boju przybył 3 szwadron 3 pułku ułanów. Po zmroku Sowieci spróbowali jeszcze raz zdobyć Jełań. Obrońcy oświetlili rakietami przedpole, a przeciwnik poniósł ciężkie straty. Na prawym skrzydle Sowieci próbowali zastosować wojenny fortel. Gdy pierwsza tyraliera dotarła na 30-40 kroków do stanowisk obrony, czerwonoarmiści zaczęli rzucać karabiny i z podniesionymi do góry rękami poddawać się. Gdy żołnierze polscy wyszli z okopów, aby zabrać jeńców, w świetle nowej serii rakiet zauważyli, że „poddający się" trzymają w dłoniach granaty. Natychmiast wznowiono ogień, masakrując gęstą tyralierę nieprzyjaciela. Kiedy kontratak sowiecki został złamany, zaatakowali Polacy, wprowadzając do walki kompanie odwodowe, i odrzucili przeciwnika do skraju lasu. Ataki na dobrze okopaną polską piechotę przyniosły Sowietom wielkie straty. Około 300 czerwonoarmistów poległo lub zostało rannych, Polacy wzięli 98 jeńców, zdobyli 12 ckm-ów. Po stronie polskiej było 3 poległych i 9 rannych. 
6 kwietnia Jełań obsadził I batalion 22 pułku piechoty. Nazajutrz odparto kilka natarć pododdziałów 17 Dywizji Strzelców. Jednak wobec utraty przez 14 Dywizję piechoty wsi Borowiki i Jakimowskiej Słobody, oraz porażki 5 kompanii 56 pułku piechoty nad jeziorem Świed (część żołnierzy z dowódcą kompanii dostała się do niewoli) nocą z 8 na 9 kwietnia batalion wycofał się do Strakowicz. Na rubieży Szaciłki – Strakowicze 55. i 56 pułk piechoty definitywnie zatrzymały sowieckie natarcie. Ostatecznie walki stoczone na Polesiu w drugiej połowie marca i na początku kwietnia przyniosły Armii Czerwonej niewielkie zyski terenowe kosztem znacznych strat. Nie zrealizowano zasadniczego celu działań: odzyskania Mozyrza i Kalenkowicz.
Dla uczczenia rocznicy Konstytucji 3 maja, III batalion 58 pp por. Maksymiliana Bartscha przebył bagna po zbudowanych przez siebie kładkach i w nocy uderzył na broniony przez 88 pułk strzelców Jełań. Zaskoczenie było całkowite, rozbito sowieckie oddziały, które wycofały się w okoliczne bagna. Straty nieprzyjaciela wyniosły kilkudziesięciu poległych, rannych i potopionych w bagnach. Polacy zdobyli siedem ckm-ów, tabor z zapasami amunicji i sprzętem telefonicznym.
6 maja rozkaz opanowania Jełania otrzymał 63 pułk piechoty kpt. Władysława Koczorowskiego. Pułk jednocześnie miał odciąć odwrót oddziałom nieprzyjaciela wycofującym się traktem horwalskim z rejonu Jakimowskiej Słobody. Nocą z 6 na 7 maja, liczący 2051 żołnierzy i wsparty baterią 15 pułku artylerii polowej, 63 pułk piechoty swoimi siłami głównymi ruszył bezpośrednio na Jełań. Jego 7 i 8 kompania wykonywały manewr obejścia od północy. Do pierwszych walk doszło na przedpolach wsi. Po godzinnej walce Polacy przełamali sowiecką obronę i zdobyli umocnienia. Tu jednak dowódca pułku postanowił zatrzymać natarcie i czekać na wyniki działań oddziału obejścia. Obie kompanie zabłądziły jednak w lasach i przybyły pod Jełań z dużym opóźnieniem. W ten sposób przeciwnik uniknął okrążenia, a Sowieci wycofali się bez większych przeszkód na kolejne rubieże obrony.
Walka pod Jełaniem była uwieczniona na chorągwi 63 Toruńskiego pułku piechoty w napisie: „Jełań — 8.V.1920 rok”. Była to pierwsza walka "pomorskiego pułku" jaką stoczył on w wojnie polsko-bolszewickiej.

</doc>
<doc id="5064626" url="https://pl.wikipedia.org/wiki?curid=5064626" title="Ceija Stojka">
Ceija Stojka

Ceija Stojka (ur. 23 maja 1933 w Kraubath an der Mur, zm. 28 stycznia 2013 w Wiedniu) – austriacka artystka, malarka, pisarka, muzyk i aktywistka pochodzenia romskiego. 
Życiorys.
Ceija Stojka urodził się w Kraubath an der Mur w Styrii. Jej bratem jest muzyk i pisarz Mongo Stojka. Jej rodzice byli lowarami. Wraz z matką i czwórką rodzeństwa przeżyła holocaust. Później przeniosła się do Wiednia, gdzie zarabiała na życie między innymi jako malarka, piosenkarka i pisarka. W 1992 roku została austriacką rzeczniczką do spraw uznania ludobójstwa Romów i Sinti. Walczyła przeciwko dyskryminacji Romów. Napisała trzy autobiograficzne książki i namalowała wiele obrazów. Jej obrazy znajdowały się między innymi w galeriach w Europie, Stanach Zjednoczonych i Japonii. Zmarła 28 stycznia 2013 roku w Wiedniu.

</doc>
<doc id="5064631" url="https://pl.wikipedia.org/wiki?curid=5064631" title="Radzieckie operacje w dolinie Panczsziru">
Radzieckie operacje w dolinie Panczsziru



</doc>
<doc id="5064641" url="https://pl.wikipedia.org/wiki?curid=5064641" title="Goro">
Goro



</doc>
<doc id="5064643" url="https://pl.wikipedia.org/wiki?curid=5064643" title="Mortal Kombat (seria)">
Mortal Kombat (seria)



</doc>
<doc id="5064645" url="https://pl.wikipedia.org/wiki?curid=5064645" title="Best Stream Awards">
Best Stream Awards

Best Stream Awards – festiwal nagród dla twórców i materiałów wideo oraz audio dostępnego w streamingu na wszelkich platformach.
Pomysłodawcą i dyrektorem festiwalu jest Radek Kobiałko.
Wyróżniane są najważniejsze, najlepsze i najpopularniejsze realizacje, których na co dzień można oglądać i słuchać za pośrednictwem dedykowanych platform wideo i audio czy w mediach społecznościowych.
Celem jest również spotkanie twórców, specjalistów przedstawicieli z branży komunikacji cyfrowej, mediów, marketingu, biznesu oraz organizacji non-profit – stworzenie przestrzeni do inspirujących dyskusji wokół komunikacji cyfrowej oraz trendów technologicznych.
O nominacjach decydował specjalny algorytm analizujący miliony danych a partnerem merytorycznym festiwalu jest firma analityczna InfluTool monitorująca dziesiątki tysięcy najbardziej aktywnych w internecie i streamingu osób i brandów.
Nominacje w 43 kategoriach ogłaszane były w styczniu i lutym a pandemia odwołała kilka kolejnych terminów ogłoszenia laureatów i gale planowane m.in. w Krakowie, Sopocie, Łodzi i Chorzowie.
W końcu 27 grudnia 2020 roku udało się zorganizować galę online prowadzoną przez Macieja Orłosia a laureatów wraz z nim przedstawiała plejada gwiazd – aktorów jak Barbara Kurdej-Szatan, Andrzej Seweryn, Maciej Stuhr, Olaf Lubaszenko, Zbigniew Zamachowski, dziennikarek i dziennikarzy jak Magda Mołek, Beata Tadla, Eliza Michalik czy Mateusz Borek, osobowości świata internetu jak Natsu, Cyber Marian, Sławomir (piosenkarz). Specjalne wyróżnienia dla „Pozytywnych bohaterów streamingu czasów pandemii” między innymi dla aktorek i aktorów Teatru Ateneum, Piotr Gąsowski, Krakowskie Biuro Festiwalowe i platforma Play Kraków, Adam Sztaba i jego orkiestra #wdomuzagrane czy dla Player.PL i Fundacja TVN Nie jesteś sam za #koncertdlabohaterów.
Najpopularniejszy serialem Wataha sezon 3 HBO GO, podcast roku „Tu Okuniewska” Joanna Okuniewska, Audiobook roku to „Umorzenie” Remigiusz Mróz czytane przez Krzysztof Gosztyła

</doc>
<doc id="5064647" url="https://pl.wikipedia.org/wiki?curid=5064647" title="Czołgi Wojska Polskiego">
Czołgi Wojska Polskiego



</doc>
<doc id="5064649" url="https://pl.wikipedia.org/wiki?curid=5064649" title="Mistrzostwa Europy w Curlingu 2019/Grupa C">
Mistrzostwa Europy w Curlingu 2019/Grupa C

Mistrzostwa Europy w Curlingu 2019 – turniej, który odbył się dwuetapowo: dywizje A i B zagrały w dniach 16–23 listopada 2019 w szwedzkim Helsingborgu, dywizja C w dniach 13–17 kwietnia rywalizowała w rumuńskim Braszowie. Zarówno mistrzami jak i mistrzyniami Europy zostali Szwedzi.
System rozgrywek.
Round Robin rozegrany został w systemie kołowym (każdy z każdym). Do fazy play-off awansowały cztery najlepsze drużyny. Faza play-off składała się z dwóch rund. W I rundzie 1 drużyna po Round Robin zagrała z 2, a 3 drużyna po Round Robin z 4. W II rundzie zmierzyli się ze sobą przegrani meczu 1 vs 2 z wygranymi meczu 3 vs 4.
System ten obowiązywał zarówno w turnieju pań jak i panów.

</doc>
<doc id="5064658" url="https://pl.wikipedia.org/wiki?curid=5064658" title="Artyleria samobieżna Wojska Polskiego">
Artyleria samobieżna Wojska Polskiego



</doc>
<doc id="5064660" url="https://pl.wikipedia.org/wiki?curid=5064660" title="Operacja Panczszir-82">
Operacja Panczszir-82



</doc>
<doc id="5064662" url="https://pl.wikipedia.org/wiki?curid=5064662" title="Operacja Panczszir-84">
Operacja Panczszir-84



</doc>
<doc id="5064670" url="https://pl.wikipedia.org/wiki?curid=5064670" title="Transportery opancerzone i bojowe wozy piechoty Wojska Polskiego">
Transportery opancerzone i bojowe wozy piechoty Wojska Polskiego



</doc>
