<doc id="5064674" url="https://pl.wikipedia.org/wiki?curid=5064674" title="Stadion miniżużlowy w Wawrowie">
Stadion miniżużlowy w Wawrowie

Stadion miniżużlowy w Wawrowie – stadion miniżużlowy w Wawrowie niedaleko Gorzowa Wielkopolskiego, w Polsce. Został otwarty 11 listopada 1998 roku. Obiekt posiada 200 miejsc siedzących dla widzów. Użytkowany jest przez klub miniżużlowy GUKS Speedway Wawrów. Długość toru żużlowego na stadionie wynosi 130 m, jego szerokość na prostych to 10 m, a na łukach 12,5 m. Stadion znajduje się obok boiska piłkarskiego, na którym swoje mecze rozgrywają zawodnicy Warty Wawrów.
Otwarcie minitoru w Wawrowie miało miejsce 11 listopada 1998 roku. Po dokonaniu modernizacji, m.in. zamontowaniu bandy, wieżyczki sędziowskiej i zainstalowaniu sztucznego oświetlenia, 30 czerwca 2001 roku ponownie dokonano uroczystego otwarcia obiektu. Stadion, jako pierwszy obiekt miniżużlowy w kraju, otrzymał wówczas homologację. Na torze wychowało się wielu znanych zawodników, m.in. Krzysztof Cegielski i Bartosz Zmarzlik. Obiekt gościł wiele zawodów rangi krajowej i międzynarodowej, w tym finały Pucharu Europy w klasie 80cc (2003 – była to pierwsza edycja tych zawodów) i Złotego Trofeum Młodzików (80cc) (2005), a także zawody Międzynarodowego Grand Prix minispeedwaya, zawody o Drużynowe i Indywidualne Mistrzostwo Polski, rundy Pucharu Polski Par Klubowych, turniej „Talenty Europy”, czy zawody z okazji Dnia Niepodległości.

</doc>
<doc id="5064675" url="https://pl.wikipedia.org/wiki?curid=5064675" title="Turnus rehabilitacyjny">
Turnus rehabilitacyjny

Turnus rehabilitacyjny – zorganizowana, płatna (ewentualnie częściowo refundowana przez PFRON) forma aktywnej rehabilitacji w Polsce, łączona z wypoczynkiem. Turnusy takie organizowane są jedynie na terenie kraju.
Cele.
Celem turnusu jest poprawa sprawności psychofizycznej osoby rehabilitowanej, jak również rozwijanie umiejętności społecznych uczestnika (np. w drodze nawiązywania i rozwijania kontaktów, realizację różnorakich zainteresowań, udział w zajęciach przewidywanych programem). Kierowanie na turnus odbywa się wyłącznie na wniosek lekarza. Czas trwania wynosi co najmniej 14 dni, a jedna grupa liczyć musi co najmniej dwudziestu uczestników.
Rodzaje.
Turnusy rehabilitacyjne dzielą się ze względu na swój rodzaj na:
Grupy docelowe.
Turnusy są najczęściej organizowane dla grup osób z następującymi przyczynami niepełnosprawności (łączy się uczestników z podobnymi problemami):
Obowiązki organizatora.
Organizator musi przede wszystkim zabezpieczyć turnus od strony organizacyjnej, technicznej i kadrowej - zagwarantować bezpieczne warunki uczestnictwa, a także opracować i zrealizować określony program, jak również wypełnić wymagania proceduralne i administracyjne we współpracy z jednostkami pomocy społecznej i PFRON.
Turnusy mogą być organizowane wyłącznie przez organizatorów mających wpis do stosownego rejestru prowadzonego przez danego wojewodę, w ośrodkach mających wpis do rejestru ośrodków także prowadzonego przez wojewodę (nie dotyczy to turnusów organizowanych w formie niestacjonarnej).

</doc>
<doc id="5064678" url="https://pl.wikipedia.org/wiki?curid=5064678" title="Uzbrojenie i sprzęt bojowy United States Army">
Uzbrojenie i sprzęt bojowy United States Army



</doc>
<doc id="5064681" url="https://pl.wikipedia.org/wiki?curid=5064681" title="Uzbrojenie i sprzęt bojowy United States Marine Corps">
Uzbrojenie i sprzęt bojowy United States Marine Corps



</doc>
<doc id="5064683" url="https://pl.wikipedia.org/wiki?curid=5064683" title="Uzbrojenie i sprzęt bojowy Wojsk Lądowych">
Uzbrojenie i sprzęt bojowy Wojsk Lądowych



</doc>
<doc id="5064686" url="https://pl.wikipedia.org/wiki?curid=5064686" title="Uzbrojenie i sprzęt bojowy Wojsk Specjalnych">
Uzbrojenie i sprzęt bojowy Wojsk Specjalnych



</doc>
<doc id="5064688" url="https://pl.wikipedia.org/wiki?curid=5064688" title="Najlepsze przeboje non-stop">
Najlepsze przeboje non-stop



</doc>
<doc id="5064689" url="https://pl.wikipedia.org/wiki?curid=5064689" title="Uzbrojenie i wyposażenie indywidualne żołnierza wojsk lądowych Wojska Polskiego">
Uzbrojenie i wyposażenie indywidualne żołnierza wojsk lądowych Wojska Polskiego



</doc>
<doc id="5064693" url="https://pl.wikipedia.org/wiki?curid=5064693" title="Ruth Moon Clayton">
Ruth Moon Clayton

Ruth Moon Clayton (ur. 13 czerwca 1817 w Eccleston, zm. 15 stycznia 1894 w Salt Lake City) – pierwsza żona Williama Claytona, jedna z postaci wczesnej historii ruchu świętych w dniach ostatnich (mormonów).
Życiorys.
Urodziła się w parafii Eccleston w Lancashire w Anglii jako córka Thomasa Moona oraz Lydii Plumb. 9 października 1836 w Penwortham poślubiła Williama Claytona. Po zetknięciu się z niedawno zorganizowanym Kościołem Jezusa Chrystusa Świętych w Dniach Ostatnich została ostatecznie członkiem tej wspólnoty religijnej. Ochrzczona została 4 września 1837 w rzece Ribble przez Hebera C. Kimballa. Była jedną z pierwszych osób nawróconych na mormonizm w wyniku pracy misji brytyjskiej Kościoła.
Wraz z mężem znalazła się na pokładzie "North America" jako członkini pierwszej zorganizowanej grupy emigrujących świętych w dniach ostatnich. Wyjechała do Stanów Zjednoczonych we wrześniu 1840, osiadła w Montrose w Iowa. W 1842 przeniosła się do Nauvoo, ówczesnego centrum ruchu świętych w dniach ostatnich. Zimą na przełomie 1846 i 1847 osiadła w Winter Quarters w dzisiejszej Nebrasce. Dołączyła do fali mormońskiej migracji na zachód, do doliny Wielkiego Jeziora Słonego dotarła 24 września 1848.
Połączona wieczyście ze swoim mężem w obrzędzie pieczętowania, podczas jednej z pierwszych w historii Kościoła ceremonii tego typu (22 lipca 1843). Włączona w skład Namaszczonego Kworum, utworzonego przez Josepha Smitha, twórcę ruchu świętych w dniach ostatnich oraz prezydenta Kościoła.
Urodziła siedmioro dzieci. Jej młodsza siostra Margaret, ochrzczona w Kościele również we wrześniu 1837, w kwietniu 1843 została pierwszą poligamiczną żoną Williama.
Zmarła w Salt Lake City.

</doc>
<doc id="5064696" url="https://pl.wikipedia.org/wiki?curid=5064696" title="Kościół św. Michała Archanioła w Dębnie Poproboszczowskim">
Kościół św. Michała Archanioła w Dębnie Poproboszczowskim

Kościół świętego Michała Archanioła w Dębnie Poproboszczowskim – rzymskokatolicki kościół parafialny należący do parafii św. Michała Archanioła w Dębnie Królewskim (dekanat izbicki diecezji włocławskiej).
Jest to świątynia wzniesiona w 1766 roku. Powstała dzięki staraniom proboszcza Szymona Sochackiego. Rozbudowana została około 1906 roku (przedłużono wówczas nawę). W 1987 roku została dobudowana boczna kruchta.
Budowla jest drewniana, jednonawowa, posiada konstrukcję zrębową. Świątynia jest orientowana. Jej prezbiterium jest mniejsze w stosunku do nawy, zamknięte jest trójbocznie, z boku znajduje się zakrystia nakryta wspólnym dachem. Od frontu i z boku nawy są umieszczone kruchty. Dach kościoła jest dwukalenicowy, pokryty gontem, na dachu znajduje się sześciokątna wieżyczka na sygnaturkę. Zwieńcza ją blaszany iglicowy dach hełmowy z latarnią. Wnętrze świątyni jest obite boazerią i nakrywa je płaski strop z fragmentem pozornego sklepienia kolebkowego umieszczonego nad chórem. Chór muzyczny jest podparty dwoma słupami i na jego balustradzie znajdują się namalowane współczesne wizerunki świętych. Na belce tęczowej jest umieszczony krucyfiks w stylu barokowo-ludowym. Ołtarz główny w stylu barokowym pochodzi z 2 połowy XVIII wieku. Kuty, żelazny żyrandol został wykonany w 1799 roku i jest ozdobiony inicjałami FCM.

</doc>
<doc id="5064698" url="https://pl.wikipedia.org/wiki?curid=5064698" title="Tribalistas">
Tribalistas

Tribalistas – brazylijska grupa muzyczna występująca od 2002 roku.
W skład grupy wchodzą: Arnaldo Antunes, Carlinhos Brown, Marisa Monte. Grupa zdobyła popularność w 2002, wydając album "Tribalistas". Album zdobył dużą popularność w Brazylii, we Włoszech oraz Portugalii. W Brazylii sprzedano również 50 tys. płyt DVD z zarejestrowanym koncertem. Piosenki „Já Sei Namorar” użyto w brazylijskiej edycji komputerowej gry sportowej FIFA Football 2004. Inne piosenki weszły do ścieżek muzycznych brazylijskich produkcji filmowych. Grupa odbyła tour z występami po Ameryce i Europie w 2018 roku, promujący nową edycję płyty.

</doc>
<doc id="5064700" url="https://pl.wikipedia.org/wiki?curid=5064700" title="Loxokalypodia">
Loxokalypodia



</doc>
<doc id="5064701" url="https://pl.wikipedia.org/wiki?curid=5064701" title="Astolonata">
Astolonata



</doc>
<doc id="5064703" url="https://pl.wikipedia.org/wiki?curid=5064703" title="Węgielny Dół">
Węgielny Dół

Węgielny Dół – wąwóz na Wyżynie Olkuskiej będący orograficznie prawym odgałęzieniem Doliny Prądnika. Ma wylot przy Młynie Natkańca, naprzeciwko Skał Wernyhory. Administracyjnie należy do wsi Wola Kalinowska (prawe zbocza) i Sułoszowa (lewe zbocza) w województwie małopolskim w powiecie krakowskim, w gminie Sułoszowa.
Dno i obydwa Węgielnego Dołu porośnięte są lasem. Wąwóz znajduje się na obszarze Ojcowskiego Parku Narodowego. W jego wapiennych skałach jest kilka jaskiń i schronisk: Schronisko Północne w Węgielnym Dole, Schronisko Południowe w Węgielnym Dole i Jaskinia w Węgielnym Dole.

</doc>
<doc id="5064704" url="https://pl.wikipedia.org/wiki?curid=5064704" title="Gmina Butel">
Gmina Butel



</doc>
<doc id="5064710" url="https://pl.wikipedia.org/wiki?curid=5064710" title="Pilny Dół">
Pilny Dół

Pilny Dół– wąwóz na Wyżynie Olkuskiej będący orograficznie lewym odgałęzieniem Doliny Prądnika. Ma wylot przy Młynie Wilka. Administracyjnie należy do miasta Skała w województwie małopolskim w powiecie krakowskim, w gminie Skała.
Dno i lewe zbocze wąwozu Pilny Dół porośnięte jest lasem, zbocze prawe jest częściowo trawiaste. Wąwóz znajduje się na obszarze Ojcowskiego Parku Narodowego.

</doc>
<doc id="5064714" url="https://pl.wikipedia.org/wiki?curid=5064714" title="Grojdibodu (gmina)">
Grojdibodu (gmina)

Grojdibodu – gmina w Rumunii, w okręgu Aluta. Obejmuje miejscowości Grojdibodu i Hotaru. W 2011 roku liczyła 2857 mieszkańców. 

</doc>
<doc id="5064717" url="https://pl.wikipedia.org/wiki?curid=5064717" title="Grojdibodu">
Grojdibodu

Grojdibodu – wieś w Rumunii, w okręgu Aluta, w gminie Grojdibodu. W 2011 roku liczyła 2162 mieszkańców.

</doc>
<doc id="5064718" url="https://pl.wikipedia.org/wiki?curid=5064718" title="Hotaru (okręg Aluta)">
Hotaru (okręg Aluta)

Hotaru – wieś w Rumunii, w okręgu Aluta, w gminie Grojdibodu. W 2011 roku liczyła 695 mieszkańców.

</doc>
<doc id="5064720" url="https://pl.wikipedia.org/wiki?curid=5064720" title="Citroën C5X">
Citroën C5X

Citroën C5X – samochód osobowy klasy średniej produkowany pod francuską marką Citroën, zaprezentowany w 2021 roku.
Historia modelu.
Citroën C5X jest powrotem francuskiego producenta samochodów do autosegmentu D, którego ostatnim europejskim reprezentantem był produkowany w latach 2001-2017 (do 2020 roku także oferowany w Chinach) Citroën C5. Z powodu niskiego zainteresowania modelem, został on wówczas wycofany z produkcji bez następcy. Początkowo nazwę C5 przejął Citroën C5 Aircross, aczkolwiek jest to kompaktowy crossover. Nowy Citroën C5X został zaprojektowany, zgodnie z obecnymi trendami w produkcji samochodów, jako crossover – samochody o konwencjonalnych nadwoziach, takich jak sedan czy liftback, z roku na rok tracą zainteresowanie klientów. Sylwetka samochodu jest inspirowana produkowanymi niegdyś samochodami klasy średniej-wyższej przez Citroëna – głównie modelami C6 i DS, aczkolwiek C5X jest samochodem z niższego autosegmentu – D. Przy projektowaniu Citroëna C5X, inspirowano się koncepcyjnym nadwoziem C-xperience, zaprezentowanym w 2016 roku.
Samochód będzie produkowany jedynie w chińskiej fabryce Citroëna w Chengdu. Pierwsze Citroëny C5X pojawią się w Europie pod koniec 2021 roku.

</doc>
<doc id="5064722" url="https://pl.wikipedia.org/wiki?curid=5064722" title="Gura Padinii (gmina)">
Gura Padinii (gmina)

Gura Padinii – gmina w Rumunii, w okręgu Aluta. Obejmuje miejscowości Gura Padinii i Satu Nou. W 2011 roku liczyła 1693 mieszkańców. 

</doc>
<doc id="5064724" url="https://pl.wikipedia.org/wiki?curid=5064724" title="Wąwóz Wądole">
Wąwóz Wądole



</doc>
<doc id="5064727" url="https://pl.wikipedia.org/wiki?curid=5064727" title="Gura Padinii">
Gura Padinii

Gura Padinii – wieś w Rumunii, w okręgu Aluta, w gminie Gura Padinii. W 2011 roku liczyła 1265 mieszkańców.

</doc>
<doc id="5064728" url="https://pl.wikipedia.org/wiki?curid=5064728" title="Satu Nou (okręg Aluta)">
Satu Nou (okręg Aluta)

Satu Nou – wieś w Rumunii, w okręgu Aluta, w gminie Gura Padinii. W 2011 roku liczyła 428 mieszkańców.

</doc>
<doc id="5064748" url="https://pl.wikipedia.org/wiki?curid=5064748" title="Rovere (ród)">
Rovere (ród)



</doc>
<doc id="5064751" url="https://pl.wikipedia.org/wiki?curid=5064751" title="Pandższir (rzeka)">
Pandższir (rzeka)



</doc>
<doc id="5064753" url="https://pl.wikipedia.org/wiki?curid=5064753" title="Roman Rudienko">
Roman Rudienko



</doc>
<doc id="5064755" url="https://pl.wikipedia.org/wiki?curid=5064755" title="Goriaczewodski">
Goriaczewodski



</doc>
<doc id="5064762" url="https://pl.wikipedia.org/wiki?curid=5064762" title="Loxosomatidia">
Loxosomatidia



</doc>
<doc id="5064763" url="https://pl.wikipedia.org/wiki?curid=5064763" title="Reprezentacja Walii na żużlu">
Reprezentacja Walii na żużlu



</doc>
<doc id="5064769" url="https://pl.wikipedia.org/wiki?curid=5064769" title="Mariusz Zabrodzki">
Mariusz Zabrodzki

Mariusz Mirosław Zabrodzki (ur. 24 maja 1955 w Warszawie) – polski kompozytor, producent muzyczny i realizator nagrań, współzałożyciel i w latach 2001-2007 lider zespołu Papa Dance.
Życiorys.
W 1975 roku ukończył Technikum Elektroniczno - Mechaniczne Zespołu Szkół Elektronicznych w Warszawie. Jako realizator nagrań i producent muzyczny współpracował między innymi z zespołami 2 plus 1, Daab, Lady Pank, Republika, a także z artystami jak Łucja Prus, Krystyna Prońko, Stanisław Sojka, Andrzej Zaucha czy Kapitan Nemo. Wspólnie z Sławomirem Wesołowskim tworzył duet komponujący pod pseudonimem Adam Patoh. Zabrodzki i Wesołowski zaangażowani byli w wykreowanie postaci Franka Kimono. W ramach tego projektu byli odpowiedzialni za aranżacje, klimat i brzmienie.
W 1984 Zabrodzki i Wesołowski wspólnie stworzyli zespół Papa Dance, dla którego komponowali utwory, dobierali skład i tworzyli image. W 1990 Zabrodzki wyjechał wraz z Papa Dance i Wesołowskim na koncerty w klubach polonijnych do USA i Kanady. W 2001 roku reaktywował Papa Dance, czemu przeciwny był Sławomir Wesołowski. W 2007 roku wraz z Tadeuszem Łyskawą opuścił Papa Dance.

</doc>
<doc id="5064770" url="https://pl.wikipedia.org/wiki?curid=5064770" title="Grzybówka białawoostrzowa">
Grzybówka białawoostrzowa

Grzybówka białawoostrzowa ("Mycena pseudopicta" (J.E. Lange) Kühner) – gatunek grzybów z rodziny grzybówkowatych ("Mycenaceae").
Systematyka i nazewnictwo.
Pozycja w klasyfikacji według Index Fungorum: "Mycena, Mycenaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Takson ten opisał w 1930 r. Jakob Emanuel Lange nadając mu nazwę "Omphalia pseudopicta". Obecną, uznaną przez Index Fungorum nazwę nadał mu Robert Kühner w 1938 r.
Polską nazwę zaproponował Władysław Wojewoda w 2003 r.
Morfologia.
Średnica 5–15 mm, początkowo półkulisty, potem płasko wypukły, u starszych okazów wklęsły lub z szerokim garbkiem. Brzeg nieco karbowany, niebruzdkowany lub mało bruzdkowany, prześwitująco prążkowany. Powierzchnia początkowo delikatnie oprószona, gładka, w stanie wilgotnym nieco śliska, ciemna sepiobrązowa do szarobrązowej.
W liczbie 12–20 dochodzących do trzonu, wypukłe lub łukowate, szeroko przyrośnięte i dość głęboko zbiegające, szare. Ostrza białawe.
Wysokość 15–40 mm, grubość 0,5–1,5 mm, prosty, twardy, pusty w środku. Powierzchnia gładka, oprószona, w większej części błyszcząca, w stanie wilgotnym lekko kleista, u góry szara, u dołu jasnobrązowa. Podstawa często lekko bulwiasta i pokryta długimi, grubymi, białawymi włókienkami.
Bez zapachu, lub o lekko rzodkiewkowym zapachu. Smak nieco gorzki, nie mączny.
Podstawki 25–35 × 8–9 µm, maczugowate, 2-zarodnikowe ze sterygmami o długości do 8 µm. Zarodniki 10,6–14 × 5–7,2 µm, Q = 1,8–2,5, Qav ~ 2,1, pipetowate do prawie cylindrycznych, gładkie, amyloidalne. Cheilocystydy 21–32 × 5–12 µm,maczugowate lub nieregularne, pokryte nielicznymi lub dość licznymi, nierównomiernie rozmieszczonymi naroślami, często bardzo grubymi, od prostych do rozgałęzionych, proste lub zagięte, 2–15 × 1–4 µm. Pleurocystyd brak. Trama blaszek dekstrynoidalna. Strzępki włosków kapelusza o szerokości 2–4,5 µm, gładkie lub skąpo pokryte prostymi lub zakrzywionymi, cylindrycznymi wypukłościami 1–7 x 1–2 µm. Komórki końcowe o szerokości 2,5 × 7 µm, cylindryczne do maczugowatych, z tendencją do żelatynizacji. Brak sprzążek.
Występowanie i siedlisko.
Znane jest występowanie grzybówki białoostrzowej w niektórych krajach Europy oraz w Maroku. Władysław Wojewoda w zestawieniu grzybów wielkoowocnikowych Polski w 2003 r. przytacza tylko jedno stanowisko podane przez Falińskiego w Białowieskim Parku Narodowym w 1997 r. Bardziej aktualne stanowiska podaje internetowy atlas grzybów.
Grzyb saprotroficzny. Występuje w lasach liściastych, zwłaszcza dębowych.
Gatunki podobne.
Grzybówkę białawoostrzową można mikroskopowo odróżnić od większości innych gatunków po 2-zarodnikowych podstawkach i braku sprzążek. Grzybówka popielata ("Mycena cinerella") również może mieć 2-zarodnikowe podstawki i również cechuje się brakiem sprzążek, ale można ją rozróżnić po silnie mącznym zapachu po uszkodzeniu miąższu. Ponadto cheilocystydy "M. cinerella" są inaczej zdobione, zwykle z krótszymi i cieńszymi naroślami niż u "M. pseudopicta".
Rzadki gatunek "Mycena agrestis" jest nieco podobny z łukowatymi, odbiegającymi od siebie blaszkami i może występować w podobnych siedliskach. Ma jednak kapelusz pokryty dającą się oddzielić galaretowatą błonką, dużo większą liczbę blaszek dochodzących do trzonu i blaszkowatą krawędź, którą można rozdzielić w postaci galaretowatej nitki. Poza tym podstawki ma 4-zarodnikowe, zarodniki są mniejsze, włoskowate, galaretowate, a sprzążki są obecne w strzępkach we wszystkich częściach grzyba.

</doc>
<doc id="5064771" url="https://pl.wikipedia.org/wiki?curid=5064771" title="Mycena pseudopicta">
Mycena pseudopicta



</doc>
<doc id="5064775" url="https://pl.wikipedia.org/wiki?curid=5064775" title="Mistrzostwa Europy w Curlingu 2018">
Mistrzostwa Europy w Curlingu 2018

Mistrzostwa Europy w Curlingu 2018 – turniej, który odbył się dwuetapowo: dywizje A i B zagrały w dniach 16–24 listopada 2018 w estońskim Tallinnie, dywizja C w dniach 13–17 kwietnia rywalizowała w duńskiej Kopenhadze. Mistrzami Europy zostali Szkoci, a mistrzyniami Europy Szwedki.
Estonia gościła mistrzostwa Europy w curlingu po raz pierwszy.
Sponsorem tytularnym turnieju był Le Gruyère AOP.
System rozgrywek.
Round Robin rozegrany został w systemie kołowym (każdy z każdym). Odbyło się 9 kolejek. W każdej z nich wystąpiło osiem drużyn (rozegrane zostały cztery mecze). Do fazy play-off awansowały cztery najlepsze drużyny. Faza play-off składała się z półfinałów, w których 1 drużyna po Round Robin zagrała z 4, a 2 drużyna po Round Robin z 3. Zwycięzcy półfinałów zagrali o mistrzostwo w finale, a przegrani w meczu o brązowy medal.
System ten obowiązywał zarówno w turnieju pań jak i panów.
Dywizja A - kobiety.
Reprezentacje.
"pogrubieniem oznaczono skipów."
Dywizja A - mężczyźni.
Reprezentacje.
"pogrubieniem oznaczono skipów."

</doc>
<doc id="5064781" url="https://pl.wikipedia.org/wiki?curid=5064781" title="Małgorzata Margańska">
Małgorzata Margańska

Małgorzata Margańska – polska pilotka, instruktor szybownictwa. Uprawia akrobację szybowcową.
Życiorys.
Pochodzi z Bielska-Białej. Córka Edwarda Margańskiego. Z wykształcenia jest lekarzem stomatologiem. W 1995 roku ukończyła studia na Akademii Medycznej w Warszawie. W latach 1996–2007 pracowała w Wojskowym Instytucie Medycyny Lotniczej i prowadziła prywatną praktykę w Warszawie. Od 2013 pracuje w Bielsku–Białej. Żona trenera i zawodnika Adama Michałowskiego.
Należy do Aeroklubu Rybnickiego. Jako zawodniczka startowała od 1992 roku. W 2001 roku wygrała klasyfikację indywidualną kobiet podczas 9. Mistrzostw Świata w Akrobacji Szybowcowej, które odbyły się w dniach 19 czerwca–1 lipca w Palma del Rio w Hiszpanii, a w klasyfikacji końcowej (wspólnej dla kobiet i mężczyzn) zajęła 5. miejsce. W 2002 roku zajęła 2. miejsce na międzynarodowych mistrzostwach Polski w akrobacji szybowcowej. W 2005 roku zajęła 3. miejsce w klasyfikacji indywidualnej kobiet podczas 11. Mistrzostw Świata w Akrobacji Szybowcowej, które odbyły się w dniach 20–30 lipca w Sierpuchowie w Rosji.
Karierę zawodową zakończyła w 2007 roku.
W 2003 roku Iga Cembrzyńska nakręciła o niej 47 minutowy film dokumentalny "Ikar w spódnicy".

</doc>
<doc id="5064794" url="https://pl.wikipedia.org/wiki?curid=5064794" title="Paweł Kozerski">
Paweł Kozerski

Paweł Kozerski (ur. 7 maja 1944 w Dassensen) – polski historyk, archiwista i muzealnik. W latach 1969-2017 dyrektor Muzeum Piastów Śląskich w Brzegu.
Życiorys.
Urodził w 1944 w Dassensen w Dolnej Saksonii w Niemczech gdzie poznali się jego rodzice, którzy zostali wywiezieni do Niemiec na przymusowe roboty. Od 1947 mieszkał z rodziną w Przedeczu na Kujawach. Absolwent Liceum Ogólnokształcącego w Lubrańcu. Następnie ukończył studia z historii i archiwistyki na Uniwersytecie Mikołaja Kopernika w Toruniu. W 1967 rozpoczął pracę w Muzeum Piastów Śląskich w Brzegu, w 1969 powierzono mu funkcję dyrektora tegoż muzeum. Stanowisko dyrektora pełnił nieprzerwanie przez 48 lat do przejścia na emeryturę w 2017, tym samym stał się jednym z najdłużej pełniących funkcje dyrektorów w historii polskiego muzealnictwa. Kozerski w Muzeum w Brzegu przepracował łącznie 50 lat w tym 48 lat na stanowisku dyrektora. 
Gdy objął stanowisko dyrektora, Zamek Piastów Śląskich w Brzegu był w ruinie. Za jego dyrekcji zamek stał się znaczącym centrum kulturowym o znaczeniu krajowym i międzynarodowym, a także turystyczną wizytówką regionu. Jego zadaniem stała się odbudowa, wyznaczenie funkcji, a następnie zagospodarowanie obiektu. Dzięki jego pracy na rzecz zamku sfinalizowano prace remontowe, w wyniku których przywrócono pierwotne XIV i XVI-wieczne założenia przestrzenne. Dzięki Kozerskiemu i jego staraniom Muzeum Piastów Śląskich w Brzegu trafiło na elitarną listę instytucji kultury narodowej obok takich zabytków jak Zamek Królewski na Wawelu czy Zamek w Malborku.

</doc>
<doc id="5064797" url="https://pl.wikipedia.org/wiki?curid=5064797" title="Béla Sipos">
Béla Sipos

Sipos Béla (ur. 7 kwietnia 1945 w Sopron) – węgierski ekonomista, doktor nauk ekonomicznych, profesor w Peczu (1989–2017).
Życiorys.
W 1967 ukończył ekonomię na Uniwersytecie Nauk Ekonomicznych im. Karola Marksa w Budapeszcie.

</doc>
<doc id="5064807" url="https://pl.wikipedia.org/wiki?curid=5064807" title="Stabna (rejon diemidowski)">
Stabna (rejon diemidowski)

Stabna () – wieś (ros. деревня, trb. dieriewnia) w zachodniej Rosji, w osiedlu wiejskim Borkowskoje rejonu diemidowskiego w obwodzie smoleńskim.
Geografia.
Miejscowość położona jest 5 km od drogi regionalnej 66N-0506 (Prżewalskoje – Anosinki – Żeruny – Jewsiejewka) i centrum administracyjnego osiedla wiejskiego (Żeruny), 51 km od centrum administracyjnego rejonu (Diemidow), 102 km od stolicy obwodu (Smoleńsk), 56 km od granicy z Białorusią.
W granicach miejscowości znajduje się ulica Sadowaja (5 posesji).
Demografia.
W 2010 r. miejscowość zamieszkiwała 1 osoba.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5064817" url="https://pl.wikipedia.org/wiki?curid=5064817" title="Zaruczewje (obwód smoleński)">
Zaruczewje (obwód smoleński)

Zaruczewje () – wieś (ros. деревня, trb. dieriewnia) w zachodniej Rosji, w osiedlu wiejskim Borkowskoje rejonu diemidowskiego w obwodzie smoleńskim.
Geografia.
Miejscowość położona jest 5 km od drogi regionalnej 66N-0506 (Prżewalskoje – Anosinki – Żeruny – Jewsiejewka) i centrum administracyjnego osiedla wiejskiego (Żeruny), 51 km od centrum administracyjnego rejonu (Diemidow), 102 km od stolicy obwodu (Smoleńsk), 55,5 km od granicy z Białorusią.
W granicach miejscowości znajduje się ulica Ługowaja (2 posesje).
Demografia.
W 2010 r. miejscowości nikt nie zamieszkiwał.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5064818" url="https://pl.wikipedia.org/wiki?curid=5064818" title="Wuling Victory">
Wuling Victory

Wuling Victory – samochód osobowy typu minivan klasy średniej produkowany pod chińską marką Wuling od 2020 roku.
Historia i opis modelu.
Po tym, jak w kwietniu 2020 roku chiński Wuling ogłosił plany rozbudowy oferty z myślą o globalnych rynkach i przedstawił odświeżone, srebrne logo, w czerwcu tego samego roku przedstawiono zapowiedź pierwszego modelu zbudowanego według nowej polityki modelowej - sztandarowego, luksusowego minivana o nazwie Victory.
Oficjalne informacje oraz fotografie na temat Wulinga Victory przedstawione zostały na początku sierpnia 2020 roku. Samochód utrzymany został w nowym języku stylistycznym producenta, opartym na bardziej awangardowym wzornictwie nawiązującą do popularnych marek globalnych producentów. Pas przedni przyozdobiły charakterystyczne, dwupoziomowe reflektory, a także duży sześciokątny wlot powietrza. Linia boczna zyskała wyraźnie zarysowane przetłoczenia, a także wąskie, strzeliste lampy tylne.
Kabina pasażerska utrzymana została we wzornictwie wyższej klasy, stosując zróżnicowanego gatunku, dwubarwne materiały oraz elementy wyposażenia standardowego nieznane z dotychczasowych pojazdów Wulinga o bardziej budżetowym charakterze.
Centralnie umieszczono 12,3-calowy wyświetlacz systemu multimedialnego, z kolei panel klimatyzacji umieszczono w tunelu środkowym. W kabinie pasażerskiej wygospodarowano miejsce dla 6 pasażerów, z szerokim zakresem regularcji drugiego rzędu siedzeń. Dach pojazdu wzbogacony wielowymiarowym oknemdachowym.
Sprzedaż.
Wuling Victory trafił do sprzedaży na wewnętrznym rynku chińskim w listopadzie 2020 roku, a do końca roku nabywców znalazło ponad 16 tysięcy egzemplarzy. Jako samochód globalny, minivan Victory jako pierwszy samochód Wulinga w historii powstał także z myślą o rynkach eksportowych. W pierwszej kolejności, samochód trafi do sprzedaży w 2022 roku w Europie.

</doc>
<doc id="5064819" url="https://pl.wikipedia.org/wiki?curid=5064819" title="Norman Island">
Norman Island

Norman Island – wyżynna wyspa na Oceanie Atlantyckim, w archipelagu Małych Antyli, na południe od wyspy Tortola. Wyspa wchodzi w skład Brytyjskich Wysp Dziewiczych.
Norman Island jest wyspą wulkaniczną z licznymi jaskiniami. Wyspa ma dobrze rozwiniętą linię brzegową. Na wyspie rozwinęła się turystyka. 

</doc>
<doc id="5064832" url="https://pl.wikipedia.org/wiki?curid=5064832" title="Żurawinnica">
Żurawinnica

Żurawinnica () – wieś (ros. деревня, trb. dieriewnia) w zachodniej Rosji, w osiedlu wiejskim Borkowskoje rejonu diemidowskiego w obwodzie smoleńskim.
Geografia.
Miejscowość położona jest 4 km od drogi regionalnej 66N-0506 (Prżewalskoje – Anosinki – Żeruny – Jewsiejewka) i centrum administracyjnego osiedla wiejskiego (Żeruny), 51,5 km od centrum administracyjnego rejonu (Diemidow), 102 km od stolicy obwodu (Smoleńsk), 56,5 km od granicy z Białorusią.
W granicach miejscowości znajduje się ulica Projezżaja (4 posesje).
Demografia.
W 2010 r. miejscowości nikt nie zamieszkiwał.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5064836" url="https://pl.wikipedia.org/wiki?curid=5064836" title="Ili-pada">
Ili-pada

Ili-pada ("Ilī-padâ"), odczytywane też Ili-hadda ("Ili-ḫadda") – członek bocznej linii asyryjskiej rodziny królewskiej, pełniący urząd „wielkiego wezyra” ("sukkallu rabiu") na dworze asyryjskiego króla Aszur-nirari III (1202-1197 p.n.e.). Zarządzał asyryjską prowincją Hanigalbat i nosił nadany mu przez króla asyryjskiego honorowy tytuł „króla Hanigalbatu” ("šar māt Ḫanigalbat"). W obraźliwym liście wysłanym przez babilońskiego króla Adad-szuma-usura (1216-1187 p.n.e.), zachowanym w późniejszych nowoasyryjskich kopiach, Aszur-nirari III i Ili-pada nazywani są „dwoma królami Asyrii”. 
Zgodnie z "Asyryjską listą królów" rodzina Ili-pady wywodziła swe początki od asyryjskiego króla Eriba-Adada I (1390-1364 p.n.e.). Innym ważnym jego przodkiem był Ibaszi-ili ("Ibašši-ilī"), syn Adad-nirari I (1305-1274 p.n.e.) i brat Salmanasara I (1273-1244 p.n.e.). Po objęciu władzy Salmanasar I przekazał swemu bratu Ibaszi-ili i jego następcom zarząd nad nowo utworzoną asyryjską prowincją Hanigalbat. Potomkowie Ibaszi-ili mieli prawo do noszenia dziedzicznego tytułu „wezyra” ("sukkallu"), a niektórzy z nich mogli też za zgodą króla nosić honorowy tytuł „króla Hanigalbatu”. Wiadomo, iż tytuł „wezyra” i „wielkiego wezyra” nosił Aszur-iddin, ojciec Ili-pady, a Qibi-Aszur, dziad Ili-pady, nosił - podobnie jak sam Ili-pada - zarówno tytuł „wielkiego wezyra” jak i tytuł „króla Hanigalbatu”. 
Informacje dotyczące Ili-pady sięgają czasów Tukulti-Ninurty I (1243-1207 p.n.e.), kiedy to pełnić miał on urząd "limmu" (eponima). Eponimami za rządów Tukulti-Ninurty I byli też jego bracia, Ninu’aju i Qarrad-Aszur. Ili-pada zamieszany był najprawdopodobniej w spisek Aszur-nadin-apli (1206-1203 p.n.e.), syna Tukulti-Ninurty I, w którym Tukulti-Ninurta I został zamordowany. Ninurta-apil-Ekur (1191-1179 p.n.e.), syn Ili-pady, zastąpił na tronie Asyrii Enlil-kudurri-usura (1196-1192 p.n.e.), innego syna Tukulti-Ninurty I, dając tym samym początek nowej dynastii władców asyryjskich. Drugi syn Ili-pady o imieniu Mardukija pełnił urząd eponima za rządów Tukulti-Ninurty I lub Enlil-kudurri-usura.

</doc>
<doc id="5064839" url="https://pl.wikipedia.org/wiki?curid=5064839" title="Verda stelo">
Verda stelo



</doc>
<doc id="5064842" url="https://pl.wikipedia.org/wiki?curid=5064842" title="Mitino (rejon diemidowski)">
Mitino (rejon diemidowski)

Mitino () – wieś (ros. деревня, trb. dieriewnia) w zachodniej Rosji, w osiedlu wiejskim Borkowskoje rejonu diemidowskiego w obwodzie smoleńskim.
Geografia.
Miejscowość położona jest nad Dołżycą, 10,5 km od drogi regionalnej 66N-0506 (Prżewalskoje – Anosinki – Żeruny – Jewsiejewka) i centrum administracyjnego osiedla wiejskiego (Żeruny), 62,5 km od centrum administracyjnego rejonu (Diemidow), 106 km od stolicy obwodu (Smoleńsk), 71 km od granicy z Białorusią.
W granicach miejscowości znajduje się ulica Oziornaja.
Demografia.
W 2010 r. miejscowości nikt nie zamieszkiwał.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5064844" url="https://pl.wikipedia.org/wiki?curid=5064844" title="Wilhelm von Debschütz">
Wilhelm von Debschütz



</doc>
<doc id="5064848" url="https://pl.wikipedia.org/wiki?curid=5064848" title="Maurits Coppieters">
Maurits Coppieters

Maurits Coppieters (ur. 14 maja 1920 w Sint-Niklaas, zm. 11 listopada 2005 w Deinze) – belgijski polityk, nauczyciel i prawnik, parlamentarzysta krajowy i europejski, senator.
Życiorys.
Od dwunastego roku życia działał w ruchu skautowym, zaś podczas drugiej wojny światowej ukrywał się przed pracami przymusowymi. Od 1938 do 1942 studiował historię na Uniwersytecie Gandawskim. W 1970 obronił doktorat z prawa, a w 1983 uzyskał magisterium ze studiów wschodnioeuropejskich na Uniwersytecie Gandawskim. Przez wiele lat pracował jako nauczyciel w szkołach w Ronse, Antwerpii, Deinze i Gandawie; w ostatniej był wicedyrektorem. Od 1970 praktykował jako prawnik w Dendermonde. Był też komisarzem ruchu skautowego VVKS i członkiem redakcji pisma „Jeugdlinie”. Opublikował także liczne książki
Wstąpił do Unii Ludowej, należał do jej progresywnego skrzydła. Od 1965 do 1971 kierował powiązanym z partią stowarzyszeniem Vlaamse Volksbeweging. Był radnym miejscowości Sint-Amandsberg (część Gandawy; 1964–1968), Nieuwkerken-Waas (1970–1976) i Sint-Niklaas (1976–1982). W latach 1965–1971 poseł do Izby Reprezentantów, a następnie do 1979 senator. Od 1971 do 1979 zasiadał w radzie kulturowej Regionu Flamandzkiego, od czerwca 1977 do kwietnia 1979 był jej przewodniczącym. W 1979 wybrano go posłem do Parlamentu Europejskiego, gdzie należał do władz Technicznej Grupy Niezależnych. 11 lutego 1981 zrezygnował z mandatu i wycofał się z bieżącej polityki. Od 1984 do 1986 kierował archiwum flamandzkich nacjonalistów ADVN, zaś od 1983 do 1989 – pozarządową organizacją na rzecz rozwoju (NCOS). W 1989 wystąpił z Unii Ludowej oskarżając ją o nierealizowanie własnych celów w koalicji; w 1996 założył wraz z socjalistycznym politykiem Norbertem De Batselierem stowarzyszenie Sienjaal.
Życie prywatne.
Był żonaty z Marią Van Boven, miał troje dzieci. Zmarł wskutek nowotworu gardła. W 2007 założono fundację jego imienia Centre Maurits Coppieters, zajmującą się promocją samorządności i lokalnych społeczności. Dwa lata później wydała ona poświęconą mu publikację.

</doc>
<doc id="5064850" url="https://pl.wikipedia.org/wiki?curid=5064850" title="Mistrzostwa Europy w Curlingu 2018/Grupa B">
Mistrzostwa Europy w Curlingu 2018/Grupa B

Mistrzostwa Europy w Curlingu 2018 – turniej, który odbył się dwuetapowo: dywizje A i B zagrały w dniach 16–24 listopada 2018 w estońskim Tallinnie, dywizja C w dniach 13–17 kwietnia rywalizowała w duńskiej Kopenhadze. Mistrzami Europy zostali Szkoci, a mistrzyniami Europy Szwedki.
System rozgrywek.
Kobiety.
Round Robin rozegrany został w systemie kołowym (każdy z każdym). Odbyło się 9 kolejek. Do fazy play-off awansowały cztery najlepsze drużyny. Faza play-off składała się z półfinałów, w których 1 drużyna po Round Robin zagrała z 4, a 2 drużyna po Round Robin z 3. Zwycięzcy półfinałów awansowali do dywizji A i zagrali o mistrzostwo dywizji w finale, a przegrani w meczu o 3 miejsce.
Mężczyźni.
Reprezentacje zostały podzielone na dwie 8-zespołowe grupy. Round Robin w grupach rozegrany został w systemie kołowym (każdy z każdym). Odbyło się 7 kolejek. Do fazy play-off awansowały po trzy najlepsze drużyny z każdej grup. Po dwa najsłabsze zespoły z każdej grupy zagrały baraże o utrzymanie.
W I rundzie fazy play-off zmierzyły się drugie zespoły przeciwko trzecim. Zwycięzcy tych meczów zagrali w półfinałach przeciwko pierwszym zespołom po Round Robin. Zwycięzcy półfinałów awansowali do dywizji A i zagrali o mistrzostwo dywizji w finale, przegrani półfinałów w meczu o 3 miejsce, a przegrani I rundy w meczu o 5 miejsce.
W barażach o utrzymanie zagrały pomiędzy sobą drużyny z miejsc 7 oraz drużyny z miejsc 8. Następnie przegrani meczu 7 drużyn zagrali ze zwycięzcami meczu 8 zespołów.

</doc>
<doc id="5064851" url="https://pl.wikipedia.org/wiki?curid=5064851" title="Wuling Zhengtu">
Wuling Zhengtu

Wuling Zhengtu – samochód osobowo-dostawczy typu pickup klasy średniej produkowany pod chińską marką Wuling od 2021 roku.
Historia i opis modelu.
Pierwsze informacje na temat dużego, osobowo-dostawczego pickupa Wulinga pojawiły się we wrześniu 2020 roku, kiedy to do internetu trafiły fotografie pochodzące z chińskiego urzędu patentowego ukazujące pełny wygląd zewnętrzny samochodu. Wstępne fotografie i informacje na temat pojazdu przedstawiono w styczniu 2021 roku.
Wuling Zhengtu przyjął postać kanciastego pickupa z ponad 3-metrowym rozstawem osi, który podyktowany został połączeniem osobowych właściwości czterodrzwiowej, czteromiejscowej kabiny pasażerskiej połączonej z obszernym przedziałem transportowym o długości 2 metrów. Burty przedziału transportowego wykonane zostały z lekkiego metalu i umożliwiają one demontaż wszystkich trzech ścianek.
Oficjalna prezentacja Zhengtu odbyła się w marcu 2021 roku. Przy zaakcentowaniu funkcjonalności transportowych pojazdu, Wuling upodobnił kabinę pasażerską do osobowych modeli producenta. Deskę rozdzielczą przyozdobił 8-calowy dotykowy wyświetlacz systemu multimedialnego.
Gamę jednostek napędowych ograniczono do typowego dla modeli Wulinga, 1,5-litrowego czterocylindrowego silnika benzynowego rozwijającego moc 99 KM we współpracy z sześciobiegową przekładnią manualną.
Sprzedaż.
Wuling Zhengtu zbudowany został z myślą o wewnętrznym rynku chińskim, gdzie jego sprzedaż rozpoczęła się tuż po debiucie w marcu 2021 roku. Producent nie planuje eksportu pickupa na rynki zagraniczne. Cena za podstawowy egzemplarz w Chinach wynosi równowartość 9 tysięy dolarów (ok. 34,2 tys. zł).

</doc>
<doc id="5064856" url="https://pl.wikipedia.org/wiki?curid=5064856" title="Kutino">
Kutino

Kutino () – wieś (ros. деревня, trb. dieriewnia) w zachodniej Rosji, w osiedlu wiejskim Borkowskoje rejonu diemidowskiego w obwodzie smoleńskim.
Geografia.
Miejscowość położona jest nad Dołżycą, 8,5 km od drogi regionalnej 66N-0506 (Prżewalskoje – Anosinki – Żeruny – Jewsiejewka) i centrum administracyjnego osiedla wiejskiego (Żeruny), 60 km od centrum administracyjnego rejonu (Diemidow), 104 km od stolicy obwodu (Smoleńsk), 69,5 km od granicy z Białorusią.
W granicach miejscowości znajduje się ulica Riecznaja (10 posesji).
Demografia.
W 2010 r. miejscowości nikt nie zamieszkiwał.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5064867" url="https://pl.wikipedia.org/wiki?curid=5064867" title="Francesco Molinari-Pradelli">
Francesco Molinari-Pradelli

Francesco Molinari-Pradelli (ur. 4 lipca 1911 w Bolonii, zm. 7 sierpnia 1996 w Marano di Castenaso) – włoski dyrygent.
Życiorys.
Uczył się gry na fortepianie u Franco Ivaldiego i Cesare Nordio w Bolonii oraz dyrygentury u Bernardino Molinariego w Rzymie. Debiutował jako dyrygent w 1939 roku w Bolonii, prowadząc wykonanie "Napoju miłosnego" Gaetano Donizettiego. Występował na ważniejszych włoskich scenach operowych, po 1945 roku odniósł sukces międzynarodowy. W 1945 roku zadebiutował w mediolańskiej La Scali, w 1951 roku w londyńskim Covent Garden Theatre. Od 1950 roku regularnie występował w Arena di Verona. W 1957 roku zadebiutował w Stanach Zjednoczonych w San Francisco Opera, w latach 1966–1973 dyrygował w Metropolitan Opera w Nowym Jorku. Ceniono go jako interpretatora włoskiego repertuaru operowego. Dokonał licznych nagrań płytowych. 

</doc>
<doc id="5064870" url="https://pl.wikipedia.org/wiki?curid=5064870" title="Szyszkowo (rejon diemidowski)">
Szyszkowo (rejon diemidowski)

Szyszkowo () – wieś (ros. деревня, trb. dieriewnia) w zachodniej Rosji, w osiedlu wiejskim Borkowskoje rejonu diemidowskiego w obwodzie smoleńskim.
Geografia.
Miejscowość położona jest nad Dołżycą, 7 km od drogi regionalnej 66N-0506 (Prżewalskoje – Anosinki – Żeruny – Jewsiejewka) i centrum administracyjnego osiedla wiejskiego (Żeruny), 56,5 km od centrum administracyjnego rejonu (Diemidow), 101 km od stolicy obwodu (Smoleńsk), 67,5 km od granicy z Białorusią.
W granicach miejscowości znajduje się ulica Glinianaja (9 posesji).
Demografia.
W 2010 r. miejscowości nikt nie zamieszkiwał.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5064873" url="https://pl.wikipedia.org/wiki?curid=5064873" title="16 Dywizja Kawalerii (RFSRR)">
16 Dywizja Kawalerii (RFSRR)

16 Dywizja Kawalerii – związek taktyczny kawalerii Armii Czerwonej okresu wojny domowej w Rosji i wojny polsko-bolszewickiej.
Struktura organizacyjna.
dowództwo dywizji

</doc>
<doc id="5064876" url="https://pl.wikipedia.org/wiki?curid=5064876" title="Ide Schelling">
Ide Schelling

Ide Schelling (ur. 6 lutego 1998 w Hadze) – holenderski kolarz szosowy.
Osiągnięcia.
Opracowano na podstawie:

</doc>
<doc id="5064878" url="https://pl.wikipedia.org/wiki?curid=5064878" title="Szestierni">
Szestierni

Szestierni () – wieś (ros. деревня, trb. dieriewnia) w zachodniej Rosji, w osiedlu wiejskim Borkowskoje rejonu diemidowskiego w obwodzie smoleńskim.
Geografia.
Miejscowość położona jest nad Dołżycą, 5 km od drogi regionalnej 66N-0506 (Prżewalskoje – Anosinki – Żeruny – Jewsiejewka), 5,5 km od centrum administracyjnego osiedla wiejskiego (Żeruny), 55 km od centrum administracyjnego rejonu (Diemidow), 100 km od stolicy obwodu (Smoleńsk), 66 km od granicy z Białorusią.
W granicach miejscowości znajdują się ulice: Owrażnyj pierieułok, Piesczanaja.
Demografia.
W 2010 r. miejscowości nikt nie zamieszkiwał.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5064879" url="https://pl.wikipedia.org/wiki?curid=5064879" title="15 Dywizja Strzelców (RFSRR)">
15 Dywizja Strzelców (RFSRR)

15 Dywizja Strzelców – związek taktyczny piechoty Armii Czerwonej okresu wojny polsko-bolszewickiej. Od lutego 1920 wchodziła w skład 14 Armii.
Struktura organizacyjna.
dowództwo dywizji

</doc>
<doc id="5064882" url="https://pl.wikipedia.org/wiki?curid=5064882" title="Szkoła Podstawowa im. Henryka Sienkiewicza w Jabłonkowie">
Szkoła Podstawowa im. Henryka Sienkiewicza w Jabłonkowie

Szkoła Podstawowa im. Henryka Sienkiewicza w Jabłonkowie – szkoła podstawowa z polskim językiem nauczania w Jabłonkowie. 
Opis.
Historia szkoły sięga do roku 1685. W tych czasach kształcono dzieci w języku niemieckim, dopiero później wprowadzono język polski. W roku 1883 został otwarty nowy, murowany budynek przez burmistrza miasta Antoniego Auschwitzera. W roku 1921 doszło do podziału narodowościowego i powstała pierwsza szkoła czeska. W roku 1927 został przeniesiony budynek szkoły polskiej na ulicę Szkolną, gdzie znajduje się do dziś. Otwarcie nowej szkoły nastąpiło 9 września 1928 roku. W czasie okupacji budynek szkoły był siedzibą niemieckiej NSDAP, a później Wermachtu. W roku 2005 nastąpiła modernizacja i rozbudowa szkoły. Uroczyste otwarcie nastąpiło 20 kwietnia 2006 roku. Szkoła składa się z klas od 1 do 9 i w klasie 6 dołączają dzieci z okolicznych szkół. Szkoła bierze udział w różnych akcjach kulturalnych i różnych projektach. 
Linki zewnętrzne.
Strona Polskiej Szkoły Podstawowej w Jabłonkowie

</doc>
<doc id="5064883" url="https://pl.wikipedia.org/wiki?curid=5064883" title="Piękno Księstwa Łowickiego">
Piękno Księstwa Łowickiego

Piękno Księstwa Łowickiego – polski barwny amatorski film dokumentalny z 1937 w reżyserii inżyniera Tadeusza Jankowskiego. Zrealizowany na wąskiej taśmie 16 mm. Przedstawia folklor ziemi łowickiej.
Produkcja Tadeusza Jankowskiego zdobyła kilka nagród. We wrześniu 1937 otrzymała złoty medal w konkurencji kolorowych filmów amatorskich na Międzynarodowym Konkursie Filmów Amatorskich w Paryżu. W następnym roku uzyskał Nagrodą Ministra Komunikacji w kategorii filmu krótkiego krajowej produkcji „za wyjątkowe walory propagandowo-turystyczne” na XVIII Międzynarodowych Targach Wschodnich we Lwowie, jak również drugą nagrodę i srebrny medal w Międzynarodowym Konkursie o Puchar św. Stefana w Budapeszcie. "Piękno Księstwa Łowickiego" prezentowano w kwietniu 1938 roku na Międzynarodowym Pokazie Filmów Amatorskich o charakterze folklorystycznym na Uniwersytecie Columbia w Nowym Jorku. Przychylny odbiór pozwolił na wyświetlanie filmu w innych amerykańskich szkołach wyższych.
Recenzent „Wiadomości Filmowych” napisał:

</doc>
<doc id="5064886" url="https://pl.wikipedia.org/wiki?curid=5064886" title="Żukowo (rejon diemidowski)">
Żukowo (rejon diemidowski)

Żukowo () – wieś (ros. деревня, trb. dieriewnia) w zachodniej Rosji, w osiedlu wiejskim Borkowskoje rejonu diemidowskiego w obwodzie smoleńskim.
Geografia.
Miejscowość położona jest nad Dołżycą, 2,5 km od drogi regionalnej 66N-0506 (Prżewalskoje – Anosinki – Żeruny – Jewsiejewka) i centrum administracyjnego osiedla wiejskiego (Żeruny), 54,5 km od centrum administracyjnego rejonu (Diemidow), 101 km od stolicy obwodu (Smoleńsk), 63 km od granicy z Białorusią.
W granicach miejscowości znajduje się ulica Czeriemuchowaja (4 posesje).
Demografia.
W 2010 r. miejscowości nikt nie zamieszkiwał.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5064888" url="https://pl.wikipedia.org/wiki?curid=5064888" title="Puccinia recondita">
Puccinia recondita

Puccinia recondita Roberge ex Desm. – gatunek grzybów z rodziny rdzowatych ("Pucciniaceae"). Grzyb mikroskopijny pasożytujący na roślinach. U zbóż wywołuje chorobę o nazwie rdza.
Systematyka i nazewnictwo.
Pozycja w klasyfikacji według Index Fungorum: "Puccinia, Pucciniaceae, Pucciniales, Incertae sedis, Pucciniomycetes, Pucciniomycotina, Basidiomycota, Fungi".
Takson ten opisali w 1857 r. Michel Robert Roberge i Jean Baptiste Henri Joseph Desmazières.
Ma ponad 60 synonimów. Należą do nich m.in. wszystkie odmiany i podgatunki. Nie są natomiast synonimami formy wywołujące choroby zbóż.
Morfologia i rozwój.
"Puccinia recondita" jest pasożytem dwudomowym, to znaczy, że jego cykl życiowy odbywa się na dwóch żywicielach. Jest też rdzą pełnocyklową, wytwarzająca wszystkie typowe dla rdzy rodzaje zarodników. Spermogonia i ecja rozwijają się na liściach różnych gatunków rutewki, farbownika i na ostrzeniu pospolitym. Spermogonia o średnicy 80–145 µm zwykle tworzą się na górnej powierzchni liści w obrębie czerwono-brązowych plam o średnicy do 15 mm. Ecja powstają na dolnej stronie liści. Mają perydium o kształcie cylindrycznym lub kielichowatym o średnicy 0,2–0,6 mm i wysokości 0,5 mm, barwy od białej do żółtawej, z nieregularnie karbowanym lub postrzępionym brzegiem. Komórki okołowierzchołkowe z zewnętrzną ścianą o grubości 6–7 µm i wewnętrzną ścianą o grubości 2–3 µm, obie z brodawkami. Ecjospory spłaszczone, kuliste lub elipsoidalne, 16–26 × 16–20 µm. Ściana bezbarwna, o grubości do 1 µm, gęsto pokryta małymi brodawkami.
Uredinia i telia rozwijają się na pszenicy i perzu. Uredinia tworzą się głównie na górnej powierzchni liścia. Są elipsoidalne, do 1 µm długości, rdzawobrązowe, pyliste, zwykle częściowo pokryte popękanym naskórkiem. Często występuje na całym liściu, który staje się żółty lub brązowy. Kuliste lub elipsoidalne urediniospory mają rozmiary 22–30 × 18–23 µm i brązowo żółtawą ścianę o grubości 1,5–2,0 µm z kolcami oddalonymi od siebie o 2–3 µm. Pory rostkowe w liczbie (7–) 8–10, rozproszone. Telia powstają na spodniej stronie liścia, są jajowate lub wydłużone, do 1 mm długości, często połączone ze sobą w długie konglomeraty, czarne, trwale pokryte naskórkiem. Teliospory o kształcie od maczugowatego do nieregularnie elipsoidalnego, asymetrycznie zaokrąglone lub spłaszczone u góry, lekko zwężone przy ścianie poprzecznej, 33–45 × 15–21 µm. Ściana żółtawa, po bokach cienka, żółtobrązowa, u góry osiągająca grubość do 3–5 µm. Pory rostkowe niewyraźne. Trzonek żółtawy, z żółto-brązową, zgrubiałą do 2–4 µm ścianką u podstawy zarodników, trwały.
W Europie Środkowej stadium ecjalne "Puccinii recondita" nie odgrywa roli w rozprzestrzenianiu się choroby. Zimuje ona głównie w postaci grzybni i urediniów, które są głównym źródłem choroby. Mogą przetrwać stosunkowo niskie temperatury. W rejonach łagodnych zim infekcje mogą zapoczątkować kiełkowanie zarodników w temperaturze 5–25 °C, chociaż optymalna temperatura to 10–20 °C. Z pojedynczego uredinium, które przetrwa zimę, może w ciągu jednego dnia powstać około 3000 urediniospor. Przy temperaturze 15–35 °C urediniospora kiełkuje w ciągu 30 minut, a w ciągu trzech godzin dokonuje infekcji. Cykl życiowy w sprzyjających warunkach (ciepła i wilgotna pogoda) wynosi około 5–10 dni.
Występowanie.
"Puccinia recondita" występuje na wszystkich kontynentach poza Antarktydą, a także na wielu wyspach.
W Polsce opisano występowanie na farbowniku polnym ("Anchusa arvensis"), "Anchusa barrellieri", "Anchusa capensis", farbowniku lekarskim ("Anchusa officinalis"), ostrzeniu pospolitym ("Cynoglossum officinale"), perzu sinym ("Elymus hispidus"), perzu właściwym ("Elymus repens"), życie zwyczajnym, życie krzyca ("Secale montanum").

</doc>
<doc id="5064889" url="https://pl.wikipedia.org/wiki?curid=5064889" title="Ziemcowo (obwód smoleński)">
Ziemcowo (obwód smoleński)

Ziemcowo () – wieś (ros. деревня, trb. dieriewnia) w zachodniej Rosji, w osiedlu wiejskim Borkowskoje rejonu diemidowskiego w obwodzie smoleńskim.
Geografia.
Miejscowość położona jest nad Jelszą i Dołżycą, 1 km od drogi regionalnej 66N-0506 (Prżewalskoje – Anosinki – Żeruny – Jewsiejewka) i centrum administracyjnego osiedla wiejskiego (Żeruny), 54 km od centrum administracyjnego rejonu (Diemidow), 101 km od stolicy obwodu (Smoleńsk), 61,5 km od granicy z Białorusią.
W granicach miejscowości znajduje się ulica Polewaja (7 posesji).
Demografia.
W 2010 r. miejscowość zamieszkiwało 12 osób.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5064894" url="https://pl.wikipedia.org/wiki?curid=5064894" title="Maksimienki (obwód smoleński)">
Maksimienki (obwód smoleński)

Maksimienki () – wieś (ros. деревня, trb. dieriewnia) w zachodniej Rosji, w osiedlu wiejskim Borkowskoje rejonu diemidowskiego w obwodzie smoleńskim.
Geografia.
Miejscowość położona jest nad Dołżycą, 9,5 km od drogi regionalnej 66N-0506 (Prżewalskoje – Anosinki – Żeruny – Jewsiejewka) i centrum administracyjnego osiedla wiejskiego (Żeruny), 61,5 km od centrum administracyjnego rejonu (Diemidow), 105 km od stolicy obwodu (Smoleńsk), 70,5 km od granicy z Białorusią.
W granicach miejscowości znajduje się ulica Nabierieżnaja.
Demografia.
W 2010 r. miejscowości nikt nie zamieszkiwał.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5064895" url="https://pl.wikipedia.org/wiki?curid=5064895" title="Beata z Potockich Czacka">
Beata z Potockich Czacka

Beata z Potockich Czacka herbu Pilawa (Złota) (ur. 1760, zm. 25 sierpnia 1824 w Sielcu) – córka Ignacego Potockiego i Urszuli Dzieduszyckiej h. Sas, malarka.
Życiorys.
Urodziła się w 1760 w rodzinie Ignacego Potockiego generał-lejtnanta wojsk koronnych, cześnika koronnego, starosty łukowskiego, gliniańskiego, nowosielskiego i jego żony Urszuli Dzieduszyckiej z Dzieduszyc h. Sas.
Umiejętności i wiedzę malarską zdobywała u artystów krajowych oraz będąc na wyjeździe we Włoszech. 
Twórczość.
Do jej twórczości należą obrazy:
Zamężna z Michałem Czackim h. Świnka, z którym miała pięcioro dzieci: Feliksa, Konstancję, Julię, Aleksandra i Anielę.
Zmarła 25 sierpnia 1824 w Sielcu, rodowej posiadłości Czackich.

</doc>
<doc id="5064899" url="https://pl.wikipedia.org/wiki?curid=5064899" title="Ernest Cribb">
Ernest Cribb

Ernest Frank "Jack" Cribb (ur. 4 sierpnia 1885 w Havant, zm. 18 sierpnia 1957 w Vancouver) – kanadyjski żeglarz sportowy, medalista olimpijski.
Podczas letnich igrzysk olimpijskich w Los Angeles (1932) zdobył, wspólnie z Ronaldem Maitlandem, Harrym Jonesem, Peterem Gordonem, Hubertem Wallace'em i George'em Gylesem, srebrny medal w żeglarskiej klasie 8 metrów. 
Urodzony w Anglii Jack Cribb przybył do Kanady w 1907, w młodości pracował w stoczni, a później dołączył do Royal Vancouver Yacht Club. Największy sukces odniósł na olimpiadzie w 1932. Pomimo porażki we wszystkich czterech wyścigach, Kanadyjczycy zdobyli srebrne medale, ponieważ w klasie 8 metrów rywalizowały tylko dwie drużyny (drugą była reprezentacja Stanów Zjednoczonych). Wśród innych godnych uwagi sukcesów Cribba były zwycięstwa w wyścigach o Puchar Seattle-Vancouver Lipton w latach 1929, 1931 i 1932. Poza żeglarstwem Cribb pracował w regionie Klondike w Jukonie oraz we wschodniej Kanadzie przy budowie , zanim osiedlił się w Vancouver i objął stanowiska kierownicze w firmie West Coast Salvage and Contracting. W czasie II wojny światowej pracował w stoczni przy budowie wielu okrętów wojennych. Został honorowym, dożywotnim członkiem Royal Vancouver Yacht Club w 1954, a klubowe regaty Jack Cribb Memorial Trophy Regatta odbywają się corocznie na jego cześć.

</doc>
<doc id="5064901" url="https://pl.wikipedia.org/wiki?curid=5064901" title="Pietroczaty">
Pietroczaty

Pietroczaty () – wieś (ros. деревня, trb. dieriewnia) w zachodniej Rosji, w osiedlu wiejskim Borkowskoje rejonu diemidowskiego w obwodzie smoleńskim.
Geografia.
Miejscowość położona jest nad Dołżycą, 6,5 km od drogi regionalnej 66N-0506 (Prżewalskoje – Anosinki – Żeruny – Jewsiejewka) i centrum administracyjnego osiedla wiejskiego (Żeruny), 55,5 km od centrum administracyjnego rejonu (Diemidow), 100 km od stolicy obwodu (Smoleńsk), 66,5 km od granicy z Białorusią.
W granicach miejscowości znajdują się ulice: Pribrieżnaja, Riecznoj pierieułok.
Demografia.
W 2010 r. miejscowości nikt nie zamieszkiwał.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5064907" url="https://pl.wikipedia.org/wiki?curid=5064907" title="Ekoregion bałtyckich lasów mieszanych">
Ekoregion bałtyckich lasów mieszanych

 
Ekoregion bałtyckich lasów mieszanych – to ekoregion charakteryzowany występowaniem umiarkowanego lasu liściastego na nizinach bezpośrednio sąsiadujących z Morzem Bałtyckim. Ekoregion ten rozciąga się od najbardziej na północ wysuniętych części Danii poprzez jej wschodnią część, z wyspami Cieśniny Duńskiej, południową część Skanii (Szwecja), znaczną częścią krajów związkowych Szlezwik-Holsztyn i Meklemburgia-Pomorze Przednie w Niemczech do Pomorza Zachodniego i Pomorza Gdańskiego, aż po Tczew na wschodzie.
Średnie roczne temperatury wahają się w granicach 7-13 °C, z łagodnymi zimami i latami: najgorętsze miesiące rzadko przekraczają 20 °C. Opady są częste i mają małą intensywność. Średnie opady w północnej Polsce dochodzą do około 600 m. 
Najbardziej charakterystycznym gatunkiem ekoregionu jest wodniczka. Lasy tego obszaru są zdominowane przez monokultury lasów bukowych i świerkowych. Głównymi zbiorowiskami leśnymi są: buczyny, lasy dębowo-bukowe, bory sosnowo-dębowe i bory mieszane. W lasach najważniejszymi gatunkami są dąb szypułkowy, dąb bezszypułkowy, jesion wyniosły, klon pospolity, jesion wyniosły, brzoza brodawkowata, buk zwyczajny, grab zwyczajny, olsza czarna. Występują tu również gatunki reliktowe m.in. brzoza karłowata, charakterystyczna dla środowisk otwartych torfowisk wysokich i tundry. 
Wydzielony przez WWF jako jeden z ekoregionów lądowych o kodzie (PA0405). Ekoregion lasów mieszanych Europy Środkowej należy do bioregionu europejskich nadmorskich lasów mieszanych ("West European Coastal Mixed Forests bioregion").

</doc>
<doc id="5064909" url="https://pl.wikipedia.org/wiki?curid=5064909" title="Moczary (wieś w Rosji)">
Moczary (wieś w Rosji)

Moczary () – wieś (ros. деревня, trb. dieriewnia) w zachodniej Rosji, w osiedlu wiejskim Borkowskoje rejonu diemidowskiego w obwodzie smoleńskim.
Geografia.
Miejscowość położona jest nad jeziorem Jelsza, przy drodze regionalnej 66N-0506 (Prżewalskoje – Anosinki – Żeruny – Jewsiejewka), 3 km od centrum administracyjnego osiedla wiejskiego (Żeruny), 51,5 km od centrum administracyjnego rejonu (Diemidow), 99 km od stolicy obwodu (Smoleńsk), 60,5 km od granicy z Białorusią.
W granicach miejscowości znajduje się ulica Gławnaja (13 posesji).
Demografia.
W 2010 r. miejscowość zamieszkiwało 13 osób.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5064910" url="https://pl.wikipedia.org/wiki?curid=5064910" title="Alexander Gibson">
Alexander Gibson

Sir Alexander Drummond Gibson (ur. 11 lutego 1926 w Motherwell, zm. 14 stycznia 1995 w Londynie) – szkocki dyrygent.
Życiorys.
Uczył się w Glasgow gry na fortepianie w Royal Scottish Academy of Music oraz dyrygentury na Uniwersytecie. Studiował też w Royal College of Music w Londynie, gdzie założył i prowadził orkiestrę studencką, studia ukończył w 1951 roku z wyróżnieniem. Uczestniczył w kursach dyrygenckich u Igora Markevitcha w Mozarteum w Salzburgu oraz u Paula van Kempena w Accademia Musicale Chigiana w Sienie. W 1951 roku został zatrudniony jako asystent dyrygenta w Sadler’s Wells Opera w Londynie, gdzie w 1952 roku debiutował prowadząc wykonanie "Sprzedanej narzeczonej" Bedřicha Smetany. Od 1952 do 1954 roku był asystentem dyrygenta BBC Scottish Orchestra w Glasgow. Od 1954 roku ponownie dyrygował w Sadler’s Wells Opera, w latach 1957–1959 był jej dyrektorem. W 1957 roku debiutował w londyńskim Covent Garden Theatre. Od 1959 do 1984 roku pełnił funkcję pierwszego dyrygenta i dyrektora artystycznego Scottish National Orchestra w Glasgow. W 1962 roku założył Glasgow’ Scottish Opera, którą prowadził do 1987 roku. W 1978 roku wystąpił z nią podczas festiwalu Warszawska Jesień w Warszawie, dyrygując polskim prawykonaniem "Sinfonia sacra" Andrzeja Panufnika. Od 1981 do 1983 roku gościnnie dyrygował Houston Symphony Orchestra.
Dokonał prawykonań utworów wielu kompozytorów szkockich oraz pierwszych brytyjskich wykonań dzieł takich współczesnych twórców jak Arnold Schönberg, Dmitrij Szostakowicz, Hans Werner Henze, Karlheinz Stockhausen, Luigi Nono czy Luciano Berio. W 1961 roku zainicjował odbywający się w Glasgow festiwal muzyki współczesnej Musica Viva. W 1969 roku poprowadził pierwsze kompletne wykonanie opery "Trojanie" Hectora Berlioza, a w 1971 roku pierwsze w Szkocji wykonanie niemieckojęzycznej wersji "Pierścienia Nibelunga" Richarda Wagnera. Dokonał licznych nagrań płytowych, wraz z Henrykiem Szeryngiem i New York Philharmonic zarejestrował wszystkie utwory na skrzypce i orkiestrę W.A. Mozarta.
W 1967 roku został odznaczony Orderem Imperium Brytyjskiego w stopniu komandora, a w 1977 roku przyznano mu tytuł szlachecki.

</doc>
<doc id="5064914" url="https://pl.wikipedia.org/wiki?curid=5064914" title="Mistrzostwa Świata w Podnoszeniu Ciężarów 2019">
Mistrzostwa Świata w Podnoszeniu Ciężarów 2019

Mistrzostwa Świata w Podnoszeniu Ciężarów 2019 – 85. edycja mistrzostw świata w podnoszeniu ciężarów, która odbyła się między 18 a 27 września 2019 roku w mieście Pattaya w Tajlandii.

</doc>
<doc id="5064919" url="https://pl.wikipedia.org/wiki?curid=5064919" title="Robert Stannard">
Robert Stannard

Robert Stannard (ur. 16 września 1998 w Sydney) – australijski kolarz szosowy, początkowo (do końca 2016) reprezentujący Nową Zelandię.
Stannard urodził się w australijskim Sydney, a w wieku 4 lat przeprowadził się z rodziną do Nowej Zelandii. Na początku swojej kariery reprezentował Nową Zelandię, jednak od sezonu 2017 zdecydował się na przyjęcie australijskiej licencji. Kolarstwo uprawiali również jego ojciec (Steve) oraz rodzeństwo (Thomas i Elizabeth).
Osiągnięcia.
Opracowano na podstawie:

</doc>
<doc id="5064928" url="https://pl.wikipedia.org/wiki?curid=5064928" title="Józef Węglarz (elektryk)">
Józef Węglarz (elektryk)

Józef Węglarz (ur. 18 lutego 1900 w Wiśniowej koło Dobczyc) – polski elektryk, profesor Politechniki Poznańskiej
Życiorys.
W 1922 ukończył Gimnazjum św. Anny w Krakowie. Odbył służbę wojskową w krakowskiej Szkole Podchorążych. W 1929 uzyskał dyplom inżyniera na Politechnice Gdańskiej. Od 1928 wykładał w Państwowej Wyższej Szkole Budowy Maszyn i Elektrotechniki w Poznaniu. Założył Pracownię Maszyn i Pomiarów Elektrycznych na jej Wydziale Elektrycznym. W tym czasie pracował również w firmie Brown Boveri. W wojnie 1939 roku walczył w stopniu podporucznika rezerwy w Armii „Poznań”. Podczas pobytu w obozie jenieckim Murnau prowadził zajęcia z elektrotechniki (konspiracyjnie i legalnie). 
Po powrocie do Poznania w latach 1945–1955 pełnił funkcję dziekana Wydziału Elektrycznego Szkoły Inżynierskiej. Piastował tę godność także po przekształceniu uczelni w Politechnikę Poznańską (1960–1969). Jednocześnie w latach 1952–1970 kierował Katedrą Maszyn Elektrycznych. W 1964 ukazała się jego najważniejsza praca naukowa – podręcznik "Maszyny elektryczne" (drugie wydanie rozszerzone i poprawione w 1968).
W 1967 otrzymał tytuł profesora nadzwyczajnego nauk technicznych. W 1970 przeszedł na emeryturę, lecz nadal wykładał i przewodniczył Radzie Naukowej Instytutu Elektrotechniki Przemysłowej Politechniki Poznańskiej.
W 1938 został wiceprezesem Oddziału Poznańskiego SEP, a od 1947 do 1950 był jego prezesem. Działał także w NOT.
Został wyróżniony Krzyżem Kawalerskim Orderu Odrodzenia Polski, Złotym Krzyżem Zasługi, honorowymi odznakami SEP i NOT.
Ojciec matematyka i informatyka prof. Jana Węglarza. Pochowany został na Cmentarzu Junikowskim w Poznaniu (pole 8, kwatera 2, rząd 8, miejsce 9).
Upamiętnienie.
Imię Węglarza noszą: jedna z największych sal wykładowych Politechniki Poznańskiej (od 1984), Oddział Poznański SEP (od 2010) i ulica w poznańskiej dzielnicy Nowe Miasto (od 2018). Oddział Poznański SEP od 2008 nadaje medal jego imienia. Zarząd Główny SEP ogłosił 2020 Rokiem Profesora Józefa Węglarza.

</doc>
<doc id="5064935" url="https://pl.wikipedia.org/wiki?curid=5064935" title="Halcyon Days">
Halcyon Days

Halcyon Days – reedycja drugiego albumu studyjnego Ellie Goulding pt. "Halcyon" wydanego 5 października 2012 roku. Jest to druga reedycja w karierze piosenkarki tuż po wydanym w 2010 roku albumie "Bright Lights".
Wydawnictwo swoją premirę miało 23 sierpnia 2013 roku nakładem wytwórni Polydor.
Po premierze "Halcyon", Goulding oświadczyła, iż w planach ma wydanie rozszerzonej wersji płyty, gdzie będzie się znajdować dodatkowy materiał, w którym skupiła się bardziej na brzmieniach muzyki elektronicznej. W reedycji znaleźć możemy 10 całkiem nowych piosenek, które Brytyjka nagrała i wyprodukowała we współpracy m.in. z takimi producentami jak Ryan Tedder, Calvin Harris oraz Greg Kurstin.
Krążek zebrał w większości pozytywne opinie krytyków. Zauważyli oni różnice w kierunku, który obrała wokalistka oraz jego produkcję i szczęśliwszą treść liryczną. Od strony komercyjnej "Halcyon Days" osiągnął sukces pomagając tym samym swojemu poprzednikowi wspiąć się na wyższe pozycję na listach.
Rozszerzenie "Halcyon" promowane było trzema singlami. Głównym został hit lata, piosenka Burn wydana 5 lipca 2013, stając się pierwszym singlem numerem jeden Goulding listy UK Singles Chart w Wielkiej Brytanii. Kolejno piosenki How Long Will I Love You oraz Goodness Gracious promowały "Halcyon Days" jako drugi oraz trzeci singiel.
Tło.
W drugiej połowie czerwca 2012 roku, zapowiedziano, iż drugi album Goulding nazywać się będzie "Halcyon" z premierą 8 października tego samego roku. Głównym singlem została piosenka „Anything Could Happen”, Halcyon promowały jeszcze dwa single – Figure 8 i Explosions, trasa koncertowa oraz jeden singiel promocyjny Hanging On w duecie z Tinie Tempah. Reedycja została pozytywnie przyjęta przez krytyków, dzięki czemu album Halcyon zdobył miejsce 2. listy UK Albums Chart oraz 1. UK Download Albums Chart, sprzedając się w liczbie 33 425 egzemplarzy w premierowym tygodniu. W wywiadzie dla magazynu Elle w lipcu 2013, Goulding zapowiedziała plany na rozszerzenie swojej drugiej solowej płyty wraz z nowymi piosenkami, mówiąc: „Mam taką dużą sympatię do muzyki elektronicznej, że nie mogę się od niej oderwać”.
Nowe kompozycje.
Na "Halcyon Days" prócz zawartości znanej z wcześniejszego albumu, znalazło się 10 całkiem nowych utworów. Pierwszy z nich "Burn", "„celebracja życia w najczystszej postaci”", "Kathy Iandoli" z portalu Idolator – "„Utwór jest piosenką pop z wyczuwalnymi wpływami gatunku rave, a jej głos jest pełen echa i zagięć”". Według Goulding ta piosenka jest "„prawdopodobnie najbardziej popową piosenką, jaką wydałam. Ale to wszystko ja. Chciałem wydać „Burn”, bardzo mi się podobało, nawet jeśli jest to niejasny stwierdzenie. Myślę, że to naprawdę świetna piosenka”". Następnie "Goodness Gracious" opisany przez "Nicole Frehsee" z Rolling Stone jako – "„chwiejna oda do zmienności”". Utwór został współtworzony wraz z wokalistą zespołu Fun, Nate Ruess, co Goulding skomentowała jako "„piosenka jest o poniżaniu się dlatego, że nie myślisz jasno i nie jesteś sprawiedliwy. Byłam w sytuacjach, w których wiedziałam, że ktoś nie jest dla mnie odpowiedni, a jednak ciągle do niego wracałam”". "Kathy Iandoli" w tym samych artykule dla portalu "Idolator" opisała kolejne utwory, "You My Everything" oraz "Flashlight" w duecie z DJ Fresh, "„połączenie naturalnej skłonności Goulding do elektronicznych bitów łączących wraz z uduchowionym tonem jej wokalu”". "Stay Awake" opisany przez Nicole Freshee, celebruje "„niespanie i imprezowanie przez całą noc”" nad triumfalnymi bitami syntezatora, jak podkreślił Frehsee. "„To mniej poważna treść, o której zwykle piszę”" – powiedział dla Rolling Stone Goulding."„Ale zawsze byłem fanem klubowych piosenek, sprawiają, że czyje się lepiej”". Kolejna z nowych piosenek to "Hearts Without Chains", została opisana w magazynie "Boston Globe" jako „wzruszająca ballada oparta na pianinie o uzdrawianiu i posuwaniu się naprzód”. Jednym ze współautorów jest Fraser T. Smith producent hitu „Set Fire to the Rain” od Adele. W rozmowie dla Rolling Stone Goulding stwierdziła, iż jest to jej ulubiona piosenka z wydawnictwa, „Ma w sobie folkowy angielski charakter. Poza tym całkiem miło jest słuchać jej i nie czuć się tak jak wtedy jak ją pisałam"”. Lewis Corner z portalu Digital Spy opisała "Under Control" jako, „utwór bierze pod uwagę pewność siebie, będąc jednocześnie otoczonym mieszanką rozmytego basu i odbijających się echem brzęków gitary”. Kolejne z nowego materiału na "Halcyon Days" to covery piosenek innych artystów. "How Long Will I Love You" został wcześniej wydany przez brytyjsko-irlandzki zespół folk-rockowy "The Waterboys" w 1990 roku. Piosenka została trzecim singlem promującym album oraz oficjalnym utworem akcji "BBC's 2013 Children in Need". Singiel również znalazł się na ścieżce dźwiękowej do komedii romantycznej Czas na miłość z 2013 roku. Kolejny cover to piosnka pt. "Tessellate", która znalazła się na wersji deluxe "Halcyon Days". Utwór pierwotnie wydany został przez brytyjski zespół "Alt-J" w 2012 rok. Kolejną piosenką jest cover zespołu "Midnight Star", "Midas Touch" z 1986 roku.
"Halcyon Days" otrzymało w większości pozytywne recenzję od krytyków muzycznych. Ken Capobianco z Boston Globe zauważył, że „Rozszerzona edycja znakomitego „Halcyon” od Ellie Goulding nie jest zwykłym recyklingiem, ponieważ pomaga rozszerzyć zakres jej muzycznej wizji o 10 nowych utworów”, twierdząc, że „pod elektroniką kryje się prawdziwa dusza". Caren Ganz z Rolling Stone pochwaliła album za „potwierdzenie, iż Goulding robi co najlepsze z pracą nad utworami klubowymi z luminescencyjnymi tytułami”. Lewis Corner z Digital Spy stwierdził, że tym albumem „Ellie mocno zaznacza swoją obecność w popie”, ponieważ w jego oryginalnej wersji „brakowało wystarczająco optymistycznych kawałków, których publiczność pozornie pragnie”. Kathy Iandoli z "Idolator" zgodziła się, twierdząc, że album jest „krokiem w szczęśliwsze terytorium”, i że to „tylko przedłużenie niesamowitości Ellie i dźwiękowej osi czasu poprzez szczęście, złamane serce i więcej szczęścia”.
Promocja.
Reedycja „Halcyon”: – Halcyon Days premierę miała 26 sierpnia 2013 roku zawierając dziesięć nowych, nie wydanych wcześniej utworów. Na trackliście znalazł się singiel główny Burn, który głownie ma promować album.
Piosenka "You My Everything", która na wydawnictwie znalazła się po wcześniejszej premierze w brytyjskim serialu telewizyjnym Kumple w pierwszym odcinku finałowego sezonu, 1 lipca 2013 roku. "Under Control" było oferowane za pośrednictwem serwisu Amazon UK za darmo do pobrania 21 sierpnia 2013. "Burn" został wykorzystany w odcinku drugim sezonu piątego serialu Pamiętniki wampirów 10 października 2013. "Tessellate" pojawiło się w serialu Zemsta, odcinek siódmy sezon trzeci 10 listopada 2013.
w 2013 roku Goulding promowała „Burn” m.in. w brytyjskiej oraz włoskiej edycji programu "X factor" 13 października oraz 31 października.
Singiel promowała również występami na żywo w amerykańskich programach talk show, The Ellen DeGeneres Show 24 października 2013, The Queen Latifah Show 26 października, w programie rozrywkowym stacji NBC, The Voice 26 listopada.
Na początku 2014 roku również w talk show Late Show with David Letterman 21 stycznia oraz w programie śniadaniowym Good Morning America 22 stycznia.
Piosenka „Goodness Gracious” swój telewizyjny debiut miała występem na żywo w brytyjskim programie The Graham Norton Show 28 lutego 2014 roku. Utwory z albumu znalazły się również na setliście trasy koncertowej promującej album Halcyon – The Halcyon Days Tour.
Single.
„Burn” został wydany 5 lipca 2013 jako pierwszy i główny singiel z Halcyon Days. Teledysk stworzony przez fanów na portalu Vine do piosenki miał swoją premierę 4 lipca 2013, następnie oficjalny wideoklip 7 lipca 2013. Przez trzy tygodnie piosenka utrzymywała się na pozycji pierwszej brytyjskiego notowania UK Singles Chart, stając się pierwszym numerem jeden w karierze piosenkarki. Piosenka zdobyła ogromną popularność również w całej Europie. Popularność piosenki zaowocowała nominacjami na – Brit Awards 2014 w kategoriach, British Single of the Year oraz Best Video.
Drugi singiel z Halcyon Days, „How Long Will I Love You”, został wydany 10 listopada 2013 jako oficjalna piosenka akcji "BBC Children in Need 2013". Singiel zadebiutował na trzecim miejscu na UK Singles Chart. „Goodness Gracious” został wydany w dniu 21 lutego 2014 roku jako trzeci singiel z Halcyon Days. Piosenka osiągnęła 16. miejsce na UK Singles Chart. W wywiadzie dla Capital FM w dniu 9 lutego 2014 roku, DJ Fresh ujawnił, że on i Goulding nagrali nową wersję piosenki „Flashlight”, która ma zostać wydana na singlu później, w 2014 roku. Przerobiona wersja piosenki została wydana 28 września 2014 roku jako czwarty singiel z nadchodzącego czwartego albumu studyjnego Fresh. Utwór również znalazł się na liście utworów Halcyon Days.
Wyniki komercyjne.
Po wydaniu Halcyon Days w sierpniu 2013, album przeniósł się z pozycji 26. do 3. w skali sprzedaży z zakupionych przez słuchaczy 15 883 kopii, osiągając najwyższe miejsce na liście od debiutu. 5 stycznia 2014, podczas swojego 65. tygodnia na liście, Halcyon przeskoczył z miejsca 6. na pozycję pierwszą notowania UK Albums Chart ze 37 507 sprzedanych kopii, stając się tym samym drugim albumem numer jeden Goulding w Wielkiej Brytanii. Spędził drugi tydzień z rzędu na pierwszym miejscu, sprzedając 26 456 kopii. W następnym tygodniu, album został sprzedany w 24 831 kopii i tym samym spadł na pozycję 2. notowania, przed powrotem na pierwsze miejsce po raz trzeci z rzędu ze sprzedażą 20 928 egzemplarzy. W Irlandii sprzedaż Halcyon Days spowodowała, że album zajął siódme miejsce na irlandzkiej liście przebojów w tygodniu kończącym się 29 sierpnia 2013, przed ponownym wzrostem do czwartego miejsca 19 grudnia. Album ostatecznie znalazł się na szczycie irlandzkiej listy albumów w tygodniu kończącym się 2 stycznia 2014 r., Ponad rok po pierwotnym wydaniu i ponad cztery miesiące po ponownym wydaniu.
Personel.
Muzyczny.
Źródło

</doc>
<doc id="5064936" url="https://pl.wikipedia.org/wiki?curid=5064936" title="Robowo (rejon miorski)">
Robowo (rejon miorski)

Robowo – dawna wieś. Tereny, na których leżała, znajdują się obecnie na Białorusi, w obwodzie witebskim, w rejonie miorskim, w sielsowiecie Przebrodzie.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja, a następnie w gminie Miory.
Według Powszechnego Spisu Ludności z 1921 roku zamieszkiwało tu 28 osób, 27 było wyznania rzymskokatolickiego, a 1 prawosławnego. Jednocześnie 24 mieszkańców zadeklarowało polską przynależność narodową, a 4 białoruską. Było tu 6 budynków mieszkalnych. W 1931 w 5 domach zamieszkiwały 23 osoby.
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.

</doc>
<doc id="5064943" url="https://pl.wikipedia.org/wiki?curid=5064943" title="Dariusz Byczkowski">
Dariusz Byczkowski

Dariusz Paweł Byczkowski (ur. 22 marca 1966 w Brzegu) – polski historyk, polonista, kulturoznawca i muzealnik, samorządowiec, doktor nauk humanistycznych, wiceprzewodniczący Sejmiku Opolskiego VI kadencji. Od 2017 dyrektor Muzeum Piastów Śląskich w Brzegu.
Życiorys.
Urodził się i dorastał w Brzegu. Absolwent Zespołu Szkół Rolniczych im. Władysława Reymonta w Żłobiźnie pod Brzegiem. Następnie ukończył polonistykę na Uniwersytecie Opolskim. Po ukończeniu studiów rozpoczął pracę jako nauczyciel w II Liceum Ogólnokształcącym im. Z. Herberta w Brzegu, z czasem awansował i został dyrektorem tej placówki. W 2016 został wicedyrektorem opolskiego oddziału Agencji Restrukturyzacji i Modernizacji Rolnictwa. W międzyczasie ukończył studia z wiedzy o kulturze w Instytucie Badań Literackich Polskiej Akademii Nauk, a także studia doktoranckie z historii na Uniwersytecie Opolskim. W 2017 został powołany przez Ministra Kultury i Dziedzictwa Narodowego prof. Piotra Glińskiego na stanowisko dyrektora Muzeum Piastów Śląskich w Brzegu, na stanowisku tym zastąpił przechodzącego na emeryturę Pawła Kozerskiego.
Dariusz Byczkowski nieprzerwanie od 2006 zasiada z ramienia PiS w Sejmiku Województwa Opolskiego, gdzie obecnie pełni funkcję wiceprzewodniczącego, w latach 1998–2002 był członkiem Zarządu Miasta Brzeg.

</doc>
<doc id="5064947" url="https://pl.wikipedia.org/wiki?curid=5064947" title="MWS">
MWS

MWS skrót, który może oznaczać:

</doc>
<doc id="5064948" url="https://pl.wikipedia.org/wiki?curid=5064948" title="Ninurta-nadin-apli">
Ninurta-nadin-apli

Ninurta-nadin-apli (akad' "Ninurta-nādin-apli") – wysoki dostojnik pełniący urząd „wezyra” ("sukkallu") na dworze asyryjskiego króla Tiglat-Pilesera I (1114-1076 p.n.e.). Występuje jako eponim ("limmu") w kolofonie jednej z inskrypcji tego króla.

</doc>
<doc id="5064949" url="https://pl.wikipedia.org/wiki?curid=5064949" title="Dwustronna transformacja Laplace’a">
Dwustronna transformacja Laplace’a

Dwustronną transformacją Laplace’a nazywamy jest transformatę całkową podobną do funkcji tworzącej momenty w rachunku prawdopodobieństwa. Dwustronna transformacja Laplace’a jest ściśle związana z transformacją Fouriera, transformacją Mellina i zwykłą (jednostronną) transformacją Laplace’a. Jeśli formula_1 funkcją określoną liczb rzeczywistych o wartościach w liczbach rzeczywistych lub zespolonych, to dwustronna transformata Laplace’a jest zdefiniowana przez całkę
Powyższa całka jest najczęściej rozumiana jako całka niewłaściwa, która jest zbieżna wtedy i tylko wtedy, gdy zbieżne są obie całki:
W matematyce czystej argumentem formula_4 jest zmienna rzeczywista, a transformacje Laplace’a służą do badania tego, w jaki sposób operatory różniczkowe działają na funkcje.
W zastosowaniach naukowych i inżynieryjnych argument formula_4 często reprezentuje czas, a funkcja formula_1 często reprezentuje zmienny w czasie sygnał. W takich przypadkach sygnały są przekształcane przez filtry, które działają jak operator matematyczny, ale z pewnymi ograniczeniami – muszą one być "przyczynowe", co oznacza, że wynik działania operatora w danym czasie formula_4 nie może zależeć od zachowania funkcji dla większych formula_4 (teraźniejszość nie może zależeć od przyszłości).
Podczas pracy z funkcjami czasu formula_9 nazywane jest reprezentacją sygnału w dziedzinie czasu", podczas gdy" formula_10 jest nazywana reprezentacją w dziedzinie s (lub "dziedzinie Laplace’a" albo "dziedzinie częstotliwości"). Transformacja odwrotna realizuje wówczas "syntezę" sygnału jako sumę jego składowych częstotliwościowych pobranych ze wszystkich częstotliwości, podczas gdy transformacja prosta realizuje "rozkład" sygnału na jego składowe częstotliwościowe.
Związek z innymi transformacjami całkowymi.
Jeśli formula_11 jest funkcją skokową Heaviside’a, to transformację Laplace’a formula_12 można wyrazić przez dwustronną transformację Laplace’a wzorem
Zachodzi również wzór
gdzie formula_15 jest funkcją mnożącą argument przez minus jeden formula_16 a formula_17 oznacza złożenie funkcji. Tym samym dwustronną transformację Laplace’a można wyrazić poprzez jednostronną i odwrotnie.
Transformatę Mellina można wyrazić poprzez dwustronną transformatę Laplace’a wzorem
z formula_19 jak powyżej, i odwrotnie możemy wyrazić dwustronną transformację Laplace’a transformacją Mellina wzorem
Transformację Fouriera można również wyrazić poprzez dwustronną transformację Laplace’a; tutaj zamiast tego samego obrazu z różnymi oryginałami mamy ten sam oryginał, ale różne obrazy. Możemy zdefiniować transformatę Fouriera jako
Warto zwrócić uwagę, że definicje transformaty Fouriera różnią się, w szczególności
jest często używany zamiast poprzedniej wersji. Jeśli chodzi o transformatę Fouriera, możemy również otrzymać dwustronną transformatę Laplace’a poprzez
Transformacja Fouriera jest zwykle definiowana w taki sposób, że istnieje dla wartości rzeczywistych; powyższa definicja definiuje obraz na pasie formula_24 które mogą nie obejmować rzeczywistej osi.
Funkcja tworząca momenty ciągłej funkcji gęstości prawdopodobieństwa formula_1 może być wyrażona jako formula_26
Własności.
Do dowolnych dwóch funkcji formula_27 których dwustronne transformacje Laplace’a formula_28 istnieją, to równość formula_29 czyli formula_30 wszystkich formula_31 pociąga równość formula_32 prawie wszędzie.
Inna ważna własność to postać transformaty pochodnej, jest podobna do przypadku jednostronnej transformacji Laplace’a, choć z istotną różnicą:
Obszar zbieżności.
Wymóg zbieżności całek w definicji transformacji dwustronnej jest dużo mocniejszy, niż w przypadku transformacji jednostronnej. Obszar zbieżności, czyli zbiór formula_33 dla których całka formula_34 istnieje jest istotnie mniejszy w porównaniu z klasyczną transformacją Laplace’a.
Jeśli formula_1 jest funkcją lokalnie całkowalną (lub bardziej ogólnie – miarą borelowską o wahaniu lokalnie ograniczonym), to transformata Laplace’a formula_36 funkcji formula_1 jest dobrze określona, o ile granica
istnieje. Transformata Laplace’a jest zbieżna bezwzględnie, jeśli całka
istnieje (jako właściwa całka Lebesgue’a). Przy definicji transformaty Laplace’a zwykle wymagamy, aby odpowiednia całka była warunkowo zbieżna, co oznacza, że jest zbieżna w pierwszym sensie, ale niekoniecznie w drugim.
Przyczynowość.
Dwustronne transformacje nie zachowują przyczynowości, gdyż zależą od całego przebiegu funkcji, a nie od przebiegu do chwili formula_40 Mają sens fizyczny, gdy są stosowane do funkcji ogólnych, ale podczas pracy z funkcjami czasu (sygnałami) wygodniejsze są jednostronne transformacje.

</doc>
<doc id="5064953" url="https://pl.wikipedia.org/wiki?curid=5064953" title="Łopaty (rejon diemidowski)">
Łopaty (rejon diemidowski)

Łopaty () – wieś (ros. деревня, trb. dieriewnia) w zachodniej Rosji, w osiedlu wiejskim Borkowskoje rejonu diemidowskiego w obwodzie smoleńskim.
Geografia.
Miejscowość położona jest nad Jelszą, 0,5 km od drogi regionalnej 66N-0506 (Prżewalskoje – Anosinki – Żeruny – Jewsiejewka), 2 km od centrum administracyjnego osiedla wiejskiego (Żeruny), 55,5 km od centrum administracyjnego rejonu (Diemidow), 104 km od stolicy obwodu (Smoleńsk), 60,5 km od granicy z Białorusią.
W granicach miejscowości znajduje się ulica Mochowaja (8 posesji).
Demografia.
W 2010 r. miejscowość zamieszkiwały 4 osoby.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5064956" url="https://pl.wikipedia.org/wiki?curid=5064956" title="Risz-Aszur">
Risz-Aszur

Risz-Aszur (akad. "Rīš-Aššūr") – wysoki asyryjski dostojnik, pełnił urząd „wezyra” ("sukkallu") na dworze króla Adad-nirari I (1305-1274 p.n.e.) lub króla Tukulti-Ninurty I (1243-1207 p.n.e.). W trakcie wykopalisk w Aszur odnaleziono jego stelę.

</doc>
<doc id="5064959" url="https://pl.wikipedia.org/wiki?curid=5064959" title="Borki (rejon diemidowski)">
Borki (rejon diemidowski)

Borki () – wieś (ros. деревня, trb. dieriewnia) w zachodniej Rosji, w osiedlu wiejskim Borkowskoje rejonu diemidowskiego w obwodzie smoleńskim.
Geografia.
Miejscowość położona jest nad Jelszą, 0,5 km od drogi regionalnej 66N-0506 (Prżewalskoje – Anosinki – Żeruny – Jewsiejewka) i centrum administracyjnego osiedla wiejskiego (Żeruny), 54,5 km od centrum administracyjnego rejonu (Diemidow), 102 km od stolicy obwodu (Smoleńsk), 61 km od granicy z Białorusią.
W granicach miejscowości znajduje się ulica Mochowaja (13 posesji).
Demografia.
W 2010 r. miejscowość zamieszkiwało 11 osób.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5064960" url="https://pl.wikipedia.org/wiki?curid=5064960" title="Fotini Stefanidi">
Fotini Stefanidi

Fotini Stefanidi (, ur. 15 stycznia 1962 w Atenach) – grecka ilustratorka, malarka i graficzka.
Życiorys.
Urodziła się 15 stycznia 1962 roku w Atenach, w rodzinie artysty Janisa Stefanidisa. W 1986 roku ukończyła malarstwo na Akademii Sztuk Pięknych w Atenach, studiując u profesorów Janisa Moralisa, Dimitrisa Mytarasa i Konstantinosa Xinopulosa. Jej wystawy indywidualne malarstwa i grafiki odbywały się w kraju i za granicą, jej prace prezentowano także podczas międzynarodowych wystaw ilustracji. Zilustrowała ponad 70 publikacji, w tym bajki dla dzieci i poezję. W swych poetyckich ilustracjach buduje atmosferę jak we śnie.
W 2001 roku jej ilustracje do książki "To ponemeno aidoni" zostały wyróżnione Plakietką podczas Biennale Ilustracji Bratysława, a rok później otrzymała główną nagrodę na triennale ekslibrisu w Belgradzie. Trzykrotnie zdobyła nagrodę graficzną przyznawaną przez Grecką Sekcję Międzynarodowej Izby ds. Książek dla Młodych (1995, 2005, 2011) i trzykrotnie została laureatką greckiej nagrody narodowej w dziedzinie ilustracji (2003, 2007, 2011). Otrzymała również krajową nominację do Nagrody im. Hansa Christiana Andersena (2004) i do Nagrody im. Astrid Lindgren (2008).

</doc>
<doc id="5064961" url="https://pl.wikipedia.org/wiki?curid=5064961" title="Ianca (gmina)">
Ianca (gmina)

Ianca – gmina w Rumunii, w okręgu Aluta. Obejmuje miejscowości Ianca i Potelu. W 2011 roku liczyła 3560 mieszkańców. 

</doc>
<doc id="5064965" url="https://pl.wikipedia.org/wiki?curid=5064965" title="Ianca (okręg Aluta)">
Ianca (okręg Aluta)

Ianca – wieś w Rumunii, w okręgu Aluta, w gminie Ianca. W 2011 roku liczyła 2438 mieszkańców.

</doc>
<doc id="5064966" url="https://pl.wikipedia.org/wiki?curid=5064966" title="Linie autobusowe w Toruniu">
Linie autobusowe w Toruniu

Linie autobusowe w Toruniu – historia linii autobusów miejskich w Toruniu.
Linie autobusowe.
System komunikacji autobusowej w Toruniu składa się z (stan z maja 2019 roku):
Wszystkie toruńskie linie autobusowe (z wyjątkiem linii "0" i "C") maja dwucyfrową numeracje.

</doc>
<doc id="5064967" url="https://pl.wikipedia.org/wiki?curid=5064967" title="Radzimy">
Radzimy

Radzimy – dawna leśniczówka. Tereny na których leżał znajdują się obecnie na Białorusi, w obwodzie witebskim, w rejonie brasławskim, w sielsowiecie Druja.
Dawniej używana nazwa – Rodzimy.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego
W latach 1921–1945 zaścianek a następnie leśniczówka leżała w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 2 osoby, wszystkie były wyznania rzymskokatolickiego i zadeklarowały białoruską przynależność narodową. Był tu 1 budynek mieszkalny. W 1931 w 1 domu zamieszkiwało 3 osoby.
Wierni należeli do parafii rzymskokatolickiej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.

</doc>
<doc id="5064968" url="https://pl.wikipedia.org/wiki?curid=5064968" title="The Mitchells vs. The Machines">
The Mitchells vs. The Machines



</doc>
<doc id="5064972" url="https://pl.wikipedia.org/wiki?curid=5064972" title="Potelu">
Potelu

Potelu – wieś w Rumunii, w okręgu Aluta, w gminie Ianca. W 2011 roku liczyła 1122 mieszkańców.

</doc>
<doc id="5064974" url="https://pl.wikipedia.org/wiki?curid=5064974" title="Eru-apla-usur">
Eru-apla-usur

Eru-apla-usur (akad. "Eru-apla-uṣur", w transliteracji z pisma klinowego zapisywane md"E-ru"-A-PAB) – wysoki asyryjski dostojnik, pełnił urząd „wielkiego wezyra” ("sukkallu rabiu") oraz gubernatora prowincji Halahhu ("šakin Ḫalaḫḫi") za rządów króla Ninurta-apil-Ekura (1191-1179 p.n.e.). W trakcie wykopalisk w Aszur odnaleziono jego stelę.

</doc>
<doc id="5064975" url="https://pl.wikipedia.org/wiki?curid=5064975" title="Iancu Jianu (gmina)">
Iancu Jianu (gmina)

Iancu Jianu – gmina w Rumunii, w okręgu Aluta. Obejmuje miejscowości Dobriceni, Iancu Jianu i Preotești. W 2011 roku liczyła 4118 mieszkańców. 

</doc>
<doc id="5064976" url="https://pl.wikipedia.org/wiki?curid=5064976" title="Wuling Rongguang S">
Wuling Rongguang S



</doc>
<doc id="5064979" url="https://pl.wikipedia.org/wiki?curid=5064979" title="Wuling EV50">
Wuling EV50



</doc>
<doc id="5064980" url="https://pl.wikipedia.org/wiki?curid=5064980" title="Funkcja lokalnie całkowalna">
Funkcja lokalnie całkowalna

Funkcja lokalnie całkowalna – funkcja, która jest całkowalna na każdym zbiorze zwartym, ale może nie być całkowalna na zbiorach otwartych. Takie funkcje mają zastosowanie w analizie funkcjonalnej i odgrywają także ważną rolę w teorii dystrybucji. Pojęcie funkcji lokalnie całkowalnych można uogólnić do pojęcia funkcji lokalnie p-całkowalnych.
Definicja.
Zdefiniujemy funkcje lokalnie całkowalne oraz przestrzeń funkcyjną formula_1 Niech formula_2 będzie zbiorem otwartym i niech formula_3 będzie funkcją mierzalną względem miary Lebesgue’a. Funkcję formula_4 nazwiemy lokalnie całkowalną, jeśli dla każdego zbioru zwartego formula_5 całka Lebesgue’a jest skończona, czyli
Zbiór wszystkich takich funkcji oznaczymy formula_7. Jeśli utożsamimy ze sobą te funkcje z formula_8 które są równe prawie wszędzie, to otrzymamy w ten sposób przestrzeń unormowaną formula_9.
Równoważna definicja wypływa z teorii dystrybucji:
gdzie formula_11 oznacza przestrzeń funkcji mierzalnych z formula_12 do formula_13 (ściślej: klas równoważności funkcji mierzalnych, które są równe prawie wszędzie), a formula_14 jest przestrzenią funkcji testowych.
Funkcja lokalnie p-całkowalna.
Analogicznie do formula_19 możemy zdefiniować również przestrzeń formula_20 Niech formula_2 będzie zbiorem otwartym lub σ-zwartym. Mierzalną w sensie Lebesgue’a funkcję formula_22 nazwiemy lokalnie p-całkowalną, jeśli wyrażenie
istnieje dla ustalonego formula_24 wszystkich zbiorów zwartych formula_5.

</doc>
<doc id="5064981" url="https://pl.wikipedia.org/wiki?curid=5064981" title="Iancu Jianu">
Iancu Jianu

Iancu Jianu – wieś w Rumunii, w okręgu Aluta, w gminie Iancu Jianu. W 2011 roku liczyła 3312 mieszkańców.

</doc>
<doc id="5064982" url="https://pl.wikipedia.org/wiki?curid=5064982" title="Dobriceni (okręg Aluta)">
Dobriceni (okręg Aluta)

Dobriceni – wieś w Rumunii, w okręgu Aluta, w gminie Iancu Jianu. W 2011 roku liczyła 648 mieszkańców.

</doc>
<doc id="5064983" url="https://pl.wikipedia.org/wiki?curid=5064983" title="Preotești">
Preotești

Preotești – wieś w Rumunii, w okręgu Aluta, w gminie Iancu Jianu. W 2011 roku liczyła 158 mieszkańców.

</doc>
<doc id="5064984" url="https://pl.wikipedia.org/wiki?curid=5064984" title="Árbær">
Árbær

Árbær (wymowa: ) – dzielnica administracyjna Reykjavíku, stolicy Islandii, położona w jego wschodniej części, w dolinie rzeki Elliðaár. W 2010 roku zamieszkiwało ją 10,2 tys. osób. Obejmuje pieć poddzielnic: właściwe Árbær, Ártúnsholt, Norðlingaholt, Selás oraz przemysłowy obszar Hálsar.
W dzielnicy mieści się skansen Árbæjarsafn. We wschodniej, niezabudowanej części dzielnicy, znajduje się jezioro Elliðavatn, formacje skalne Rauðhólar oraz rezerwat przyrody Heiðmörk.

</doc>
<doc id="5064985" url="https://pl.wikipedia.org/wiki?curid=5064985" title="Lazaret górniczy w Tarnowskich Górach">
Lazaret górniczy w Tarnowskich Górach

Lazaret górniczy w Tarnowskich Górach – XIX-wieczny budynek znajdujący się u zbiegu ulic księdza Józefa Wajdy i Jana III Sobieskiego na terenie śródmieścia miasta Tarnowskie Góry, wpisany do rejestru zabytków nieruchomych województwa śląskiego. 
Historia.
Najstarsza wzmianka na temat opieki zdrowotnej działającej przy Królewskim Górnośląskim Urzędzie Górniczym (niem. "Königliches Oberschlesisches Bergamt") oraz Królewskiej Kopalni Fryderyk ("Königliche Friedrichsgrube") pod Tarnowskimi Górami pochodzi z 9 lutego 1795 roku, kiedy to chirurgiem górniczym ("Bergchirurg") mianowano Johanna Gottlieba Henckla ze Strzelina. Początkowo niewielka lecznica, warta według zapisów katastralnych 100 talarów, funkcjonowała w domu 123 (współczesny adres: ul. Sobieskiego 22). Po pewnym czasie, najprawdopodobniej w ostatnich latach XVIII wieku, Urząd Górniczy zakupił niezabudowaną działkę nr 110 przy "Gartenstrasse" 6 (współcześnie ul. Wajdy 6–8) i wybudował na niej większy obiekt, o wartości około 800 talarów. Co prawda w archiwach Muzeum Górnictwa Węglowego w Zabrzu zachowały się plany tego budynku, nie są one jednak opatrzone datą, stąd jedynie na podstawie katastrów oraz planów miasta z tego okresu określa się przybliżony czas powstania na lata 1801–1804.
Początkowo budowla o rzucie prostokątnym i wymiarach wnętrza 25×11 m składała się z trzech sal chorych (z łączną liczbą 22 łóżek), kuchni, łaźni, pokoju dla zarządcy, kostnicy oraz dwóch pomieszczeń o nieznanym przeznaczeniu. W późniejszym czasie (między 1805 a 1811 rokiem) kostnicę przeniesiono do niewielkiego budynku wzniesionego w południowo-zachodnim narożniku działki, obok którego wybudowano również drewutnię, ustępy oraz chlewiki. 
Zachowały się cztery projekty dobudowy do obiektu obszernych łaźni: jeden autorstwa Augusta Holtzhausena z marca 1808 roku oraz trzy opracowane przez Ernsta Merkera (bez daty; prawdopodobnie około 1810 roku). Plany te uwzględniały specyficzny kształt działki, zaokrąglony w północno-wschodnim narożniku. Na jednym z nich widnieje dorysowana ołówkiem rozbudowa o formie prostokątnej, którą zrealizowano po powiększeniu działki. Przebudowa lazaretu do stanu obecnego musiała mieć miejsce nie później niż w 1842 roku, kiedy to w katastrze podano obecne rozmiary budynku. 
Chirurg Henckel zamieszkiwał w budynku nr 139 naprzeciwko lazaretu (obecnie ul. Wajdy 3–5). W 1818 roku zastąpił go dr Friedrich Wiegmann z Kłodzka, który pracował w tarnogórskim lazarecie górniczym przez dwadzieścia sześć lat do 1844 roku. W samej lecznicy zamieszkiwał natomiast zarządca ze swoją rodziną (w roku 1872 był nim Franz Jureczek).
W 1857 roku swoją działalność rozpoczęła Górnośląska Spółka Bracka ("Oberschlesischer Knappschaftsverein") z siedzibą w Tarnowskich Górach. Przejęła ona lazaret przy "Gartenstrasse" 6, a po ukończeniu budowy nowego szpitala przy "Lublinitzerstrasse" (obecnie ul. Opolska 23) budynek sprzedano Wilhelmowi Psikowi. Ani on, ani następni właściciele nie dokonywali znaczących przebudów, stąd dawny lazaret jest dobrze zachowany w swej historycznej formie. 
Budynek jest opustoszały, w przeszłości czasowo pełnił funkcje mieszkalne. Istniały plany stworzenia w nim restauracji z browarem, nie zostały jednak one zrealizowane.
W 1992 roku budynek został wpisany do rejestru zabytków nieruchomych ówczesnego województwa katowickiego, a od 2020 roku znajduje się w rejestrze zabytków nieruchomych województwa śląskiego. 
Architektura.
Budynek wybudowany w , wzniesiony na rzucie zbliżonym do prostokąta, murowany, parterowy z wysokim poddaszem użytkowym, nakryty dachem naczółkowym, elewacja 11-osiowa (pierwotnie 8-osiowa), otwory okienne i wejściowe prostokątne.

</doc>
<doc id="5064987" url="https://pl.wikipedia.org/wiki?curid=5064987" title="Icoana (gmina)">
Icoana (gmina)

Icoana – gmina w Rumunii, w okręgu Aluta. Obejmuje miejscowości Floru, Icoana i Ursoaia. W 2011 roku liczyła 1917 mieszkańców. 

</doc>
<doc id="5064994" url="https://pl.wikipedia.org/wiki?curid=5064994" title="Icoana (okręg Aluta)">
Icoana (okręg Aluta)

Icoana – wieś w Rumunii, w okręgu Aluta, w gminie Icoana. W 2011 roku liczyła 680 mieszkańców.

</doc>
<doc id="5064996" url="https://pl.wikipedia.org/wiki?curid=5064996" title="Floru">
Floru

Floru – wieś w Rumunii, w okręgu Aluta, w gminie Icoana. W 2011 roku liczyła 524 mieszkańców.

</doc>
<doc id="5064997" url="https://pl.wikipedia.org/wiki?curid=5064997" title="Ursoaia (okręg Aluta)">
Ursoaia (okręg Aluta)

Ursoaia – wieś w Rumunii, w okręgu Aluta, w gminie Icoana. W 2011 roku liczyła 713 mieszkańców.

</doc>
<doc id="5064998" url="https://pl.wikipedia.org/wiki?curid=5064998" title="Breiðholt">
Breiðholt

Breiðholt (wymowa: ) – dzielnica administracyjna Reykjavíku, stolicy Islandii, położona w jego południowo-wschodniej części. Od zachodu i południa graniczy z miastem Kópavogur, od wschodu i północy z dzielnicą Árbær. W północno-zachodniej części graniczy na niewielkim odcinku z dzielnicą Háaleiti-Bústaðir. W 2010 roku zamieszkiwało ją 20,6 tys. osób. Obejmuje trzy poddzielnice: Neðra-Breiðholt, Efra-Breiðholt i Seljahverfi.

</doc>
<doc id="5064999" url="https://pl.wikipedia.org/wiki?curid=5064999" title="Ipotești (gmina w okręgu Aluta)">
Ipotești (gmina w okręgu Aluta)

Ipotești – gmina w Rumunii, w okręgu Aluta. Obejmuje tylko jedną miejscowość Ipotești. W 2011 roku liczyła 1441 mieszkańców. 

</doc>
<doc id="5065000" url="https://pl.wikipedia.org/wiki?curid=5065000" title="Borki (rejon rudniański)">
Borki (rejon rudniański)

Borki () – wieś (ros. деревня, trb. dieriewnia) w zachodniej Rosji, w osiedlu wiejskim Ponizowskoje rejonu rudniańskiego w obwodzie smoleńskim.
Geografia.
Miejscowość położona jest nad Kasplą, 9,5 km od granicy z Białorusią, przy drodze regionalnej 66N-1606 (66N-1605 – Borki), 6 km od drogi regionalnej 66K-1605 (Ponizowje – Nikoncy), 7 km od drogi regionalnej 66K-30 (Diemidow – Zaozierje), 7,5 km od centrum administracyjnego osiedla wiejskiego (sieło Ponizowje), 44 km od centrum administracyjnego rejonu (Rudnia), 89 km od Smoleńska.
W granicach miejscowości znajdują się ulice: Centralnaja, Łogwianowskaja, Mogilnaja, Mołodiożnaja, Szkolnaja.
Demografia.
W 2010 r. miejscowość zamieszkiwało 251 osób.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5065001" url="https://pl.wikipedia.org/wiki?curid=5065001" title="Ipotești (okręg Aluta)">
Ipotești (okręg Aluta)

Ipotești – wieś w Rumunii, w okręgu Aluta, w gminie Ipotești. W 2011 roku liczyła 1441 mieszkańców.

</doc>
<doc id="5065002" url="https://pl.wikipedia.org/wiki?curid=5065002" title="Indywidualne mistrzostwa Słowacji na żużlu">
Indywidualne mistrzostwa Słowacji na żużlu

Indywidualne mistrzostwa Słowacji w sporcie żużlowym to rozgrywany corocznie cykl turniejów wyłaniających mistrza Słowacji.
Historia.
W latach 1969–1989 rozgrywane były zawody o mistrzostwo Słowackiej Republiki Socjalistycznej. W niepodległej Słowacji zawody mistrzowskie rozgrywane są od 2009 roku jako Międzynarodowe Mistrzostwa Słowacji.
Mistrzowie Słowacji.
Wszystkie edycje rozegrane zostały w Žarnovicy.

</doc>
<doc id="5065003" url="https://pl.wikipedia.org/wiki?curid=5065003" title="Izbiceni (gmina)">
Izbiceni (gmina)

Izbiceni – gmina w Rumunii, w okręgu Aluta. Obejmuje tylko jedną miejscowość Izbiceni. W 2011 roku liczyła 4807 mieszkańców. 

</doc>
<doc id="5065004" url="https://pl.wikipedia.org/wiki?curid=5065004" title="Izbiceni">
Izbiceni

Izbiceni – wieś w Rumunii, w okręgu Aluta, w gminie Izbiceni. W 2011 roku liczyła 4807 mieszkańców.

</doc>
<doc id="5065006" url="https://pl.wikipedia.org/wiki?curid=5065006" title="Teajtet">
Teajtet

Teajtet (gr. Θεαίτητος, ur. ok. 410 p. n. e., zm. 368 p. n. e.) – starogrecki matematyk, uczeń Platona. Jego badania skupiały się na odcinkach niewspółmiernych. Jego dokonaniem było odkrycie piątej bryły platońskiej – dwunastościanu oraz stworzenie teorii podzielności.

</doc>
<doc id="5065007" url="https://pl.wikipedia.org/wiki?curid=5065007" title="Izvoarele (gmina w okręgu Aluta)">
Izvoarele (gmina w okręgu Aluta)

Izvoarele – gmina w Rumunii, w okręgu Aluta. Obejmuje miejscowości Alimănești i Izvoarele. W 2011 roku liczyła 3485 mieszkańców. 

</doc>
<doc id="5065014" url="https://pl.wikipedia.org/wiki?curid=5065014" title="Teodor Filipiak">
Teodor Filipiak

Teodor Filipiak (ur. 1 kwietnia 1929 w Stanisławowie, zm. 9 grudnia 2020) – polski prawnik, politolog, specjalista w zakresie historii doktryn politycznych i prawnych, profesor zwyczajny, pracownik naukowy Uniwersytetu Warszawskiego.
Życiorys.
W 1954 ukończył studia na Wydziale Prawa Uniwersytetu Warszawskiego. Na tym samym wydziale na podstawie rozprawy doktorskiej "Elitarystyczna koncepcja demokracji burżuazyjnej" pod kierunkiem Mieczysława Maneli w 1965 został doktorem nauk prawnych. W 1975 uzyskał na Uniwersytecie Marii Curie-Skłodowskiej stopień doktora habilitowanego na podstawie pracy "Problemy teorii "państwa przemysłowego"", a w 1987 tytuł profesora zwyczajnego. Pracował w Instytucie Nauk Politycznych UW, a od 1 września 1981 do 31 sierpnia 1983 był prodziekanem ds. współpracy z zagranicą Wydziału Dziennikarstwa i Nauk Politycznych Uniwersytetu Warszawskiego. Współpracował również m.in. z Collegium Varsoviense, Uczelnią Łazarskiego i Wyższą Szkołą Administracyjno-Społeczną. Członek Rady Głównej Szkolnictwa Wyższego. 
Był specjalistą w zakresie historii doktryn politycznych i prawnych, problemów nauki i praktyki kultury prawno-politycznej oraz współczesnych doktryn politycznych.
Był promotorem rozpraw doktorskich m.in. Tomasza G. Pszczółkowskiego, Joanny Żółnowskiej i Anny Makuch.
Należał do Polskiej Zjednoczonej Partii Robotniczej.
Zmarł 9 grudnia 2020 i 18 grudnia został pochowany na cmentarzu komunalnym Północnym w Warszawie (kwatera B-III-1-10-17).

</doc>
<doc id="5065016" url="https://pl.wikipedia.org/wiki?curid=5065016" title="Mariusz Mirosław Zabrodzki">
Mariusz Mirosław Zabrodzki



</doc>
<doc id="5065018" url="https://pl.wikipedia.org/wiki?curid=5065018" title="Japan Animator Expo">
Japan Animator Expo

 – seria tygodniowych web anime wydawana we współpracy pomiędzy studiem Khara a firmą Dwango. Składają się na nią krótkie odcinki różnych twórców i o różnej tematyce. Projekt rozpoczął się 7 listopada 2014 roku i był globalnie udostępniany w serwisie Niconico. Od grudnia 2018 roku strona internetowa projektu wraz ze wszystkimi materiałami została zamknięta, zaś twórcy zapowiedzieli udostępnienie serii na nowo już w nowej domenie. 
Produkcja.
Projekt został po raz pierwszy zapowiedziany przez Hideaki Anno w trakcie Międzynarodowego Festiwalu Filmowego w Tokio. W założeniu miał on umożliwić nowym twórcom dotarcie do jak najszerszej widowni. Logo projektu przygotował Hayao Miyazaki. Do wszystkich postaci głosu użyczyli Kōichi Yamadera oraz Megumi Hayashibara. 

</doc>
<doc id="5065020" url="https://pl.wikipedia.org/wiki?curid=5065020" title="Mistrzostwa Europy w Curlingu 2018/Grupa C">
Mistrzostwa Europy w Curlingu 2018/Grupa C

Mistrzostwa Europy w Curlingu 2018 – turniej, który odbył się dwuetapowo: dywizje A i B zagrały w dniach 16–24 listopada 2018 w estońskim Tallinnie, dywizja C w dniach 13–17 kwietnia rywalizowała w duńskiej Kopenhadze. Mistrzami Europy zostali Szkoci, a mistrzyniami Europy Szwedki.
System rozgrywek.
Round Robin rozegrany został w systemie kołowym (każdy z każdym). Do fazy play-off awansowały cztery najlepsze drużyny. Faza play-off składała się z dwóch rund. W I rundzie 1 drużyna po Round Robin zagrała z 2, a 3 drużyna po Round Robin z 4. W II rundzie zmierzyli się ze sobą przegrani meczu 1 vs 2 z wygranymi meczu 3 vs 4.
System ten obowiązywał zarówno w turnieju pań jak i panów.

</doc>
<doc id="5065037" url="https://pl.wikipedia.org/wiki?curid=5065037" title="Narodowa Galeria Islandii">
Narodowa Galeria Islandii

Narodowa Galeria Islandii (isl. "Listasafn Íslands") – muzeum sztuki w Reykjavíku, gromadzące kolekcję sztuki artystów islandzkich. Położona jest w śródmieściu stolicy Islandii, nad stawem Tjörnin.
Galeria została założona w październiku 1884 roku w Kopenhadze. Pierwotna kolekcja powstała dzięki darom, głównie duńskich artystów. Galeria była niezależna instytucją do 1916 roku, kiedy stała się oddziałem Narodowego Muzeum Islandii. Kolekcja Narodowej Galerii Islandii była wystawiana w budynku parlamentu w latach 1885-1950. Później przeniesiona została do budynku Narodowego Muzeum Islandii przy Suðurgata. W 1961 roku galerii stałą sięna powrót niezależną instytucją kultury. W 1987 roku przeniosła się do obecnego budynku, wcześniej pełniącego funkcję lodowni. Budynek pochodzi z 1916 roku, a zaprojektowany został przez Guðjóna Samúelssona. 

</doc>
<doc id="5065038" url="https://pl.wikipedia.org/wiki?curid=5065038" title="Stadion im. Andrzeja Skulskiego w Rybniku">
Stadion im. Andrzeja Skulskiego w Rybniku

Stadion im. Andrzeja Skulskiego – stadion miniżużlowy w Rybniku-Chwałowicach, w Polsce. Został otwarty 11 października 2003 roku. Może pomieścić 1700 widzów. Użytkowany jest przez klub miniżużlowy Rybki Rybnik. Długość toru żużlowego na stadionie wynosi 129 m.
W 2001 roku z inicjatywy Andrzeja Skulskiego powstał w Rybniku klub miniżużlowy Rybki Rybnik. Nowy klub rozpoczął starania o utworzenie w mieście toru do miniżużla. Obiekt powstał w dzielnicy Chwałowice, a jego otwarcie miało miejsce 11 października 2003 roku. Na początku 2004 roku zamontowano na torze bandę okalającą, dzięki czemu możliwe stało się organizowanie na obiekcie zawodów. W 2005 roku na stadionie odbył się finał Pucharu Europy w klasie 80cc. Zawody te rozegrano na torze w Chwałowicach jeszcze w latach 2007 i 2015. Natomiast w latach 2009, 2011 i 2018 na stadionie odbyły się finały Złotego Trofeum Młodzików (80cc). Ponadto obiekt gościł inne zawody, np. Indywidualne Mistrzostwa Polski. W 2018 roku obiekt otrzymał imię zmarłego w 2009 roku założyciela klubu Rybki Rybnik, Andrzeja Skulskiego. Odpowiednią uchwałę na wniosek klubu podjęła w maju 2018 roku Rada Miasta, uroczyste nadanie imienia stadionowi miało miejsce 29 lipca 2018 roku, przed finałem Złotego Trofeum Młodzików.

</doc>
<doc id="5065041" url="https://pl.wikipedia.org/wiki?curid=5065041" title="Jerzy Stępniak">
Jerzy Stępniak

Jerzy Stępniak (ur. 21 września 1946, zm. 4 lutego 2021) – polski tancerz i choreograf, dyrektor Teatru Dramatycznego im. Jerzego Szaniawskiego w Płocku.
Życiorys.
Od 1968 przez dwa lata występował w Zespole Pieśni i Tańca Wojska Polskiego, w 1970 związał się z Państwowym Zespołem Ludowym Pieśni i Tańca „Mazowsze” i występował tam do 1973. Od 1973 tańczył we Wrocławskim Teatrze Pantomimy, w 1982 został dyrektorem Teatru Dramatycznego im. Jerzego Szaniawskiego w Płocku i pełnił tę funkcję przez trzy sezony. Od 1985 przez rok był choreografem Teatru Rozmaitości w Warszawie, w latach 1986–1988 Bałtyckiego Teatru Dramatycznego im. Juliusza Słowackiego w Koszalinie, a od 1988 do 1991 Teatru Polskiego w Bydgoszczy.

</doc>
<doc id="5065045" url="https://pl.wikipedia.org/wiki?curid=5065045" title="Marcel Vandewiele">
Marcel Vandewiele

Marcel Albert Vandewiele (ur. 10 lipca 1920 w Sint-Joris w gminie Beernem, zm. 18 czerwca 1999 w Brugii) – belgijski polityk, działacz związkowy i społeczny, publicysta, senator oraz poseł do Parlamentu Europejskiego.
Życiorys.
Syn Boudewijna i Marthy z domu Maenhout. Od 1934 do 1937 uczył się w zawodzie typografa-linotypisty w szkole technicznej w Brugii. Należał do stowarzyszenia młodych katolickich robotników (KAJ) związanego z Josefem-Leonem Cardijnem, od 1943 do 1958 był jego liderem. Następnie przeszedł do zrzeszenia ACW (skupiającego chrześcijańskich pracowników), od 1958 do 1968 pozostawał jego sekretarzem generalnym. Przez wiele lat publikował także w związanych z nimi czasopismach, wydał kilka własnych książek. Zajmował stanowiska dyrektorskie we flamandzkiej organizacji muzycznej ANZ, grupie ubezpieczeniowej DVV oraz publicznym nadawcy BRT. Przez wiele lat aktywny w organizacjach turystycznych oraz jako szef centrum wypoczynkowego ACW. 
W 1950 należał do założycieli organizacji Vlaamse Volksbond, związany z ruchem na rzecz odrębności Flamandów. Wstąpił do Chrześcijańskiej Partii Ludowej, zasiadał w jej krajowych władzach. W latach 1968–1979 był senatorem, od 1971 do 1979 zasiadał w radzie kulturowej Wspólnoty Flamandzkiej, a od 1971 do 1977 w radzie miejskiej Brugii. Od stycznia do października 1973 sekretarz stanu ds. planowania i mieszkalnictwa w rządzie Edmonda Leburtona. Od 1972 sprawował mandat posła do Parlamentu Europejskiego, w 1979 wybrano go w wyborach powszechnych. Przystąpił do Europejskiej Partii Ludowej, był członkiem jej prezydium i wiceprzewodnicząceym PE (1979–1984). W 1985 przeszedł na emeryturę.
Życie prywatne.
Od 1949 był żonaty z Magdaleną D'Haene, miał pięcioro dzieci.

</doc>
<doc id="5065046" url="https://pl.wikipedia.org/wiki?curid=5065046" title="Marcel Albert Vandewiele">
Marcel Albert Vandewiele



</doc>
<doc id="5065048" url="https://pl.wikipedia.org/wiki?curid=5065048" title="Zerowy kilometr (Budapeszt)">
Zerowy kilometr (Budapeszt)

Zerowy kilometr () – budapeszteński pomnik symbolizujący punkt początkowy głównych dróg rozpoczynających się w Budapeszcie. Dzieło rzeźbiarza Miklósa Borsosa odsłonięto w 1975 r. Przedstawia cyfrę „0” stojącą na 80 centymetrowej podstawie i jest wykonane z wapienia. Całkowita wysokość to 3 m. Na podstawie są tylko dwie litery „KM”, jako skrót kilometra. Od tego punktu odliczane są kilometry głównych dróg na Węgrzech o jednocyfrowym oznaczeniu (oprócz drogi krajowej nr 1 rozpoczynającej się na BAH-csomópont i rozpoczynającej się w Székesfehérvárze drogi krajowej nr 8). Oprócz tego stąd odlicza się kilometry trzech dróg o dwucyfrowym oznaczeniu: drogi krajowej nr 10, drogi krajowej nr 11 i drogi krajowej nr 31.
Historia.
Symboliczny punkt początkowy węgierskiej sieci drogowej znajdował się pierwotnie na progu Pałacu Królewskiego, skąd w czasie budowy Mostu Łańcuchowego przeniesiono go na obecne miejsce. Pierwotny pomnik nie zachował się. Na początku XX wieku Pál Festetics, działacz gospodarczy i polityczny, podniósł kwestię punktu początkowego sieci transportowej, którą podjął i wdrożył węgierski automobilklub "(Hungária Automobil Club)". Od 1932 r. na chodniku przed budynkiem Ministerstwa Handlu (do którego należały też kwestie transportu) stanął marmurowy pomnik autorstwa Jenő Körmendiego-Frima przedstawiający Madonnę "(Patrona Hungariae)". Na jego cokole były płaskorzeźby postaci pieszego, woźnicy i kierowcy. W czasie II wojny światowej pomnik został zniszczony. W 1953 r. na miejscu obecnego pomnika umieszczono rzeźbę przedstawiającą robotnika z kołem samochodowym, której autorem był László Molnár. W 1974 r. przeniesiono go na przystanek kolejowy Rákoshegy w dzielnicy Budapesztu Rákosmente.
Obecny pomnik odsłonięto 4 kwietnia 1975 r. na placu Adama Clarka w parku przed kolejką na wzgórze zamkowe. 
W 2011 r. artysta András Csüllög nakręcił półtoraminutowy film, na potrzeby którego wykonał ze styropianu instalację „ZERO”, czyli kopię obecnego pomnika, którą przeniósł w stronę Mostu Łańcuchowego. Miało to przedstawiać, co się stanie, gdy „środek kraju” zostanie przeniesiony w inne miejsce. Instalację prezentowano oprócz tego w wielu innych miejscach i na wielu wystawach.

</doc>
<doc id="5065049" url="https://pl.wikipedia.org/wiki?curid=5065049" title="Teatr Aleksandër Moisiu w Durrës">
Teatr Aleksandër Moisiu w Durrës



</doc>
<doc id="5065056" url="https://pl.wikipedia.org/wiki?curid=5065056" title="Młodzieżowe indywidualne mistrzostwa Słowacji na żużlu">
Młodzieżowe indywidualne mistrzostwa Słowacji na żużlu

Młodzieżowe indywidualne mistrzostwa Słowacji na żużlu – rozgrywki żużlowe dla zawodników do 21. roku życia przyznawane najwyżej sklasyfikowanemu reprezentantowi Słowacji podczas Memoriału Ladislava Eliáša i Indywidualnych mistrzostw Słowacji na żużlu.
Historia.
Po raz pierwszy młodzieżowy mistrz Słowacji wyłoniony został podczas 19. Memoriału Ladislava Eliáša w 2019. Kolejność ustalono na podstawie klasyfikacji generalnej tych zawodów, w których statowało 5 słowackich młodzieżowców. Na podobne rozwiązanie zdecydowano się rok później, startowało wtedy 4 juniorów.
Młodzieżowi mistrzowie Słowacji.
Wszystkie edycje rozegrane zostały w Žarnovicy.

</doc>
<doc id="5065058" url="https://pl.wikipedia.org/wiki?curid=5065058" title="Konsulat Republiki Litewskiej w Sejnach">
Konsulat Republiki Litewskiej w Sejnach

Konsulat Republiki Litewskiej w Sejnach (lit. Lietuvos Respublikos konsulatas Seinuose) – misja konsularna Republiki Litewskiej w Sejnach, w Rzeczypospolitej Polskiej.
Historia.
Konsulat Republiki Litewskiej w Sejnach działalność rozpoczął 3 czerwca 1994 r.
Konsulatem kierował wówczas konsul generalny w Warszawie Šarūnas Adomavičius. Oficjalne otwarcie placówki dyplomatycznej nastąpiło 17 czerwca 1994 r. Siedzibą konsulatu do 1999 r. był Pałac Biskupi w Sejnach. Po zakończeniu budowy „Domu Litewskiego” w jednej z jego części swoją siedzibę ma także konsulat.
Pierwszym konsulem Republiki Litewskiej w Sejnach był sygnatariusz Aktu odtworzenia Niepodległości Litwy Vidmantas Povilionis. Swoją misję oficjalnie rozpoczął 1 września 1994 r. V. Povilionis jako konsul dużo zaangażowania włożył nie tylko w kwestiach pomocy konsularnej obywatelom Litwy lecz także w budowanie poprawnych stosunków między społecznością polską i litewską, ukazywaniu perspektyw rozwijania partnerskich kontaktów. Dn. 10 listopada 1998 r. na stanowisku konsula w Sejnach zaczął pracować Jonas Kindurys, a od 14 czerwca 2002 r. Aušra Černevičienė. Od dn. 20 sierpnia 2006 r. funkcję konsula pełnił Pan Liudvikas Milašius. Obecnie kierownikiem Konsulatu Republiki Litewskiej w Sejnach jest Pani dr. Vida Bagdonavičienė.
Od samego początku konsulat odgrywał ważną rolę w kształtowaniu pozytywnych stosunków polsko-litewskich nie tylko na szczeblu lokalnym. Z jego inicjatywy odbywały się spotkania z władzami samorządowymi, organizacjami pozarządowymi, przedstawicielami prasy i telewizji. Konsulat pomagał w przygotowywaniu wizyt najważniejszych przedstawicieli władzy Republiki Litewskiej.
W tym okresie został wybudowany „Dom Litewski”, odsłonięto pomnik bpa Antanasa Baranauskasa, odrestaurowano groby żołnierzy litewskich w Sejnach i Berznikach, pracę rozpoczęła szkoła litewska „Žiburys”.

</doc>
<doc id="5065069" url="https://pl.wikipedia.org/wiki?curid=5065069" title="Mortal Kombat (seria gier)">
Mortal Kombat (seria gier)



</doc>
<doc id="5065070" url="https://pl.wikipedia.org/wiki?curid=5065070" title="Grzegorz Brzęczyszczykiewicz">
Grzegorz Brzęczyszczykiewicz



</doc>
<doc id="5065072" url="https://pl.wikipedia.org/wiki?curid=5065072" title="Ala Tracz">
Ala Tracz



</doc>
<doc id="5065077" url="https://pl.wikipedia.org/wiki?curid=5065077" title="Halahhu">
Halahhu

Halahhu ("Ḫalaḫḫu", wsp. Tell ’Abbāsīja w Iraku?) – starożytne miasto w Asyrii, leżące na północny wschód od Niniwy, najprawdopodobniej w pobliżu Dur-Szarrukin, ale jego dokładna lokalizacja nie jest znana. W okresie średnioasyryjskim było stolicą asyryjskiej prowincji o tej samej nazwie. W okresie nowoasyryjskim Halahhu przestało być stolicą prowincji, gdyż najprawdopodobniej leżało zbyt blisko Niniwy, ale pozostało stolicą jednego z administracyjnych dystryktów. Jedna z północno-wschodnich bram w Niniwie, która wiodła do Halahhu i Dur-Szarrukin, nazwana została Bramą Halahhu. Dystrykt Halahhu identyfikowany jest z biblijnym Chalach, do którego asyryjski król Sargon II miał przesiedlić Izraelitów (2 Krl 17:6; 2 Krl 18:11; 1 Krn 5:26).

</doc>
<doc id="5065084" url="https://pl.wikipedia.org/wiki?curid=5065084" title="Heorot">
Heorot

Heorot, Rogacz – dwór królów duńskich z przełomu V i VI wieku opisany w "Beowulfie", wzmiankowanego również w poemacie "Widsith". Nazwa "Heorot" w języku staroangielskim oznacza jelenia. Robert Stiller przełożył ją jako Rogacz. Heorot jest miejscem akcji większości "Beowulfa". Akcja eposu osnuta jest wokół pojawienia się potwora Grendla, który zburzył spokój panującego w dworze króla Hrodgara. Ratunek Danom przyniosło dopiero przybycie Beowulfa, który zgładził najpierw Grendla, a potem jego matkę.

</doc>
<doc id="5065091" url="https://pl.wikipedia.org/wiki?curid=5065091" title="Thirza Stiles Cahoon">
Thirza Stiles Cahoon

Thirza Stiles Cahoon (ur. 18 października 1789 w Lanesborough, zm. 21 listopada 1866 w South Cottonwood (ob. Murray)) – pierwsza żona Reynoldsa Cahoona, jedna z postaci wczesnej historii ruchu świętych w dniach ostatnich (mormonów). 
Życiorys.
Urodziła się w Lanesborough w stanie Nowy Jork jako córka Daniel Olds Stilesa i Abigail Farrington. Przeniosła się do Newport w hrabstwie Herkimer około 1810, następnie zaś do Harpersfield w stanie Ohio (1811). W 1825 osiadła w okolicach Kirtland. Zetknęła się z niedawno zorganizowanym Kościołem Jezusa Chrystusa Świętych w Dniach Ostatnich i ostatecznie została członkiem tej wspólnoty religijnej. Ochrzczona została przez Parleya P. Pratta 12 października 1830. 
W kolejnych latach dosyć często zmieniała miejsce zamieszkania, podążając za migrującymi współwyznawcami. W czerwcu 1838 przeniosła się do Missouri, w 1839 do hrabstwa Lee w Iowa, wreszcie (około 1842) do Nauvoo w Illinois, w owym czasie centrum organizacyjnego Kościoła. Należała do działającego w tym mieście Stowarzyszenia Pomocy. Dołączyła do kolejnej fali mormońskiej migracji, do doliny Wielkiego Jeziora Słonego dotarła 24 września 1848. Pierwotnie zamieszkała w Salt Lake City, następnie około 1860 osiadła w South Cottonwood (późniejszym Murray) w hrabstwie Salt Lake, gdzie też zmarła.
11 grudnia 1810 poślubiła Reynoldsa Cahoona, urodziła ośmioro dzieci. Połączona wieczyście ze swoim mężem w obrzędzie pieczętowania, podczas jednej z pierwszych w historii Kościoła ceremonii tego typu, prawdopodobnie przed czerwcem 1844. Włączona w skład Namaszczonego Kworum, utworzonego przez Josepha Smitha, twórcę ruchu świętych w dniach ostatnich oraz prezydenta Kościoła. Jako jedna z siedemnastu kobiet otrzymała drugie namaszczenie za życia Smitha, w obrzędzie zarezerwowanym wówczas dla mormońskich przywódców oraz dla niektórych z ich małżonek (12 listopada 1843). Jako jedna z pierwszych kobiet w Nauvoo wzięła również udział w ceremonii obdarowania (29 października 1843).
Cieszyła się zaufaniem Josepha Smitha i jako jedna z pierwszych poznała naukę o małżeństwach poligamicznych. Była też jedną z pierwszych kobiet, której małżonek wprowadził tę naukę w życie.

</doc>
<doc id="5065100" url="https://pl.wikipedia.org/wiki?curid=5065100" title="Mad Lions">
Mad Lions

MAD Lions – profesjonalna organizacja e-sportowa, z siedzibą w Madrycie, w Hiszpanii. Składa się z sekcji rywalizujących w "League of Legends" i '"." W pierwszej grze posiada dwa profesjonalne zespoły: główną drużynę w League of Legends European Championship (LEC) oraz akademię w hiszpańskiej lidze LVP SuperLiga (LVP SL) pod nazwą MAD Lions Madrid.
League of Legends.
MAD Lions.
Drużyna została utworzona w 2017 r., w celu rywalizacji w lidze hiszpańskiej pod nazwą MAD Lions Esports Club. Ze względu na dobre wyniki w lidze, w maju 2019 roku drużyna MAD Lions został przejęta przez OverActive Media. W listopadzie organizacja postanowiła, że rozwiąże zespół Splyce, biorący udział w rywalizacji w LEC od 2016 roku, a jego miejsce zajmą "hiszpańskie Lwy". Nowy skład miał również opierać się o pozostałego ze Splyce, środkowego Marka "Humanoida" Brázdę, na pozostałych rolach znaleźli się początkujący: Andrei "Orome" Popa, Zhiqiang "shad0W" Zhao, Matyáš "Carzzy" Orság oraz Norman "Kaiser" Kaiser (wcześniej "Gistick"). Po kilku tygodniach drużyna akademii zmieniła nazwę na MAD Lions Madrid.
W inauguracyjnym sezonie wiosennym 2020, MAD Lions zajęło czwarte miejsce w sezonie regularnym z wynikiem 11-7, a następnie zajęło trzecie miejsce w fazie pucharowej przegrywając 1:3 w półfinale niższej drabinki z G2 Esports. W sezonie letnim sezonie 2020, MAD Lions zajęło drugie miejsce z wynikiem 12-6, a w fazie pucharowej, w trzeciej rundzie niższej drabinki ulegli 0:3 drużynie Rogue, zyskując mimo porażki kwalifikacje do fazy wstępnej na Mistrzostwach Świata 2020 w Szanghaju. Zajęli czwarte miejsce w grupie A z wynikiem 1-3, a następnie przegrali w fazie eliminacyjnej z turecka drużyną SuperMassive Esports. Po nieudanych Mistrzostwach, w listopadzie miejsce Orome zajął İrfan "Armut" Tükek (transfer z drużyny SuperMassive), a shad0wa przez Javier Prades "Elyoya" Batalla. 
W sezonie wiosennym 2021, MAD Lions zajęło trzecie miejsce z wynikiem 10-8, jednakże dzięki wygranej 3:1 z Rogue, a następnie 3:1 z G2 Esports, dostali się do finału wiosennego sezonu, gdzie mimo początkowego wyniku 0:2, ostatecznie wygrali 3:2. Zostali dzięki temu pierwszą zwycięską drużyną od 2014 roku, nie będącą ani G2 Esports ani Fnatic. Oprócz tytułu Mistrza Europy za wiosnę 2021, uzyskali kwalifikację na międzynarodowy turniej Mid-Season Invitational 2021, gdzie dotarli do półfinału. Po wyrównanym meczu przegrali wynikiem 2-3 z DAMWON KIA. Latem w sezonie regularnym zajęli trzecie miejsce, natomiast w fazie pucharowej po wygranej z G2 Esports oraz Rogue dostali się do finału który wygrali wynikiem 3-1 z Fnatic, uzyskując tym samym swój drugi tytuł mistrzowski LEC. Otrzymali kwalifikację na Mistrzostwa Świata 2021, gdzie jako jedyna europejska drużyna opuścili fazę grupową (w dogrywce). W ćwierćfinale przegrali z obrońcami tytułu DWG KIA 0:3.
Wiosenny sezon 2022, drużyna MAD Lions rozpoczęła w składzie: İrfan „Armut” Tükek, Javier „Elyoya” Prades Batalla, Steven „Reeker” Chen, William „Unforgiven” Nieminen oraz Norman „Kaiser” Kaiser. W sezonie regularnym zajęli siódme miejsce z wynikiem 8-10, nie kwalifikując się do fazy pucharowej. Na sezon letni do drużyny dołączył rezerwowy zawodnik Fnatic, grający na środkowej linii Yasin „Nisqy” Dinçer. W sezonie regularnym zajęli drugie miejsce, a więc dzięki punktom zakwalifikowali się do fazy pucharowej. Zajęli w niej czwarte miejsce po przegranej zakończonej wynikiem 1-3, a w wyniku rosyjskiej inwazji na Ukrainę i związanych z nią zmian w przydzielaniu miejsc na Mistrzostwa Świata, MAD Lions zakwalifikowało się do fazy wstępnej Mistrzostw. Opuściła je także, jako pierwsza europejska drużyna, po przegranej z amerykańskim Evil Geniuses w rundzie promocyjnej.
Aktualny skład:
MAD Lions Madrid.
W sezonie wiosennym 2020 drużyna akademii zajęła drugie miejsce w sezonie regularnym LVP SLO, ulegając w fazie pucharowej Movistar Riders 0:3. W kwalifikacjach fazy wstępnej do wiosennego European Masters przegrali z formacją z polskiej Ultraligi K1ck Neosurf. W sezonie letnim drużyna zajęła ósme miejsce, nie kwalifikując się do fazy pucharowej Hiszpanii. 
W sezonie wiosennym 2021 drużyna akademii zajęła siódme miejsce, nie kwalifikując się do fazy pucharowej Hiszpanii. Latem drużyna w sezonie regularnym zajęła trzecie miejsce, w fazie pucharowej jednak zajęła ostatnie szóste, przegrywając swój pierwszy mecz na UCAM Esports Club.
Wiosenny sezon 2002 MAD Lions Madrid zakończyła na dziewiątym miejscu.
Aktualny skład:
Counter Strike: Global Offensive.
Aktualny skład:

</doc>
<doc id="5065101" url="https://pl.wikipedia.org/wiki?curid=5065101" title="Opatrunek okluzyjny">
Opatrunek okluzyjny

Opatrunek okluzyjny – opatrunek zakładany na ranę w taki sposób, aby nie dopuścić do jej kontaktu ze środowiskiem zewnętrznym i powietrzem (odseparowanie rany poprzez szczelne przyleganie opatrunku do ciała), dzięki czemu skraca się czas wchłaniania zaaplikowanej maści czy innych specyfików leczniczych, a tym samym przyspiesza się gojenie rany. Opatrunki okluzyjne mogą być stosowane na każdą ranę. Są wodoodporne i zapobiegają przenikaniu do rany również innych niepożądanych substancji. Materiałem klejącym jest w nich zazwyczaj substancja hydrożelowa.

</doc>
<doc id="5065109" url="https://pl.wikipedia.org/wiki?curid=5065109" title="Marek Maldis">
Marek Maldis

Marek Maldis (ur. 26 maja 1949, zm. 13 lutego 2021) – polski dziennikarz, reżyser filmów dokumentalnych.
Życiorys.
Ukończył XLI Liceum Ogólnokształcące im. Joachima Lelewela w Warszawie, a następnie studiował na Wydziale Dziennikarstwa Uniwersytetu Warszawskiego. Marek Maldis był reżyserem filmów dokumentalnych i programów telewizyjnych m.in. „Darz Bór”, „Prezydenci Warszawy” czy „Wydarzenia tygodnia”. Prowadził zajęcia ze studentami Wydziału Dziennikarstwa UW oraz był związany z Akademią Telewizyjną. Stworzył pierwszą Warszawską Edukacyjną Ścieżkę Biegową na Kępie Potockiej, był laureatem wielu nagród i wyróżnień w tym „Złotego Ekranu” za program Dawniej niż wczoraj, został uhonorowany odznaczeniem „Zasłużony dla Warszawy”. W 2006 otrzymał Dyplom Honorowy na Festiwalu Mediów „Człowiek w zagrożeniu” w Łodzi oraz Dyplom Specjalny za „wysokie walory poznawcze, edukacyjne i wychowawcze zawarte w obrazie tragicznych wydarzeń 1956 roku w Polsce i na Węgrzech” na Ogólnopolskim Niezależnym Przeglądzie Form Dokumentalnych "Nurt" w Kielcach za dokumentalny film historyczny 13 lat 13 minut. Pochowany na cmentarzu Bródnowskim (kwatera 13B-1-3). 

</doc>
<doc id="5065113" url="https://pl.wikipedia.org/wiki?curid=5065113" title="Silvaninae">
Silvaninae

Silvaninae – podrodzina chrząszczy z rodziny spichrzelowatych.
Systematyka.
Do podrodziny zaliczanych jest 38 żyjących rodzajów:
Oraz 2 rodzaje wymarłe:

</doc>
<doc id="5065119" url="https://pl.wikipedia.org/wiki?curid=5065119" title="PopMatters">
PopMatters

PopMatters – międzynarodowy magazyn krytyki i analizy kulturalnej, zawierający recenzje, wywiady i eseje z takich dziedzin jak: muzyka, telewizja, filmy, książki, gry wideo, sport, teatr, sztuki wizualne, podróże i Internet. Serwis był notowany w rankingu Alexa na miejscu 32242.
Historia i profil.
PopMatters jest międzynarodowym magazynem krytyki i analizy kulturalnej, funkcjonującym od początku swojego istnienia jako niezależne przedsięwzięcie. Jest jednym z największych na świecie serwisów łączących pisma akademickie i popularne. Publikuje recenzje, wywiady i dogłębne eseje na tematy kulturalne w takich dziedzinach jak: muzyka, telewizja, filmy, książki, gry wideo, sport, teatr, sztuki wizualne, podróże i Internet. 
Magazyn został założony w 1999 roku przez Sarah Zupko. Urodzona w Milwaukee, wychowywała się w Denver i Chicago, mieszkała też w Londynie. Studia licencjackie odbyła na Uniwersytecie w Chicago. Studiowała muzykę, film, sztukę i dramat, a później historię. W 1995 roku otrzymała tytuł Master of Arts na Uniwersytecie Teksańskim w Austin. Gra na gitarze i pisze piosenki. Jest dyrektorem ds. Internetu w Tribune Media Services, jednej z głównych krajowych i międzynarodowych organizacji medialnych, w Chicago, Illinois. Oprócz tego na wydaje PopMatters. Magazyn miał w 2002 roku 250 000 czytelników miesięcznie, rekrutujących się ze świata akademickiego, przemysłu rozrywkowego, spośród czołowych przedstawicieli popkultury i zwykłych konsumentów.

</doc>
<doc id="5065124" url="https://pl.wikipedia.org/wiki?curid=5065124" title="Republic Street w Valletcie">
Republic Street w Valletcie

Republic Street w Valletcie (; ) – główna arteria stolicy Malty, Valletty, pryncypialna ulica handlowa wyspy oraz oś pieszych spacerów. Jej długość wynosi blisko 1 km (0,6 mili). Jest osią układu ulicznego miasta, zaprojektowanego w 1566 przez włoskiego architekta Francesco Laparelliego. Biegnie od Bramy Miejskiej ("City Gate" – główna brama miasta) na południowo-zachodnim krańcu miasta do fortu św. Elma na północno-wschodnim krańcu półwyspu Sciberras.
Zanim w 1974 ulica otrzymała dzisiejszą nazwę, jej poprzednie odzwierciedlały historię miasta – Strada San Giorgio (Zakon Maltański), Rue de la Republique (Francuzi), Strada Reale oraz Kingsway (Brytyjczycy)(s.201).
Początkiem Republic Street jest Brama Miejska – City Gate, pierwotnie znana jako "Brama św. Jerzego" ("Gate of St. George"). Jest głównym, pomiędzy bastionami św. Jana ("St. John’s Bastion") i św. Jakuba ("St. James’ Bastion"), wejściem do miasta. Nazwana później "Porta Reale", a następnie "King’s Gate" (Brama Królewska), wreszcie "City Gate" (Brama Miejska). Aktualna brama jest piątą, ukończona została w 2014.
Zaraz za bramą, równolegle do murów, zaczynając się w obie strony szerokimi schodami, odbiega Pope Pius V Street ("Triq il-Papa Piju V"). Szerokimi eleganckimi schodami w prawo można dojść do Saint James Cavalier, lewy bieg schodów zaprowadzi do Hastings Gardens.
Po prawej stronie wyrasta bardzo nowoczesny budynek Parlamentu, oddany do użytku w 2015, stojący na miejscu niegdysiejszego Freedom Square. Naprzeciw, po lewej stronie ulicy budynek City Gate Shopping Arcade, zbudowany na początku lat 70. XX wieku według projektu architekta Josepha Spiteri.
Dalej po lewej, za skrzyżowaniem z Ordinance Street ("Triq L-Ordinanza") olbrzymi, drugi co do wielkości, po pałacu wielkiego mistrza, prywatny budynek w Valletcie, Palazzo Ferreria (oficjalnie "Palazzo Buttiġieġ-Francia") z końca XIX wieku, stojący na miejscu starej odlewni Zakonu, stąd jego popularna nazwa.
Dokładnie naprzeciw, na miejscu stojącego tu do 1860 "Casa della Giornata" rodziny Lanfreducci, w 1866 zbudowano Royal Opera House. Budynek został zbombardowany w 1942(s. 202); od 2013 w zaadaptowanych ruinach działa teatr dający przedstawienia na wolnym powietrzu, na cześć swojej poprzedniczki nazwany „Pjazza Teatru Rjal”.
Od South Street ("Triq Nofsinhar") ulica zmienia swój wygląd, staje się zdecydowanie handlowa. Po prawej stronie, mniej więcej w połowie kwartału, wciśnięty między sklepy stoi kościół św. Barbary. Datuje się wstecz do 1739, kiedy stanął na miejscu XVI-wiecznego budynku, ufundowany przez "langue" Prowansji. Dominującym elementem fasady kościoła jest pozłacana 3-metrowa figura Niepokalane Poczęcie z 1904.
Po przeciwnej stronie, na rogu kolejnej przecznicy Melita Street ("Triq Melita") znajduje się XVII-wieczny, z późniejszymi przeróbkami, kościół św. Franciszka z kwadratową dzwonnicą. Kościoła i przylegającego doń klasztoru „strzeże” XIX-wieczna statua jego patrona, umieszczona na rogu "Triq Melita". W świątyni znajduje się wiele dzieł sztuki, m.in. obrazy Mattia Pretiego.
Po minięciu Melita Street część kolejnego kwartału po lewej stronie, aż do wąziutkiej Carts Street ("Triq il-Karrijiet") zajmuje budynek byłej Auberge de Provence, który mieści Narodowe Muzeum Archeologii. Budynek zajazdu zbudowany został w 2. połowie XVI wieku przez Girolamo Cassara, przebudowano go w latach 30. XVII wieku, od 1958 mieści muzeum, w którym znajdują się artefakty datowane do 6 000 lat wstecz. Znakiem szczególnym projektanta budynku są wydatne kamienne narożniki.
Wciąż po lewej, w budynku za "Triq il-Karrijiet" znalazł miejsce założony w XIX wieku „Kings Own Band Club” (początkowo jako „La Nazionale”, później „Prince of Wales Band”, przy aktualnej nazwie od 1901), jeden z dwóch tego typu w Valletcie, który zapewnia wspaniałą oprawę muzyczną do różnych obchodów, procesji, marszów i parad. Dalsze budynki po lewej oraz cały kwartał po prawej zajmują banki, sklepy i butiki.
Kolejna przecznica to St. John’s Street ("Triq San Ġwann"), która idąc szeroką aleją w prawo doprowadzi przed katedrę św. Jana, kościół konwentualny joannitów, a dalej aż do Victoria Gate, zaś w lewo od "Triq il-Repubblika" znacznie węższą drogą wiedzie do "Misraħ Mattia Preti". Zaraz za St. John’s Street po lewej stronie stał budynek zwany "Casa Caccia", zniszczony przez bombardowanie podczas II wojny światowej. Na jego miejscu stoi dziś kilkupiętrowy Savoy Arcade(s.204). Następny charakterystyczny budynek po lewej to neoklasycystyczna budowla z kolumnami Courts of Justice, która stoi na miejscu kompletnie zniszczonego podczas wojny Zajazdu Owernii. W XIX wieku zajazd został przekształcony w budynek sądowy i więzienie. Nowy budynek powstał w latach 1965–1971. Po prawej stronie budynku znajduje się pomnik Guido de Marco, prezydenta Malty w latach 1999–2004. Podczas burzenia pozostałości ruin, robotnicy natrafili w piwnicach na zamurowane drzwi. Po rozbiciu ściany znaleziono za nią ludzki szkielet. Po wielu dyskusjach skonkludowano, że musiał to być szkielet osoby żywcem zamurowanej; w dawnych czasach było powszechną praktyką zamurowanie żywcem przestępców, nawet księży czy mnichów.
Dokładnie naprzeciw sądów otwiera się zadrzewiony Great Siege Square ("Misraħ l-Assedju l-Kbir"). Znajduje się tam pomnik upamiętniający poległych podczas oblężęnia Malty w 1565, odsłonięty w 1927. Jego autorem jest maltański rzeźbiarz Antonio Sciortino. Od października 2017 roku postument pomnika jest wykorzystywany jako tymczasowe miejsce pamięci zamordowanej dziennikarki Daphne Caruany Galizii. W głębi placu po prawej jest aktualne wejście do muzeum katedry św. Jana, w którym obok innych cennych dzieł sztuki, znajduje się prawdopodobnie największa na świecie, o powierzchni ponad 700 m² kompletna seria flamandzkich gobelinów, podarowana Zakonowi przez wielkiego mistrza Ramona Perellosa. Na prawo, na samym rogu placu i "Triq il-Repubblika" stoi postument z popiersiem papieża Piusa V, wielkiego dobroczyńcy Zakonu, patrona Malty. Będąc przed wyborem na papieża dominikaninem, nie porzucił swojego skromnego stylu życia, m.in. nosząc biały habit dominikański zamiast wykwintnych wówczas (XVI w.) czerwonych szat papieskich. Doprowadziło to do tego, że kolejni po nim papieże zaczęli nosić się na biało.
Po przecięciu St. Lucia Street ("Triq Santa Luċija") narożny budynek po lewej stronie stoi na miejscu totalnie zniszczonych podczas II wojny światowej XVI-wiecznych "Casa Hozes" (nr. 251) i "Casa Ribera" (nr. 249-250)(s. 204). Kolejna posesja mieści Casa del Commun Tesoro, mieszczący oryginalnie biura Skarbu zakonu joannitów. Później mieścił się tutaj pierwszy urząd pocztowy, hotel, kino oraz klub dla "gentlemanów" „Casino Maltese”, które dziś przyjmuje w poczet członków również kobiety(s. 205).
Dokładnie naprzeciwko, po prawej stronie "Triq il-Repubblika" rozpościera się Republic Square ("Misraħ ir-Repubblika"). W głębi placu widnieje monumentalny gmach Biblioteki Narodowej, którego projektantem był architekt polskiego pochodzenia Stefano Ittar. Poprzednio na tym miejscu stała "Conservatoria", gdzie Zakon składował srebrny i złoty bilon i inne precjoza(s. 205). Przed budynkiem biblioteki, otoczony stolikami pobliskiej kawiarni znajduje się, odsłonięty w 1891 marmurowy pomnik królowej Wiktorii. Zajął on miejsce pomnika Antonio Manoela de Vilheny, przeniesionego do niedalekiej Floriany.
Za Old Theater Street ("Triq it-Teatru l-Antik") rozpościera się po lewej stronie długi na ok. 80 metrów St. George’s Square ("Misraħ San Ġorġ"), zwany też Palace Square ("Misraħ il-Palazz"). Po jego prawej stronie, wzdłuż "Triq il-Repubblika", stoi Pałac Wielkiego Mistrza, powstały w latach 70. XVI wieku z sześciu dużych domów. Jego projektantem był Girolamo Cassar. Od 1964 mieści się tu siedziba prezydenta Malty. Poza pomieszczeniami prezydenckimi obiekt jest dostępny do zwiedzania.
Na przeciwnej pierzei placu stoi ciąg budynków, z których środkowy to budynek Main Guard z 1603. Budynki po obu stronach pochodzą z podobnego okresu, ten po prawej w przeszłości zajmowany był przez kancelarię Zakonu(s. 206). Dziś mieszczą bank, restaurację oraz włoski instytut kulturalny. Na krańcach obu budynków znajdują się XVIII-wieczne fotanny z herbem wielkiego mistrza Emmanuela de Rohan. Na końcowej pierzei placy, przy Archbishop Street, od 1986 stoi pomnik Sette Giugno.
Za Archbishop Street ("Triq l-Arċisqof") ulica jest już dostępna dla pojazdów; teren jezdni opada. Prawie na początku po prawej stronie widać charakterystyczny budynek La Borsa z kolumnowym portykiem(s. 207), mieszczący Maltańską Izbę Handlu i Przedsiębiorczości. Następny budynek (nr. 67) to siedziba Lombard Banku w Spinola Palace.
Od St. Christopher Street ("Triq San Kristofru") poziom Republic Stric gwałtownie opada, chodniki po obu stronach przechodzą w schody. Po lewej stronie stoi klasztor z przyległym kościołem św. Katarzyny. W klasztorze są trzy dzwony o imionach „Maria”, „Katarzyna” i „Augustyna”. Podczas mszy świętej w dni tygodnia dzwoni jeden dzwon, dwa – w niedziele, zaś w święta specjalne dzwonią wszystkie trzy. 
Po prawej stronie ulicy, nieco niżej (nr. 74) znajduje się Casa Rocca Piccola, XVI-wieczny pałac z własną kaplicą i podziemnymi schronami; w pałacu wciąż mieszka szlachecka rodzina De Piro. Wnętrza są otwarte dla publiczności(s. 207).
Po lewej stronie narożny budynek (nr. 222) z St. Dominic Street ("Triq San Duminku") mieści niewielkie muzeum zabawek (Toy Museum), założone w 1998; rozłożone na trzech kondygnacjach zawiera kolekcję różnych zabawek począwszy od lat 50. XX wieku.
Za St. Dominic Street po lewej (nr. 217/219) stoi rozległy Palazzo de la Salle z XVI–XVII w., w którym dziś mieści się Malta Society for Arts, Manufactures and Commerce, założone w 1852 do promowania rękodzieła, dziś oferuje szeroką gamę kursów, wystaw, seminariów(s. 208).
Za St. Nicholas Street ("Triq San Nikola") ulica powoli wraca do poziomu. Zaczyna się oddalona od centrum część Valletty, bardziej mieszkalna, niż wyżej położona część pełna sklepów, kafejek, restauracji i tłumów. Tu można zobaczyć i posłuchać codziennego życia miasta – pranie wywieszone na sznurach, sąsiedzkie rozmowy z balkonów czy w drzwiach domów.
Na rogu Old Hospital Street ("Triq L-Infermerija") po prawej stronie wypatrzyć można na wysokości pierwszego piętra figurę św. Dominika – znak to, iż okolica ta należy do parafii kościoła tego Świętego.
Toni Bajada Lane ("Sqaq Toni Bajada"), krótka wąska ślepa ulica w prawo, nazwana została na cześć XVI-wiecznego bohatera wielkiego oblężenia 1565, który jako szpieg bardzo dopomógł rycerzom w utrzymaniu wyspy. Na końcu zaułka na ścianie znajduje się nisza Matki Boskiej Różańcowej, czczonej przez lokalnych mieszkańców.
Republik Street kończy się placem St. Elmo Place, przylegającym do Mediterranean Street.

</doc>
<doc id="5065127" url="https://pl.wikipedia.org/wiki?curid=5065127" title="Yoshirō Muraki">
Yoshirō Muraki

 – japoński scenograf i kostiumograf filmowy. W czasie swojej przeszło pięćdziesięcioletniej kariery filmowej pracował na planie niemal 80 tytułów. Znany ze stałej współpracy z reżyserem Akirą Kurosawą, dla którego po raz pierwszy tworzył dekoracje przy wczesnym filmie "Pijany anioł" (1948).
Trzykrotnie nominowany był do Oscara za najlepszą scenografię do filmów: "Tora! Tora! Tora!" (1970), "Sobowtór" (1980) i "Ran" (1985). Zdobył również nominację do Oscara za najlepsze kostiumy do filmu "Straż przyboczna" (1961). 
Jego żona Shinobu Muraki także zajmowała się scenografią filmową.

</doc>
<doc id="5065141" url="https://pl.wikipedia.org/wiki?curid=5065141" title="Polski Dom">
Polski Dom

Polski Dom (zwany również Domem Polonii lub Domem PZKO) – instytucja kulturalno-oświatowa prowadzona przez Stowarzyszenie "Wspólnota Polska" oraz na terenie Republiki Czeskiej przez Polski Związek Kulturalno-Oświatowy zajmuje się poszerzeniem wiedzy o Polsce – polskiej kulturze i historii, zachowaniem i umacnianiem polskiej tożsamości wśród młodzieży oraz społeczności polonijnej. Odbywają się tu wystawy muzealne, kursy języka polskiego, warsztaty tańca i śpiewu, organizowane są obchody polskich świąt narodowych i kościelnych. Niektóre z domów dysponują bazą noclegową dla turystów. Aktualnie na świecie znajduje się ponad 40 placówek tego typu.
Domy Polskie w Europie.
Poniżej znajduje się lista 35 placówek na terenie Europy:

</doc>
<doc id="5065154" url="https://pl.wikipedia.org/wiki?curid=5065154" title="Mense maio">
Mense maio

Mense maio – druga encyklika Pawła VI ogłoszona 29 kwietnia 1965 r. poświęcona pokojowi na świecie oraz oddawaniu czci Najświętszej Maryi Pannie w maju (z łac. "mense maio"). 
Paweł VI wydał także drugą encyklikę poświęconą Matce Bożej zatytułowaną Christi Matri. 

</doc>
<doc id="5065192" url="https://pl.wikipedia.org/wiki?curid=5065192" title="Marta Lach (kolarka)">
Marta Lach (kolarka)

Marta Lach (ur. 26 maja 1997 w Grudziądzu) – polska kolarka szosowa, zawodniczka należąca do dywizji UCI Women’s World Tour drużyny .
Życiorys.
Marta Lach pochodzi z Głębowic i ma pięciu braci. Jej młodszy brat Michał też jest kolarzem. W październiku 2020 roku oboje uczestniczyli w teleturnieju Postaw na milion. Studiuje wychowanie fizyczne na Krakowskiej AWF.
Najważniejsze osiągnięcia.
2021
2022

</doc>
<doc id="5065209" url="https://pl.wikipedia.org/wiki?curid=5065209" title="Anatolij Butenko">
Anatolij Butenko

Anatolij Pawłowicz Butenko (, ; ur. 19 kwietnia 1925 w Hadziaczu obwodu połtawskiego, zm. 9 maja 2005 w Moskwie) – radziecki marksista, filozof i politolog, specjalista w zakresie naukowego komunizmu, uhonorowany tytułem „Zasłużony Działacz Nauki RFSRR”. Był autorem licznych prac na temat „rozwiniętego socjalizmu”. Niejednokrotnie był oskarżany o rewizjonizm.

</doc>
<doc id="5065210" url="https://pl.wikipedia.org/wiki?curid=5065210" title="Butenko">
Butenko



</doc>
<doc id="5065211" url="https://pl.wikipedia.org/wiki?curid=5065211" title="Anatolij Butienko">
Anatolij Butienko



</doc>
<doc id="5065212" url="https://pl.wikipedia.org/wiki?curid=5065212" title="Trzon (skała)">
Trzon (skała)

Trzon – skała na Wyżynie Olkuskiej (część Wyżyny Krakowsko-Częstochowskiej), w miejscowości Sułoszowa w województwie małopolskim, w powiecie krakowskim, w gminie Sułoszowa. Skała znajduje się w górnej części orograficznie prawego zbocza Dolinki za Piekarnią, tuż za budynkiem prywatnego gospodarstwa. W krzaczastych zaroślach po południowo-zachodniej stronie zabudowań tego gospodarstwa są 3 skały: Trzon, Kieł i Plomba.
Drogi wspinaczkowe.
Trzon to zbudowana z wapieni skała o wysokości 12 m o ścianach połogich lub pionowych z filarem, kominem i zacięciem. Uprawiana jest na niej wspinaczka skalna. Jest 12 dróg wspinaczkowych o trudności od IV+ do VI.1+ w skali polskiej. Większość z nich ma zamontowane stałe punkty asekuracyjne; ringi (r) i stanowiska zjazdowe (st) lub dwa ringi zjazdowe (drz). Mają wystawę północno-zachodnią, północną lub północno-wschodnią i długość do 16 m.

</doc>
<doc id="5065213" url="https://pl.wikipedia.org/wiki?curid=5065213" title="Solitaria">
Solitaria



</doc>
<doc id="5065216" url="https://pl.wikipedia.org/wiki?curid=5065216" title="Hermann Heinemann">
Hermann Heinemann

Hermann Heinemann (ur. 24 czerwca 1928 w Dortmundzie, zm. 15 listopada 2005 w Iserlohn) – niemiecki polityk i działacz związkowy, od 1983 do 1984 poseł do Parlamentu Europejskiego, od 1985 do 1992 minister zdrowia, pracy i polityki społecznej w rządzie Nadrenii Północnej-Westfalii.
Życiorys.
Po skończeniu szkoły podstawowej w 1942 przyuczał się do zawodu urzędnika bankowego. W czasie drugiej wojny światowej wcielony do wojska, do 1945 był jeńcem wojennym. Po wojnie powrócił do nauki zawodu, w 1953 ukończył też studium przy banku w Dortmundzie. Pracował jako urzędnik w kasie oszczędnościowej. Został etatowym działaczem związku zawodowego Gewerkschaft Öffentliche Dienste, Transport und Verkehr, od 1966 do 1971 jako dyrektor zarządzający w Dortmundzie. Od 1971 do 1985 był dyrektorem zarządzającym kompleksu Westfalenhallen, kierował też radą nadzorczą centrum kardiologiczno-diabetologicznego.
W 1951 wstąpił do Socjaldemokratycznej Partii Niemiec, kierował jej strukturami w Dortmundzie (1968–1974) i zachodniej części Westfalii (1974–1992). Od 1969 do 1971 zasiadał w dortmundzkiej radzie miejskiej. Od marca 1983 do lipca 1984 sprawował mandat posła do Parlamentu Europejskiego I kadencji, gdzie zastąpił Willy’ego Brandta i wstąpił do frakcji socjalistycznej. Od 1985 do 1992 należał do rządu Johannesa Raua w Nadrenii-Północnej Westfalii, odpowiadał w nim za zdrowie, pracę i politykę społeczną. Odszedł ze stanowiska po krytyce związanej z przyznaniem dużego publicznego wsparcia prywatnemu centrum mikroterapii EFMT w Bochum, nie ubiegał się też o reelekcję w wyborach partyjnych (później parlamentarne śledztwo oczyściło go z zarzutów).
Odznaczenia.
Trzykrotnie odznaczony Orderem Zasługi Republiki Federalnej Niemiec: Krzyżem Zasługi I Klasy (1982), Wielkim Krzyżem Zasługi (1987), Wielkim Krzyżem Zasługi z Gwiazdą (1990).

</doc>
<doc id="5065217" url="https://pl.wikipedia.org/wiki?curid=5065217" title="Zespół PAPA">
Zespół PAPA

Zespół PAPA – bardzo rzadkie, genetycznie uwarunkowane schorzenie, które objawia się nawrotami sterylnego, ropnego zapalenia stawów oraz zmianami skórnymi pod postacią piodermii zgorzelinowej i trądziku. 
&lt;br&gt;Nazwa zespołu powstała jako skrót od angielskiego Pyogenic Arthritis, Pyoderma gangrenosum and Acne (Ropne zapalenie stawów, piodermia zgorzelinowa i trądzik).
&lt;br&gt;Zespół PAPA zaliczany jest do chorób autozapalnych i został po raz pierwszy opisany w 1997 roku.
Objawy.
W zespole PAPA zaczyna się w dzieciństwie od nawrotów zapalenia stawów, a zmiany skórne zwykle są dołączają się w okresie dojrzewania.
Dominującą cechą zespołu są powtarzające się zapalenia stawów o destrukcyjnym przebiegu. Chorzy wiążą epizody zapalenia stawów z poprzedzającym (nawet nieznacznym) urazem stawu. Z czasem stawy ulegają trwałemu uszkodzeniu i wielokrotnie konieczne stają się zabiegi endoprotezoplastyki stawów.
Zmiany skórne pod postacią piodermii zgorzelinowej występuje zmiennie, czyli nie zawsze występuje u wszystkich chorych. Są to trudno gojące się owrzodzenia ze zmianami zapalnymi na obrzeżach. Innym objawem skórnym jest patergia (tendencja do powstawania owrzodzeń w miejscach urazu, np. w miejscu iniekcji, wlewu kroplowego, czy rany po endoprotezoplastyce stawu.
Trądzik występuje u większości pacjentów z zespołem PAPA, ale o różnym stopniu nasilenia. Ma on zwykle ciężki, guzkowo-torbielowaty przebieg i nieleczony pozostawia blizny.
Tło genetyczne.
Zespół PAPA jest dziedziczony w sposób autosomalny dominujący.
W 2002 roku odkryto tło genetyczne choroby polegające na mutacjach w genie CD2-binding protein 1 (CD2BP1), który ma też nazwę proline serine threonine phosphatase-interacting protein 1 (PSTPIP1) i jest zlokalizowany na chromosomie 15. Białko wiążące CD2 1 (CD2BP1) jest częścią szlaku zapalnego związanego z innymi chorobami autozapalnymi, takimi jak: rodzinna gorączka śródziemnomorska, hiperimmunoglobulinemia D z nawracającą gorączką, zespół Muckle-Wellsa, wieloukładowa choroba zapalna noworodków i rodzinny autozapalny zespół reakcji na zimno.
Rozpoznanie.
Do postawienia diagnozy mogą wystarczyć objawy kliniczne i występowanie rodzinne. Można również wykonać badania genetyczne.
W badaniach laboratoryjnych występuje wzrost białek ostrej fazy i zwiększona produkcja IL-1β i TNFα w leukocytach krwi obwodowej.
Leczenie.
Do leczenia trądziku wykorzystuje się doustnych antybiotyki tetracyklinowe lub izotretynoinę. Leczenie przyczynowe skierowane na TNF-α (infliksymab, etanercept) i interleukinę-1 (anakinra) wykazało dobrą wyniki w opornym zapaleniu stawów i piodermii zgorzelinowej. Można również zastosować inne, typowe leki immunosupresyjne.

</doc>
<doc id="5065218" url="https://pl.wikipedia.org/wiki?curid=5065218" title="Dziurawa Skała (Paskowe Doły)">
Dziurawa Skała (Paskowe Doły)

Dziurawa Skała, Dziurawa lub Okienna – skała na Wyżynie Olkuskiej (część Wyżyny Krakowsko-Częstochowskiej), w miejscowości Sułoszowa w województwie małopolskim, w powiecie krakowskim, w gminie Sułoszowa. Skała znajduje się na dnie orograficznie prawego zbocza Dolinki za Piekarnią. Jest najdalej na zachód wysuniętą skałą w tej dolince.
Drogi wspinaczkowe.
Dziurawa Skała to zbudowana z wapieni skała o wysokości 7–10 m o ścianach połogich, pionowych lub przewieszonych. Jest w nich filar i duże okno skalne. Skała znajduje się w zaroślach u podnóży zbocza, tuż nad łąką zajmującą dno dolinki. Uprawiana jest na niej wspinaczka skalna. Na skale są 2 drogi wspinaczkowe o trudności VI+ i VI.1 w skali tatrzańskiej. Mają zamontowane stałe punkty asekuracyjne; ringi (r) i stanowiska zjazdowe (st). Ściana wspinaczkowa ma wystawę zachodnią.

</doc>
<doc id="5065220" url="https://pl.wikipedia.org/wiki?curid=5065220" title="Okienna">
Okienna



</doc>
<doc id="5065225" url="https://pl.wikipedia.org/wiki?curid=5065225" title="Kostakii">
Kostakii

Kostakii (gr. "Κωστακιοί") – wieś w Grecji, w administracji zdecentralizowanej Epir-Macedonia Zachodnia, w regionie Epir, w jednostce regionalnej Arta, w gminie Arta. Miejscowość jest położona 3,5 km na południowy zachód od miasta Arta i 23 km na północny wschód od Prewezy.
Populacja.
Źródło:

</doc>
<doc id="5065228" url="https://pl.wikipedia.org/wiki?curid=5065228" title="Skała nad Łąką">
Skała nad Łąką

Skała nad Łąką – skała na Wyżynie Olkuskiej (część Wyżyny Krakowsko-Częstochowskiej), w miejscowości Sułoszowa w województwie małopolskim, w powiecie krakowskim, w gminie Sułoszowa. Skała znajduje się u podnóża orograficznie prawego zbocza Dolinki za Piekarnią. Jej północno-zachodnia, pionowa ściana opada na łąkę na dnie dolinki, pozostałe ściany znajdują się w lesie na stromym zboczu Dolinki za Piekarnią.
Drogi wspinaczkowe.
Skała nad Łąką to zbudowana z wapieni skała o wysokości 12–14 m. Możliwa jest na niej wspinaczka skalna. Są cztery projektowane drogi wspinaczkowe o długości 12 m. Wspinaczka tradycyjna; do kwietnia 2021 r, na ścianie brak stałych punktów asekuracyjnych.

</doc>
<doc id="5065231" url="https://pl.wikipedia.org/wiki?curid=5065231" title="Memoriał Kazimierza Araszewicza 1979">
Memoriał Kazimierza Araszewicza 1979

Memoriał Kazimierza Araszewicza 1979 – 2. edycja turnieju żużlowego, który miał na celu upamiętnienie polskiego żużlowca Kazimierza Araszewicza, który zginął tragicznie w 1976 roku, odbyła się 19 maja 1979 roku w Toruniu. Turniej wygrał Wojciech Żabiałowicz.

</doc>
<doc id="5065233" url="https://pl.wikipedia.org/wiki?curid=5065233" title="Skała Szymanowskiego">
Skała Szymanowskiego

Skała Szymanowskiego – skała na Wyżynie Olkuskiej (część Wyżyny Krakowsko-Częstochowskiej), w miejscowości Sułoszowa w województwie małopolskim, w powiecie krakowskim, w gminie Sułoszowa. Skała znajduje się u podnóża orograficznie prawego zbocza Dolinki za Piekarnią. Jej północno-zachodnia, pionowa ściana opada na łąkę na dnie dolinki, pozostałe ściany znajdują się w lesie na stromym zboczu Dolinki za Piekarnią.
Skała Szymanowskiego znajduje się w niewielkiej odległości na północny wschód od Dziurawej Skały. Jest to zbudowana z wapieni skała o wysokości ok. 14 m. Ma pionową ścianę, która jednak nie zainteresowała wspinaczy skalnych i nie wymienia jej P. Haciski w swoim przewodniku wspinaczkowym.

</doc>
<doc id="5065238" url="https://pl.wikipedia.org/wiki?curid=5065238" title="Harpegnathos saltator">
Harpegnathos saltator

Harpegnathos saltator – gatunek mrówek z plemienia Ponerini, występujących w Indiach i Sri Lance.
Robotnice mają wydłużone głowy, żuwaczki mają mocne, zwężające się zęby skierowane w dół i w do wewnątrz, na końcach ząbkowane. Tułów słabo rowkowany, pomostek wąski i owalny. Odwłok bardzo długi, duże żądło. Głowa i odwłok czarniawo brązowe, tułów i nogi czerwonawe. Długość ciała ok. 1,9 cm.
Długość życia osobników wynosi od 10 dni do 2 lat, średnio 206 dni. Młode robotnice pozostają w gnieździe, przechodzą do pracy poza nim w wieku 50 dni, osiągając w wieku 74 dni szczyt aktywności na zewnątrz gniazda. Ok. 57 dnia życia osobniki mają już zdolność produkowania docelowej ilości jadu. Długość życia pseudokrólowych wydłuża się przynajmniej dwukrotnie, a średnio pięciokrotnie.
Gatunek wyróżnia się nietypową strukturą kolonii w porównaniu do innych gatunków z podrodziny Ponerinae. Młode, uskrzydlone królowe tworzą kolonie, wiążąc się z niespokrewnionymi samcami. Gdy po kilku latach umiera królowa, która założyła kolonię, kilka potomnych robotnic (tzw. pseudokrólowe) przechodzi wówczas transformację, która aktywuje ich układ rozrodczy i kaskadę zmian fizjologicznych i anatomicznych. Pseudokrólowe rywalizują wówczas o zajęcie jej miejsca, na którym zastępują królową w roli reproduktora i krzyżują się z samcami z tej samej kolonii. Robotnice walczą wówczas o dominację w hierarchii grupy, a przywrócenie stabilności kolonii może trwać od dwóch do trzech miesięcy. Co roku ze złożonych jaj wykluwać się będą uskrzydlone królowe, które założą własne kolonie. W czasie walki o uzyskanie pozycji królowej robotnice potrafią zmniejszyć mózg o 19%, gdyż tkanka budująca mózg jest kosztowna do utrzymania, co odbiera zasoby energetyczne narządom płciowym. Jeśli status pseudokrólowej zostanie przez nie utracony, po 6-8 tygodniach ich ciała mogą wrócić do poprzedniego stanu.
Aktywacja jajników i składanie jaj wiąże się ze zmianami w profilu feromonu kutykularnego, który sygnalizuje status reprodukcyjny. Reproduktorki wytwarzają feromon kutykularny nie tylko do sygnalizowania swojego statusu, ale również, by hamować reprodukcję robotnic. Robotnice, które uwolnią się od wpływu tego feromonu, mogą same zostać reproduktorkami. Jednocześnie reproduktorki zmniejszają własną wrażliwość na ten feromon, co może służyć zahamowaniu wpływu feromonu na ich własną płodność.
Strategia rozrodcza gatunku zapewnia przedłużone życie kolonii, co umożliwia dużą rozbudowę gniazda mimo stosunkowo małej liczebności robotnic w poszczególnych koloniach (średnio 65 ± 40). 
Podgatunki:

</doc>
<doc id="5065240" url="https://pl.wikipedia.org/wiki?curid=5065240" title="Tanaseika">
Tanaseika

Tanaseika (gr. "Θανασαίικα") – wieś w Grecji, w administracji zdecentralizowanej Epir-Macedonia Zachodnia, w regionie Epir, w jednostce regionalnej Arta, w gminie Arta. Miejscowość jest położona 5 km na południowy zachód od miasta Arta oraz 22 km na północny wschód od Prewezy.
W Tanaseice znajduje się siedziba wydziału rolnictwa Uniwersytetu Janina.
Populacja.
Źródło:

</doc>
<doc id="5065257" url="https://pl.wikipedia.org/wiki?curid=5065257" title="Plisii">
Plisii

Plisii (gr. "Πλησιοί") – wieś w Grecji, w administracji zdecentralizowanej Epir-Macedonia Zachodnia, w regionie Epir, w jednostce regionalnej Arta, w gminie Arta. Miejscowość jest położona 4 km na południowy zachód od miasta Arta oraz 25 km na północny wschód od Prewezy.
Populacja.
Źródło:

</doc>
<doc id="5065266" url="https://pl.wikipedia.org/wiki?curid=5065266" title="Rdza brunatna pszenicy">
Rdza brunatna pszenicy

Rdza brunatna pszenicy (), zwana też rdzą brunatną pszenicy i pszenżyta – grzybowa choroba pszenicy i przenżyta wywołana przez "Puccinia recondita". Należy do grupy chorób zwanych rdzami.
Występowanie i szkodliwość.
Choroba występuje we wszystkich rejonach uprawy pszenicy i pszenżyta, szczególny problem stanowiąc w Ameryce Północnej i w Europie. W Polsce jest najczęściej spotykaną rdzą zbóż. Jej masowy pojaw następuje w lipcu przed żniwami, z tego też powodu zazwyczaj nie zdąży już spowodować masowych strat. Średnio straty plonów zwykle nie przekraczają 10%, ale w latach szczególnie sprzyjających chorobie notowano straty sięgające 30%. Ziarno z porażonej plantacji jest mniej dorodne, otrzymana z niego mąka jest gorszej jakości i ma mniejszą wartość wypiekową. Również słoma ma obniżoną wartość.
Objawy.
Pierwsze objawy występują już jesienią i polegają na ograniczeniu rozwoju porażonego systemu korzeniowego i słabszym krzewieniu się zboża. Porażone zboże gorzej przezimowuje. Następne objawy obserwuje się przed kwitnieniem. Porażeniu ulega liść flagowy, co skutkuje obniżeniem plonu i gorszą jego jakością. Po średnio mroźnej zimie pierwsze objawy na liściach pojawiają się w połowie czerwca, a po łagodnej zimie już w maju. Na liściach pojawiają się chlorotyczne plamki, a następnie w ich obrębie pomarańczowo rdzawe uredinia pylące urediniosporami. Eliptyczne uredinia mają długość około 1 mm. Początkowo znajdują się pod skórką liścia, która następnie pod naporem tworzących się zarodników pęka. Przy dużym natężeniu choroby uredinia mogą powstawać na liściu w tak dużej ilości, że cały liść żółknie i obumiera, mogą się tworzyć także na pochwie liściowej, źdźbłach i kłosach. Na dolnej stronie obumierających liści zaczynają się tworzyć okrągłe lub eliptyczne telia. Są czarne i powstają pod skórką. Telia mogą się tworzyć także wzdłuż nerwów na pochwach liściowych i na źdźbłach.
Epidemiologia.
"Puccinia recondita" jest pasożytem dwudomowym, to znaczy, że jej cykl życiowy odbywa się na różnych gatunkach żywicieli. Żywicielem ecjalnym są różne gatunki rutewki ("Thalictrum"), farbownika ("Anchusa") i ostrzeń pospolity ("Cynoglossum officinale"). W Europie Środkowej nie odgrywają one jednak prawie żadnej roli. Patogen zimuje w oziminach, samosiewach lub trawach w postaci urediniospor lub grzybni. Są one odporne na niekorzystne warunki środowiskowe. Mogą przetrwać stosunkowo niskie temperatury. W rejonach łagodnych zim infekcje mogą zapoczątkować kiełkowanie zarodników w temperaturze 5–25 °C, chociaż optymalna temperatura to 10–20 °C. Z pojedynczego uredinium, które przetrwa zimę, może w ciągu jednego dnia powstać około 3000 urediniospor. Przy temperaturze 15–35 °C urediniospora kiełkuje w ciągu 30 minut, a w ciągu trzech godzin dokonuje infekcji. Cykl życiowy w sprzyjających warunkach (ciepła i wilgotna pogoda) wynosi około 5–10 dni.
Ochrona.
Zapobiega się chorobie przez niszczenie samosiewów, które umożliwiają patogenowi przetrwanie zimy. Większość uprawianych w Polsce odmian pszenicy jest podatna na rdzę brunatną, natomiast wśród odmian pszenżyta jest sporo odpornych na tę chorobę. Ważną rolę odgrywa zaprawianie nasion środkami o działaniu systemicznym. Wskazane jest także opryskiwanie fungicydami w początkowych fazach rozwoju zbóż. Używa się środków zawierających strobiluryny lub triazole.

</doc>
<doc id="5065268" url="https://pl.wikipedia.org/wiki?curid=5065268" title="Bolesław Zawadzki">
Bolesław Zawadzki

Bolesław Zawadzki, ps. „Karol Pomorski” (ur. 15 sierpnia 1892 w Wilnie, zm. 9 września 1941 w Warszawie) – major dyplomowany piechoty Wojska Polskiego, działacz niepodległościowy, kawaler Orderu Virtuti Militari, dziennikarz.
Życiorys.
Urodził się 15 sierpnia 1892 w Wilnie, w rodzinie Aleksandra (1859–1926) i Ludwiki z Wysłouchów (1864–1954). Podczas nauki był uczestnikiem strajków szkolnych, a od 1908 czynnie działał w niepodległościowych organizacjach młodzieżowych, za co trzykrotnie go aresztowano i więziono. W 1911 ukończył Gimnazjum Mariana Rychłowskiego, a następnie wyjechał do Krakowa w którym przez dwa semestry był uczniem na wydziale filozoficznym. Później przeniósł się do Lwowa, gdzie działał w Polskich Drużynach Strzeleckich oraz „Zarzewiu”. 
Po wybuchu I wojny światowej wstąpił do Legionów Polskich. Służył w 1 kompanii V batalionu 5 pułku piechoty. 21 maja 1915 został ranny w lewą rękę w bitwie pod Konarami. 2 lipca 1915 c. k. Komenda Legionów Polskich mianowała go chorążym w piechocie z odznakami XII rangi (starszeństwo z 15 czerwca 1915). W tym samym czasie był mianowany podporucznikiem w I Brygadzie Legionów Polskich. Latem tego roku został przeniesiony do 6 pułku piechoty, w którym do 31 lipca był adiutantem baonu, a następnie komendantem plutonu w 5. kompanii II baonu. 26 października 1915 w czasie walk na Wołyniu został ranny. 14 listopada leczył się w szpitalu w Bistrai. Wiosną 1917 pełnił służbę w Krajowym Inspektoracie Zaciągu, a jego oddziałem macierzystym był nadal 6 pp. W lipcu tego roku, po kryzysie przysięgowym, wstąpił do Polskiej Siły Zbrojnej. 
W lutym 1918 był przydzielony do Szkoły Podchorążych w charakterze instruktora. Następnie był w szkole dowódcą klasy „J” (9 listopada 1918), a później dowódcą klasy 19. (10 września-6 grudnia 1919). W międzyczasie od 9 maja do 16 września 1919 walczył na froncie na stanowisku dowódcy III batalionu Białostockiego Pułku Strzelców. 2 stycznia 1920 rozpoczął naukę w Wojennej Szkole Sztabu Generalnego w Warszawie. 18 kwietnia 1920, w związku z przygotowywaną wyprawą kijowską, kurs został przerwany, a on otrzymał przydział do Oddziału V Naczelnego Dowództwa Wojska Polskiego. Od 19 kwietnia do 1 czerwca był referentem w Oddziale I Naczelnego Dowództwa WP, a od 2 lipca do 31 grudnia 1920 adiutantem IV Brygady Litewsko-Białoruskiej. 15 lipca 1920 został zatwierdzony z dniem 1 kwietnia 1920 w stopniu majora, w piechocie, w grupie oficerów byłych Legionów Polskich.
Od stycznia 1921 kontynuował naukę na II kursie Wojennej Szkoły Sztabu Generalnego. 6 września, po ukończeniu kursu, otrzymał dyplom naukowy oficera Sztabu Generalnego i przydział do Oddziału III Sztabu Generalnego na stanowisko kierownika referatu operacyjnej służby sztabów. 3 maja 1922 został zweryfikowany w stopniu majora ze starszeństwem z 1 czerwca 1919 i 450. lokatą w korpusie oficerów piechoty. W tym samym roku był wykładowcą historii wojskowej w Oficerskiej Szkole Piechoty. Od 1 stycznia 1923 był kierownikiem referatu w Biurze Historycznym Sztabu Generalnego. W grudniu 1925 został przesunięty na stanowisko pełniącego obowiązki zastępcy szefa biura. W czerwcu 1926 został przeniesiony do 35 pułku piechoty w Brześciu nad Bugiem na stanowisko dowódcy II batalionu. W 1927 pełnił obowiązki zastępcy dowódcy pułku, a od 25 maja do 5 lipca także obowiązki dowódcy pułku. 6 grudnia ponownie objął obowiązki dowódcy II batalionu. W kwietniu 1928 został przeniesiony do kadry oficerów piechoty z równoczesnym przydziałem do Dowództwa Okręgu Korpusu Nr III w Grodnie, w którym od 26 czerwca tego roku pełnił obowiązki szefa Oddziału Ogólnego. 31 października 1928 został przeniesiony w stan nieczynny na przeciąg 12 miesięcy. Później został oddany do dyspozycji szefa Departamentu Piechoty MSWojsk., a z dniem 31 marca 1930 przeniesiony w stan spoczynku. Po opuszczeniu szeregów wojska od 1932 był dziennikarzem w redakcji „Wieczoru Warszawskiego”. Mieszkał w Warszawie przy ul. Ordynackiej 5 m. 10, a w maju 1933 przy ul. Foksal 13 m. 9.
Zmarł w 1941 w Warszawie, w następstwie ran doznanych we wrześniu 1939. Został pochowany w grobie rodzinnym na Cmentarzu Wojskowym na Powązkach (kwatera A16-5-7/8).
Od 10 stycznia 1916 był żonaty z Heleną (Haliną) Manowarda de Jana (1892–1955), z którą miał troje dzieci: Barbarę Strasburger (1917–1986), Annę (1932–2020) i Stefana. Stefan Zawadzki ps. „Bolesław” (1919–2007), jako kapral podchorąży wziął udział w powstaniu warszawskim.
Ordery i odznaczenia.
25 czerwca 1938 Komitet Krzyża i Medalu Niepodległości odrzucił wniosek o nadanie tego odznaczenia „Zawadzkiemu Bolesławowi ur. 1892 w Wilnie, w rodzinie Aleksandra i Ludwiki”, żołnierzowi byłego 6 pp LP. Tego samego dnia Komitet pozytywnie rozpatrzył wniosek o nadanie „Zawadzkiemu Bolesławowi, rannemu w 1915 pod Konarami”, żołnierzowi byłego 7 pp LP. Zarządzeniem z 27 czerwca 1938 Prezydent RP nadał wymienionemu Krzyż Niepodległości. Odrzucenie wniosku o nadanie Krzyża Niepodległości Bolesławowi Zawadzkiemu z byłego 6 pp LP jest zbieżne z tym, że jego nazwisko nie zostało wymienione w tomie I „Historii 6 Pułku Piechoty Legionów Józefa Piłsudskiego”, wydanym w 1939.

</doc>
<doc id="5065271" url="https://pl.wikipedia.org/wiki?curid=5065271" title="Kościół Ewangelicki Marcina Lutra w Gliwicach-Łąbędach">
Kościół Ewangelicki Marcina Lutra w Gliwicach-Łąbędach



</doc>
<doc id="5065272" url="https://pl.wikipedia.org/wiki?curid=5065272" title="Druciane oprawki">
Druciane oprawki

Drcuiane oprawki (Woolen Cogwheels) – polski film krótkometrażowy wyprodukowany przez Kineskop Studio na podstawie mini-serialu o tym samym tytule. Został wykonany techniką lalkową. Premiera odbyła się w 2014 roku.
W odróżnieniu od swojego poprzednika, film ma o wiele poważniejszą tematykę, a bohaterowie nie posługują się dialogami.
Fabuła.
Para staruszków Aniela i Konstanty wiodą spokojne życie we dwoje. Ona oddaje się robótkom ręcznym – on z wielkim zapałem pracuje nad pewnym wynalazkiem. Choć ich codzienność wydaje się nadzwyczaj uporządkowana w ich życiu wyraźnie czegoś brakuje. Zmiana, którą przyniesie niecodzienny wynalazek pozwoli im na odkrycie zupełnie nowej perspektywy.

</doc>
<doc id="5065273" url="https://pl.wikipedia.org/wiki?curid=5065273" title="Kościół Ewangelicki Zbawiciela w Gliwicach">
Kościół Ewangelicki Zbawiciela w Gliwicach



</doc>
<doc id="5065279" url="https://pl.wikipedia.org/wiki?curid=5065279" title="Domo+">
Domo+



</doc>
<doc id="5065284" url="https://pl.wikipedia.org/wiki?curid=5065284" title="Wilhelm Habicht">
Wilhelm Habicht

Wilhelm Habicht de Eberhard (ur. 6 stycznia 1833 w Bernburg, zm. 5 listopada 1898 w Krakowie) – powstaniec styczniowy, zarządca dóbr w Galicji pochodzenia niemieckiego.
Życiorys.
Był synem Augusta Habichta (minister prezydenta w Księstwie Anhalt) i Matyldy hr. Framkenstein. Otrzymał wykształcenie. Przyłączył się do polskiego powstania styczniowego 1863 i służył w tym czasie w dyplomacji. Był agentem dyplomowanym Komitetu Centralnego, a później Rządu Narodowego. Pełnił funkcję komisarza wojennego gen. Ludwika Mierosławskiego, członka organizacji na ziemi sądeckiej. Brał udział w bitwie pod Igołomią (21 marca 1863). Pod koniec insurekcji był sekretarzem agendy Rządu Narodowego w Zurychu. Był więziony w więzieniach rosyjskich i austriackich.
Po upadku powstania nie wrócił już do Niemiec, mimo wezwań ze strony ojca. Pozostał na ziemiach polskich i pracował jako agronom. Był dzierżawcą dóbr we wsi Brzana. Finalnie pełnił stanowisko dyrektora (zarządcy) dóbr księcia Pawła Romana Sanguszki w Gumniskach (hrabstwa Tarnowskiego). Był prezesem zarządu powiatowych kółek rolniczych, prezesem Towarzystwa Uczestników Powstania roku 1863. 30 kwietnia 1889 został wybrany dyrektorem referentem Towarzystwa Ochrony Tatr Polskich.
Był żonaty z Wandą z domu Fihauser, z którą miał córkę Władysławę (1867-1963, emancypantka i działaczka społeczna) i synów: Kazimierza (1868-1943, generał Wojska Polskiego) oraz Ernesta (1874-195, prawnik, dyplomata). Zmarł 5 listopada 1898 w Krakowie. Został pochowany w grobowcu rodzinnym na Cmentarzu Rakowickim w Krakowie 7 listopada 1898 (kwatera N).

</doc>
<doc id="5065287" url="https://pl.wikipedia.org/wiki?curid=5065287" title="Kuchnia+">
Kuchnia+



</doc>
<doc id="5065288" url="https://pl.wikipedia.org/wiki?curid=5065288" title="Memoriał Zbigniewa Raniszewskiego 1984">
Memoriał Zbigniewa Raniszewskiego 1984

Memoriał Zbigniewa Raniszewskiego 1984 – 19. edycja turnieju żużlowego, który miał na celu upamiętnienie polskiego żużlowca Zbigniewa Raniszewskiego, który zginął tragicznie w 1956 roku, odbyła 27 czerwca 1984 roku w Bydgoszczy. Pierwsza część zawodów odbyła się w formie czwórmeczu w ramach przygotowań do drużynowych mistrzostw świata 1984 w Lesznie, a po jego zakończeniu odbył się memoriał, w którym udział wzięło ośmiu zawodników z najlepszymi indywidualnymi wynikami oraz który wygrał Roman Jankowski.
Wyniki.
Bieg po biegu

</doc>
<doc id="5065293" url="https://pl.wikipedia.org/wiki?curid=5065293" title="Xiaomi Mi Band 6">
Xiaomi Mi Band 6

Xiaomi Mi Smart Band 6 – smartband, inteligentna opaska chińskiego producenta Xiaomi. Premiera odbyła się w Chinach 29 marca 2021 roku. Opaska jest dostępna od 2 kwietnia 2021 roku w Chinach. Jest wyposażona w 1,56-calowy, wyświetlacz pojemnościowy typu AMOLED o rozdzielczości 152 × 486 pikseli, całodobowy monitor pracy serca i czujnik S p02. Ma również wariant NFC.

</doc>
<doc id="5065295" url="https://pl.wikipedia.org/wiki?curid=5065295" title="Sumit Nagal">
Sumit Nagal

Sumit Nagal (ur. 16 sierpnia 1997 w Jhajjar) – indyjski tenisista, zwycięzca juniorskiego Wimbledonu 2015 w grze podwójnej, reprezentant kraju w Pucharze Davisa.
Kariera tenisowa.
W 2015 roku startując w parze z Lý Hoàng Namem zwyciężył w juniorskim turnieju wielkoszlemowego Wimbledonu. W finale indyjsko-wietnamska para pokonała duet Reilly Opelka-Akira Santillan 7:6(4), 6:4.
W przeciągu kariery zwyciężył w dwóch singlowych turniejach rangi ATP Challenger Tour.
W 2019 roku podczas US Open zadebiutował w turnieju głównym Wielkiego Szlema. Po wygraniu trzech meczów w eliminacjach odpadł w pierwszej rundzie turnieju, przegrywając z Rogerem Federerem.
W rankingu gry pojedynczej najwyżej był na 122. miejscu (24 sierpnia 2020), a w klasyfikacji gry podwójnej na 540. pozycji (8 października 2018).

</doc>
<doc id="5065315" url="https://pl.wikipedia.org/wiki?curid=5065315" title="Feliks Klimkiewicz">
Feliks Klimkiewicz

Feliks Klimkiewicz (ur. ?, zm. 1878 w Paryżu) – polski oficer.
Życiorys.
Przed 1863 był kapitanem w szeregach Armii Imperium Rosyjskiego. W powstaniu styczniowym 1863 był delegatem Rządu Narodowego i działał w partyzantce.
Po upadku insurekcji wyemigrował do Francji. W 1870 uczestniczył w wojnie francusko-pruskiej. Został odznaczony Wojskowym Krzyżem Zasługi. Pracował jako urzędnik kolejowy. W czasie wojny 1877 po wkroczeniu Rosjan do Rumunii znalazł się na liście Polaków przekazanej najeźdźcom, lecz uniknął prześladowań z ich strony uciekając wraz z grupą rodaków.
Zmarł w 1878 w Paryżu.

</doc>
<doc id="5065317" url="https://pl.wikipedia.org/wiki?curid=5065317" title="Kościół św. Mateusza Apostoła w Czeladzi">
Kościół św. Mateusza Apostoła w Czeladzi

Kościół świętego Mateusza Apostoła w Czeladzi – rzymskokatolicki kościół parafialny należący do parafii pod tym samym wezwaniem (dekanat III – św. Stanisława Biskupa Męczennika w Czeladzi diecezji sosnowieckiej). Świątynia znajduje się na osiedlu „Musiała" w Czeladzi.
Dzięki staraniom księdza Jana Kantora, pierwszego proboszcza parafii, ustanowionej w dniu 24 maja 1985 roku przez biskupa częstochowskiego Stanisława Nowaka i wiernych rozpoczęto budowę kaplicy i pomieszczeń kościelnych. Nowe budowle, obejmujące kaplicę, salę katechetyczną i mieszkania dla księży, zostały pobłogosławione w dniu 21 września 1986 roku przez biskupa pomocniczego diecezji częstochowskiej. Kaplicę przebudował na okazalszy kościół, kolejny proboszcz ks. Jan Gaik. Świątynia została uroczyście poświęcona (konsekrowana) w dniu 21 września 1995 roku przez biskupa pomocniczego diecezji sosnowieckiej Piotra Skuchę.

</doc>
<doc id="5065322" url="https://pl.wikipedia.org/wiki?curid=5065322" title="Rdza brunatna żyta">
Rdza brunatna żyta

Rdza brunatna żyta – grzybowa choroba żyta ("Secale") wywołana przez "Puccinia recondita" f.sp. "secalis". Należy do grupy chorób zwanych rdzami.
Objawy i szkodliwość.
Choroba występuje we wszystkich rejonach uprawy żyta. Przy masowym wystąpieniu powoduje obniżenie plonu. W zależności od odporności uprawianej odmiany może ono wynosić 10–39%, ale gdy nastąpi wczesne porażenie roślin, strata plonu może osiągnąć nawet 60-80%.
Na górnej stronie liści żyta pojawiają się rdzawe, eliptyczne uredinia o długości 1-2 mm. Podczas dojrzewania na dolnej stronie tworzą się czarne, błyszczące, podłużne telia o długości ok. 1 mm. Początkowo znajdują się pod skórką, która podczas dojrzewania zarodników pęka, umożliwiając ich wydostanie się na zewnątrz. 
Epidemiologia.
"Puccinia recondita" f.sp. "secalis" jest pasożytem dwudomowym, tzn., że jej cykl życiowy odbywa się na różnych gatunkach żywicieli. Żywicielem ecjalnym jest farbownik lekarski ("Anchusa officinalis") i krzywoszyj polny ("Anchusa arvensis")&lt;. Powstające na nich ecjospory przenoszone przez wiatr dokonują infekcji pierwotnej na życie. Na jego liściach rozwijają się uredinia wytwarzające urediniospory. W ciągu sezonu wegetacyjnego może powstać wiele ich pokoleń. Dokonują one infekcji wtórnej rozprzestrzeniając chorobę. Podczas dojrzewania żyta na dolnej stronie jego blaszek liściowych powstają czarne telia. Wytwarzane w nich teliospory mogą już w lipcu, ale także po przezimowaniu kiełkować tworząc podstawki. Powstające na nich bazydiospory infekują farbownika lekarskiego lub krzywoszyja polnego. Ecjospory tworzą się na tych roślinach zarówno wiosną, jak też latem i jesienią, mogą więc infekować zarówno wschodzące oziminy, jak i rozwijające się już żyto. Możliwy jest rozwój choroby także z pominięciem żywicieli ecjalnych. Następuje to wówczas, gdy w uprawach żyta lub w pobliżu występują samosiewy. W ich liściach rozwija się grzybnia patogenu, czasami wytwarzając także urediniospory.
Ochrona.
Należy niszczyć żywicieli ecjalnych patogenu (farbownik lekarski i krzywoszyj polny) oraz samosiewy żyta, na których zimuje patogen. Najlepszą metododa ochrony jest stosowanie odpornych lub mało podatnych na tę chorobę odmian żyta. Są one w Polsce dostępne.

</doc>
<doc id="5065323" url="https://pl.wikipedia.org/wiki?curid=5065323" title="Qibi-Aszur">
Qibi-Aszur

Qibi-Aszur ("Qibi-Aššūr") – członek bocznej linii asyryjskiej rodziny królewskiej, pełniący urząd „wielkiego wezyra” ("sukkallu rabiu") na dworze asyryjskiego króla Tukulti-Ninurty I (1243-1207 p.n.e.). Zarządzał asyryjską prowincją Hanigalbat i nosił nadany mu przez króla honorowy tytuł „króla Hanigalbatu” ("šar māt Ḫanigalbat"). Zaraz po królu pełnił urząd "limmu" (eponima). W trakcie wykopalisk w Aszur odnaleziono należącą do niego stelę.
Qibi-Aszur był synem księcia Ibaszi-ili ("Ibašši-ilī"), bratankiem króla Salmanasara I (1273-1244 p.n.e.) i wnukiem króla Adad-nirari I (1305-1274 p.n.e.). Jego syn Aszur-iddin i wnuk Ili-pada sprawowali podobnie jak on urząd „wielkiego wezyra” na dworze asyryjskim. Ninurta-apil-Ekur (1191-1179 p.n.e.), prawnuk Qibi-Aszura, zasiadł na asyryjskim tronie.

</doc>
<doc id="5065325" url="https://pl.wikipedia.org/wiki?curid=5065325" title="Saburtalo">
Saburtalo



</doc>
<doc id="5065327" url="https://pl.wikipedia.org/wiki?curid=5065327" title="WASP-21">
WASP-21

WASP-21 (Tangra) – gwiazda w gwiazdozbiorze Pegaza. Według pomiarów sondy Gaia opublikowanych w 2018 roku, jest odległa od Słońca o ok. 850 lat świetlnych. Obiega ją co najmniej jedna planeta pozasłoneczna.
Nazwa.
Gwiazda ma nazwę własną Tangra, pochodzącą od najwyższego boga nieba, którego wyznawali Protobułgarzy. Nazwa została wyłoniona w konkursie zorganizowanym w 2019 roku przez Międzynarodową Unię Astronomiczną w ramach stulecia istnienia organizacji. Sto państw zyskało prawo nazwania gwiazd i okrążających je planet, uczestnicy z Bułgarii mogli wybrać nazwę dla tej gwiazdy. Wybrane nazwy miały być powiązane tematycznie i związane z Bułgarią. Spośród nadesłanych propozycji zwyciężyła nazwa Tangra dla gwiazdy i Bendida dla planety.
Charakterystyka.
WASP-21 to żółty karzeł, gwiazda podobna do Słońca; należy do typu widmowego G3. Ma temperaturę około 5800 K. Jej masa jest praktycznie równa masie Słońca, także promień jest niewiele (o ok. 6%) większy niż promień Słońca. Jest niewidoczna gołym okiem, jej obserwowana wielkość gwiazdowa to ok. 11,5.
Układ planetarny.
W 2010 roku metodą tranzytu odkryto krążącą wokół tej gwiazdy planetę WASP-21 b (Bendida). Planeta jest gazowym olbrzymem o masie bardzo podobnej do masy Saturna, ale obiegającym gwiazdę w odległości 0,05 au. Planeta ma rozmiar podobny do Saturna i co 4,3 doby zaćmiewa 1,1% powierzchni tarczy gwiazdy.

</doc>
<doc id="5065331" url="https://pl.wikipedia.org/wiki?curid=5065331" title="Samir Sarssar">
Samir Sarssar

Samir Sarssar, także Samir Sarsar (ur. 19 czerwca 1975 lub 2 grudnia 1978) – były marokański piłkarz gający na pozycji napastnika, reprezentant kraju, po zakończeniu kariery pracuje jako trener.
Kariera piłkarska.
Kariera klubowa.
Pierwszym klubem Samira Sarssara był Kawkab Marraskesz. Grał tam od sezonu 1996/1997 do 2000/2001. Z jego występów wiadomo tyle, iż w ostatnim sezonie w tym klubie strzelił 12 goli. W sezonie 2001/2002 wyjechał za granicę, do Stade Tunisien. W kolejnym sezonie powrócił do klubu z Marrakeszu. W sezonie 2003/2004 ponownie wyjechał, tym razem do emirackiego Dibba Al-Hisn SC. 1 lipca 2003 roku powrócił do Maroka, a dokładnie do Wydadu Casablanca. Inne źródło podaje informację, że dopiero w sezonie 2004/2005 został zawodnikiem tego klubu. W sezonie 2005/2006 wiadomo, że strzelił 5 goli. Właśnie w tym sezonie zdobył z tym zespołem mistrzostwo kraju. W sezonie 1 lipca 2006 roku został zawodnikiem Hassani Agadir. Rok później przeszedł do Moghrebu Tétouan. 1 lipca 2009 roku przeszedł do MAS Fez. W sezonie 2009/2010 rozegrał 21 meczy i strzelił 7 goli. 1 lipca 2010 roku przeszedł do Ittihadu Tanger, rok później do kuwejckiego Al Sahel. 1 stycznia 2013 roku powrócił do kraju, do Olympiku Marrakesz, gdzie 1 lipca 2013 roku zakończył piłkarską karierę.
Kariera reprezentacyjna.
Samir Sarssar w reprezentacji rozegrał jeden mecz, który odbył się 17 listopada 2004 roku, przeciwnikiem była Burkina Faso. Maroko zwyciężyło 4:0, a Samir Sarssar strzelił bramkę (mecz był pod egidą FIFA).
Kariera trenerska.
Pierwszym klubem, gdzie Samir Sarssar pracował jako trener była Raja Agadir, którą objął 1 lipca 2015 roku. Przestał tam pracować 16 lipca 2017 roku. Kolejnym klubem Wydad Serghini, którego trenował od 16 lipca 2017 roku do 19 lipca 2018 roku. Od 19 lipca 2018 roku trenuje Amal Tiznit.

</doc>
<doc id="5065333" url="https://pl.wikipedia.org/wiki?curid=5065333" title="Samir Sarsar">
Samir Sarsar



</doc>
<doc id="5065335" url="https://pl.wikipedia.org/wiki?curid=5065335" title="Samir Sarsare">
Samir Sarsare



</doc>
<doc id="5065336" url="https://pl.wikipedia.org/wiki?curid=5065336" title="Memoriał Mariana Rosego 1974">
Memoriał Mariana Rosego 1974

Memoriał Mariana Rosego 1974 – 1. edycja turnieju żużlowego, który miał na celu upamiętnienie polskiego żużlowca Mariana Rosego, który zginął tragicznie w 1970 roku, odbyła się 12 października 1974 roku w Toruniu. Turniej wygrał Zenon Plech.
Wyniki.
Bieg po biegu

</doc>
<doc id="5065342" url="https://pl.wikipedia.org/wiki?curid=5065342" title="Philipp von Bismarck">
Philipp von Bismarck

Philipp von Bismarck (ur. 19 sierpnia 1913 w Jarchlinie, zm. 20 lipca 2006 w Obernholz) – niemiecki polityk i ekonomista, arystokrata, od 1969 do 1979 deputowany do Bundestagu, od 1978 do 1989 poseł do Parlamentu Europejskiego.
Życiorys.
Syn arystokraty Gottfrieda von Bismarcka (1881–1928) i Gertrud z domu Koehn, brat dyrektora Westdeutscher Rundfunk Klausa. Po śmierci ojca adoptowany przez krewnego Bernharda von Bismarcka. Spokrewniony z Otto von Bismarckiem, działał w rodzinnym stowarzyszeniu Bismarcków. Po ukończeniu szkoły średniej od 1931 był rolnikiem. Od 1935 po zagrożeniu aresztowaniem służył w 9 Pułku Piechoty, gdzie doszedł do stopnia "Bataillonsadjutanta". Jako oficer sztabowy działał jednocześnie w ruchu oporu skupionym wokół Henninga von Tresckowa, a w 1945 dostał się do niewoli. Po wojnie studiował prawo, politologię i ekonomię na Uniwersytecie Albrechta i Ludwika we Fryburgu, w 1950 obronił doktorat napisany pod kierunkiem Waltera Euckena. Był członkiem zarządu spółki Kali Chemie oraz szefem izby handlowej i przemysłowej w Hamburgu. Autor publikacji książkowych dotyczących m.in. polityki ekonomicznej.
Zaangażował się w działalność polityczną w ramach Unii Chrześcijańsko-Demokratycznej, od 1970 do 1983 kierował jej radą ekonomiczną. Od 1948 działał w ruchu Niemców wypędzonych z Pomorza (Pommersche Landsmannschaft), od 1970 jako rzecznik. W latach 1969–1979 zasiadał w Bundestagu VI, VII i VIII kadencji (zrezygnował po wyborze do PE). W latach 1978–1989 wykonywał mandat posła do Parlamentu Europejskiego, w 1979 i 1984 wybierano go w wyborach bezpośrednich. Przystąpił do Europejskiej Partii Ludowej, należał do jej prezydium.
Odznaczenia.
Odznaczono go dwukrotnie Orderem Zasługi Republiki Federalnej Niemiec: Wielkim Krzyżem Zasługi (1973) i Wielkim Krzyżem Zasługi z Gwiazdą (1983) oraz Legią Honorową (kawaler, 1989).

</doc>
<doc id="5065347" url="https://pl.wikipedia.org/wiki?curid=5065347" title="Potwierdzenie zwrotne (poczta e-mail)">
Potwierdzenie zwrotne (poczta e-mail)



</doc>
<doc id="5065352" url="https://pl.wikipedia.org/wiki?curid=5065352" title="Cezaro Rossetti">
Cezaro Rossetti

Cezaro Rossetti (ur. 1901 w Glasgow, zm. 1950) – szkocki pisarz, piszący w języku esperanto. 
Urodził się w 1901 roku w Glasgow. Wraz z bratem Reto Rossettim (później znanym poetą) w 1928 roku nauczył się esperanta. Studiował w Bombaju. Jego najbardziej znaną powieścią jest "Kredu min, sinjorino!" (książkę napisał za namową brata); powieść została przetłumaczona między innymi na język angielski, węgierski, polski, japoński i włoski. Rosetti zmarł w 1950 roku. 

</doc>
<doc id="5065353" url="https://pl.wikipedia.org/wiki?curid=5065353" title="Władysław Kulczycki">
Władysław Kulczycki

Władysław Kulczycki herbu Sas (ur. 2 grudnia 1834 w Ludwinówce, zm. 23 listopada 1895 w Rzymie) – dziennikarz, publicysta, poeta, dyplomata.
Życiorys.
Władysław Kulczycki urodził się 2 grudnia 1834 w Ludwinówce. 
Od 1860 mieszkał w Rzymie. Od tego czasu jego korespondencje ukazywały się w czasopismach na ziemiach polskich . Był też autorem poezji i poematów patriotycznych. Dokonał przekładu fragmentów "Boskiej komedii". Jako literat używał pseudonimów „Cezary Polewka”, „Dobrogost”, „L’abbatexxx”.
Został tajnym podkomorzym papieża Piusa IX. Podczas powstania styczniowego 1863 pełnił funkcję sekretarza Agencji Rzymskiej (podległej Agencji Głównej w Paryżu) dyplomacji polskiej przy Stolicy Apostolskiej, potem agentem dyplomacji pełnego narodu polskiego. Został też przedstawicielem we Włoszech Konfederacji Narodu Polskiego (organizacji spiskowej zawiązanej we Lwowie w marcu 1876). 
Był wielokrotnie odznaczany, otrzymał m.in. papieski Order Złotej Ostrogi, portugalski Krzyż Komandorski z Gwiazdą Orderu Niepokalanego Poczęcia Najświętszej Marii Panny z Vila Viçosa, turecki Order Medżydów.
Zmarł 23 listopada 1895 w Rzymie. Miał czterech synów.

</doc>
<doc id="5065355" url="https://pl.wikipedia.org/wiki?curid=5065355" title="Powiat Kaisai (Aichi)">
Powiat Kaisai (Aichi)

 – dawny powiat w Japonii, w prefekturze Aichi.
Historia.
W pierwszym roku okresu Meiji na terenie powiatu znajdowało się 109 wiosek. Powiat został założony 20 grudnia 1878 roku. Wraz z utworzeniem nowego systemu administracyjnego 1 kwietnia 1889 roku powiat Kaisai został podzielony na 15 wiosek: Kaiji, Hachiwa, Mutsuwa, Hayao, Itsue, Tatsuwa, Kawaji, Ichie (市腋村), Higashiichie, Yatomi, Jūshiyama, Takaraji, Tobishima, Ōfuji i Ryōgoku.

</doc>
<doc id="5065356" url="https://pl.wikipedia.org/wiki?curid=5065356" title="Urszula Plenkiewicz">
Urszula Plenkiewicz

Urszula Plenkiewicz z domu Głowacka, ps. „Urka“ (ur. 15 czerwca 1921 w Warszawie, zm. 24 stycznia 2021 we Wrocławiu) – polska harcerka, łączniczka Armii Krajowej, podporucznik Wojska Polskiego. Jedna z bohaterek książki "Kamienie na szaniec", Sprawiedliwa wśród Narodów Świata.
Życiorys.
Urodziła się 15 czerwca 1921 roku w Warszawie, jej ojcem był starszy przodownik Policji Państwowej Feliks Głowacki, ofiara zbrodni katyńskiej. Uczęszczała do X Gimnazjum i Liceum im. Królowej Jadwigi w Warszawie, gdzie w 1935 roku została harcerką 14 Warszawskiej Żeńskiej Drużyny Harcerskiej prowadzonej przez Annę Zawadzką. Jej bliskimi przyjaciółmi byli Tadeusz Zawadzki i Jan Bytnar. W 1939 roku zdała maturę.
Po wybuchu wojny zaangażowała się w pomoc Polakom uciekającym z zachodniej części kraju przed inwazją niemiecką – jako pielęgniarka pełniła dyżur w schronisku dla uchodźców, zorganizowanym w gmachu szkoły. Uczestniczyła też później w prowadzeniu tajnych kompletów licealnych. Wraz z Zawadzkim i Bytnarem należała do pierwszej grupy małego sabotażu na Mokotowie, a później do organizacji Wawer. W jej mieszkaniu odbywały się konspiracyjne spotkania. Była też łączniczką w Biurze Informacji i Propagandy Komendy Głównej ZWZ-AK.
Podczas okupacji pomogła szkolnej koleżance, która uciekła z getta. Ukryła ją w swoim domu, po czym załatwiła dla niej fałszywe dokumenty oraz pracę na wsi. W 1994 roku otrzymała za to tytuł Sprawiedliwej wśród Narodów Świata.
Aresztowana 3 listopada 1942 roku i przetrzymywana na Pawiaku, 27 listopada wywieziona do obozu koncentracyjnego Auschwitz-Birkenau, gdzie otrzymała numer 25985. W styczniu 1945 roku przeżyła marsz śmierci. Po wojnie zamieszkała we Wrocławiu, gdzie zmarła 24 stycznia 2021 roku jako ostatnia przedwojenna harcerka i najstarsza maturzystka Liceum im. Królowej Jadwigi w Warszawie. 
Pochowana została na cmentarzu parafialnym Świętej Rodziny przy ulicy Smętnej we Wrocławiu.
Odznaczenia.
Została uhonorowana następującymi odznaczeniami:

</doc>
<doc id="5065358" url="https://pl.wikipedia.org/wiki?curid=5065358" title="Akcent Dance">
Akcent Dance



</doc>
<doc id="5065359" url="https://pl.wikipedia.org/wiki?curid=5065359" title="MAD Lions">
MAD Lions



</doc>
<doc id="5065364" url="https://pl.wikipedia.org/wiki?curid=5065364" title="Marcin Opałło">
Marcin Opałło

Marcin Wojciech Opałło – polski chemik, dr hab. nauk chemicznych, profesor zwyczajny Instytutu Chemii Fizycznej Polskiej Akademii Nauk i Katedry Chemii, Szkoły Nauk Ścisłych Wydziału Matematycznego i Przyrodniczego Uniwersytetu Kardynała Stefana Wyszyńskiego.
Życiorys.
7 listopada 1986 obronił pracę doktorską "Wpływ rozpuszczalnika na kinetykę procesów elektrodowych wybranych związków organicznych", 30 listopada 1998 habilitował się na podstawie rozprawy zatytułowanej "Reakcje elektrodowe redoks w elektrolitach zamrożonych". 10 października 2005 nadano mu tytuł profesora w zakresie nauk chemicznych. Został zatrudniony na stanowisku profesora zwyczajnego w Instytucie Chemii Fizycznej Polskiej Akademii Nauk, oraz Katedry Chemii, Szkoły Nauk Ścisłych na Wydziale Matematycznym i Przyrodniczym Uniwersytetu Kardynała Stefana Wyszyńskiego.
Jest dyrektorem Instytutu Chemii Fizycznej Polskiej Akademii Nauk i członkiem Rady Dyrektorów Jednostek Naukowych Akademii Polskiej Akademii Nauk, a także był kierownikiem Katedry Chemii, Szkoły Nauk Ścisłych Wydziału Matematycznego i Przyrodniczego Uniwersytetu Kardynała Stefana Wyszyńskiego.

</doc>
<doc id="5065368" url="https://pl.wikipedia.org/wiki?curid=5065368" title="Lista najwyższych wolno stojących budowli w Chińskiej Republice Ludowej">
Lista najwyższych wolno stojących budowli w Chińskiej Republice Ludowej



</doc>
<doc id="5065371" url="https://pl.wikipedia.org/wiki?curid=5065371" title="Lista najwyższych konstrukcji w Polsce">
Lista najwyższych konstrukcji w Polsce



</doc>
<doc id="5065374" url="https://pl.wikipedia.org/wiki?curid=5065374" title="Ibaszi-ili">
Ibaszi-ili

Ibaszi-ili ("Ibašši-ilī") – asyryjski książę, syn króla Adad-nirari I (1305-1274 p.n.e.) i brat króla Salmanasara I (1273-1244 p.n.e.). Założyciel dynastii wpływowych dostojników noszących dziedziczny tytuł „wielkiego wezyra” ("sukkallu rabiu"), choć nie ma pewności czy samemu nosił już ten tytuł. Salmanasar I po objęciu władzy przekazał zarządzanie nowo utworzoną prowincją Hanigalbat jemu i jego potomkom, z których niektórzy, jak jego syn Qibi-Aszur i prawnuk Ili-pada nosili honorowy tytuł „króla Hanigalbatu” ("šar māt Ḫanigalbat"). Ninurta-apil-Ekur (1191-1179 p.n.e.), praprawnuk Ibaszi-ili, zasiadł na asyryjskim tronie.

</doc>
<doc id="5065375" url="https://pl.wikipedia.org/wiki?curid=5065375" title="Paul Bach-y-Rita">
Paul Bach-y-Rita

Paul Bach-y-Rita (ur. 4 kwietnia 1934 w Nowym Jorku, zm. 20 listopada 2006) – amerykański neuroplastyk. Jako jeden z pierwszych poważnie przestudiował ideę neuroplastyczności i wprowadził substytucję sensoryczną jako narzędzie leczenia pacjentów cierpiących na zaburzenia neurologiczne. Nazywany jest „ojcem substytucji zmysłów”.
Życiorys.
Paul Bach-y-Rita urodził się 4 kwietnia 1934 r. w Nowym Jorku. Jego matką była Anne Hyman, a ojcem Pedro Bach-y-Rita. W wieku piętnastu lat ukończył liceum ogólnokształcące Bronx High School of Science w Nowym Jorku. Następnie kształcił się na Narodowym Uniwersytecie Autonomicznym Meksyku. Po ukończeniu studiów przez krótki czas pracował jako lekarz w wiosce Tilzapotla w Morelos w Meksyku. Następnie przez dziesięć lat pracował w Smith-Kettlewell Eye Research Institute w San Francisco, gdzie w wieku 37 lat został profesorem. W 1959 roku jego ojciec przeszedł udar, który pozbawił go zdolności mowy i sparaliżował lewą część ciała. Brat Paula – George Bach-y-Rita przywrócił ojcu zdolność mowy oraz ruszania się. Pedro Bach-y-Rita zmarł w wieku 73 lat na jednej z górskich wędrówek. Powrót ojca do zdrowia zainspirował Paula do studiowania neuroplastyczności mózgu. Wynalazł wiele urządzeń przywracających niektóre zmysły, m.in. równowagi, wzrok, dotyk. Paul Bach-y-Rita zmarł na nowotwór 20 listopada 2006 w wieku 72 lat.

</doc>
<doc id="5065377" url="https://pl.wikipedia.org/wiki?curid=5065377" title="Memoriał Mariana Rosego 1975">
Memoriał Mariana Rosego 1975

Memoriał Mariana Rosego 1975 – 2. edycja turnieju żużlowego, który miał na celu upamiętnienie polskiego żużlowca Mariana Rosego, który zginął tragicznie w 1970 roku, odbyła się 22 czerwca 1975 roku w Toruniu. Turniej wygrał Zygfryd Kostka.
Wyniki.
Bieg po biegu

</doc>
<doc id="5065379" url="https://pl.wikipedia.org/wiki?curid=5065379" title="Martin Jönsson-Niedziółka">
Martin Jönsson-Niedziółka

Martin Anders Jönsson-Niedziółka – szwedzki fizyk, dr hab. nauk chemicznych, profesor nadzwyczajny Instytutu Chemii Fizycznej Polskiej Akademii Nauk.
Życiorys.
Obronił pracę doktorską, 13 kwietnia 2015 habilitował się na podstawie rozprawy zatytułowanej "Enzymatyczna redukcja ditlenu na elektrodach modyfikowanych nanorurkami węglowymi". Jest profesorem nadzwyczajnym w Instytucie Chemii Fizycznej Polskiej Akademii Nauk.

</doc>
<doc id="5065385" url="https://pl.wikipedia.org/wiki?curid=5065385" title="Marc Beaumont">
Marc Beaumont



</doc>
<doc id="5065388" url="https://pl.wikipedia.org/wiki?curid=5065388" title="Leszek Marciniec">
Leszek Marciniec

Leszek Marciniec (ur. 17 lipca 1940 w Łagiewnikach, zm. 17 kwietnia 2010) – nauczyciel, dziennikarz, regionalista.
Urodził się w 17 lipca 1940 roku w Łagiewnikach. Po zakończeniu edukacji pracował jako nauczyciel. W latach 1970–1982 był komendantem buskiego hufca ZHP. Pracę jako dziennikarz Tygodnika Ponidzie rozpoczął po przejściu na emeryturę. Przez całe życie zbierał i gromadził informacje związane z historią Buska Zdroju i najbliższej okolicy. Zmarł 17 kwietnia 2010 roku. Odznaczony między innymi: Medalem Komisji Edukacji Narodowej, Złotym „Krzyżem Za Zasługi dla ZHP” i Krzyżem „Za Zasługi dla Kielecczyzny”.
Od 2016 roku jedna z ulic w Busku-Zdroju nosi jego imię.

</doc>
<doc id="5065391" url="https://pl.wikipedia.org/wiki?curid=5065391" title="Mongo Stojka">
Mongo Stojka

Johann Mongo Stojka (ur. 20 maja 1929 w Guntramsdorf, zm. 16 marca 2014) – austriacki pisarz i muzyk pochodzenia romskiego. 
Życiorys.
Stojka urodził się 20 maja 1929 roku w Guntramsdorf. Jego siostrą jest Ceija Stojka, a jego bratem jest Karl Stojka (artysta). Jego rodzice byli lowarami. Wraz z matką i czwórką rodzeństwa przeżył holocaust. Przez wiele lat nie wypowiadał się o swoim życiu w obozach koncentracyjnych, pierwszy raz zrelacjonował je dla fundacji "Shoah". Później o swoich cierpieniach opowiedział w książce "Papierowe dzieci""." Zmarł 16 marca 2014 roku; jest pochowany na cmentarzu Neustifer w Wiedniu.

</doc>
<doc id="5065397" url="https://pl.wikipedia.org/wiki?curid=5065397" title="Kościół Podwyższenia Krzyża Świętego w Chodowie">
Kościół Podwyższenia Krzyża Świętego w Chodowie

Kościół Podwyższenia Krzyża Świętego w Chodowie – rzymskokatolicki kościół filialny należący do parafii św. Mikołaja Biskupa w Dzierzbicach (dekanat Krośniewice diecezji łowickiej).
Świątynia została wzniesiona na przełomie XVI i XVII wieku. Remontowana była w latach 1788 i 1946. W latach 1975–76 na miejscu starych zakrystii zostały dobudowane nowe oraz kruchta, wymieniony został gont.
Budowla jest drewniana, jednonawowa, posiada konstrukcję zrębową. Świątynia jest orientowana, jej prezbiterium jest mniejsze w stosunku do nawy, zamknięte jest trójbocznie, po bokach są umieszczone dwie zakrystie na planie pięciokąta. Kościół nie ma wieży i poprzedza go duża kruchta. Świątynię nakrywa dach dwukalenicowy, pokryty gontem, na dachu znajduje się okazała wieżyczka na sygnaturkę. Zwieńcza ją blaszany dach hełmowy z podwójną latarnią. We wnętrzu jest umieszczony ołtarz główny w stylu neobarokowym, wykonany w XIX wieku. Cenna chrzcielnica gotycka z piaskowca pochodzi z XV wieku. Zachował się fragment gotyckiej płyty nagrobnej z 2 połowy XV wieku ozdobionej rzeźbioną postacią zmarłej (Barbara z Kotowa) i herbem Jastrzębiec.

</doc>
<doc id="5065398" url="https://pl.wikipedia.org/wiki?curid=5065398" title="Dobiesław Jędrzejczyk">
Dobiesław Jędrzejczyk

Dobiesław Jędrzejczyk (ur. w 1942 zm. 6 kwietnia 2021) – polski geograf, dr hab.
Życiorys.
Obronił pracę doktorską, w 1990 habilitował się na podstawie rozprawy zatytułowanej "Główne koncepcje pojęcia układu osadniczego we współczesnej myśli geograficzno-ekonomicznej". Został zatrudniony na stanowisku profesora w Instytucie Geografii Społeczno-Ekonomicznej i Gospodarki Przestrzennej na Wydziale Geografii i Studiów Regionalnych Uniwersytetu Warszawskiego, oraz w Instytucie Geografii i Gospodarki Przestrzennej na Wydziale Zdrowia i Turystyki Wyższej Szkole Gospodarki w Bydgoszczy.
Był profesorem nadzwyczajnym w Instytucie Gospodarki Turystycznej i Geografii na Wydziale Zdrowia i Turystyki Wyższej Szkole Gospodarki w Bydgoszczy.
Zmarł 6 kwietnia 2021.

</doc>
<doc id="5065399" url="https://pl.wikipedia.org/wiki?curid=5065399" title="Grupa Błagojewa">
Grupa Błagojewa

Grupa Błagojewa () – jedna z pierwszych organizacji socjaldemokratycznych w Rosji, założona przez Dimityra Błagojewa w latach 1883–1884. Grupa była związana z plechanowską grupą „Wyzwolenie Pracy” i w roku 1884 przyjęła nazwę „Partia Rosyjskich Socjaldemokratów” ().

</doc>
<doc id="5065400" url="https://pl.wikipedia.org/wiki?curid=5065400" title="Partia Rosyjskich Socjaldemokratów">
Partia Rosyjskich Socjaldemokratów



</doc>
<doc id="5065401" url="https://pl.wikipedia.org/wiki?curid=5065401" title="Droga ekspresowa SH1 (Albania)">
Droga ekspresowa SH1 (Albania)



</doc>
<doc id="5065403" url="https://pl.wikipedia.org/wiki?curid=5065403" title="Autostrady i drogi ekspresowe w Albanii">
Autostrady i drogi ekspresowe w Albanii



</doc>
<doc id="5065408" url="https://pl.wikipedia.org/wiki?curid=5065408" title="A Teraz... Panie i Panowie">
A Teraz... Panie i Panowie



</doc>
<doc id="5065411" url="https://pl.wikipedia.org/wiki?curid=5065411" title="Dzień Puszczyka">
Dzień Puszczyka



</doc>
<doc id="5065413" url="https://pl.wikipedia.org/wiki?curid=5065413" title="Cambridge Springs (otwarcie szachowe)">
Cambridge Springs (otwarcie szachowe)

Cambridge Springs – wariant nieprzyjętego gambitu hetmańskiego, charakteryzujący się posunięciami:
1. d4 d5 2. c4 e6 3. Sc3 Sf6 4. Gg5 Sbd7 5. e3 c6 6. Sf3 Ha5
Nazwa pochodzi od turnieju rozegranego w 1904 r. w gminie Cambridge Springs.

</doc>
<doc id="5065415" url="https://pl.wikipedia.org/wiki?curid=5065415" title="Mistrzostwa Europy w Curlingu 2017/Grupa C">
Mistrzostwa Europy w Curlingu 2017/Grupa C

Mistrzostwa Europy w Curlingu 2017 – turniej, który odbył się dwuetapowo: dywizje A i B zagrały w dniach 17-25 listopada 2017 w szwajcarskim St. Gallen, dywizja C w dniach 7-13 maja 2017 rywalizowała w stolicy Andory Andorze.
System rozgrywek.
Round Robin rozegrany został w systemie kołowym (każdy z każdym). Do fazy play-off awansowały cztery najlepsze drużyny. Faza play-off składała się z dwóch rund. W I rundzie 1 drużyna po Round Robin zagrała z 2, a 3 drużyna po Round Robin z 4. W II rundzie zmierzyli się ze sobą przegrani meczu 1 vs 2 z wygranymi meczu 3 vs 4.
System ten obowiązywał zarówno w turnieju pań jak i panów.

</doc>
<doc id="5065416" url="https://pl.wikipedia.org/wiki?curid=5065416" title="Śluza Guzianka">
Śluza Guzianka

Śluza Guzianka – zespół dwóch śluz komorowych w Guziance, części Rucianego-Nidy, pomiędzy jeziorami Guzianka Mała i Bełdany.

</doc>
<doc id="5065421" url="https://pl.wikipedia.org/wiki?curid=5065421" title="Memoriał Mariana Rosego 1977">
Memoriał Mariana Rosego 1977

Memoriał Mariana Rosego 1977 – 3. edycja turnieju żużlowego, który miał na celu upamiętnienie polskiego żużlowca Mariana Rosego, który zginął tragicznie w 1970 roku, odbyła się 26 czerwca 1977 roku w Toruniu. Turniej miał się odbyć w 1976 roku, jednak z powodu tragicznej śmierci Kazimierza Araszewicza oraz wypadku samochodowego Jerzego Kniazia nie odbył się w planowanym terminie. Turniej wygrał Zenon Plech.
Wyniki.
Bieg po biegu

</doc>
<doc id="5065423" url="https://pl.wikipedia.org/wiki?curid=5065423" title="Betonoza. Jak się niszczy polskie miasta">
Betonoza. Jak się niszczy polskie miasta

Betonoza. Jak się niszczy polskie miasta – książka Jana Mencwela wydana w 2020 w Warszawie przez Wydawnictwo Krytyki Politycznej. Pierwsza w Polsce książka, będąca próbą całościowego omówienia sposobów gospoda­rowania przestrzeniami publicznymi, która przedstawia obszerną listę proble­mów wynikających z prowadzenia przez polską klasę poli­tyczną anachronicz­nych i przeciwskutecznych polityk publicznych.
W 2021 Jan Mencwel za książkę „Betonoza…” był nominowany do nagrody Grand Press w kategorii Książka Reporterska Roku.
Opis.
Mencwel w książce opisuje trend tzw. betonozy, czyli rewitalizacji miast poprzez usuwanie z przestrzeni publicznej zieleni i zastępowanie jej betonem. Uznaje, że betonowanie parków i skwerów niesłusznie uznawane jest w świadomości polityków i urzędników za przejaw nowoczesności (tzw. modernizacja zacofania). Dyktowane jest także podporządkowywaniem przestrzeni miejskiej ruchowi samochodowemu poprzez wyznaczanie nowych pasów jezdni i miejsc parkingowych (tzw. samochodoza). Betonozie ma sprzyjać także prywatyzacja istotnych segmen­tów infrastruktury miejskiej (np. SPEC w Warszawie). Ma to często dziać się w interesie deweloperów. W książce dowodzi, że wycinania dorosłych drzew nie da się zastąpić poprzez nasadzenia zastępcze. Krytycznie odnosi się także do wycinania chorych drzew. Analogiczne problemy mają dotyczyć betonowania koryt rzek, zasypywania lub chowania pod ziemię miejskich strumieni, osuszania mokradeł.
Mencwel w publikacji odchodzi od nadmiernego aktywizmu oraz argumentacji stricte ekologicznej, skupiając się w większym stopniu na ekonomicznych (odwołując się m.in. do metodologii wyceny drzew Haliny Szczepanowskiej), zdrowotnych i estetycznych zaletach obecności zieleni w miastach. Zwraca uwagę, że drzewa poza wytwarzaniem tlenu pomagają utrzymać niższą temperaturę w miastach w trakcie upałów, łagodzą skutki takich zjawisk jak powodzie i susze. Wskazuje, że wycinanie drzew często stanowi przejaw walki ze skutkami problemów, a nie ich przyczynami (np. wypadków drogowych). Betonowanie zdaniem autora ma się odbywać wbrew oczekiwaniom społecznym, co znajduje wyraz w oddolnych inicjatywach sprzeciwiających się betonozie. Mencwel nie ogranicza się do krytyki; przedstawia także poradnik, jak aktywnie walczyć o drzewa oraz możliwe pozytywne rozwiązania, np. uznanie zieleni za pełnowar­tościową infrastrukturę, na równi z wodno­kanalizacyjną czy ener­getyczną, rekomunalizację sieci przesyłowych, wycenianie drzew i nałożenie na deweloperów obowiązku płacenia za wycięte drzewa. Twierdzi, że zwiększanie roli zieleni w przestrzeni miejskiej powinno odbywać się zarówno poprzez decyzje polityczne, nacisk społeczny oraz zmiany kulturowe (np. w ramach ruchu degrowth).
Książka najczęściej przedstawiana jest jako reportaż z pogranicza publicystyki społecznej. Przy czym część recenzji zarzuca jej niepełne wykorzystanie potencjału tego gatunku literackiego oraz zbyt rzadkie sięganie po elementy literatury popularnonaukowej. Książka określana jest jako rzeczowa, a przedstawione przez autora tezy jako przekonujące, choć z pewnymi wyjątkami (np. dotyczące ekonomizacji zieleni i traktowania jej w kategorii wymiernych zysków i strat).
Inspiracją do napisania książki była akcja stowarzyszenia Miasto Jest Nasze (Mencwel jest jego przewodniczącym) na Twitterze, kiedy to podczas fali upałów w czerwcu 2019 wrzucano zdjęcia miejskich rynków, gdzie w ramach rewitalizacji zieleń zastąpiono betonem (dotyczy to także pomników przyrody). Autor, podczas pisania książki, odwiedził szereg miast. Opisał rewitalizacje w takich miejscowościach jak Rzepin, Kielce, Lubaczów, Włocławek, Kruszwica, Bartoszyce, Kartuzy, Sokółka. Odnosi się także do przykładów zagranicznych miast: Bukaresztu, Kopenhagi, Seulu.

</doc>
<doc id="5065429" url="https://pl.wikipedia.org/wiki?curid=5065429" title="Święto Pracy">
Święto Pracy



</doc>
<doc id="5065433" url="https://pl.wikipedia.org/wiki?curid=5065433" title="Antena HD">
Antena HD

Antena HD – polska stacja telewizyjna skierowana przede wszystkim do osób 50+ należąca do MWE Networks. Od 2022 na jej antenie pojawiają się także produkcje ukierunkowane na młodszego widza, jak choćby bardziej współczesne seriale wykupione z archiwum ATM Rozrywka.
Historia.
Stacja wygrała ogłoszony przez Krajową Radę Radiofonii i Telewizji konkurs na miejsce w pierwszym multipleksie naziemnej telewizji cyfrowej po kanale ATM Rozrywka. Kanał początkowo miał nosić nazwę Silver TV, ale kilka miesięcy wcześniej Beata Borucka uruchomiła telewizję internetową o tej samej nazwie – oznakowanie stacji Winnickiego zostało zatem zmienione.
23 kwietnia 2021 roku ruszyła emisja testowa w naziemnej telewizji cyfrowej. Stacja pojawiła się pod tymczasową nazwą Silver TV i nadawała w jakości HD sygnał kanału Power TV (również należącego do MWE Networks). Oficjalny start kanału (z logiem Antena HD, bez względu na standard emisji) nastąpił 1 maja 2021 roku o godzinie 6.00 transmisją Jutrzni. Krajowa Rada Radiofonii i Telewizji przyznała koncesję na emisję pod pierwotną nazwą kanału, z tego powodu odbiorniki naziemnej telewizji cyfrowej identyfikowały ją jako "SILVER TV"; nazwa ta widniała również na ekranie obok oznaczenia wiekowego. 10 grudnia 2021 roku Krajowa Rada Radiofonii i Telewizji wydała decyzję, w której zezwoliła na zmianę oficjalnej nazwy stacji na Antena HD; w połowie grudnia dodatkowe oznaczenie na ekranie ("SILVER TV") zniknęło.
Sprzedaż czasu antenowego dla reklamodawców oraz promocję stacji powierzono Biuru Reklamy Telewizji Polskiej.
Oferta programowa.
Kanał jest skierowany głównie do osób powyżej 50. roku życia. W skład pierwszej ramówki stacji weszły m.in. seriale: "Moda na sukces", "Bonanza", "Matki, żony i kochanki" oraz "Tata, a Marcin powiedział", transmisje nabożeństw, audycje muzyczne, widowisko rozrywkowe "Kabaretowy szał" oraz programy typu ukryta kamera. W czerwcu 2021 roku rozpoczęto emisję polskiego serialu komediowego "Święta wojna", we wrześniu zaś sitcomu "Pomoc domowa". Z końcem maja 2022 obie produkcje zostały zdjęte z anteny, a w ramówce kanału pojawiły się wykupione przez spółkę właściciela stacji, Roberta Winnickiego seriale "Kozetka" i "Zameldowani", które były pierwotnie wyprodukowane dla kanału ATM Rozrywka, zlikwidowanego w 2021.
Pierwszą produkcją własną stacji jest Cyfrowy niezbędnik (premiera: maj 2021) – poradnik dla seniorów przybliżający zagadnienia dotyczące technologii, w tym Internetu, prowadzony przez Pawła Pilarczyka.
Dostępność.
Kanał zajął miejsce w pierwszym multipleksie naziemnej telewizji cyfrowej po stacji ATM Rozrywka. Pojawił się także w ofercie takich operatorów, jak: Vectra, Multimedia, Toya, Orange, Promax.
10 czerwca 2021 roku rozpoczęto emisję niekodowanego sygnału stacji z satelity Eutelsat Hot Bird 13E (przekazywanego przez Canal+ oraz Orange TV).
Umożliwiono także odbiór stacji przez Internet – za pośrednictwem serwisów WP Pilot i na Gonet.tv.

</doc>
<doc id="5065437" url="https://pl.wikipedia.org/wiki?curid=5065437" title="Jennetta Richards">
Jennetta Richards

Jennetta Richards (ur. 21 sierpnia 1817 w Walker Fold, zm. 9 lipca 1845 w Nauvoo) – pierwsza żona Willarda Richardsa, jedna z postaci wczesnej historii ruchu świętych w dniach ostatnich (mormonów). 
Życiorys.
Urodziła się w Walker Fold w angielskim Lancashire jako córka Johna Richardsa oraz Ellin Charnock. Jej ojciec był pastorem posługującym w niewielkim zborze. Po zetknięciu się z niedawno zorganizowanym Kościołem Jezusa Chrystusa Świętych w Dniach Ostatnich została ostatecznie jego członkiem jako jedyna osoba w swojej rodzinie. Ochrzczona została 4 sierpnia 1837 w rzece Ribble przez Hebera C. Kimballa. Uznaje się ją za pierwszą osobę w Anglii, która została konfirmowana w tej wspólnocie religijnej.
24 września 1838 poślubiła Willarda Richardsa, odbywającego wówczas misję na Wyspach Brytyjskich. Ich związek przewidział Heber Kimball już w dniu, w którym Jennetta została ochrzczona. Do listopada 1839 młoda małżonka mieszkała ze swoim ojcem w Walker Fold, następnie, w lutym 1841, przeniosła się do Manchesteru.
Wyemigrowała do Stanów Zjednoczonych, do Nowego Jorku dotarła 20 maja 1841. Mieszkała początkowo w Richmond w stanie Massachusetts, wraz ze swoją szwagierką. Latem 1842 przeniosła się do Nauvoo, ówczesnego centrum ruchu świętych w dniach ostatnich. Zmagała się z przewlekłymi problemami zdrowotnymi. Zmarła w Nauvoo, w tym też mieście została pochowana.
Wspominana regularnie w kontekście początków mormońskiego kultu świątynnego. Połączona wieczyście ze swoim mężem w obrzędzie pieczętowania podczas jednej z pierwszych w historii Kościoła ceremonii tego typu (29 maja 1843). Włączona w skład Namaszczonego Kworum, utworzonego przez Josepha Smitha, twórcę ruchu świętych w dniach ostatnich oraz prezydenta Kościoła. Jako jedna z siedemnastu kobiet otrzymała drugie namaszczenie za życia Smitha, w obrzędzie zarezerwowanym wówczas dla mormońskich przywódców oraz dla niektórych z ich małżonek (27 stycznia 1844). Jako jedna z pierwszych kobiet w Nauvoo wzięła również udział w ceremonii obdarowania (1 listopada 1843).

</doc>
<doc id="5065438" url="https://pl.wikipedia.org/wiki?curid=5065438" title="Uniwersytet w Auckland">
Uniwersytet w Auckland



</doc>
<doc id="5065442" url="https://pl.wikipedia.org/wiki?curid=5065442" title="Zlatá prilba SNP">
Zlatá prilba SNP

Złoty Kask SNP (słow. "Zlatá prilba SNP") – turniej żużlowy, rozgrywany od 1959 na Słowacji. Od 1962 roku zawody odbywają się na stadionie żużlowym w Žarnovicy, wcześniej rozgrywane były w Bańskiej Bystrzycy.
Historia.
Turniej o Złoty Kask SNP zastąpił rozgrywane w latach 1953-1957 zawody o Srebrny Kask SNP (słow. "Strieborna prilba SNP"). Nazwa obu turniejów nawiązuje do słowackiego powstania narodowego (słow. "Slovenské národné povstanie, SNP"). Inicjatorem powstania ośrodka żużlowego w Žarnovicy i turnieju był pochodzący z Pardubic stomatolog František Majbo, który był wcześniej członkiem komitetu organizacyjnego Złotego Kasku Czechosłowacji.
Trofeum.
Główna nagroda swoim wyglądem przypomina hełmy należące do uczestników słowackiego powstania narodowego. W ciągu blisko 70-letniej historii powstało 9 kasków.
Srebrne kaski
Wykonane zostały w wytwórni zastawy stołowej Sandrik z miejscowości Hodruša-Hámre. Powstało pięć egzemplarzy, które przechodziły na własność zwycięzców turnieju. Cztery z nich padło łupem prażanina Hugo Rosáka. Jeden z nich w podzięce za swoje sukcesy ofiarował fabryce motocykli żużlowych Jawa w Divišovie. Ostatni, piąty kask wygrał pardubiczanin Rudolf Havelka, reprezentujący w tym czasie klub Rudá Hvězda.
Złoty kask z 1959
Nowe trofeum ufundowane zostało przez radę narodową kraju bańskobystrzyckiego, wykonane zostało w tej samej wytwórni co kaski srebrne. Była to nagroda przechodnia, jednak na pamiątkę triumfu zwycięzcom od 1963 przyznawana była miniatura kasku. Kask przeszedł na własność Jiříego Štancla, po tym jak 1979 roku wygrał zawody po raz trzeci.
Złoty kask z 1980
Drugi złoty kask ufundowany został przez miejską radę narodową w Žarnovicy, został on wykonany w tej samej wytwórni co poprzednie nagrody. Przyjęto zasadę, że kask przejdzie na własność zawodnika który wygra turniej trzy razy pod rząd lub łącznie pięciokrotnie. Sztuka ta prawie udała się Jiříemu Štanclowi, który wygrał zawody w 1983 i 1984 roku, natomiast w 1985 był drugi, za Antonínem Kasperem młodszym. Kasper poszedł za ciosem, zwyciężając dwie kolejne edycje turnieju, a tym samym zdobywając kask na własność.
Złoty kask z 1988
Kolejny kask ufundowany został przez powiatową radę narodową Żaru nad Hronem, pochodził z tej samej wytwórni co wszystkie poprzednie kaski. Przeszedł na własność Martina Vaculíka, po tym jak udało mu się wygrać turniej pięciokrotnie (2008–2009, 2014-2016).
Złoty kask z 2017
Czwarty kask ufundowany został przez Jána Adámika, starostę wsi Hrabičov, w powiecie Žarnovica. Zaprojektowany został przez prywatną szkołę rzemieślniczą w Hodrušy-Hámrach. Z przodu kasku umieszczony jest herb Słowacji, oraz plakietka z logiem organizatora zawodów i napisem "Na pamiatku Slovenského národného povstania" (pl. "Na pamiątkę słowackiego powstania narodowego"). Przed 54. edycją turnieju kask został ochrzczony. Rodzicami chrzestnymi nowego kasku są zastępczyni burmistrza Žarnovicy Alena Kazimírová i Jiří Štancl.
Lista zwycięzców.
Srebrny Kask
Złoty Kask

</doc>
<doc id="5065443" url="https://pl.wikipedia.org/wiki?curid=5065443" title="Puccinia saniculae">
Puccinia saniculae

Puccinia saniculae Grev. – gatunek grzybów z rodziny rdzowatych ("Pucciniaceae"). Grzyb mikroskopijny pasożytujący na żankielu zwyczajnym ("Sanicula europaea"). Wywołuje u niego chorobę zwaną rdzą.
Systematyka i nazewnictwo.
Pozycja w klasyfikacji według Index Fungorum: "Puccinia, Pucciniaceae, Pucciniales, Incertae sedis, Pucciniomycetes, Pucciniomycotina, Basidiomycota, Fungi".
Takson ten opisał w 1824 r. Robert Kaye Greville.
Synonimy:
Morfologia i rozwój.
"Puccinia saniculae" jest pasożytem jednodomowym, tzn. że jego cykl życiowy odbywa się na jednym żywicielu. Ecja, uredinia i telia tworzą się na dolnej stronie liści. Ecja są żółte z białymi brzegami, uredinia jasnobrązowe, a telia ciemnobrązowe. Powstają w obrębie fioletowych plam na liściach i na łodydze. Urediniospory z dwoma, czasami z trzema równikowymi porami rostkowymi. Teliospory dwukomórkowe z trzonkami.
Występowanie.
Opisano występowanie "Puccinia saniculae" w Europie, na wschodnim wybrzeżu Ameryki Północnej i w Japonii.
W Polsce opisano występowanie na żankielu zwyczajnym ("Sanicula europaea"), w Europie ponadto na "Sanicula azorica".

</doc>
<doc id="5065445" url="https://pl.wikipedia.org/wiki?curid=5065445" title="Gołębik panamski">
Gołębik panamski

Gołębik panamski ("Leptotila plumbeiceps battyi") – podgatunek gołębika siwogłowego, średniej wielkości ptaka z rodziny gołębiowatych (Columbidae); przez część ujęć systematycznych uznawany jest za odrębny gatunek. Zamieszkuje endemicznie Panamę. Jest narażony na wyginięcie.
Systematyka.
Gołębik panamski jest taksonem o niepewnej pozycji systematycznej. Część systematyków uznaje go za podgatunek gołębika siwogłowego ("L. plumbeiceps"). Wielu autorów wydziela z "L. plumbeiceps" gołębika panamskiego wraz z podgatunkiem "malae" do odrębnego gatunku; w tym ujęciu systematycznym gołębik panamski nosi nazwę "Leptotila battyi" i obejmuje dwa podgatunki:
Zasięg występowania.
Gołębik panamski (traktowany jako podgatunek "L. p. battyi") jest endemitem wyspy Coiba położonej na południe od kontynentalnej Panamy. Podgatunek "malae" natomiast zamieszkuje zbocza górskie w Panamie od strony Pacyfiku oraz pobliską wyspę Cébaco.
Morfologia.
Masa ciała.
Dorosłe osobniki ważą ok. 170 g.
Wygląd.
Gołębik panamski charakteryzuje się szarym upierzeniem górnej części tułowia i białym upierzeniem dolnej części. Skrzydła są koloru brązowego. Końcówki sterówek w ogonie tego ptaka są czarne. Ma czerwone skoki i palce zakończone pazurami.
Ekologia i zachowanie.
Środowisko.
Gołębik panamski preferuje wilgotne lasy równikowe oraz zadrzewione bagna.
Rozród.
Gniazdo gołębika panamskiego jest najczęściej dziurą w szczelinie skały. Gniazdo budują samiec z samicą. Składa się z kory.
Jaja wysiadują oboje rodzice. Młode żywią się jagodami.
Pożywienie.
Gołębik panamski jest roślinożerny i padlinożerny.
Tryb życia.
Gołębik panamski prowadzi dzienny tryb życia.
Status.
Międzynarodowa Unia Ochrony Przyrody (IUCN) uznaje gołębika panamskiego za odrębny gatunek (obejmujący podgatunki "battyi" i "malae"); od 2000 roku klasyfikuje go jako gatunek narażony (VU, "Vulnerable"); wcześniej, od 1994 roku uznawała go za gatunek bliski zagrożenia, a od 1988 roku za gatunek najmniejszej troski. W 2010 roku liczebność populacji na wyspie Coiba szacowano na 50–90 tysięcy osobników. Liczebność populacji na innych wyspach i w kontynentalnej Panamie nie została oszacowana. IUCN wstępnie szacuje całkowitą liczebność populacji (podgatunki "battyi" i "malae") na 50 000–99 999 dorosłych osobników. Trend liczebności populacji uznawany jest za spadkowy. Główne zagrożenia dla gatunku to niszczenie i fragmentacja jego siedlisk oraz polowania dla mięsa.

</doc>
<doc id="5065461" url="https://pl.wikipedia.org/wiki?curid=5065461" title="Mistrzostwa Europy w Curlingu 2016/Grupa C">
Mistrzostwa Europy w Curlingu 2016/Grupa C

Mistrzostwa Europy w Curlingu 2016 – turniej, który odbył się dwuetapowo: dywizje A i B zagrały w dniach 19-26 listopada 2016 w szkockim Glasgow, dywizja C w dniach 25 kwietnia-1 maja 2016 rywalizowała w słoweńskiej Lublanie.
System rozgrywek.
Round Robin rozegrany został w systemie kołowym (każdy z każdym). Do fazy play-off awansowały cztery najlepsze drużyny. Faza play-off składała się z dwóch rund. W I rundzie 1 drużyna po Round Robin zagrała z 2, a 3 drużyna po Round Robin z 4. W II rundzie zmierzyli się ze sobą przegrani meczu 1 vs 2 z wygranymi meczu 3 vs 4.
System ten obowiązywał zarówno w turnieju pań jak i panów.

</doc>
<doc id="5065465" url="https://pl.wikipedia.org/wiki?curid=5065465" title="Juan Pablo Varillas">
Juan Pablo Varillas

Juan Pablo Varillas Patiño-Samudio (ur. 6 października 1995 w Limie) – peruwiański tenisista, reprezentant kraju w Pucharze Davisa.
Kariera tenisowa.
W karierze zwyciężył w trzech singlowych turniejach rangi ATP Challenger Tour. Ponadto wygrał trzy singlowe oraz dwa deblowe turnieje rangi ITF.
W 2018 roku startując na Igrzyskach Ameryki Południowej zdobył dwa medale: srebrny w grze podwójnej w parze z Jorge Pantą oraz brązowy w grze pojedynczej.
Rok później podczas Igrzysk panamerykańskich startując w parze z Sergio Galdósem wywalczył brązowy medal w grze podwójnej.
W rankingu gry pojedynczej najwyżej był na 81. miejscu (20 lutego 2023), a w klasyfikacji gry podwójnej na 289. pozycji (10 maja 2021).

</doc>
<doc id="5065466" url="https://pl.wikipedia.org/wiki?curid=5065466" title="Instytut Fizjologii Roślin im. Franciszka Górskiego Polskiej Akademii Nauk">
Instytut Fizjologii Roślin im. Franciszka Górskiego Polskiej Akademii Nauk

Instytut Fizjologii Roślin im. Franciszka Górskiego PAN (IFR PAN) – ośrodek badań w zakresie fizjologii roślin, ze szczególnym uwzględnieniem biotycznych i abiotycznych czynników warunkujących produktywność roślin. Instytut jest placówką naukową Wydziału II Nauk Biologicznych i Rolniczych Polskiej Akademii Nauk. Siedziba Instytutu zlokalizowana jest w Krakowie, w Chełmie (Dzielnica VII Zwierzyniec) przy ulicy Niezapominajek 21. 
O Instytucie.
Instytut Fizjologii Roślin im. Franciszka Górskiego PAN prowadzi badania koncentrujące się na wpływie abiotycznego i biotycznego stresu na fizjologię roślin uprawnych, a w szczególności ich produktywność. 
Zespół naukowy IFR PAN prowadzi doświadczenia polowe nad roślinami uprawnymi (zboża, rośliny strączkowe i kapustne), badania w komorach fitotronowych, a także z użyciem metod "in vitro". Badania "in vitro" prowadzone są z wykorzystaniem kultur kalusowych, oraz zawiesinowych, badania obejmują m.in. zagadnienia regeneracji organów roślinnych. Kolejnym obszarem są badania nad fotosyntezą i stresem oksydacyjnym.
IFR PAN wyposażony jest w zamknięte komory fitotronowe, dzięki zaś współpracy z Katedrą Fizjologii Roślin, Hodowli i Nasiennictwa UR ma dostęp do otwartych poletek wegetacyjnych oraz tuneli szklarniowych. Instytut dysponuje także szeregiem nowoczesnych laboratoriów, gdzie wykonywane są analizy chemiczne, biochemiczne, oraz pomiary parametrów fizjologicznych roślin takich jak parametry wzrostu i rozwoju, fluorescencji chlorofilu czy wymiany gazowej. Instytut dysponuje również szeregiem mikroskopów świetlnych i fluorescencyjnych, w tym mikroskopem konfokalnym. Instytut dysponuje zapleczem do prowadzenia badań kultur roślinnych "in vitro", oraz kultur zawiesinowych. W Instytucie prowadzone są także badania transkryptomiczne z użyciem metody RT-PCR, oraz badania proteomiczne (elektroforeza 2D).
Struktura Instytutu.
Instytut Fizjologii Roślin im. Franciszka Górskiego PAN organizacyjnie podzielony jest na pięć Zakładów:
- Zakład Biologii Rozwoju
- Zakład Biologii Komórki
- Zakład Biotechnologii
- Zakład Biologii Stresu
- Zakład Ekofizjologii
W obrębie Instytutu funkcjonuje także Międzyinstytutowe Laboratorium Biotechnologii i Katalizy Enzymatycznej, które organizuje badania pomiędzy IFR PAN, a Instytutem Katalizy i Fizykochemii Powierzchni im. Jerzego Habera Polskiej Akademii Nauk.
Historia Instytutu.
IFR PAN jest kontynuatorem Zakładu Fizjologii Roślin Polskiej Akademii Nauk w Krakowie, który został powołany 15 listopada 1956 roku, uchwałą nr 89/56 Sekretariatu Naukowego PAN z dnia 27 listopada 1956 r., jako placówka naukowo-badawcza przy Wydziale V Nauk Rolniczych i Leśnych PAN.
Zgodnie ze statutem Zakład prowadził badania z zakresu fizjologii roślin, obiektem tych badań były głównie rośliny uprawne, szczególnie te uprawiane w warunkach polowych. Pierwszym dyrektorem Zakładu był wybitny naukowiec, fizjolog roślin Prof. dr hab. Franciszek Górski, który kierował Zakładem w latach 1956-1968. W uznaniu osiągnięć naukowych prof. Górskiego i wkładu w organizację Zakładu Fizjologii Roślin PAN, Zakład otrzymał imię Franciszka Górskiego, decyzja ta (nr 11/90) została wydana przez Wiceprzewodniczącego Prezydium PAN dnia 12 kwietnia 1990 r.
Z dniem 30.06.2003 r., zgodnie z decyzją Nr 18/03 Prezesa Polskiej Akademii Nauk, Zakład Fizjologii Roślin "im. Franciszka Górskiego" Polskiej Akademii Nauk został zlikwidowany. W jego miejsce, z dniem 1.07.2003 r. został utworzony Instytut Fizjologii Roślin "im. Franciszka Górskiego" Polskiej Akademii Nauk. Nowo powstały Instytut przejął kadrę i majątek Zakładu, jak również przyjął na siebie jego obowiązki i stał się kontynuatorem tradycji oraz badań naukowych.
W trakcie swojego istnienia Zakład/Instytut Fizjologii Roślin PAN był kierowany przez Dyrektorów:
• Prof. dr hab. Franciszek Górski (od 1956 do 1968 r.)
• Prof. dr Adam Markowski (od 1968 do 1976 r.)
• Prof. dr hab. Włodzimierz Starzecki (od 1976 do 1995 r.)
• Prof. dr hab. Marian Czarnowski (od 1995 do 2000 r.)
• Prof. dr hab. Franciszek Dubert (od 2000 do 2012 r.)
• Prof. dr hab. Jolanta Biesaga-Kościelniak (od 2012 do 2016 r.)
• Prof. dr hab. Zbigniew Miszalski (od 2017 do 2020 r.)
• Prof. dr hab. Franciszek Janowiak (od 2021 r.)
Tematyka badawcza Instytutu.
Tematyka badawcza IFR PAN obejmuje przede wszystkim zagadnienia związane z produktywnością roślin uprawnych, szczególnie w warunkach stresu. Badane są takie procesy fizjologiczne jak regulacja hormonalna roślin, fotosynteza, procesy antyoksydacyjne, różnicowanie się tkanek i organów, zależności między przebiegiem procesów fizjologicznych zachodzących w roślinach, a jakością żywności z nich produkowanej.
Szczegółowa tematyka prowadzonych obecnie (2022 r.) badań obejmuje m.in.:
Wyposażenie Instytutu.
Obecnie (grudzień 2021 r.) Instytut dysponuje następującym specjalistycznym wyposażeniem badawczym:
Wysokosprawny chromatograf cieczowy (HPLC) z detektorem elektrochemicznym i spektrofluorometrycznym
Chromatograf cieczowy UHPLC z tandemowym detektorem spektometrii mas MS/MS
Chromatograf gazowy z detektorem płomieniowo-jonizacyjnym (FID)
System wysokosprawnej elektroforezy kapilarnej - HP 3D CE
Kalorymetry izotermiczne
Spektrometr Ramana wyposażony w laser Nd:YAG3+ (1064 nm) i detektor germanowy chłodzony ciekłym azotem oraz detektor InGaAS
Waga Langmuira
Ultrawirówka 
Wielofunkcyjny czytnik mikropłytek z możliwością pomiaru absorbancji, fluorescencji i luminescencji
Aparat Kiejdahla z wyposażeniem
Aparat Soxhleta z wyposażeniem
Aparatura do pomiaru wydajności kwantowej PSI i PSII
System do izoogniskowania białek i elektroforezy żelowej
Termocyklery do ilościowej reakcji PCR
Mikroskopy świetlne i fluorescencyjne, w tym mikroskop konfokalny wyposażony w trzy lasery, trzy detektory i detektor światła przechodzącego
Komory laminarne
Cytometr przepływowy
Wyparki próżniowe
System pomiarowy przepływu wody w naczyniach roślin
Analizatory wymiany gazowej 
Przyrząd do pomiaru potencjału wody w roślinach
Spektrofluorymetr
Osmometr

</doc>
<doc id="5065467" url="https://pl.wikipedia.org/wiki?curid=5065467" title="Francisco Cerundolo">
Francisco Cerundolo



</doc>
<doc id="5065471" url="https://pl.wikipedia.org/wiki?curid=5065471" title="Nagroda Jamesa Tiptree Jr.">
Nagroda Jamesa Tiptree Jr.



</doc>
<doc id="5065473" url="https://pl.wikipedia.org/wiki?curid=5065473" title="Kościół św. Józefa w Lubieniowie">
Kościół św. Józefa w Lubieniowie

Kościół św. Józefa w Lubieniowie – rzymskokatolicki kościół filialny zlokalizowany w Lubieniowie w województwie zachodniopomorskim, w powiecie choszczeńskim, w gminie Recz. Należy do parafii Trójcy Przenajświętszej w Suliszewie, choć tabliczka na elewacji głosi, że do parafii Nawiedzenia Najświętszej Maryi Panny w Brzezinach.
Historia i architektura.
Salowy obiekt stoi w północnej części wsi, na skarpie (po prawej stronie drogi do Recza). Wzniesiono go na planie prostokąta z wieżą od strony zachodniej w XIV wieku. W czasach budowy w konstrukcji dominował kamień polny i kostka granitowa z dodatkiem cegły. Został przebudowany w XV i XIX wieku, a górna część wieży w XIX wieku. W korpusie nawowym znajdują się głęboko osadzone okna. Świątynię przykryto dachem dwuspadowym. Po II wojnie światowej była nieużywana i popadła w ruinę. Odbudowano ją w latach 70. XX wieku w formach późnogotyckich.
Kościół poświęcony został 7 sierpnia 1977 roku.
Do rejestru zabytków świątynię wpisano 22 grudnia 1965 pod numerem A-632.
Wnętrze.
Wnętrze przykryte jest drewnianym stropem z desek. Ołtarz główny wyposażony jest w figurę św. Józefa z Dzieciątkiem.

</doc>
<doc id="5065476" url="https://pl.wikipedia.org/wiki?curid=5065476" title="Matthew Walker">
Matthew Walker

Matthew Walker (ur. w 1973 w Liverpoolu) – profesor neuronauki i psychologii na Uniwersytecie Kalifornijskim w Berkeley. Specjalista w zakresie badania snu. Autor głośnej książki "Dlaczego śpimy?", mówca i popularyzator idei zbawiennego wpływu snu na zdrowie.
Kariera naukowa.
Walker jest szefem i założycielem Centrum Nauki o Ludzkim Śnie na wydziale psychologii Uniwersytetu Kalifornijskiego w Berkeley, we współracy z Helen Wills Neuroscience Istitute i Henry H. Wheeler Jr. Brain Imaging Center. Ośrodek zajmuje się badaniem wpływu snu na zdrowie i choroby u ludzi. Prowadzi badania używając metod obrazowania mózgu (rezonans magnetyczny MRI, pozytonowej tomografii emisyjnej PET), elektroencefalografii, geonomiki, proteomiki, stymulacji mózgu oraz testów kognitywnych.
"Dlaczego śpimy".
Bestsellerowa książka wydana w 2017, później przetłumaczona na 40 języków. Książka zdobyła ogromną popularność, lecz poddano ją
także krytyce. W kolejnych anglojęzycznych wydaniach autor wprowadził poprawki, a na kwestie poruszane przez czytelników i recenzentów odpisał w obszernym artykule na swoim blogu. W 2019 pojawiło się także wydanie polskie w tłumaczeniu Jacka Koniecznego.
Wybrane fakty prezentowane w publikacji:

</doc>
<doc id="5065485" url="https://pl.wikipedia.org/wiki?curid=5065485" title="Medal Puszkina">
Medal Puszkina

Medal Puszkina () – odznaczenie państwowe Federacji Rosyjskiej przyznawane osobom mającym znaczne osiągnięcia w sztuce, kulturze, edukacji i literaturze. Medal jest nazwany na cześć rosyjskiego poety Aleksandra Puszkina. Odznaczanie zostało ustanowione 9 maja 1999 roku. Medal jest wykonany ze srebra. Na jego awersie znajduje się portret, a na rewersie – podpis Aleksandra Puszkina. 
Odznaczeni.
Medalem zostali odznaczeni obywatele ponad 70 państw. Jednym z Polaków odznaczonych tym medalem jest Daniel Olbrychski.

</doc>
<doc id="5065487" url="https://pl.wikipedia.org/wiki?curid=5065487" title="Harry Jones (żeglarz)">
Harry Jones (żeglarz)

Harold Alfred "Harry" Jones (ur. 8 maja 1895 w Oakland, zm. 24 grudnia 1956 w Vancouver) – kanadyjski żeglarz sportowy, medalista olimpijski.
Podczas letnich igrzysk olimpijskich w Los Angeles (1932) zdobył, wspólnie z Ronaldem Maitlandem, Ernestem Cribbem, Peterem Gordonem, Hubertem Wallace'em i George'em Gylesem, srebrny medal w żeglarskiej klasie 8 metrów.
Urodzony w Oakland w Kalifornii, Harry Jones przeniósł się wraz z rodzicami do Vancouver w Kanadzie w wieku dwóch lat. Jego ojciec, Henry, kierował flotą holowników. Harry powrócił do Stanów Zjednoczonych, aby studiować na Uniwersytecie Waszyngtońskim, ale po ukończeniu studiów osiadł w Kolumbii Brytyjskiej i również zajął się holowaniem. Wstąpił do Royal Vancouver Yacht Club w 1919 i założył przedsiębiorstwo Vancouver Tug Boat Company w 1924, mocno ugruntowując swoją pozycję w mieście. Wkrótce zaangażował się w wyścigi jachtów i dołączył do kilku klubów żeglarskich w Kolumbii Brytyjskiej oraz Waszyngtonie, ale jego najważniejszy wyścig miał miejsce w 1932 podczas olimpiady w Los Angeles. Pomimo porażki we wszystkich czterech wyścigach, Kanadyjczycy zdobyli srebrne medale, ponieważ w klasie 8 metrów rywalizowały tylko dwie drużyny (drugą była reprezentacja Stanów Zjednoczonych).
Jones służył jako komandor w Royal Vancouver Yacht Club w 1939 oraz ponownie w latach 1944–1947. Został honorowym, dożywotnim członkiem klubu w 1953. Jego przedsięwzięcia biznesowe były bardzo udane i był prezesem co najmniej dwóch dużych firm do śmierci z powodu ataku serca w grudniu 1956. Vancouver Tug Boat Company stało się częścią , która obecnie wspiera stypendium Harolda A. Jonesa na Uniwersytecie Kolumbii Brytyjskiej w Vancouver.

</doc>
<doc id="5065488" url="https://pl.wikipedia.org/wiki?curid=5065488" title="Józef Borcz">
Józef Borcz

Józef Borcz ps. „Krótki“ (ur. 5 września 1921 w Woli Małej, zm. 16 marca 2013 w Żołyni) – polski działacz społeczny, żołnierz ZWZ i Armii Krajowej, porucznik Wojska Polskiego.
Życiorys.
W lutym 1940 roku zaprzysiężony do Związku Walki Zbrojnej, ukończył konspiracyjną Szkołę Podchorążych Piechoty. Służył w Placówce nr 3 (Czarna) w Obwodzie Łańcut Armii Krajowej jako podoficer broni i zastępca dowódcy drużyny. Brał udział w wielu akcjach dywersyjnych na terenie obwodu, zajmował się również zdobywaniem broni i wyposażenia wojskowego z niemieckich transportów kolejowych oraz szkoleniami z zakresu obsługi broni palnej.
Podczas akcji „Burza” był żołnierzem 39 Pułku Piechoty AK. W listopadzie 1944 roku otrzymał Krzyż Walecznych i został awansowany na stopień podporucznika. Po rozwiązaniu Armii Krajowej został członkiem Zrzeszenia Wolność i Niezawisłość. W lipcu 1945 roku został aresztowany, 21 grudnia tego samego roku został zwolniony na mocy amnestii. Ponownie zatrzymany 29 listopada 1949 roku, w lutym 1950 skazany na 4 lata więzienia. Więziony był w Rzeszowie, Przemyślu, Jaworznie, Nowym Wiśniczu, zwolniono go w 1953.
Po zwolnieniu zaczął pracę jako elektryk, a następnie jako tłumacz w Łańcuckiej Fabryce Śrub. Działał w PTTK i Lidze Obrony Kraju.
Od 1989 był członkiem Światowego Związku Żołnierzy Armii Krajowej, działał jako przewodniczący Komisji Weryfikacyjnej i następnie jako prezes Oddziału SZŻAK w Łańcucie. W 1989 roku awansowany na stopień porucznika.
Zmarł w 2013 roku, pochowany na cmentarzu komunalnym w Łańcucie.
Odznaczenia.
Został odznaczony następującymi odznaczeniami:

</doc>
<doc id="5065489" url="https://pl.wikipedia.org/wiki?curid=5065489" title="Katastrofa lotu Knight Air 816">
Katastrofa lotu Knight Air 816

Katastrofa lotu Knight Air 816 – wydarzyła się 24 maja 1995. W jej wyniku Embraer EMB 110 Bandeirante należący do linii Knight Air rozbił się w okolicy Dunkeswick, zabijając wszystkie 12 osób na pokładzie.
Samolot i załoga.
Maszyną obsługującą lot 816 był Embraer EMB 110 Bandeirante (nr rej.G-OEAA) o numerze seryjnym 110256. Samolot został wyprodukowany w 1980 roku i wylatał 15348 godzin.
Kapitanem lotu 816 był 49-letni John Caston z 3257 godzinami nalotu, a drugim pilotem był 29-letni Paul Denton z 302 godzinami nalotu.
Przebieg lotu.
Samolot wystartował o 17:47 z Leeds i przeprowadzał rutynowy lot do Aberdeen. Pogoda tego dnia była niesprzyjająca, widoczność wynosiła tylko około 1000 metrów, a podstawa chmur znajdowała się na wysokości 120 metrów. Na wysokości około 500 metrów drugi pilot zgłosił problemy ze sztucznym horyzontem oraz zgłosił chęć powrotu na lotnisko. Kontroler podał załodze kurs powrotny na lotnisko, ale niestety piloci w wyniku awarii przyrządu i braku odniesienia do horyzontu za oknem nie byli w stanie wykonać odpowiednich manewrów, przez co maszyna zaczęła wykonywać niekontrolowane manewry, a następnie wpadła w nurkowanie i rozpadła się w powietrzu. Zginęły wszystkie osoby na pokładzie.
Śledztwo.
Śledztwo wykazało, że przyczyną była awaria sztucznego horyzontu, a w następstwie utrata orientacji przestrzennej. Śledczy zwrócili również uwagę na brak trzeciego sztucznego horyzontu, który pomógłby wskazać niesprawny instrument. Przyczyny awarii nie udało się ustalić.

</doc>
<doc id="5065493" url="https://pl.wikipedia.org/wiki?curid=5065493" title="Wirski (przystanek kolejowy)">
Wirski (przystanek kolejowy)

Wirski (; ) – przystanek kolejowy w miejscowości Żłobin, w rejonie żłobińskim, w obwodzie homelskim, na Białorusi. Położony jest na linii Homel - Żłobin - Mińsk.

</doc>
<doc id="5065494" url="https://pl.wikipedia.org/wiki?curid=5065494" title="Meta Platforms">
Meta Platforms

Meta Platforms, Inc., Meta (w latach 2004–2021 Facebook, Inc., początkowo TheFacebook, Inc.) – amerykański konglomerat technologiczny z siedzibą w Menlo Park w Kalifornii. Został założony w 2004 roku przez Marka Zuckerberga wraz z Eduardem Saverinem, Andrew McCollumem, Dustinem Moskovitzem i Chrisem Hughesem pierwotnie TheFacebook.com, późniejszy Facebook, popularny serwis społecznościowy. Przedsiębiorstwo jest zaliczane do tzw. wielkiej piątki przedsiębiorstw informatycznych razem z Google, Apple, Amazon i Microsoft.
Poza swoją platformą społecznościową firma oferuje także Facebook Messenger, Facebook Watch i Meta Portal. Meta zakupiła także Instagram, WhatsApp, Oculus, Giphy i Mapillary oraz jest w posiadaniu 9,99% akcji Jio Platforms.
Historia.
1 lutego 2012 Facebook złożył wniosek o pierwszą ofertę publiczną. We wstępnym prospekcie emisyjnym stwierdzono, że spółka starała się zebrać 5 miliardów dolarów, że spółka miała 845 milionów aktywnych użytkowników miesięcznie, a jej strona internetowa zawierała 2,7 miliarda polubień i komentarzy dziennie. Po pierwszej ofercie publicznej Zuckerberg zachowałby 22% udziałów w Facebooku i posiadałby 57% udziałów w głosach.
Cena akcji została wyceniona na 38 dolarów za jedną, a wycena spółki na 104 miliardy dolarów. Była to największa dotychczasowa wycena dla nowej spółki publicznej.
W kwietniu 2012 Facebook kupił Instagram za około 1 mld USD (pracowało wówczas nad nim zaledwie 13 pracowników). W październiku 2013 Facebook przejął Onavo, izraelską spółkę zajmującą się analityką mobilną.
21 grudnia 2013 spółka weszła w skład indeksu giełdowego S&amp;P 500.
W lutym 2014 Facebook ogłosił, że kupi WhatsApp za 19 mld USD. W tym samym roku Facebook kupił Oculus VR za 2,3 miliarda dolarów.
W maju 2019 r. Facebook założył Libra Networks, podobno w celu opracowania własnej kryptowaluty stablecoin. Kryptomoneta będzie obsługiwana przez aplikację Calbra. Cyfrowa waluta znajdzie się w obiegu w 2020 roku i będzie wspierana przez grupę partnerów, wchodzących w skład Stowarzyszenia Libra, między innymi: Visa, Mastercard, PayPal, Lyft, Spotify, PayU i innych.
Pod koniec lipca 2019 spółka ogłosiła, że jest objęta dochodzeniem antymonopolowym prowadzonym przez Federalną Komisję Handlu.
We wrześniu 2019 roku Facebook poinformował, że wprowadzi na rynek nowy produkt – platformę Fashion++, która wykorzystując sztuczną inteligencję będzie doradzać użytkownikom jak dobrać garderobę. Z kolei w marcu 2020 uruchomił swój własny serwer czasu.
W maju 2020 spółka ogłosiła, że nabyła Giphy za 400 milionów dolarów. Usługa została zintegrowana z Instagramem. Jednak w sierpniu 2021 brytyjski Competition and Markets Authority stwierdził, że spółka być może będzie musiała sprzedać Giphy, po tym, jak dochodzenie wykazało, że umowa między tymi dwoma przedsiębiorstwami zaszkodziłaby konkurencji na rynku reklamy.
W 2021 roku firma wydała grę "Horizon Worlds".
Zmiana nazwy siedziby Facebooka.
W październiku 2021 media poinformowały, że przedsiębiorstwo planuje zmienić nazwę, aby „odzwierciedlić skupienie się na budowaniu metawersum”. 28 października ogłoszono oficjalnie, że nowa nazwa spółki to Meta, prezentując jednocześnie nowe logo i identyfikację wizualną w ramach rebrandingu.
Udziałowcy.
Do marca 2018 Facebook wypuścił 2 405 931 900 akcji klasy A i 497 529 450 akcji klasy B. Ich najwięksi właściciele:

</doc>
<doc id="5065498" url="https://pl.wikipedia.org/wiki?curid=5065498" title="Peter Gordon (żeglarz)">
Peter Gordon (żeglarz)

Peter Dawson Gordon (ur. 16 sierpnia 1882 w Nairn, zm. 26 czerwca 1975 w Vancouver) – kanadyjski żeglarz sportowy, medalista olimpijski.
Podczas letnich igrzysk olimpijskich w Los Angeles (1932) zdobył, wspólnie z Ronaldem Maitlandem, Ernestem Cribbem, Harrym Jonesem, Hubertem Wallace'em i George'em Gylesem, srebrny medal w żeglarskiej klasie 8 metrów. 
Urodzony w prowincji Ontario Peter Gordon zajmował się strzelectwem sportowym, a przed przeprowadzką do Vancouver w Kolumbii Brytyjskiej i założeniem przedsiębiorstwa P. D. Gordon Hardware był mistrzem w strzelaniu do rzutków w prowincji Saskatchewan. Dołączył także do Royal Vancouver Yacht Club i został wybrany do reprezentowania Kanady podczas olimpiady w 1932. Pomimo porażki we wszystkich czterech wyścigach, Kanadyjczycy zdobyli srebrne medale, ponieważ w klasie 8 metrów rywalizowały tylko dwie drużyny (drugą była reprezentacja Stanów Zjednoczonych).
Peter Gordon prowadził sklep z artykułami gospodarstwa domowego i narzędziami. 

</doc>
<doc id="5065499" url="https://pl.wikipedia.org/wiki?curid=5065499" title="Śluza Guzianka II">
Śluza Guzianka II

Śluza Guzianka II – śluza komorowa w Guziance, części Rucianego-Nidy, pomiędzy jeziorami Guzianka Mała i Bełdany. Jest operowana przez Państwowe Gospodarstwo Wodne Wody Polskie.
Opis.
Śluza łączy główną grupę jezior mazurskich z miastem Ruciane-Nida, z Jeziorem Nidzkim oraz z mniejszymi jeziorami Guzianka Mała i Guzianka Wielka, których poziom wody jest wyższy o około 2 m od pozostałych zbiorników żeglownych w Krainie Wielkich Jezior Mazurskich. Wraz ze śluzą Guzianka I są ważnym węzłem komunikacyjnym na szlaku Wielkich Jezior Mazurskich.
Budowa.
Ze względu na duży ruch (15 tysięcy jednostek w 2019 roku, najwięcej ze wszystkich śluz w Polsce) w 2018 roku Państwowe Gospodarstwo Wodne Wody Polskie podpisało umowę na wybudowanie drugiej śluzy, w celu rozłożenia ruchu i umożliwienia remontu śluzy Guzianka I. Budowa nowej śluzy rozpoczęła się w październiku 2018 roku w miejscu dotychczasowego jazu. Budowa śluzy została zakończona 29 maja 2020 roku. Śluza została zbudowana z założeniem, że zostanie wykorzystana do śluzowania jachtów, a stara śluza zostanie przeznaczona do śluzowania statków pasażerskich Żeglugi Mazurskiej, której statki przez lata były budowane z uwzględnieniem jej wymiarów.

</doc>
<doc id="5065500" url="https://pl.wikipedia.org/wiki?curid=5065500" title="Mietałurh (przystanek kolejowy w rejonie żłobińskim)">
Mietałurh (przystanek kolejowy w rejonie żłobińskim)

Mietałurh (; ) – przystanek kolejowy w pobliżu miejscowości Kałybauka, w rejonie żłobińskim, w obwodzie homelskim, na Białorusi. Położony jest na linii Homel - Żłobin - Mińsk.

</doc>
<doc id="5065504" url="https://pl.wikipedia.org/wiki?curid=5065504" title="Guzianka I">
Guzianka I



</doc>
<doc id="5065505" url="https://pl.wikipedia.org/wiki?curid=5065505" title="Guzianka II">
Guzianka II



</doc>
<doc id="5065508" url="https://pl.wikipedia.org/wiki?curid=5065508" title="HAT-P-42 b">
HAT-P-42 b

HAT-P-42 b (Iolaus) – planeta pozasłoneczna krążąca wokół gwiazdy HAT-P-42 (Lerna) w gwiazdozbiorze Hydry odległej o około 1340 lat świetlnych od Słońca.
Odkrycie.
Planeta została odkryta w 2012 roku w ramach projektu HATNet. Odkryto ją metodą obserwacji tranzytów, co pozwoliło równocześnie wyznaczyć promień i rzeczywistą masę tej planety. Tranzyty planety mają miejsce co 111 godzin i trwają ok. 4 godzin.
Charakterystyka.
Jest to gorący jowisz, gazowy olbrzym o masie równej (z dokładnością do niepewności) masie Jowisza, który obiega swoją gwiazdę w średniej odległości 0,06 au. Ze względu na bliskość gwiazdy ma temperaturę około 1400 kelwinów. Jego promień jest równy ok. 1,3 promienia Jowisza, co pozwala obliczyć gęstość planety, równą 0,61 g/cm³.
Nazwa.
Planeta ma nazwę własną Iolaus, pochodzącą z mitologii greckiej. Jolaos był bratankiem Heraklesa, który m.in. towarzyszył mu w walce z hydrą lernejską, okrążając jezioro koło Lerny, tak jak planeta krąży wokół gwiazdy. Nazwa została wyłoniona w konkursie, który zorganizowała w 2019 roku Międzynarodowa Unia Astronomiczna w ramach stulecia istnienia organizacji. Sto państw zyskało prawo nazwania gwiazd i okrążających je planet, a uczestnicy z Grecji mogli wybrać nazwę dla tej planety. Wybrane nazwy miały być powiązane tematycznie z Grecją. Spośród nadesłanych propozycji zwyciężyły nazwy „Lerna” dla gwiazdy i „Iolaus” dla planety.

</doc>
<doc id="5065512" url="https://pl.wikipedia.org/wiki?curid=5065512" title="Grgurevačka pećina">
Grgurevačka pećina

Grgurevačka (serb. Гргуревачка пећина) – jaskinia w masywie Fruškej gory (panońskie góry wyspowe), w regionie Srem, na terenie Wojwodiny w Serbii.
Historia i geologia.
Jaskinia powstała w wapieniach z epoki triasu (mezozoik), na terenie pionowego uskoku o głębokości 13,5 lub 17,5 metra z poziomymi pęknięciami (najdłuższe z nich ma około siedmiu metrów długości). Pionowy kanał jaskini jest bardzo wąski. Ma on dwa mniejsze przedłużenia połączone przeciskiem o szerokości 0,6 metra. Centralna sala ma szerokość około czterech metrów i głębokość około sześciu metrów. Została odkryta w 1961 i początkowo miała otwór wejściowy o szerokości sześciu metrów. Podczas odgarniania kamieni wejście częściowo się zawaliło. Pozostały otwór zabezpieczono kratą, aby turyści przypadkowo do niego nie wpadli. Kratę po niedługim czasie skradziono, po czym Park Narodowy Fruška gora ponownie zabezpieczył wejście.
Twór charakteryzuje się specyficzną szatą naciekową o wybarwieniu czerwonym, żółtawym i białawym (stalaktyty, stalagmity, pęczki, korale), co jest unikalnym zjawiskiem w obrębie Serbii. Na stanowisku znaleziono szczątki małych gryzoni i nietoperzy.
Turystyka.
Nieco na północ od jaskini, m.in. przez szczy Kratki Čot (464 m), przebiega czarny szlak "Fruškogorska tranzwerzała" z Vrdnika do Šišatovaca.

</doc>
<doc id="5065513" url="https://pl.wikipedia.org/wiki?curid=5065513" title="Grgurevačka">
Grgurevačka



</doc>
<doc id="5065514" url="https://pl.wikipedia.org/wiki?curid=5065514" title="Cambridge Springs (ujednoznacznienie)">
Cambridge Springs (ujednoznacznienie)



</doc>
<doc id="5065517" url="https://pl.wikipedia.org/wiki?curid=5065517" title="Całka Henstocka-Kurzweila">
Całka Henstocka-Kurzweila

W analizie matematycznej całką Henstocka-Kurzweila lub uogólnioną całką Riemanna, całką cechowania – znaną również jako (wąska) całka Denjoy (wym. [dɑ̃ˈʒwa], nie mylić z bardziej ogólną całką Denjoy), całka Łuzina lub całka Perrona – nazywamy uogólnienie całki Riemanna, a w niektórych przypadkach także całkę ogólniejszą niż całka Lebesgue’a. W szczególności funkcja jest całkowalna w sensie Lebesgue’a wtedy i tylko wtedy, gdy ta funkcja oraz jej wartość bezwzględna są całkowalne w sensie Henstocka-Kurzweila.
Całkę tę po raz pierwszy zdefiniował Arnaud Denjoy (1912). Denjoy był zainteresowany całką, która pozwoliłaby na całkowanie takich funkcji, jak
Ta funkcja ma osobliwość w zerze i nie jest całkowalna w sensie Lebesgue’a. Naturalnym pomysłem wydaje się jednak obliczenie tej całki na zbiorze formula_2 dla pewnych formula_3 a następnie dokonanie przejścia granicznego formula_4
Próbując stworzyć ogólną teorię, Denjoy użył indukcji pozaskończonej nad możliwymi typami osobliwości, co mocno skomplikowało definicję. Inne definicje podał Nikołaj Łuzin (przy użyciu pojęcia ciągłości bezwzględnej) oraz Oskar Perron. Po pewnym czasie zrozumiano, że całki Perrona i Denjoya są w istocie identyczne.
Później, w 1957 roku, czeski matematyk Jaroslav Kurzweil stworzył nową definicję tej całki, elegancko naśladującą pierwotną definicję Riemanna, którą nazwał całką cechowania. Teoria tej całki została opracowana przez Ralpha Henstocka, z tego powodu jest ona obecnie powszechnie znana jako całka Henstocka-Kurzweila. Prostota definicji Kurzweila sprawiła, że niektórzy pedagodzy opowiadają się za tym, aby ta całka zastąpiła całkę Riemanna we wprowadzających kursach z rachunku różniczkowego.
Definicja.
Niech formula_5 oznacza podział przedziału formula_6 to znaczy zbiór punktów formula_7 takich, że
razem z punktowaniami formula_9 spełniającymi warunek
Wówczas definiujemy sumę riemannowską funkcji
jako
Niech formula_13 będzie funkcją dodatnią
którą nazywamy "cechowaniem". Mówimy, że podział formula_5 jest formula_13-drobny, jeśli
Liczbę formula_18 nazwiemy całką Henstocka-Kurzweila funkcji formula_19"," jeśli dla każdego formula_20 istnieje cechowanie formula_13 takie, że jeśli formula_5 jest formula_13-drobny, to
Jeśli takie formula_18 istnieje, to mówimy, że formula_19 jest całkowalna w sensie Henstocka-Kurzweila na przedziale formula_27.
Twierdzenie Cousina stwierdza, że dla każdego cechowania formula_28 taki formula_13-drobny podział formula_5 przedziału formula_27 istnieje, więc warunek jest spełniony.
Od razu można zauważyć, że całka Riemanna jest szczególnym przypadkiem całki Henstocka-Kurzweila, bo jest to przypadek, kiedy dopuszczamy tylko stałe funkcje formula_13.
Własności.
o ile tylko obydwie strony równości istnieją. Analogiczny wzór zachodzi dla granicy prawostronnej w lewym końcu przedziału. Oznacza to, że jeśli formula_19 całkowalna jako całka niewłaściwa w sensie Henstocka-Kurzweila, to jest też całkowalna w sensie Henstocka-Kurzweila jako całka właściwa. W szczególności niewłaściwe całki Riemanna lub Lebesgue’a postaci
są również właściwymi całkami Henstocka-Kurzweila. Badanie niewłaściwej całki Henstocka-Kurzweila o skończonych granicach nie miałoby sensu. Wartościowe jest jednak jest rozważenie niewłaściwych całek Henstocka-Kurzweila na przedziałach nieograniczonych, takich jak
Odwrotnie, twierdzenie Lebesgue’a o różniczkowaniu obowiązuje także dla całki Henstocka-Kurzweila: jeśli formula_19 jest całkowalna w sensie Henstocka-Kurzweila na formula_27 oraz
wtedy równość formula_65 zachodzi prawie wszędzie na formula_27 (w szczególności formula_57 jest różniczkowalna prawie wszędzie).
Całka McShane’a.
Całkę Lebesgue’a na prostej można również zmodyfikować w podobny sposób.
Jeśli weźmiemy powyższą definicję całki Henstocka-Kurzweila i pominiemy warunek
to otrzymamy definicję całki McShane’a, która jest odpowiednikiem całki Lebesgue’a. Warto zwrócić uwagę na to, że warunek
nadal zachodzi, jedynie dodatkowo żądamy, aby formula_70 żeby formula_71 było dobrze określone.

</doc>
<doc id="5065529" url="https://pl.wikipedia.org/wiki?curid=5065529" title="Iwa Mitewa">
Iwa Mitewa

Iwa Mitewa Jordanowa-Rupczewa (bułg. Ива Митева Йорданова-Рупчева; ur. 25 października 1972 w Razgradzie) – bułgarska działaczka polityczna, prawniczka, urzędniczka państwowa i nauczycielka akademicka, przewodnicząca Zgromadzenia Narodowego 45. i 46. kadencji.
Życiorys.
Urodziła się 25 października 1972 w Razgradzie. W 1996 ukończyła studia prawnicze na Uniwersytecie Sofijskim im. św. Klemensa z Ochrydy. Odbywała studia doktoranckie w instytucie państwa i prawa Bułgarskiej Akademii Nauk. W 1998 rozpoczęła pracę w Ministerstwie Sprawiedliwości, a w 2000 została urzędniczką w Zgromadzeniu Narodowym. Zaczynała na stanowisku specjalistki, później objęła kierownictwo dyrekcji zajmującej się legislacją i prawem Unii Europejskiej). Była członkinią zespołu ekspertów, pracującego nad zmianami w bułgarskiej konstytucji, a także zespołów do spraw zmian prawie wyborczym. Została również nauczycielką akademicką na Nowym Uniwersytecie Bułgarskim. W latach 2017–2019 wykładała również na studiach podyplomowych w instytucie administracji publicznej Uniwersytetu Sofijskiego.
W wyborach parlamentarnych w kwietniu 2021 z listy ugrupowania Jest Taki Lud uzyskała mandat posłanki do Zgromadzenia Narodowego 45. kadencji z 23. okręgu wyborczego, obejmującego część Sofii. 15 kwietnia 2021 wybrano ją na przewodniczącą bułgarskiego parlamentu. 12 maja 2021, po rozwiązaniu Zgromadzenia Narodowego przez Rumena Radewa, przestała pełnić tę funkcję.
W przedterminowych wyborach z lipca tegoż roku z powodzeniem ubiegała się o poselską reelekcję. 21 lipca 2021 ponownie wybrana na przewodniczącą parlamentu. Utraciła tę funkcję 16 września 2021, gdy wobec niewyłonienia rządu prezydent rozwiązał Zgromadzenie Narodowe i ogłosił kolejne wybory parlamentarne. W listopadzie 2021 utrzymała mandat deputowanej na 47. kadencję, w bułgarskim parlamencie zasiadała do 2022.

</doc>
<doc id="5065531" url="https://pl.wikipedia.org/wiki?curid=5065531" title="Powiat Kaisai">
Powiat Kaisai



</doc>
<doc id="5065541" url="https://pl.wikipedia.org/wiki?curid=5065541" title="Yeonwoo">
Yeonwoo

Yeonwoo (hangul: 연우; ur. 1 sierpnia 1996 w Chungju), właśc. Lee Da-bin (hangul: 이다빈) – południowokoreańska aktorka i piosenkarka. Jest także byłą członkinią grupy Momoland.
Życiorys.
W czerwcu 2016 roku agencja MLD zrealizowała reality show "Finding Momoland", w którym chciała stworzyć siedmioosobową grupę. Yeonwoo była jedną ze zwyciężczyń i dołączyła do grupy Momoland wraz z Hyebin, Jane, Nayun, , Ahin i . 30 listopada 2019 roku ogłoszono, że opuści grupę, ale pozostanie w agencji jako aktorka. W 2021 roku rozstała się z MLD Entertainment. 19 stycznia 2022 podpisała kontrakt z agencją zarządzającą 9ato Entertainment.

</doc>
<doc id="5065542" url="https://pl.wikipedia.org/wiki?curid=5065542" title="Banj brdo">
Banj brdo

Banj brdo (serb. Бањ брдо; wcześniej "Šehitluci", serb. Шехитлуци) – wzgórze w Bośni i Hercegowinie (Republice Serbskiej), w Górach Dynarskich o wysokości 431 m n.p.m. opadające na północ i zachód ku dolinie rzeki Vrbas oraz punkt widokowy i teren rekreacyjny w południowej części Banja Luki.
Na szczycie wzniesienia znajduje się Pomnik poległych żołnierzy Krajiny, dzieło Antuna Augustinčicia poświęcone poległym żołnierzom wojny wyzwoleńczej (1941–1945). Prowadząca do pomnika serpentynowa droga powstała w latach 1932–1933, kiedy w Banja Luce znacząco rozwijała się turystyka. Obecnie kursuje tutaj autobus łączący kompleks pomnikowy z centrum miasta. 
Monument ma 13 metrów wysokości i 24 metry długości. Został odsłonięty 27 lipca 1961 roku. Jako budulec posłużył marmur z wyspy Brač (Chorwacja), który jednak nie nadawał się do stosowania w lokalnym klimacie. Przyczyniło się to do stopniowego rozkładu pomnika przez wilgoć. W latach 80. dokonano rekonstrukcji obiektu, która tylko częściowo zapobiegła pogorszeniu się jego stanu.
Ze szczytu roztacza się widok na Banja Lukę, rzekę Vrbas i okoliczne góry.
Pierwotna nazwa wzgórza – "Šehitluci" – została zmieniona po II wojnie światowej na "Banj brdo" ze względu na etymologię dawnej nazwy. Słowo "šehitluci" pochodzi od tureckiego "šehid", które oznacza muzułmańskiego wojownika za wiarę. Według legendy nazwa może być związana z bitwą pod Banja Luką (1737), kiedy to kilku muzułmańskim żołnierzom ścięto głowy i biegli oni potem do dzisiejszego Banj brdo z głowami w dłoniach. Przybyli w końcu do jednego ze źródeł, gdzie zmarli i zostali pochowani na szczycie wzgórza. W domniemanym miejscu ich śmierci, za czasów Banowiny vrbaskiej, wzniesiono piramidę jako pomnik dla poległych i od tego czasu wzgórze nosiło nazwę "Šehitluci".

</doc>
<doc id="5065544" url="https://pl.wikipedia.org/wiki?curid=5065544" title="Kałybauka (przystanek kolejowy)">
Kałybauka (przystanek kolejowy)

Kałybauka (; , ros. nazwa normatywna Колыбовка) – przystanek kolejowy w miejscowości Kałybauka, w rejonie żłobińskim, w obwodzie homelskim, na Białorusi. Położony jest na linii Homel - Żłobin - Mińsk.

</doc>
<doc id="5065557" url="https://pl.wikipedia.org/wiki?curid=5065557" title="Chalcz (stacja kolejowa)">
Chalcz (stacja kolejowa)

Chalcz (; ) – stacja kolejowa w miejscowości Chalcz, w rejonie żłobińskim, w obwodzie homelskim, na Białorusi. Położona jest na linii Homel - Żłobin - Mińsk.
Stacja powstała w XIX w. na linii Kolei Libawsko-Romieńskiej, pomiędzy stacjami Żłobin a Sołtanówka.

</doc>
<doc id="5065558" url="https://pl.wikipedia.org/wiki?curid=5065558" title="Kozietuły (przystanek kolejowy)">
Kozietuły (przystanek kolejowy)

Kozietuły – dawny wąskotorowy kolejowy przystanek osobowy w Kozietułach Nowych, w gminie Mogielnica, w powiecie grójeckim, w województwie mazowieckim, w Polsce.
Oddziały rosyjskie wybudowały tymczasową wojskową wąskotorową linię kolejową przebiegającą w miejscu późniejszego przystanku w maju 1915 roku, ale rozebrały ją w czasie wycofywania się w drugiej połowie lipca 1915 roku.
Przystanek oddano do użytku 5 lutego 1917 roku, wraz z odbudowanym odcinkiem linii wąskotorowej pomiędzy Grójcem a Kozietułami. Przez kolejne osiem miesięcy pełnił funkcję stacji końcowej Kolei Grójeckiej. 25 października 1917 roku oddano do użytku odcinek do Mogielnicy, stanowiący przedłużenie linii z Kozietuł na południe.
W obrębie przystanku znajduje się położony po północnej stronie torów budynek dworcowy, który w 2021 roku pełnił funkcje mieszkaniowe, a także studnia do naboru wody do parowozów. Dawniej na przystanku znajdowała się mijanka, a do 1978 roku w pobliżu znajdowała się czynna ładownia.
Przystanek obsługiwał rozkładowy ruch pasażerski do 1 stycznia 1988 roku, zaś ruch towarowy został zamknięty 1 września 1996 roku. Ruch pociągów turystycznych został wstrzymany w maju 2001 roku, zaś ostatni pociąg techniczny dojechał na przystanek w lipcu 2002 roku. Od tego czasu przystanek nie obsługiwał ruchu kolejowego.

</doc>
<doc id="5065561" url="https://pl.wikipedia.org/wiki?curid=5065561" title="Tunel Wielki">
Tunel Wielki

Tunel Wielki – jaskinia w Ojcowskim Parku Narodowym. Znajduje się w najwyższej części skał Szlachcicowa na orograficznie lewym zboczu wąwozu Koziarnia, będącym lewym odgałęzieniem Doliny Sąspowskiej. Jaskinia leży w skałce tworzącej wschodnie ograniczenie kulminacji tych skał. Przebija ją na wylot w kierunku NNW–SEE. Znajduje się około 50 m nad dnem wąwozu.
Opis jaskini.
Ma postać korytarza o długości 24 m. Tworzą go dwie komory połączone nisko sklepionym przewężeniem. Komora północna ma długość 7 m i szerokość 4 m. Komora południowa ma długość 10 m i szerokość 4–5 m. Prowadzi do niej otwór południowy znajdujący się na niewielkim wypłaszczeniu nad skalistym, stromym stokiem. Początkowo miał on szerokość około 3m, obecnie jest o połowę węższy, gdyż częściowo został zawalony dużym blokiem skalnym. W odległości około 1,5 m od tego otworu przy zachodniej ścianie jest skalny filar. Drugi otwór (północny) wyprowadza na niewielkie wypłaszczenie, które od wschodu i północy ograniczone jest ścianą o wysokości kilku metrów.
Badania archeologiczne.
W latach 1967–1968 pod kierunkiem Waldemara Chmielewskiego i Stefana Karola Kozłowskiego prowadzono badania archeologiczne. W namulisku wykonano 4 wykopy badawcze o łącznych wymiarach 4 × 6–4,6 m. Stanowiły one około połowę powierzchni komór. Na ich podstawie rozpoznano pełny profil osadów jaskiniowych.
Wykopy osiągnęły głębokość do 4 metrów. W profilu osadów jaskiniowych wyróżniono 14 nawarstwień. Znaleziono około 40 zabytków krzemiennych i liczne fragmenty ceramiki. Na podstawie ceramiki W. Chmielowski określił, że pochodzą one z okresu wczesnowürmskiego i z młodszych okresów prehistorycznych: kultury lendzielskiej, kultury pucharów lejkowatych, kultury ceramiki sznurowej, kultury łużyckiej oraz ze średniowiecza i późniejszych czasów (do XIX wieku).
W roku 2016 pod kierunkiem Michała Wojenki i Jarosława Wilczyńskiego przeprowadzono weryfikacyjne badania wykopaliskowe w komorze południowej. Wykonano jeden wykop sondażowy aż do spągu jaskini. Nawarstwienia miały tu miąższość tylko 1,1 m. Znaleziono 169 ułamków naczyń glinianych, 5 grudek polepy, 5 wyrobów kościanych, 1 wyrób z muszli, 3 przedmioty kamienne, 13 zabytków krzemiennych oraz 7 wyrobów metalowych. Znaleziono także szczątki kości zwierzęcych i ludzkich. Polepa wykonana z przyniesionej z zewnątrz gliny świadczy o wykorzystywaniu jaskini w celach mieszkalnych. Wśród wyrobów z kości są paciorki, szydło i zawieszka z muszli, wśród kamiennych przęślik, paciorek i niewielki gładzik. Najstarszymi metalowymi przedmiotami są wykonane z brązu groty strzał do łuku. Wśród metalowych przedmiotów są także wczesnośredniowieczne ciężarki ołowiane.
Analiza znalezionych szczątków potwierdziła wcześniejsze ustalenia W. Chmielowskiego i pozwoliła stwierdzić, że jaskinia okresowo zamieszkiwana była w chalkolicie (epoka miedzi), epoce brązu, we wczesnej epoce żelaza, w okresie rzymskim, podczas wędrówki ludów, a także w średniowieczu i późniejszych wiekach aż do czasów nowożytnych.
Osobno poddano analizie szczątki ludzkie. Łącznie znaleziono 257 fragmentów kości. Dominowały fragmenty pochodzące z kończyn dolnych i górnych. Nie pozwala to na określenie ich płci. Oszacowano, że kości należały do co najmniej 18 ludzi w wieku od około 6 miesięcy do około 60 lat. Datowanie radiowęglowe dwóch zębów ludzkich ustaliło ich wiek na 4665±35 BP i 4610±30 BP.
W wyniku przebadania szczątków zwierzęcych znalezionych w warstwach badanych przez W. Chmielewskiego przedatowano znalezione przy nich narzędzia. Nowe datowanie wskazuje na 450–550 tys. BP. Takie datowanie wskazuje na Homo heidelbergensis jako ich twórcę, co czyniłoby te szczątki najstarszymi na terenie Polski.

</doc>
<doc id="5065571" url="https://pl.wikipedia.org/wiki?curid=5065571" title="Kychreus">
Kychreus

Kychreus, – heros w mitologii greckiej, syn Posejdona i Salamis, córki boga rzeki Asoposa.
Podania o Kychreusie związane były z wyspą Salaminą. Według jednej z wersji mitu miał zabić pustoszącego wyspę węża, w podzięce za co mieszkańcy obrali go królem. Inna opowieść natomiast sprowadzenie węża przypisywała Kychreusowi, gad został pokonany dopiero przez Eurylochosa i uciekł do Eleusis, gdzie został sługą bogini Demeter. Po śmierci Kychreus czczony był jako heros-opiekun wyspy. Podczas bitwy pod Salaminą w 480 roku p.n.e. miał się objawić pod postacią węża między okrętami Ateńczyków, co stanowiło wróżbę zwycięstwa.
Miał żonę Chariklo, ich córka o imieniu Endeis lub Glauke poślubiła Ajakosa. Ponieważ zmarł nie spłodziwszy potomka płci męskiej, panowanie nad Salaminą odziedziczył po nim wnuk (w innej wersji – prawnuk), Telamon. 

</doc>
<doc id="5065572" url="https://pl.wikipedia.org/wiki?curid=5065572" title="Holenderski park tematyczny w Japonii">
Holenderski park tematyczny w Japonii

 – tematyczny park rozrywki w Japonii, o powierzchni ponad 150 ha nad zatoką Ōmura, w Sasebo, w prefekturze Nagasaki, skonstruowany jako replika holenderskiego miasta. Został oddany do użytku w 1993 roku, w celu upamiętnienia szczególnych stosunków, jakie łączyły oba kraje na przestrzeni wieków. 
Opis.
W 1983 roku w pobliżu Nagasaki otwarto park rozrywki o nazwie „Holland Village”. Pierwszą atrakcją był wiatrak, a następnie pojawiły się statki i budynki. Popularne stały się ser gouda i saboty, a dzieło pisarza i ilustratora książek dla dzieci, Dicka Bruny (1927–2017), króliczka „Nijntje”, podbiło serca japońskich dzieci jako „Miffy-chan”.
Ze względu na to, że „Wioska” odniosła wielki sukces, rozszerzono projekt i powstał park „Huis Ten Bosch”, otwarty w 1993 roku. Nazwany na cześć pałacu królewskiego „Huis ten Bosch” w Hadze, znacznie przewyższył poprzednika pod względem skali i zawartości. Są tam: charakterystyczne domy, ulice, zaułki, kanały, wiatraki, ogrody. W zależności od pory roku organizowane są imprezy, jak na przykład festiwal tulipanów wiosną, czy pokaz sztucznych ogni latem.
Park jest podzielony na Strefę Parku Rozrywki i Strefę Portową. Obie części oferują wiele bezpłatnych i płatnych atrakcji, choć większość z nich znajduje się w Parku Rozrywki.
W Strefie Rozrywki, w budynkach odtworzonej holenderskiej starówki, znajdują się różnego rodzaju atrakcje w tym m.in.: teatry wykorzystujące technologię 3D, nawiedzony dom, labirynt lustrzany, diabelski młyn i replika wieży kościelnej Domtoren katedry św. Marcina w Utrechcie z panoramicznym widokiem z tarasu widokowego. Natomiast głównymi atrakcjami Strefy Portowej są: teatr i replika pałacu Huis ten Bosch, w którym mieści się muzeum sztuki.
Początki współpracy japońsko-holenderskiej w XVII wieku.
Formalne stosunki handlowe zostały ustanowione w 1609 roku na prośbę Anglika Williama Adamsa, który przybył do Japonii w 1600 roku na pokładzie holenderskiego statku „De Liefde”, który zarzucił kotwicę u brzegów ówczesnej prowincji Bungo, obecnie prefektura Ōita na wyspie Kiusiu ("Kyūshū"). Siogunat przyznał Holendrom szerokie prawa, co pozwoliło im utworzyć w Hirado placówkę handlową Holenderskiej Kompanii Wschodnioindyjskiej (niderl. Vereenigde Oostindische Compagnie, VOC; dosł. „Zjednoczona Kompania Wschodnioindyjska”), która została utworzona w oparciu o uchwałę Stanów Generalnych Republiki Siedmiu Zjednoczonych Prowincji Niderlandzkich w 1602 roku. 
Holendrzy handlowali takimi towarami, jak: przyprawy, tkaniny, porcelana i jedwab. Kiedy doszło do powstania na półwyspie Shimabara w 1637 roku, w którym japońscy chrześcijanie rozpoczęli bunt przeciwko siogunatowi Tokugawa, zostało ono stłumione częściowo z pomocą Holendrów. W rezultacie wszyscy przedstawiciele narodów chrześcijańskich, którzy udzielili pomocy buntownikom, zostali wypędzeni, co spowodowało, że Holendrzy byli w okresie zamknięcia się Japonii (sakoku) na 216 lat (1641–1857) jedynym partnerem handlowym z Zachodu, prowadząc interesy poprzez, przeniesioną z Hirado, faktorię na sztucznej wyspie Dejima (Deshima) w zatoce Nagasaki. Były to drzwi, przez które do Japonii docierała zachodnia wiedza z zakresu: medycyny, astronomii, matematyki, botaniki, fizyki, chemii, geografii, wojskowości ("rangaku" → nauka holenderska) oraz towary i uzbrojenie. Jednocześnie Holendrzy osiągali ogromne zyski sprzedając japońskie produkty i wiedzę na Zachód. Dla obu stron Dejima była czymś więcej niż tylko oknem na nowy świat.
Współpraca wojskowa w XIX wieku.
Po przymusowym otwarciu Japonii przez amerykańskie „czarne okręty” ("kurofune") komodora Matthew Perry'ego (1794–1858) w 1854 roku władze zdecydowały się zmodernizować flotę. W tym celu zamówiono nowoczesne okręty wojenne o napędzie parowym. Jednakże pierwszym z nich był „Soembing”, dar od króla Niderlandów, Wilhelma III (1817–1890), dla sioguna Iesady Tokugawy (1824–1858). Okręt został przemianowany na „Kankō Maru”. W celu szkolenia japońskich żeglarzy i utrzymania bezpośrednich kontaktów utworzono Centrum Szkolenia Marynarki Wojennej w pobliżu Dejimy. Wśród studentów był Takeaki Enomoto, jeden z założycieli Cesarskiej Marynarki Wojennej Japonii.

</doc>
<doc id="5065587" url="https://pl.wikipedia.org/wiki?curid=5065587" title="Wola Łęcieszycka">
Wola Łęcieszycka

Wola Łęcieszycka – dawny wąskotorowy kolejowy przystanek osobowy w Woli Łęczeszyckiej, w gminie Belsk Duży, w powiecie grójeckim, w województwie mazowieckim, w Polsce. Istnieje różnica w pisowni pomiędzy nazwą przystanku a nazwą wsi, w której jest położony.
Oddziały rosyjskie wybudowały tymczasową wojskową wąskotorową linię kolejową przebiegającą w miejscu późniejszego przystanku w maju 1915 roku, ale rozebrały ją w czasie wycofywania się w drugiej połowie lipca 1915 roku. Odbudowany odcinek linii kolejowej pomiędzy Grójcem a Kozietułami, przebiegający przez przystanek, oddano do użytku 5 lutego 1917 roku, jednak sam przystanek powstał w maju 1938 roku.
W obrębie przystanku znajdował się peron ziemny położony po wschodniej stronie toru. Na przystanku nigdy nie było budynku dworcowego.
Przystanek obsługiwał rozkładowy ruch pasażerski do 1 stycznia 1988 roku, zaś ruch towarowy został zamknięty 1 września 1996 roku. Ruch pociągów turystycznych został wstrzymany w maju 2001 roku, zaś ostatni pociąg techniczny dojechał na przystanek w lipcu 2002 roku. Od tego czasu przystanek nie obsługiwał ruchu kolejowego.

</doc>
<doc id="5065588" url="https://pl.wikipedia.org/wiki?curid=5065588" title="Eurylochos">
Eurylochos

Eurylochos, – postać w mitologii greckiej, towarzysz Odyseusza i mąż jego siostry, Ktimene.
Podczas pobytu na wyspie Kirke został wyznaczony przez los do udania się na zwiady. Nie wchodząc do pałacu czarodziejki ujrzał, jak jego współtowarzysze zamieniani są w wieprze i pospieszył donieść o tym Odyseuszowi. W późniejszym etapie podróży to właśnie on namówił pozostałych członków załogi do świętokradczego zjedzenia jałówek ze stada poświęconego Heliosowi, za co z woli boga poniósł wraz z innymi śmierć.

</doc>
<doc id="5065590" url="https://pl.wikipedia.org/wiki?curid=5065590" title="Stadion miniżużlowy w Częstochowie">
Stadion miniżużlowy w Częstochowie

Stadion miniżużlowy w Częstochowie – stadion miniżużlowy w Częstochowie, w Polsce. Został otwarty w 2001 roku. Użytkowany jest przez klub miniżużlowy Bocar Włókniarz Częstochowa.
Historia.
W lutym 2000 roku powstał klub miniżużlowy UŚKS Speedway Częstochowa. W tym samym roku wybudował on tor miniżużlowy obok walcowni blach grubych. Tor ten nie był jednak zbyt długo użytkowany. Po utworzeniu wokół Huty Częstochowa Specjalnej Strefy Ekonomicznej musiał on zostać zlikwidowany. W zamian jednak wybudowano nowy tor obok oczyszczalni ścieków na Kucelinie. Tor był gotowy już w 2001 roku, dalsze prace przebiegły w 2002 roku. W 2004 roku na obiekcie odbyła się pierwsza edycja Indywidualnych Mistrzostw Polski. W latach 2007 i 2014 stadion gościł Złote Trofeum Młodzików (80cc), a w latach 2008 i 2012 Puchar Europy w klasie 80cc. W 2019 roku zarząd nad stadionem przejął Włókniarz Częstochowa, a nowym gospodarzem obiektu została drużyna miniżużlowa Bocar Włókniarz Częstochowa. W tym samym roku dokonano niezbędnych remontów na stadionie, a w 2020 roku wykonano kompleksową modernizację toru.

</doc>
<doc id="5065604" url="https://pl.wikipedia.org/wiki?curid=5065604" title="Kanał Nidzki">
Kanał Nidzki

Kanał Nidzki – kanał mazurski, łączący Jezioro Nidzkie z Guzianką Wielką. Przechodzi przez niego droga z Rucianego-Nidy do Węgorzewa (przez Mikołajki i Giżycko). Jest najkrótszym kanałem na szlaku Wielkich Jezior Mazurskich, na równi z kanałem Sztynorckim.
Kanał został wykopany i oddany do użytku w 1766 roku. W 1854 roku, na parowcu „Masovia”, kanałem przepłynął król Prus Fryderyk Wilhelm IV.
Kanał ma 170 metrów długości. Zgodnie z Rozporządzeniem Rady Ministrów z 2002 r. ws. klasyfikacji śródlądowych dróg wodnych, kanał ma klasę żeglowną Ia. Na Mapie Podziału Hydrograficznego Polski kanał jest odcinkiem Wiartelnicy o identyfikatorze cieku 86325 oraz identyfikatorze MPHP10 264327. Z kolei w planie gospodarowania wodami na obszarze dorzecza Wisły z 2011 został włączony do naturalnej jednolitej części wód PLRW20002526434 (Nidka (Wigrynia) do wpływu do jez. Bełdany z jez. Nidzkie, Jaśkowo, Wiartel i dopływami, Równocześnie prawie cały kanał leży w obrębie jeziornej jednolitej części wód PLLW30179 (Nidzkie), z wyjątkiem najbardziej wysuniętego na północny wschód fragmentu zaliczonego do PLLW30183 (Guzianka Duża (Guzianka Wielka)). 
Okolice.
Nad kanałem przebiegają dwa mosty (kolejowy (linia Szczytno–Pisz) i drogowy (szosa Ruciane-Nida–Pisz)) oraz linie wysokiego napięcia.
Na zachodnim brzegu kanału znajduje się dobrze zachowany trójkondygnacyjny bunkier wieżowy, który wybudowano w 1905 roku. W przeszłości stanowił on stanowisko dwóch karabinów maszynowych.

</doc>
<doc id="5065609" url="https://pl.wikipedia.org/wiki?curid=5065609" title="Dyskografia Astro">
Dyskografia Astro

Dyskografia Astro – południowokoreańskiej grupy.

</doc>
<doc id="5065610" url="https://pl.wikipedia.org/wiki?curid=5065610" title="Andrzej Gawroński (pułkownik)">
Andrzej Gawroński (pułkownik)

Andrzej Gawroński (ur. 24 listopada 1793 w Lutosławice, zm. 17 listopada 1864 w Paryżu) – żołnierz wojsk Księstwa Warszawskiego, oficer Królestwa Polskiego, członek sprzysiężenia Piotra Wysockiego, emigrant.
Życiorys.
Urodził się w rodzinie Józefa Rawy-Gawrońskiego z Gawron h. Rawicz i jego żony Apolonii z d. Sędzimir w Lutosławicach. W źródłach podawane są dwie daty jego urodzin: 24 listopada 1793 oraz 30 listopada 1796. W 1809 został żołnierzem Batalionu Saperów. Brał udział w wojnie z Austrią i walczył w bitwach pod Raszynem, Pragą i Górą Kalwarią. Następnie uczestniczył w kampanii 1812 i walczył pod Mohylewem, Borysowem oraz w bitwie nad Berezyną. W kampanii saskiej uczestniczył w oblężeniu Drezna.
W 1814 powrócił do kraju i służył w batalionie saperów od 1818 zajmował stanowisko kasjera. Był członkiem loży wolnomularskiej.
Należał do jednych z organizatorów konspiracji przedpowstaniowej oraz był członkiem sprzysiężenia Wysockiego. Aktywnie uczestniczył w wypadkach Nocy listopadowej i ostatecznie przeszedł do Galicji gdzie był internowany przez Austriaków.
Awanse.
W lutym 1832 udał się na emigrację do Francji. Przebywał w Awinionie i Lyonie a następnie w Paryżu. W marcu 1846 przystąpił do aktu powstania krakowskiego.
W styczniu 1863 przystąpił do Instytucji "Czci i Chleba".
Zmarł 17 listopada 1864 Paryżu i pochowany został na cmentarzu Montmartre.

</doc>
<doc id="5065611" url="https://pl.wikipedia.org/wiki?curid=5065611" title="Manusz">
Manusz



</doc>
<doc id="5065622" url="https://pl.wikipedia.org/wiki?curid=5065622" title="Leptotila battyi">
Leptotila battyi



</doc>
<doc id="5065626" url="https://pl.wikipedia.org/wiki?curid=5065626" title="Pan T.">
Pan T.

Pan T. – polski komediodramat filmowy z 2019 w reżyserii Marcina Krzyształowicza, na podstawie scenariusza napisanego wraz z Andrzejem Gołdą. 
Fabuła.
"Pan T." jest osadzony w realiach epoki stalinowskiej, a jego oś fabularną stanowi przepełniona marazmem egzystencja tytułowego pisarza (Paweł Wilczak), wzorowanego na Leopoldzie Tyrmandzie. Sąsiadem protagonisty zostaje aspirujący dziennikarz (Sebastian Stankiewicz) – jednocześnie agent bezpieki – który ma zebrać dowody na wywrotową działalność Pana T., ale z czasem fascynuje się jego twórczością i przechodzi wewnętrzną przemianę.
Odbiór.
"Pan T." podzielił krytyków; o ile z uznaniem spotkały się absurdalny humor filmu oraz brawurowy powrót Wilczaka do polskiej kinematografii, krytyce podlegały ślamazarny tok narracji oraz chaotycznie dawkowane zabiegi intertekstualne. W enigmatycznej postaci tytułowej odnajdywano buntownika przeciwko opresyjnemu systemowi, a nawet współczesnego hipstera. 
"Pan T." został uhonorowany Nagrodą Główną „Złota Żaba” na festiwalu Camerimage, a drugoplanowa rola Stankiewicza dosłużyła się nagrody na Festiwalu Polskich Filmów Fabularnych. Film otrzymał również dwie Polskie Nagrody Filmowe za scenografię (Beata Karaś, Magdalena Dipont, Robert Czesak) i kostiumy (Magdalena Biedrzycka).
Spadkobierca Leopolda Tyrmanda oskarżył twórców filmu o bezprawne wykorzystanie wątków z książki "Dziennik 1954".

</doc>
<doc id="5065646" url="https://pl.wikipedia.org/wiki?curid=5065646" title="Tomasz Kowalski (pisarz)">
Tomasz Kowalski (pisarz)

Tomasz Kowalski (ur. w 1970 w Katowicach) – pisarz, felietonista.
W 2007 roku jego dramat „Monsieur de Paris” został wyróżniony podczas II Ogólnopolskiego Konkursu Dramatycznego „Lustro, Obraz, Iluzja” w Łodzi.
W 2008 roku Polskie Radio Białystok zrealizowało słuchowisko radiowe na podstawie jego monodramu pod tytułem „Kolęda”.
W listopadzie 2016 roku powieść „Rozmowy na trzech grabarzy i jedną śmierć” została przetłumaczona i wydana w Niemczech przez Wydawnictwo Pigmentar Gmbh pod tytułem „Die Vom Gottesacker”.
Tomasz Kowalski był jednym z dwudziestu polskich pisarzy zaproszonych do napisania opowiadania, które ukazało się w okolicznościowym wydawnictwie „Jesienny, mglisty poranek w Galicji” uświetniającym 20-lecie Międzynarodowych Targów Książki w Krakowie.
Współpracuje z magazynem Anywhere.pl jako autor felietonów.
Deklaruje się jako ateista.
Twórczość.
Powieści:
Zbiór opowiadań:

</doc>
<doc id="5065651" url="https://pl.wikipedia.org/wiki?curid=5065651" title="Robert Piwowarski">
Robert Piwowarski

Robert Piwowarski (ur. 28 czerwca 1968) – polski strzelec, medalista mistrzostw Europy juniorów.
Kariera.
W 1988 roku wywalczył srebrny medal w pistolecie dowolnym z 50 m na mistrzostwach Europy juniorów, przegrywając wyłącznie z Michaiłem Niestrujewem z ZSRR. W zawodach drużynowych osiągnął brąz (wraz z Markiem Matrackim i Robertem Wojciechowskim). Na seniorskich mistrzostwach Europy w 1999 roku zajął 45. miejsce w pistolecie pneumatycznym z 10 m.
Reprezentant Łódzkiego Związku Strzelectwa Sportowego i klubu KKS Koluszki. Był asystentem trenera głównego kadry narodowej w broni krótkiej i trenerem kadry narodowej juniorów.
Wyniki.
Medale mistrzostw Europy juniorów.
"Opracowano na podstawie materiałów źródłowych:"

</doc>
<doc id="5065653" url="https://pl.wikipedia.org/wiki?curid=5065653" title="Marc-Andrea Hüsler">
Marc-Andrea Hüsler

Marc-Andrea Hüsler (ur. 24 czerwca 1996 w Zurychu) – szwajcarski tenisista, reprezentant kraju w Pucharze Davisa.
Kariera tenisowa.
Status profesjonalny Hüsler uzyskał w 2016 roku.
W rozgrywkach cyklu ATP Tour Szwajcar wygrał jeden turniej w grze pojedynczej oraz jeden w grze podwójnej.
Podczas swojej kariery zwyciężył w pięciu singlowych oraz czterech deblowych turniejach rangi ATP Challenger Tour.
W rankingu gry pojedynczej najwyżej był na 51. miejscu (16 stycznia 2023), a w klasyfikacji gry podwójnej na 132. pozycji (25 października 2021).

</doc>
<doc id="5065662" url="https://pl.wikipedia.org/wiki?curid=5065662" title="HAT-P-42">
HAT-P-42

HAT-P-42 (Lerna) – gwiazda w gwiazdozbiorze Hydry. Według pomiarów sondy Gaia opublikowanych w 2018 roku, jest odległa od Słońca o około 1340 lat świetlnych. Obiega ją co najmniej jedna planeta pozasłoneczna.
Nazwa.
Gwiazda ma nazwę własną Lerna, pochodzącą z mitologii greckiej. Lerna to dawne jezioro na Peloponezie, gdzie miał mieszkać mityczny dziewięciogłowy potwór, hydra lernejska. Nazwa została wyłoniona w konkursie zorganizowanym w 2019 roku przez Międzynarodową Unię Astronomiczną w ramach stulecia istnienia organizacji. Sto państw zyskało prawo nazwania gwiazd i okrążających je planet, uczestnicy ze Grecji mogli wybrać nazwę dla tej gwiazdy. Wybrane nazwy miały być powiązane tematycznie i związane z Grecją. Spośród nadesłanych propozycji zwyciężyła nazwa Lerna dla gwiazdy i Iolaus dla planety.
Charakterystyka.
HAT-P-42 to żółty karzeł, gwiazda podobna do Słońca; należy do typu widmowego G i ma temperaturę około 5700 K. Jej masa jest o około 18% większa od masy Słońca, gwiazda ma promień o ok. 53% większy niż promienia Słońca. Jej wiek ocenia się na ok. 5 miliardów lat. Jest niewidoczna gołym okiem, jej obserwowana wielkość gwiazdowa to ok. 12.
W 2012 roku odkryto krążącą wokół tej gwiazdy planetę HAT-P-42 b (Iolaus). Planeta jest gazowym olbrzymem o masie bardzo podobnej do masy Jowisza, ale obiegającym gwiazdę w odległości 0,06 au, czyli tzw. gorącym jowiszem.

</doc>
<doc id="5065668" url="https://pl.wikipedia.org/wiki?curid=5065668" title="Izvoarele (okręg Aluta)">
Izvoarele (okręg Aluta)

Izvoarele – wieś w Rumunii, w okręgu Aluta, w gminie Izvoarele. W 2011 roku liczyła 1138 mieszkańców.

</doc>
<doc id="5065669" url="https://pl.wikipedia.org/wiki?curid=5065669" title="Alimănești">
Alimănești

Alimănești – wieś w Rumunii, w okręgu Aluta, w gminie Izvoarele. W 2011 roku liczyła 2347 mieszkańców.

</doc>
<doc id="5065673" url="https://pl.wikipedia.org/wiki?curid=5065673" title="Leleasca (gmina)">
Leleasca (gmina)

Leleasca – gmina w Rumunii, w okręgu Aluta. Obejmuje miejscowości Afumați, Greerești, Leleasca, Mierlicești, Tonești, Tufaru i Urși. W 2011 roku liczyła 1640 mieszkańców. 

</doc>
<doc id="5065676" url="https://pl.wikipedia.org/wiki?curid=5065676" title="Leleasca">
Leleasca

Leleasca – wieś w Rumunii, w okręgu Aluta, w gminie Leleasca. W 2011 roku liczyła 599 mieszkańców.

</doc>
<doc id="5065677" url="https://pl.wikipedia.org/wiki?curid=5065677" title="Afumați (okręg Aluta)">
Afumați (okręg Aluta)

Afumați – wieś w Rumunii, w okręgu Aluta, w gminie Leleasca. W 2011 roku liczyła 152 mieszkańców.

</doc>
<doc id="5065678" url="https://pl.wikipedia.org/wiki?curid=5065678" title="Greerești">
Greerești

Greerești – wieś w Rumunii, w okręgu Aluta, w gminie Leleasca. W 2011 roku liczyła 30 mieszkańców.

</doc>
<doc id="5065680" url="https://pl.wikipedia.org/wiki?curid=5065680" title="Mierlicești">
Mierlicești

Mierlicești – wieś w Rumunii, w okręgu Aluta, w gminie Leleasca. W 2011 roku liczyła 209 mieszkańców.

</doc>
<doc id="5065681" url="https://pl.wikipedia.org/wiki?curid=5065681" title="Tonești (gmina Leleasca)">
Tonești (gmina Leleasca)

Tonești – wieś w Rumunii, w okręgu Aluta, w gminie Leleasca. W 2011 roku liczyła 451 mieszkańców.

</doc>
<doc id="5065682" url="https://pl.wikipedia.org/wiki?curid=5065682" title="Tufaru">
Tufaru

Tufaru – wieś w Rumunii, w okręgu Aluta, w gminie Leleasca. W 2011 roku liczyła 108 mieszkańców.

</doc>
<doc id="5065684" url="https://pl.wikipedia.org/wiki?curid=5065684" title="Wesele księżackie">
Wesele księżackie

Wesele księżackie (znany również pod nazwą Wesele księżackie w Złakowie Borowym) – polski barwny amatorski film dokumentalny z 1937 w reżyserii inżyniera Tadeusza Jankowskiego. Zrealizowany na wąskiej taśmie 16 mm. Film przedstawia łowickie zwyczaje weselne w miejscowości Złaków Borowy: zaprosiny, zaręczyny, ślub, oczepiny, ucztę i tańce. Wzięło w nim udział ok. 50 miejscowych chłopców i dziewcząt. Warstwę dźwiękową stanowią regionalne motywy muzyczne z płyt. W ten sposób opisywało "Wesele księżackie" węgierskie pismo „Magyrsag”:
Produkcja Tadeusza Jankowskiego zdobyła kilka nagród. W 1938 otrzymała pierwszą nagrodę w kategorii filmów dokumentalnych na Międzynarodowym Kongresie Filmu Amatorskiego w Wiedniu oraz Wielką Nagrodę Międzynarodowego Zrzeszenia Amatorów Filmowców UNICA za najlepszy film całego konkursu. Uzyskała także złoty medal i Puchar św. Stefana na Międzynarodowym Festiwalu Filmów Amatorskich w Budapeszcie spośród 47 zgłoszonych filmów.
Folklor łowicki przedstawia również "Piękno Księstwa Łowickiego" (1937) tego samego reżysera.

</doc>
<doc id="5065686" url="https://pl.wikipedia.org/wiki?curid=5065686" title="Urși (okręg Aluta)">
Urși (okręg Aluta)

Urși – wieś w Rumunii, w okręgu Aluta, w gminie Leleasca. W 2011 roku liczyła 91 mieszkańców.

</doc>
<doc id="5065687" url="https://pl.wikipedia.org/wiki?curid=5065687" title="Mărunței (gmina)">
Mărunței (gmina)

Mărunței – gmina w Rumunii, w okręgu Aluta. Obejmuje miejscowości Bălănești, Malu Roșu i Mărunței. W 2011 roku liczyła 4163 mieszkańców. 

</doc>
<doc id="5065688" url="https://pl.wikipedia.org/wiki?curid=5065688" title="Paduch (dolina)">
Paduch (dolina)

Paduch – dolina na Wyżynie Olkuskiej w Ojcowskim Parku Narodowym. Administracyjnie znajduje się w obrębie miejscowości Skała w województwie małopolskim, w powiecie krakowskim w gminie miejsko-wiejskiej Skała.
Dolina Paduch jest orograficznie lewym odgałęzieniem Doliny Prądnika. Ma wylot na wysokości około 333 m n.p.m. na dużym zakręcie drogi z Ojcowa do Sułoszowej, naprzeciwko skały Górczyna. Dolina wznosi się w kierunku północno-wschodnim, wcinając się we wzniesienie Łysa Góra (431 m). Dno doliny jest trawiaste i biegnie nim gruntowa droga do miejscowości Skała. Zbocza doliny porasta las. W lesie tym z rzadka rosną pojedyncze okazy lilii złotogłów, a na trawiastym dnie doliny jest stanowisko pełnika europejskiego.
W wylocie doliny Paduch dawniej istniał Młyn Tarnówki na potoku Prądnik. W skałach w porośniętej lasem górnej części doliny znajduje się jaskinia Owczarnia. 

</doc>
<doc id="5065696" url="https://pl.wikipedia.org/wiki?curid=5065696" title="Mărunței (okręg Aluta)">
Mărunței (okręg Aluta)

Mărunței – wieś w Rumunii, w okręgu Aluta, w gminie Mărunței. W 2011 roku liczyła 2593 mieszkańców.

</doc>
<doc id="5065699" url="https://pl.wikipedia.org/wiki?curid=5065699" title="Malu Roșu (okręg Aluta)">
Malu Roșu (okręg Aluta)

Malu Roșu – wieś w Rumunii, w okręgu Aluta, w gminie Mărunței. W 2011 roku liczyła 153 mieszkańców.

</doc>
<doc id="5065701" url="https://pl.wikipedia.org/wiki?curid=5065701" title="Bălănești (okręg Aluta)">
Bălănești (okręg Aluta)

Bălănești – wieś w Rumunii, w okręgu Aluta, w gminie Mărunței. W 2011 roku liczyła 1417 mieszkańców.

</doc>
<doc id="5065707" url="https://pl.wikipedia.org/wiki?curid=5065707" title="Rogalewo I">
Rogalewo I

Rogalewo I – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego
W latach 1921–1945 zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 11 osób, wszystkie były wyznania staroobrzędowego i zadeklarowały polską przynależność narodową. Był tu 1 budynek mieszkalny. W 1931 w 3 domach zamieszkiwało 16 osób.
Wierni należeli do parafii rzymskokatolickiej i prawosławnej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.

</doc>
<doc id="5065709" url="https://pl.wikipedia.org/wiki?curid=5065709" title="Lena Kitsopulu">
Lena Kitsopulu

Lena Kitsopulu (gr. Λενα Κιτσοπουλου; ur. 1971 w Atenach) – grecka pisarka, aktorka i reżyserka.
Życiorys.
Urodziła się i mieszka w Atenach. W 1994 roku ukończyła Szkołę Dramatyczną im. Karolaosa Kouna. Jako aktorka współpracowała m.in. z Greckim Teatrem Narodowym. Występowała także w filmach i zdobyła w 1997 roku nagrodę dla najlepszej aktorki na Międzynarodowym Festiwalu Filmowym w Salonikach za rolę w filmie "No Sympathy For The Devil". W 2006 roku debiutowała zbiorem opowiadań "Nietoperze". Książka w 2013 roku została przetłumaczona na język polski przez Alicję Kotecką i wydana przez wrocławskie wydawnictwo Greckie Klimaty. Do polskiego wydania książki zostało dołączone napisane specjalnie opowiadanie "Aqua velva". Książkę autorka promowała w 2013 roku na Wrocławskich Targach Dobrej Książki. Opublikowana w 2009 roku nowela M.E.R.U.L.A. została przetłumaczona i była wystawiana przez teatry w Wielkiej Brytanii, Francji i Hiszpanii.
Pracuje również jako reżyser, wystawiając sztuki własne i twórców takich jak Grigoris Xenopoulos, George Chronas, Federico Garcia Lorca czy Heinrich von Kleist.
Śpiewa rebetiko i pieśni ludowe na festiwalach muzycznych w Atenach i na Santorini.

</doc>
<doc id="5065710" url="https://pl.wikipedia.org/wiki?curid=5065710" title="Hubert Wallace">
Hubert Wallace

Hubert Alfred Wallace (ur. 3 marca 1899 w Vancouver, zm. 3 lipca 1984 w Oak Bay) – kanadyjski żeglarz sportowy, medalista olimpijski.
Podczas letnich igrzysk olimpijskich w Los Angeles (1932) zdobył, wspólnie z Ronaldem Maitlandem, Ernestem Cribbem, Harrym Jonesem, Peterem Gordonem i George'em Gylesem, srebrny medal w żeglarskiej klasie 8 metrów.
Hubert Wallace, członek Royal Vancouver Yacht Club, został wybrany do reprezentowania Kanady na olimpiadzie w 1932. Pomimo porażki we wszystkich czterech wyścigach, Kanadyjczycy zdobyli srebrne medale, ponieważ w klasie 8 metrów rywalizowały tylko dwie drużyny (drugą była reprezentacja Stanów Zjednoczonych). Poza regatami jachtowymi był zaangażowany w prowadzenie firmy swojego ojca, Burrard Dry Dock w Vancouver, wraz ze swoim bratem , który był zastępcą gubernatora Kolumbii Brytyjskiej w latach 1950–1955. Hubert Wallace interesował się także lotnictwem i pełnił funkcję dyrektora Aeroklubu Kolumbii Brytyjskiej. Został honorowym, dożywotnim członkiem klubu Royal Vancouver Yacht Club w 1972.

</doc>
<doc id="5065713" url="https://pl.wikipedia.org/wiki?curid=5065713" title="Rogalewo II">
Rogalewo II

Rogalewo II – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego
W latach 1921–1945 zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
W 1931 w 1 domu zamieszkiwało 4 osoby.
Wierni należeli do parafii rzymskokatolickiej i prawosławnej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.

</doc>
<doc id="5065714" url="https://pl.wikipedia.org/wiki?curid=5065714" title="Co się stało z Magdą K.?">
Co się stało z Magdą K.?



</doc>
<doc id="5065718" url="https://pl.wikipedia.org/wiki?curid=5065718" title="Rogalewo III">
Rogalewo III

Rogalewo III – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego
W latach 1921–1945 zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
W 1931 w 3 domach zamieszkiwało 8 osób.
Wierni należeli do parafii rzymskokatolickiej i prawosławnej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.

</doc>
<doc id="5065726" url="https://pl.wikipedia.org/wiki?curid=5065726" title="Hafiz Osman">
Hafiz Osman

Hafiz Osman, (ur. 1642 w Stambule, zm. 1698 tamże) – najbardziej wpływowy z osmańskich kaligrafów późnego okresu imperialnego.
Życiorys.
Był synem Alego, muezzina Meczetu Haseki Sultan. Za młodu nauczył się "Koranu" na pamięć, stąd jego przydomek hafiz. Do dalszej nauki miał go zachęcać późniejszy wielki wezyr Kara Mustafa. Jego nauczycielami byli derwisz Mustafa Eyyubi (zm. 1686) i Nefeszâde Seyyid İsmâil. Uzyskał dyplom ("idżaza") w wieku 18 lat i większość życia spędził na uprawianiu kaligrafii i nauczaniu. Podczas gdy jego wielcy poprzednicy byli blisko związani ze swoimi sułtańskimi patronami, Hafiz Osman pozostał bardziej niezależny, utrzymując się głównie z prywatnych zleceń i nauczania. Do jego uczniów należeli m.in. sułtan Mustafa II (1695–1703) i ówczesny następca tronu Ahmed III (1703–1730), zarobione pieniądze pozwalały mu jednak także na poświęcanie jednego dnia w tygodniu na darmową naukę ubogich studentów. Trzy lata przed śmiercią dotknął go paraliż. Został pochowany na cmentarzu Koca Mustafy Paszy.
Twórczość.
Hafiz Osman rozpoczął swoją karierę od kopiowania manuskryptów najsłynniejszego osmańskiego kaligrafa, Şeyha Hamdullaha (1436–1520), i z biegiem czasu udoskonalił i wysubtelnił jego kursywę ("nesih"). Złagodził kreski, zredukował liczbę opadających ogonków i podliniowych floresów, otworzył przestrzenie pomiędzy literami i słowami, tak że ich układ stał się bardziej zwarty i regularny. Często używał małego pisma, pasującego do niewielkich lub średnich rozmiarów dzieł, które tworzył. Jego styl jest jednocześnie prosty i elegancki, wyrazisty i czytelny.
Hafiz Osman użył tego udoskonalonego "nesih" do stworzenia wielu różnych dzieł. Były wśród nich zarówno rękopisy "Koranu", jak i kaligraficzne przykłady, w których kilka linii pisanych niewielkim "nesih" było zazwyczaj zestawianych z pojedynczymi liniami większych duktów, "muhakkak" albo "sülüs" (zobacz ilustracje nr 1 i 2). Jego najbardziej oryginalnymi kompozycjami były jednak "hilye", które to słowo oznaczało dosłownie dekorację lub ozdobę, ale zaczęło być używane jako czasownikowe określenie proroka Mahometa zarówno w jego fizycznej, jak i psychicznej charakterystyce. Hafiz Osman zaprojektował oryginalny układ tych dużych kompozycji, które mierzyły około pół metra wysokości. Zaadaptował dużą kokardę ("szamsa") zawierającą dedykację na początku rękopisu, ale obwiódł ją półksiężycem. To w niej znajdował się opis Mahometa, podawany za autorytetem Alego. W czterech rogach wokół kokardy umieścił kartusze z imionami czterech kalifów prawowiernych. Na górze znajdowała się "basmala" napisana w dużym dukcie "sülüs" albo "muhakkak", podczas gdy wnętrze kokardy było zapisane niewielkim "nesih". Średniej wielkości "sülüs" służył mu z kolei do dekoracji dolnej części "hilye", przy czym zazwyczaj był nim napisany werset 11:107 "Koranu", zgodnie z którym Bóg wysłał Proroka jako akt miłosierdzia wobec wszystkich stworzeń (zobacz ilustracje nr 4 i 5). W sumie Hafiz Osman w przemyślny sposób używał różnych duktów pisma, jego rozmiarów i grubości do odróżnienia od siebie poszczególnych części tekstu, które były zapisywane na odrębnych kartkach i później łączone. Jego "hilye" były bardzo cenione, co można poznać choćby po często dodawanej w późniejszych czasach bogatej iluminacji.
Hafiz Osman był także odpowiedzialny za rozwinięcie celî divanî, ozdobnego duktu pisma używanego do sporządzania oficjalnych dokumentów. Był również mistrzem duktu "nestâlik", używanego na sposób perski. Przyczynił się do ponownego zainteresowania stylem kaligrafii wywodzącym się od Şeyha Hamdullaha i sześciu klasycznych duktów Jakuta al-Mustasimiego (zm. 1298). Jak pisze Sheila S. Blair: „Styl Hafiza Osmana ustanowił model dla reszty okresu osmańskiego. Tak jak Hafiz Osman nauczył się swojego stylu "nesih" kopiując dzieła swojego poprzednika Şeyha Hamdullaha, tak późniejsi osmańscy kaligrafowie kopiowali format i styl dzieł Hafiza Osmana”.
Kiedy İbrahim Müteferrika, założyciel pierwszej osmańskiej drukarni, począwszy od 1732 rozpoczął wydawanie publikacji przypominających ręcznie pisane manuskrypty, używana przez niego czcionka była wzorowana na "nesih" Hafiza Osmana. W XIX-wiecznym Stambule przygotowywano litografie wykonanych przez niego rękopisów "Koranu", które znajdowały się w obiegu w świecie muzułmańskim.

</doc>
<doc id="5065730" url="https://pl.wikipedia.org/wiki?curid=5065730" title="Bitwa pod Treszczyzną">
Bitwa pod Treszczyzną



</doc>
<doc id="5065731" url="https://pl.wikipedia.org/wiki?curid=5065731" title="Władysław Klimczak (muzealnik)">
Władysław Klimczak (muzealnik)

Władysław Klimczak (ur. 6 marca 1923 w Solcu Kujawskim, zm. 9 kwietnia 2021 w Wiśniowej) – polski fotograf, fotoreporter, historyk, muzealnik uhonorowany tytułem Excellence FIAP for Services Rendered (ESFIAP). Inicjator i współtwórca Muzeum Fotografii w Krakowie. Członek Photographic Society of America. Członek Zarządu Krakowskiego Towarzystwa Fotograficznego. Wykładowca Państwowej Szkoły Przemysłowej im. Sz. Humberta w Krakowie.
Życiorys.
Był absolwentem Wyższej Szkole Ekonomicznej w Krakowie oraz Uniwersytetu Jagiellońskiego (Wydział Historyczno-Filozoficzny). W 1960 rozpoczął współpracę z „Dziennikiem Polskim”. Związany z krakowskim środowiskiem fotograficznym – był członkiem Krakowskiego Towarzystwa Fotograficznego, w którym od 1961 pełnił funkcję prezesa Zarządu KTF. Był autorem oraz współautorem wystaw historycznych, w ramach działalności Krakowskiego Towarzystwa Fotograficznego był organizatorem, współorganizatorem oraz komisarzem wielu wystaw fotograficznych. W 1970 był inicjatorem i współorganizatorem cyklicznych wystaw aktu i portretu kobiecego – "Venus" w Krakowie. 
W 1972 objął funkcję dyrektora Muzeum Fotografii im. Władysława Bogackiego w Krakowie, funkcjonującego w ramach działalności KTF. W 1986 był inicjatorem oraz współzałożycielem Muzeum Fotografii w Krakowie, w którym od początku istnienia do 1990 roku był dyrektorem placówki. Był współautorem książki "Legiony Polskie", wydanej w 1990 przez wydawnictwo Bellona. 
Był laureatem nagród, wyróżnień za działalność dydaktyczną oraz twórczą – został (m.in.) uhonorowany tytułem Excellence FIAP for Services Rendered (ESFIAP) przez Międzynarodową Federację Sztuki Fotograficznej FIAP oraz Pucharem "Willy Hengl Preis". 
Został pochowany 15 kwietnia 2021 na Cmentarzu Salwatorskim w Krakowie.

</doc>
<doc id="5065732" url="https://pl.wikipedia.org/wiki?curid=5065732" title="Mihăești (gmina w okręgu Aluta)">
Mihăești (gmina w okręgu Aluta)

Mihăești – gmina w Rumunii, w okręgu Aluta. Obejmuje miejscowości Bușca i Mihăești. W 2011 roku liczyła 1678 mieszkańców. 

</doc>
<doc id="5065738" url="https://pl.wikipedia.org/wiki?curid=5065738" title="Nationalliga A w piłce siatkowej mężczyzn (2020/2021)">
Nationalliga A w piłce siatkowej mężczyzn (2020/2021)

Nationalliga A w piłce siatkowej mężczyzn 2020/2021 − 65. sezon mistrzostw Szwajcarii w piłce siatkowej zorganizowany przez Swiss Volley. Zainaugurowany został 3 października 2020 roku i trwał do 14 kwietnia 2021 roku.
W Nationalliga A w sezonie 2020/2021 uczestniczyło 8 drużyn. Po zakończeniu sezonu 2019/2020 z rozgrywek wycofał się klub . Rozgrywki składały się z fazy zasadniczej oraz fazy play-off, w której rozegrano ćwierćfinały, mecze o miejsca 5-8, półfinały, mecze o 3. miejsce oraz finały.
Po raz siódmy mistrzem Szwajcarii został klub , który w finale fazy play-off pokonał . Trzecie miejsce zajął .
W sezonie 2020/2021 w eliminacjach Ligi Mistrzów Szwajcarię reprezentował klub , w Pucharze CEV – i , natomiast w Pucharze Challenge – i .
System rozgrywek.
Nationalliga A w sezonie 2020/2021 składała się z fazy zasadniczej oraz fazy play-off.
Faza zasadnicza.
W fazie zasadniczej 8 drużyn rozgrywa ze sobą po dwa spotkania systemem kołowym (mecz u siebie i rewanż na wyjeździe). Wszystkie drużyny uzyskują awans do fazy play-off.
Faza play-off.
I runda
Ćwierćfinały
Pary ćwierćfinałowe tworzone są na podstawie miejsc, które poszczególne drużyny zajęły w fazie zasadniczej, według klucza: 1-8; 2-7; 3-6; 4-5. Rywalizacja toczy się do trzech wygranych meczów ze zmianą gospodarza po każdym spotkaniu. Gospodarzami pierwszego meczu są zespoły, które w fazie zasadniczej zajęły wyższe miejsce w tabeli. 
Zwycięzcy w poszczególnych parach uzyskują awans do półfinałów, natomiast przegrani rywalizują o miejsca 5-8.
II runda
Półfinały
W półfinałach fazy play-off uczestniczą wygrani w parach ćwierćfinałowych. Pary półfinałowe powstają na podstawie miejsc z fazy zasadniczej, tj. pierwszą parę tworzą drużyna, która w fazie zasadniczej zajęła najwyższe miejsce spośród drużyn uczestniczących w półfinałach oraz ta, która zajęła najniższe miejsce, drugą parę – dwa pozostałe zespoły. Rywalizacja toczy się do trzech wygranych meczów ze zmianą gospodarza po każdym spotkaniu. Gospodarzami pierwszego meczu są zespoły, które w fazie zasadniczej zajęły wyższe miejsce w tabeli.
Zwycięzcy w poszczególnych parach uzyskują awans do finału, natomiast przegrani rywalizują o 3. miejsce. 
Mecze o miejsca 5-8
Przegrani par ćwierćfinałowych tworzą pary na podstawie miejsc zajętych w fazie zasadniczej. Pierwszą parę meczową tworzą drużyny, które w fazie zasadniczej zajęły najwyższe i najniższe miejsce, natomiast drugą parę meczową pozostałe zespoły. Rywalizacja toczy się do dwóch wygranych meczów ze zmianą gospodarza po każdym spotkaniu. Gospodarzami pierwszych meczów są zespoły, które w fazie zasadniczej zajęły wyższe miejsce w tabeli.
Zwycięzcy w poszczególnych parach rozgrywają mecze o 5. miejsce, natomiast przegrani rywalizują o 7. miejsce.
III runda
Finały
O mistrzostwo grają zwycięzcy w parach półfinałowych. Rywalizacja toczy się do trzech wygranych meczów ze zmianą gospodarza po każdym spotkaniu. Gospodarzem pierwszego meczu jest zespół, który w fazie zasadniczej zajął wyższe miejsce.
Mecze o 3. miejsce
O 3. miejsce rywalizują przegrani w parach półfinałowych. Rywalizacja toczy się do dwóch wygranych meczów ze zmianą gospodarza po każdym spotkaniu. Gospodarzem pierwszego meczu jest zespół, który w fazie zasadniczej zajął wyższe miejsce.
Mecze o 5. miejsce
O 5. miejsce rywalizują zwycięzcy w parach meczowych o miejsca 5-8. Rywalizacja toczy się do dwóch wygranych meczów ze zmianą gospodarza po każdym spotkaniu. Gospodarzem pierwszego meczu jest zespół, który w fazie zasadniczej zajął wyższe miejsce.
Mecze o 7. miejsce
O 7. miejsce rywalizują przegrani w parach meczowych o miejsca 5-8. Rywalizacja toczy się do dwóch wygranych meczów ze zmianą gospodarza po każdym spotkaniu. Gospodarzem pierwszego meczu jest zespół, który w fazie zasadniczej zajął wyższe miejsce.
Drużyny uczestniczące.
Uwagi:
Klasyfikacja końcowa.
Uwaga: Klub uzyskał prawo gry w Pucharze CEV jako zdobywca Pucharu Szwajcarii.
Statystyki.
Ranking najlepiej punktujących zawodników.
Źródło: 

</doc>
<doc id="5065743" url="https://pl.wikipedia.org/wiki?curid=5065743" title="Garbek (Tuchów)">
Garbek (Tuchów)

Garbek – część miasta Tuchowa (SIMC 0982492), w województwie małopolskim, w powiecie tarnowskim. Do 1959 samodzielna wieś.
Leży w zachodniej części miasta, głównie w okolicy ul. Rolniczej. Znajduje się tu cmentarz wojenny nr 158 – Tuchów-Garbek.
Garbek stanowił do 1934 gminę jednostkową w powiecie tarnowskim; 1 sierpnia 1934 stał się gromadą nowo utworzonej zbiorowej gminy Tuchów, wraz z miejscowościami Burzyn, Dąbrówka Tuchowska, Jodłówka Tuchowska, Karwodrza, Kielanowice, Lichwin, Lubaszowa, Łękawka, Łowczów, Meszna Opacka, Meszna Szlachecka, Piotrkowice, Trzemesna i Zabłędza.
Po wojnie stanowiły jedną z 15 gromad gminy Tuchów
W związku z reformą znoszącą gminy jesienią 1954 roku, Garbek włączono do gromady Meszna Opacka.
31 grudnia 1959 Garbek włączono do miasta Tuchowa.

</doc>
<doc id="5065744" url="https://pl.wikipedia.org/wiki?curid=5065744" title="Dimityr Wyrbenow">
Dimityr Wyrbenow

Dimityr Christow Wyrbenow (bułg. "Димитър Христов Върбенов"; ur. 1884 we Plewenie, zm. 9 stycznia 1961 w Sofii) – bułgarski polityk i prawnik, działacz Partii Narodowo-Liberalnej, minister sprawiedliwości (1931–1932), deputowany do Zwyczajnego Zgromadzenia Narodowego 22. (1927–1931) i 23. (1931–1934) kadencji.
Życiorys.
Urodził się w rodzinie działacza narodowego Christo Wyrbenowa. W 1903 ukończył gimnazjum w Sofii, a następnie podjął studia prawnicze na uniwersytecie sofijskim. Po ukończeniu studiów pracował w zawodzie adwokata, a od 1926 zajmował się działalnością handlową.
Działał początkowo w Bułgarskiej Robotniczej Partii Socjaldemokratycznej, z której został usunięty w 1919. W 1923 wstąpił do Partii Narodowo-Liberalnej. W 1927 po raz pierwszy uzyskał mandat do Zgromadzenia Narodowego. W latach 1931-1932 kierował resortem sprawiedliwości w gabinecie Aleksandra Malinowa, a następnie w gabinecie Nikoły Muszanowa. Zmarł w Sofii w styczniu 1961.

</doc>
<doc id="5065746" url="https://pl.wikipedia.org/wiki?curid=5065746" title="Angeliki Panajiotatu">
Angeliki Panajiotatu

Angeliki Panajiotatu (; ur. 1875 lub 1878, zm. 1954) – grecka lekarka i mikrobiolog. Była pierwszą lekarką we współczesnej Grecji, która ukończyła uniwersytet w Grecji (, która uzyskała kwalifikacje lekarskie kilka lat wcześniej, ukończyła uniwersytet za granicą).
Życiorys.
Panajiotatu i jej siostra Aleksandra były pierwszymi dwiema studentkami, które zostały przyjęte na studia medyczne na Uniwersytecie Ateńskim w 1893 roku, po tym, jak udowodniły, że nie ma formalnego prawa zakazującego kobietom studiowania na uniwersytecie w Grecji. W 1897 roku została pierwszą kobietą, która ukończyła szkołę medyczną w Atenach.
Po ukończeniu dalszych studiów w Niemczech wróciła na Uniwersytet Ateński jako wykładowca: była pierwszą wykładowczynią w Laboratorium Higieny Akademii Medycznej w Atenach.
Studenci protestowali i odmówili uczęszczania na jej zajęcia, ponieważ była kobietą, co zmusiło ją do rezygnacji. Przeniosła się do Egiptu, gdzie została profesorem mikrobiologii na Uniwersytecie w Kairze specjalizującym się w chorobach tropikalnych oraz dyrektorem szpitala ogólnego w Aleksandrii. W 1938 roku wróciła do Grecji i została profesorem w szkole medycznej Uniwersytetu Ateńskiego. Potem została pierwszym zastępcą profesora higieny i medycyny tropikalnej w Grecji. W 1947 roku została profesorem honorowym Akademii Medycznej w Atenach, a w 1950 roku pierwszą członkinią .

</doc>
<doc id="5065748" url="https://pl.wikipedia.org/wiki?curid=5065748" title="Skala Ramsay'a">
Skala Ramsay'a



</doc>
<doc id="5065751" url="https://pl.wikipedia.org/wiki?curid=5065751" title="Rogalewszczyzna">
Rogalewszczyzna

Rogalewszczyzna – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 9 osób, wszystkie były wyznania staroobrzędowego. Jednocześnie 4 mieszkańców zadeklarowało polską przynależność narodową a 5 rosyjską. Był tu 1 budynek mieszkalny. W 1931 w 2 domach zamieszkiwało 15 osób.
Wierni należeli do parafii rzymskokatolickiej i prawosławnej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.

</doc>
<doc id="5065755" url="https://pl.wikipedia.org/wiki?curid=5065755" title="Eumajos">
Eumajos

Eumajos, – postać w mitologii greckiej, wierny świniopas Odyseusza.
Pochodził z rodu królewskiego, jego ojcem był Ktesjos, władca wyspy Siros w archipelagu Cyklad. W dzieciństwie porwany przez fenickich piratów, został sprzedany w niewolę królowi Itaki Laertesowi. Służył u niego, a potem u Odyseusza jako świniopas. Jako jeden z nielicznych sług pozostał wierny swojemu panu podczas jego wieloletniej nieobecności, po jego powrocie do ojczyzny przyjął go jako pierwszy w swojej chacie, następnie wprowadził go w żebraczym przebraniu do pałacu i pomógł pozabijać zalotników Penelopy.

</doc>
<doc id="5065760" url="https://pl.wikipedia.org/wiki?curid=5065760" title="James Basevi">
James Basevi

James Basevi (ur. 21 września 1890 w Plymouth, zm. 27 marca 1962 w Bellflower) – brytyjski scenograf filmowy i ekspert od efektów specjalnych.
Po zakończeniu służby wojskowej, w czasie I wojny światowej Basevi wyemigrował początkowo do Kanady, a następnie osiadł na stałe w Stanach Zjednoczonych. W 1924 zaczął projektowanie scenografii filmowej dla wytwórni MGM.
Zdobył Oscara za najlepszą scenografię do filmu "Pieśń o Bernadette" (1943) Henry’ego Kinga. Był także nominowany do tej nagrody za scenografię do filmów "Wichrowe Wzgórza" (1939, reż. William Wyler), "Człowiek z Zachodu" (1940, reż. William Wyler), "The Gang’s All Here" (1943, reż. Busby Berkeley) i "Klucze królestwa" (1944, reż. John Stahl).

</doc>
<doc id="5065766" url="https://pl.wikipedia.org/wiki?curid=5065766" title="Wuling Sunshine">
Wuling Sunshine

Wuling Sunshine – samochód osobowo-dostawczy typu mikrovan klasy miejskiej produkowany pod chińską marką od Wuling od 2002 roku. Od 2012 roku produkowana jest druga generacja modelu.
Pierwsza generacja.
Wuling Sunshine I został zaprezentowany po raz pierwszy w 2002 roku.
Model Sunshine opracowany został przez Wulinga jako nowa generacja pojazdu realizującego koncepcję taniego, niewielkiego samochodu dostawczego mającego zastąpić dotychczasową furgonetkę Dragon. Był to pierwszy pojazd chińskiego producenta po utworzeniu w tym samym roku joint-venture SAIC-GM-Wuling.
Konstruując model Sunshine Wuling skorzystał z partnerstwa technologicznego z japońskim Suzuki, adaptując koncepcję furgonetki Carry z końca lat 90. XX wieku. Nadwozie pojazd zyskało jednak odrębny projekt stylistyczny, z dużymi reflektorami i wyraźnie zaznaczonymi logotypami. Charakterystyczne proporcje odznaczały się krótką maską, wysoką pozycją za kierownicą oraz silnikiem umieszczonym za przednią osią.
Gama nadwoziowa Wulinga Sunshine złożyła się z szerokiej gamy nadwoziowej, poza dostawczą furgonetką oraz osobowym vanem dostępną także w formie 2-miejscowego pickupa lub podwozia do zabudowy.
Dla zapewnienia niskiej ceny i przystępnej formy, producent okroił wyposażenie standardowe do minimum. Pierwsza generacja Wulinga Sunshine nie była wyposażona m.in. w poduszkę powietrzną kierowcy lub pasażera.
Restylizacje.
Na przestrzeni 11 lat rynkowej obecności, Wuling Sunshine pierwszej generacji przeszedł dwie restylizacje nadwozia, które ograniczały się do zmian wizualnych. Dwukrotnie zmodyfikowano kształt reflektorów oraz lamp tylnych, jak i przednich oraz tylnych zderzaków.
Sprzedaż.
Wuling Sunshine I w momencie obecności rynkowej charakteryzował się relatywnie niską ceną, która wynosiła równowartość ok. 5 tysięcy dolarów amerykańskich. Samochód odniósł rynkowy sukces, ze średnią roczną sprzedażą sięgającą ok. 450 tys. sztuk. Szczyt swojej rynkowej popularności przeszedł na przełomie pierwszej i drugiej dekady XXI wieku, w 2011 roku będąc trzecim najpopularniejszym nowym samochodem na świecie, z kolei rok później był to najpopularniejszy nowy samochód na rynku chińskim.
W 2010 roku po chińskich ulicach jeździły ok. 2 miliony Wulingów Sunshine. Z racji wagi roli tego modelu zarówno dla Wulinga, jak i General Motors na rynku chińskim w dobie kryzysu finansowego, magazyn Forbes określił furgonetkę Sunshine jako najważniejszy samochód na świecie.
Wuling Sunshine I był epizodycznie dostępny także na rynku polskim za sprawą prywatnego importera w 2006 roku, będąc wówczas jednym z najmniejszych i najtańszych pojazdów dostępnych do sprzedaży w Polsce. 
Druga generacja.
Wuling Sunshine II został zaprezentowany po raz pierwszy w 2012 roku.
Druga generacja Wulinga Sunshine w obszernym zakresie zmodernizował koncepcję poprzednika, zyskując przestylizowane nadwozie z bardziej agresywnie ukształtowanymi reflektorami i większą atrapę chłodnicy. Ponadto, pojazd otrzymał wyraźniej zaznaczone przetłoczenia w panelach bocznych nadwozia. Inny kształt otrzymały także lampy tylne, obejmujące większą część nadwozia. Samochód stał się też większy, pozostając w równoległej sprzedaży z pierwszą generacją.
Sunshine S.
Poza klasycznym Sunshine, producent zdecydował się także poszerzyć rodzinę modelową o zmodernizowany model Wuling Sunshine S oparty na drugiej generacji. Samochód zyskał zmodyfikowany pas przedni z agresywniej ukszałtowanymi reflektorami i większą atrapą chłodnicy. 

</doc>
<doc id="5065767" url="https://pl.wikipedia.org/wiki?curid=5065767" title="Wuling Sunshine S">
Wuling Sunshine S



</doc>
<doc id="5065770" url="https://pl.wikipedia.org/wiki?curid=5065770" title="Memoriał Ladislava Eliáša">
Memoriał Ladislava Eliáša

Memoriał Ladislava Eliáša w sporcie żużlowym – indywidualny turniej rozgrywany w latach 1976–1985 na torze w Zohorze i od 2011 corocznie na torze w Žarnovicy dla uczczenia pamięci po tragicznie zmarłym w 1975 r. zawodniku AMK Zohor, Ladislavie Eliášu, na skutek wypadku na domowym obiekcie.
Lata 1976-1985.
Na torze w Zohorze odbyło się 10 edycji memoriału, każdorazowo w maju. Uczestnikami byli zawodnicy czechosłowaccy, trzykrotnie zwyciężał Zdeno Vaculík, w latach 1980, 1981 i 1984.
Memoriał współcześnie.
W 2010 roku zdecydowano o reaktywacji memoriału, w jedynym słowackim słowackim ośrodku żużlowym w Žarnovicy. Memoriał miał stanowić jednocześnie kwalifikację o udział w Indywidualnych mistrzostwach Słowacji. W obsadzie szeeścioosobowego biegu mieli znaleźć się Czesi Lukáš Hromádka i Jaromír Otruba, Polacy Przemysław Dądela i Krzysztof Nowacki (startujący z czeską licencją), Rumun Marin Daniel i Słowak, Tomáš Kis. Zawody jednak odwołano ze względu na opady deszczu. Od 2011 roku memoriał stanowi rundę zasadniczą Indywidualnych mistrzostwach Słowacji.

</doc>
<doc id="5065779" url="https://pl.wikipedia.org/wiki?curid=5065779" title="Melantios (pasterz)">
Melantios (pasterz)

Melantios (gr. Μελάνθιος Melanthios lub Μελανθεύς Melanthéus, łac. "Melanthius") – postać z mitologii greckiej, pasterz z Itaki, wiarołomny sługa Odyseusza.
Był synem Doliosa i bratem służącej Melanto. Po wieloletniej nieobecności zdradził swego pana przechodząc na stronę zalotników Penelopy. Znieważył Odyseusza, który po powrocie wszedł do pałacu w żebraczym przebraniu, a podczas spowodowanej przez niego rzezi zalotników próbował ich dozbroić. Za zdradę został pojmany i pozbawiony życia w okrutny sposób: ucięto mu nos i uszy, które rzucono na pożarcie psom, odcięto mu też nogi i ręce, porzucając okaleczone ciało.

</doc>
<doc id="5065781" url="https://pl.wikipedia.org/wiki?curid=5065781" title="University College of Wales">
University College of Wales



</doc>
<doc id="5065782" url="https://pl.wikipedia.org/wiki?curid=5065782" title="Iraklia (wyspa)">
Iraklia (wyspa)

Iraklia (gr. Ηρακλειά) – grecka wyspa na Morzu Egejskim, w archipelagu Cyklady, o powierzchni 19 km². Główną miejscowością i portem jest Agios Georgios.

</doc>
<doc id="5065784" url="https://pl.wikipedia.org/wiki?curid=5065784" title="Christo Sławejkow">
Christo Sławejkow

Christo Petkow Sławejkow (bułg. "Христо Петков Славейков"; ur. 30 listopada 1862 w Trjawnie, zm. 8 listopada 1935 w Kjustendile) – bułgarski polityk i prawnik, minister sprawiedliwości (1908-1910), minister rolnictwa i handlu (1910–1911), deputowany do Zwyczajnego Zgromadzenia Narodowego 9. (1896-1898), 11. (1901), 14. (1908–1911), 16. (1913), 17. (1914-1919), 18. (1919-1920), 19. (1920-1923), 20. (1923) i 21. (1923-1927) kadencji.
Życiorys.
Był synem poety i polityka Petko Sławejkowa i Iriny, bratem Pencza. Uczył się w rodzinnej Trjawnie, a następnie w Mikołajowie (Imperium Rosyjskie). Ukończył studia prawnicze na uniwersytecie w Charkowie, a w 1890 na uniwersytecie w Aix-en-Provence. Po przyjeżdzie do kraju w 1881 pracował jako zastępca prokuratora w Sądzie Okręgowym w Sofii, a następnie w Warnie i w Kiustendile. W Kiustendile objął stanowisko przewodniczącego Sądu Okręgowego. Od 1891 pracował jako adwokat.
Działał w Partii Demokratycznej, był redaktorem czasopism związanych z partią - "Zname" i "Borba". Współpracował także z czasopismem "Demokraticzeski pregled". Od 1896 zasiadał w Zgromadzeniu Narodowym. W latach 1908-1910 pełnił funkcję przewodniczącego parlamentu. W 1910 objął stanowisko ministra sprawiedliwości w gabinecie Aleksandra Malinowa.
Był żonaty (żona Miłana), miał sześcioro dzieci. W 2000 został uhonorowany tytułem honorowego obywatela Kiustendiłu.

</doc>
<doc id="5065785" url="https://pl.wikipedia.org/wiki?curid=5065785" title="Nina Kokkalidou-Nachmia">
Nina Kokkalidou-Nachmia

Nina Kokkalidou-Nachmia (gr. Νίνα Κοκκαλίδου-Ναχμία; ur. 1920 w Atenach, zm. 12 czerwca 2002 w Salonikach) – grecka pisarka i dziennikarka.
Życiorys.
Urodziła się w Atenach. Studiowała prawo na Uniwersytecie w Atenach, ale nie ukończyła studiów. Podczas II wojny światowej walczyła w greckim ruchu oporu. Debiutowała w 1945 roku. Po II wojnie światowej w 1955 roku mieszkała w Salonikach i o tym opowiada w książce "Από το Λίβα στο Βαρδάρη". Prowadziła audycje w publicznym radiu. Pisała artykuły do gazet i czasopism "Μακεδονία", "Θεσσαλονίκη", "Επιλογές" i "Γυναίκα". Pierwszą powieść "H κοιλάδα με τους Αμπουλες" wydała w 1963 roku. Pisała również wiersze i opowiadania dla dzieci. Jej książka Τι νέα κύριε γάτε; została przetłumaczona na język polski przez Ewę T. Szyler i wydana przez Naszą Księgarnię w 1990 roku pod tytułem "Co nowego panie kocie?".

</doc>
<doc id="5065789" url="https://pl.wikipedia.org/wiki?curid=5065789" title="Organdyna">
Organdyna

Organdyna, organtyna (z fr. "organdi" za pośrednictwem niem. "Organdin") – rodzaj rzadkiej, lekkiej i cienkiej, ale sztywnej tkaniny bawełnianej, niekiedy przewiewnej lub wręcz przezroczystej, określanej również jako odmiana połyskliwego batystu.
Wykonywana w splocie płóciennym z lekko skręconych przędz, przy bardzo oszczędnym ich nabieraniu, czasem z wplecionymi pojedynczymi, grubszymi nićmi.
Biała lub kolorowa, zwykle utrzymana w pastelowych odcieniach, organdyna może być wzorzysta, np. w paski czy kratkę, a często też drukowana. 
Wykończenie.
Cienką tkaninę organdynową usztywniano w procesie krochmalenia (apreturowania). W drugiej połowie XVIII wieku używano w tym celu krochmalu z ziaren pszenicy, później zaś, zwłaszcza w pierwszej połowie XIX stulecia, mąki ziemniaczanej. W manufakturach niefarbowane tkaniny moczono w gorącym, a następnie ostudzonym krochmalu, pierwotnie w kadziach, a w XIX wieku maszynowo w krochmalarkach i napawarkach, w których organdynę zanurzano w roztworach krochmalu, gliceryny, mydła i ultramaryny. Poprzez krochmalenie organdyna uzyskiwała nie tylko pewną sztywność, ale i połysk oraz dodatkowe wybielenie, stając się też tkaniną miłą w dotyku i przyjemną w noszeniu.
Inną metodą wykończenia organdyny, stosowaną w XX wieku, było opalizowanie, które powodowało zmianę struktury włókna. Tkaninę poddawano działaniu kwasu siarkowego lub amoniakalnego roztworu miedzi, w temperaturze ujemnej, po uprzednim potraktowaniu jej ługiem sodowym i rozciągnięciu (merceryzacja). Proces ten usztywniał tkaninę, zwiększał jej przezroczystość i połysk oraz nadawał materiałowi większą wytrzymałość.
Odzież damska.
W modzie europejskiej organdyna była używana na bluzki damskie i lekkie suknie.
Jasne bluzki do ciemniejszych spódnic noszono okresowo w latach 30., 60. i 80. XIX wieku, na stałe zaś weszły w skład kobiecej garderoby jako odpowiednie na różne okazje w latach 90. XIX stulecia i w początkach kolejnego. Szyto je nie tylko z organdyny, ale również tkanin jedwabnych (szyfonu i crêpe de Chine), koronki (zwłaszcza imitującej wyroby brugijskie) czy wełnianej flaneli.
Od roku 1914 modne były letnie sukienki z drapowanej organdyny, jednokolorowe lub w paski. Tkanina ta była popularna od lat 10. XX wieku obok innych bawełnianych, takich jak batyst, etamina, krepon i satyna. W latach 30. XX stulecia szyto z niej m.in. krynolinki – suknie balowe o dopasowanym staniku i szerokich, zwiewnych spódnicach naszywanych rzędami falbanek, które wykonywano najczęściej z białej organdyny. W latach 1934–1935 tkanina zyskała wielką popularność. Noszono wykonane z niej stroje, stosując gładki lub krepowany, jasny bądź jednobarwny materiał w drobny rzucik, np. kwiatowy, paseczki lub kratkę. Z organdyny szyto sukienki wiosenne i letnie, ale również modele wieczorowe i toalety balowe.
Organdynę stosowano i do wyrobu drobnych elementów odzieży, także w XIX-wiecznych odświętnych ubiorach chłopskich, gdzie pojawiał się np. „kołnierzyk białogłowski organtynowy obszywany szlaczką siatkową w deseń i gwiazdki”.
Inne zastosowania.
Tkaninę wykorzystywano także do wzmocnienia nakryć głowy, ubiorów kobiecych czy innych materiałów, np. plecionek. 
Wyrabiano z niej firanki i zasłony, także używane w kościołach, jak np. znana z Suchowoli XIX-wieczna różowa zasłona ołtarzowa z organdyny „z kwiatem w wierzchu różnego koloru jedwabiem wyszytym”.
Z organdyny w XIX wieku wykonywano również osłony pszczelarskie, szyjąc z farbowanego na popielato lub czarno materiału o szerokości 80–100 cm rodzaj komina, który przyszywano do słomianego kapelusza lub ściągając go gumką albo sznurkiem, zakładano na nakrycie głowy, drugi brzeg siatki wkładając pod ubranie.

</doc>
<doc id="5065791" url="https://pl.wikipedia.org/wiki?curid=5065791" title="Jaskinia Niedźwiedzia Górna">
Jaskinia Niedźwiedzia Górna

Jaskinia Niedźwiedzia Górna – jaskinia krasowa na Wyżynie Krakowsko-Częstochowskiej w Polsce. Długość jej korytarzy wynosi 635 m długości, ma ponad 30 m deniwelacji.
Położenie.
Jaskinia położona jest w dolinie Wiercicy, 12 km na wschód od Gór Sokolich, w Złotym Potoku w gminie Janów (powiat częstochowski). Leży w granicach rezerwatu przyrody Parkowe. Wejście znajduje się na wysokości 330 m n.p.m.
Charakterystyka.
Jaskinia rozwinięta jest w dwóch poziomach. Górny poziom tworzy wielka Sala Krasińskiego o pochyłym dnie, do której prowadzi wejście. Połączona jest ona Studnią Popielcową z poziomem dolnym, który stanowi system splątanych sal i korytarzy o bogatej szacie naciekowej. Wyróżniają się wśród nich Główny Chodnik, Sala ze Stalagmitem, Dworzec, Kręta Aleja, Szkieleciarki i Białe Ulice. Najniższy punkt jaskini leży 24 m poniżej poziomu wejścia.
Historia odkrycia i badań.
Jaskinia Niedźwiedzia Górna została odkryta zimą 2011/2012 r. przez W. Kuczoka, M. Pawełczyka, R. Klimarę i J. Surmacza. Już na wiosnę 2012 r. wejście do niej zostało zamknięte i jaskinia jest niedostępna do zwiedzania. Wejścia do niej są kontrolowane i ograniczone do maksymalnie kilku wejść w ciągu roku. Od 2015 r. Jaskinia Niedźwiedzia Górna jest przedmiotem prac dokumentacyjnych i badawczych, obejmujących obserwacje geologiczno-geomorfologiczne, mikroklimatyczne, paleozoologiczne, archeologiczne i biologiczne.
Fauna jaskiniowa.
W trakcie dotychczasowych badań w jaskini stwierdzono liczne występowanie "Choleva lederiana gracilenta", podgatunku chrząszcza z rodziny Leiodidae, będącego reliktem epoki lodowej. Wcześniej znany on był jedynie z dwóch jaskiń na terenie Gór Sokolich (Jaskinia pod Sokolą Górą i Jaskinia Studnisko).

</doc>
<doc id="5065792" url="https://pl.wikipedia.org/wiki?curid=5065792" title="Michel Louvain">
Michel Louvain

Michel Louvain (ur. 12 lipca 1937 w Thetford Mines, zm. 14 kwietnia 2021 w Montrealu) – kanadyjski piosenkarz, najbardziej popularny w latach sześćdziesiątych i siedemdziesiątych XX wieku. Nagrał wiele przebojów, a także występował jako prowadzący dla różnych programów telewizyjnych i radiowych. W 1965 roku został wybrany „Mr. Radio - TV ”, czołową osobowość show-biznesu "Radia Kanada", na "Gala des Artistes".
W 2015 roku został odznaczony Orderem Kanady.
Na początku kwietnia 2021 roku zdiagnozowano u niego raka przełyku. Zmarł dwa tygodnie później 14 kwietnia 2021 roku we śnie w Hôpital de Verdun w Montrealu, miał 83 lata.

</doc>
<doc id="5065795" url="https://pl.wikipedia.org/wiki?curid=5065795" title="Bitwa nad Dźwiną (1920)">
Bitwa nad Dźwiną (1920)

Bitwa nad Dźwiną – walki wojsk Frontu Litewsko-Białoruskiego gen. Stanisława Szeptyckiego toczone z oddziałami Armii Czerwonej na przełomie roku 1919 i 1920 w okresie wojny polsko-bolszewickiej.
Geneza.
Latem 1919 Wojsko Polskie realizowało szeroko zakrojoną operację zaczepną, której celem było opanowanie Mińska, Borysowa, Bobrujska i oparcie frontu o linię rzek Dźwiny i Berezyny. W jej wyniku na północy oddziały polskie na przełomie sierpnia i września dotarły do Dźwiny. Przeciwnik utrzymał jednak silne przedmościa pod Dyneburgiem, Krasławiem i Dryssą.
Walki nad Dźwiną.
Dowódca Frontu Litewsko-Białoruskiego gen. Stanisław Szeptycki podzielił front nad Dźwiną na dwa odcinki. Odcinek zachodni od Dyneburga po ujście Wiaty obsadziła 1 Dywizja Piechoty Legionów, część 3 Dywizji Piechoty Legionów i 1 Brygada Jazdy. Dowodzenie nad nim objął gen. Edward Rydz-Śmigły. Odcinek wschodni, osłaniający kierunek z Połocka do Dzisny i biegnący dalej wzdłuż Auty do jeziora Żado, broniła 8 Dywizja Piechoty gen. Stefana Mokrzeckiego. Z uwagi na dwuznaczną postawę Litwinów, a także niejasną sytuację na Łotwie, główny wysiłek obrony frontu skupiony był w rejonie Dyneburga.
Dowództwo sowieckiego Frontu Zachodniego nakazało twardą obronę przedmość na Dźwinie. Miały one w przyszłości stanowić podstawę dla kontrofensywy Armii Czerwonej. Z uwagi na niebezpieczeństwo, jakie stanowiły dla wojsk polskich sowieckie przedmościa, rozkaz ich zlikwidowania otrzymał gen. Rydz-Śmigły. W tym czasie gen. Mokrzecki miał odrzucić nieprzyjaciela w kierunku Połocka i opanować obszar na południowy zachód od linii rzek Dźwina - Ułła, oraz Lepel - Kanał Berezyński. 
Aby sparaliżować akcję zaczepną Polaków, 1 września dwie brygady 1 i 2 Dywizji Strzelców uderzyły z rejonu Dryssy na polską 1 Brygadę Jazdy i odrzuciły ją na Czeress. Równocześnie sowiecka 17 Dywizja Strzelców zaatakowała oddziały 8 Dywizji Piechoty rozlokowane nad Autą. Sowieckie natarcie zagroziło przerwaniem linii obrony na styku polskich 8 DP i 1 DP Leg. 
Dowódca frontu przydzielił dowódcy 8 Dywizji wsparcie – grupę wielkopolską w sile dwóch batalionów piechoty i cztery baterii artylerii. Z uwagi na odległość, mogła ona jednak wejść do walki dopiero około 10 września.
W wyniku cofnięcia się pułków polskiej 1 Brygady Jazdy, odsłonięte zostało skrzydło 1 Dywizji Piechoty Legionów. Z dużymi stratami zatrzymał Sowietów nad Wiatą I batalion 5 pułku piechoty Legionów, a po wejściu do walki głównych sił pułku mjr. Dęba-Biernackiego, zgrupowanego do tej pory pod Krasławiem, odrzucono przeciwnika za Woltę. Sowieci wykorzystali osłabiony odcinek obrony pod Krasławiem i nocą z 9 na 10 września 3 Brygada 4 Dywizji Strzelców rozbiła pozostawiony tutaj III/6 pułku piechoty Legionów oraz dwie kompanie 5 pp Leg. Nacierając dalej w kierunku na Brasław przerwała front na styku 5 i 6 pp Leg. Równocześnie oddziały sowieckiej 1 Dywizji Strzelców uderzyły na przygotowującą się do natarcia 1 Brygadę Jazdy i odrzuciły ją znad Wolty. Rano 10 września kontratakował mjr Dąb-Biernacki. Uderzył on dwoma batalionami 5 pp Leg. znad ujścia Wiaty wzdłuż lewego brzegu Dźwiny na Dryssę, wyszedł na tyły oddziałów sowieckich i w pościgu za rozbitym przeciwnikiem opanował przedmoście Dryssy. 11 września 5 pułk piechoty Legionów wrócił pod Krasław, a w rejon walk 3 Dywizji Piechoty Legionów przybył z Wilna 9 pułk piechoty Legionów. 
12 września inicjatywę przejęli Polacy. Na sowiecką brygadę 4 Dywizji Strzelców od zachodu uderzył 9 pp Leg., a od wschodu 5 pp Leg. Sowiecka brygada została rozbita, a jej resztki wycofały się za Dźwinę. W pościgu za nimi oddziały polskie opanowały przedmoście pod Krasławiem. 12 września na Dzisnę uderzyły oddziały 8 Dywizji Piechoty i 1 Brygady Jazdy, a dwa dni później miejscowość opanowano. W tym czasie grupa wielkopolska rozpoczęła natarcie na Połock i Lepel. 18 września do walk włączyły się siły główne 8 Dywizji i uderzyły w kierunku Lepel - Uszacz. 26 września dotarły do Ułły, a dzień później wyrzuciły z Lepla sowiecką 11 Dywizję Strzelców. Dalej atakowała grupa operacyjna płk. Bolesława Jaźwińskiego. Ruszyła ona na Połock dwiema kolumnami: 36 pułk piechoty nacierał z rejonu Dzisny wzdłuż lewego brzegu Dźwiny, a grupa wielkopolska z rejonu Jazna do linii kolejowej Mołodeczno - Połock i dalej wzdłuż torów na Połock. 20 września sforsowano Uszacz, a następnego dnia zdobyto Jekimanię i odrzucono oddziały 17 Dywizji Strzelców za Dźwinę.
Także pod Dyneburgiem 1 i 6 pułk piechoty Legionów, przy wsparciu czołgów, zdobyły sowieckie przedmoście i wyszły nad Dźwinę.
W połowie października powtórnie uderzyli Sowieci. 16 Armia Nikołaja Sołłohuba siłami 11., 17., 53 i części 52 Dywizji Strzelców uderzyła w rejonie bronionym przez polską 8 Dywizję Piechoty. 19 października uderzenia nie wytrzymała XV Brygada Piechoty płk. Bronisława Kaplińskiego, a jej oddziały zostały odrzucone za Uszacz. Dzień później 53 Dywizja Strzelców sforsowała Dźwinę na odcinku XVI Brygady Piechoty płk. Bolesława Jaźwińskiego. Przeciwnik zdobył Uszacz, zmuszając Polaków do odwrotu na linię rzek Berezyny i Auty. Na pomoc 8 Dywizji Piechoty gen. Szeptycki skierował grupę pod dowództwem gen. Rydza-Śmigłego w składzie 1. i 3 DP Leg. Podporządkował mu także XVI Brygadą Piechoty. W sumie grupa liczyła około 7500 żołnierzy, 23 działa, 220 ckm-ów. Głównym zadaniem grupy było natarcie na Połock. Gen. Rydz-Śmigły zamierzał wykonać uderzenie siłami I Brygady Piechoty Legionów ppłk. Michała Tokarzewskiego na Orzechowo - Farynowo - Homel oraz XVI Brygadą Piechoty wzdłuż Dźwiny na Połock. Celem osłony zgrupowania uderzeniowego zorganizowano odwodową Grupę „Czeress". 
O świcie 3 listopada Polacy uderzyli na stanowiska sowieckiej 17 Dywizji Strzelców i do wieczora przełamali obronę zaskoczonego nieprzyjaciela. 4 listopada 36 pułk piechoty zajął przedmoście Jekimanię, a po kilku dniach walk zdobyto stanowiska zajmowane przed rozpoczęciem sowieckiej ofensywy. Nocą z 9 na 10 listopada w rejonie Połocka Sowieci wyprowadzili kontratak. Co prawda trzy pułki strzeleckie przeprawiły się przez Dźwinę, ale działania pododdziałów 36 pułku zmuszały je kolejno do odwrotu.
Bilans walk.
Po listopadowych walkach nad Dźwiną nastąpił okres walk pozycyjnych. Do maja 1920, czyli do ruszenia pierwszej ofensywy Frontu zachodniego Michaiła Tuchaczewskiego, oddziały polskie dokonały 26 dużych i kilkudziesięciu mniejszych wypadów za rzekę na tyły przeciwnika.

</doc>
<doc id="5065806" url="https://pl.wikipedia.org/wiki?curid=5065806" title="Rajd Wysp Kanaryjskich 2001">
Rajd Wysp Kanaryjskich 2001

Rajd Wysp Kanaryjskich 2001 (25. Rallye El Corte Inglés) – 25 edycja rajdu samochodowego Rajd Wysp Kanaryjskich rozgrywanego na Wyspach Kanaryjskich. Rozgrywany był od 21 do 22 kwietnia 2001 roku. Była to dziewiąta runda Rajdowych Mistrzostw Europy w roku 2001 (rajd miał najwyższy współczynnik - 20) oraz druga runda Rajdowych Mistrzostw Hiszpanii.

</doc>
<doc id="5065808" url="https://pl.wikipedia.org/wiki?curid=5065808" title="Kawaleria samodzielna Wojska Polskiego w bitwie nad Bzurą">
Kawaleria samodzielna Wojska Polskiego w bitwie nad Bzurą



</doc>
<doc id="5065810" url="https://pl.wikipedia.org/wiki?curid=5065810" title="Operacja Downfall">
Operacja Downfall

Operacja Downfall – kryptonim niezrealizowanego planu inwazji aliantów (głównie Amerykanów) na Wyspy Japońskie pod koniec II wojny światowej. Planowana operacja została odwołana, gdy Cesarstwo Wielkiej Japonii poddało się po atakach atomowych na Hiroszimę i Nagasaki oraz przystąpieniu Związku Radzieckiego do wojny przeciwko Japonii i jego inwazji na Mandżurię. Operacja Downfall miała składać się z dwóch części pod kryptonimami Olympic i Coronet. Celem operacji Olympic, której rozpoczęcie planowano na listopad 1945 roku, było zdobycie południowej części najbardziej wysuniętej na południe głównej wyspy Japonii, Kiusiu, z wykorzystaniem niedawno zdobytej wyspy Okinawa, która miała służyć jako baza dla sił inwazyjnych. Na początku 1946 roku miała się rozpocząć operacja Coronet, planowana inwazja na równinę Kantō, niedaleko Tokio, na największej japońskiej wyspie Honsiu. Bazy lotnicze na Kiusiu zdobyte podczas operacji Olympic umożliwiłyby bezpośrednie wsparcie powietrzne dla operacji Coronet. Gdyby doszło do tej operacji, byłaby to największa desantowa operacja amfibijna w historii.
Geografia Japonii sprawiała, że powyższy plan inwazji był dość oczywisty również dla Japończyków; byli oni w stanie dokładnie przewidzieć posunięcia aliantów i odpowiednio dostosować swój plan obronny, który także był w przygotowaniu: operację Ketsugō. Japończycy przeznaczyli większość swoich sił do obrony Kiusiu, pozostawiając niewiele wojsk w rezerwie na jakiekolwiek późniejsze operacje obronne. Przewidywania dotyczące ofiar planowanej inwazji były bardzo zróżnicowane, ale zawsze niezwykle wysokie. W zależności od stopnia, w jakim japońscy cywile stawiliby opór inwazji, szacunki sięgały nawet milionów ofiar w szeregach aliantów.
Planowanie.
Odpowiedzialność za planowanie operacji Downfall spadła na najwyższych amerykańskich dowódców: admirała floty Chestera Nimitza, generała armii Douglasa MacArthura i połączonych szefów sztabu: admirałów floty Ernesta Kinga i Williama Leahy’ego oraz generałów armii: George’a Marshalla i Henry’ego Arnolda (ten ostatni był dowódcą Sił Powietrznych Armii USA). W tym samym czasie rozważano również awansowanie MacArthura do specjalnego „superstopnia” sześciogwiazdkowego generała (General of the Armies), aby uzyskał on władzę operacyjną nad innymi, pięciogwiazdkowymi generałami. Jednak propozycja awansowania MacArthura była dopiero na poziomie nieformalnej dyskusji w momencie zakończenia II wojny światowej.
W tamtym czasie rozwój prac nad amerykańską bombą atomową był bardzo pilnie strzeżoną tajemnicą państwową (nawet ówczesny wiceprezydent Harry Truman nie wiedział o jej istnieniu, dopóki nie został prezydentem po śmierci Franklina Roosevelta), znanym tylko kilku najwyższym urzędnikom spoza Projektu Manhattan, a planowanie inwazji na Japonię w ogóle nie brało pod uwagę jej użycia. Gdy bomba atomowa stała się dostępna, gen. Marshall przewidział użycie jej do wsparcia inwazji, w przypadku gdyby udało się wyprodukować wystarczającą ich liczbę na czas.
Przez całą wojnę na Pacyfiku alianci nie byli w stanie uzgodnić między sobą jednego głównodowodzącego wszystkimi siłami zbrojnymi. Dowództwo alianckie zostało podzielone na regiony: na przykład Nimitz dowodził Obszarem Oceanu Spokojnego ("Pacific Ocean Areas"), podczas gdy MacArthur był Naczelnym Dowódcą Aliantów na Południowo-Zachodnim Pacyfiku ("Supreme Allied Commander, South West Pacific Area"), a brytyjski admirał Louis Mountbatten był Naczelnym Dowódcą Aliantów w Azji Południowo-Wschodniej ("Supreme Allied Commander, South East Asia Command"). Jednolite dowództwo uznano jednak za konieczne do inwazji na Japonię. Rywalizacja pomiędzy rodzajami sił zbrojnych o to, kto powinien być najwyższym dowódcą (Marynarka Wojenna Stanów Zjednoczonych chciała Nimitza, lecz Armia Stanów Zjednoczonych preferowała MacArthura) była tak poważna, że groziła fiaskiem całego procesu planowania inwazji. Ostatecznie marynarka częściowo ustąpiła, a MacArthur miał otrzymać całkowite dowództwo nad wszystkimi siłami alianckimi, jeśli okoliczności będą tego wymagać.
Rozważania.
Głównymi kwestiami, z którymi musieli się zmierzyć planiści, był czas i straty – w jaki sposób mogli zmusić Japonię do jak najszybszej kapitulacji, przy jak najmniejszej liczbie ofiar po stronie alianckiej. Przed konferencją w Quebecu w 1943 roku wspólny kanadyjsko-brytyjsko-amerykański zespół planistyczny opracował Plan Pokonania Japonii („Appreciation and Plan for the Defeat of Japan”), który przewidywał inwazję na Wyspy Japońskie dopiero w latach 1947–1948. Amerykańscy Połączeni Szefowie Sztabów uważali jednak, że przedłużanie wojny do takiego stopnia jest niebezpieczne dla morale narodu. Dlatego zamiast tego na konferencji w Quebecu Połączeni Szefowie Sztabów uzgodnili, że Japonia powinna zostać zmuszona do kapitulacji nie później niż rok po pokonaniu Niemiec.
Marynarka Wojenna Stanów Zjednoczonych proponowała zastosowanie blokady morskiej i obfite bombardowania w wykonaniu sił powietrznych, aby doprowadzić do kapitulacji Japonii. Zaproponowali operacje pomocnicze, mające na celu zajęcie baz lotniczych w pobliskim Szanghaju, Chinach i Korei, co dałoby Siłom Powietrznym Armii Stanów Zjednoczonych serię wysuniętych baz lotniczych, z których można było bombardować Japonię w celu zmuszenia jej do poddania się. Z drugiej strony armia argumentowała, że taka strategia może „przedłużyć wojnę w nieskończoność” i doprowadzić do niepotrzebnych strat, a zatem inwazja była konieczna. Dowódcy armii postulowali uderzenie na wielką skalę bezpośrednio na Wyspy Japońskie, bez żadnej z operacji pobocznych, które sugerowała marynarka. Ostatecznie przeważył punkt widzenia armii.
Geograficznie Japonia stanowiła bardzo ambitny cel, oddalony od innych lądów i posiadający bardzo niewiele plaż nadających się do wysadzenia desantu z morza. Tylko Kiusiu (najbardziej wysunięta na południe wyspa Japonii) i plaże równiny Kantō (zarówno na południowy zachód, jak i południowy wschód od Tokio) były dogodnymi strefami desantu. Ostatecznie alianci zdecydowali się na dwuetapową inwazję. Operacja Olympic miała na celu opanowanie południowej części Kiusiu. Powstałyby tam bazy lotnicze, które umożliwiłyby bezpośrednie wsparcie powietrzne dla operacji Coronet, ataku na Zatokę Tokijską.
Założenia.
Chociaż geografia Japonii była dobrze znana, amerykańscy planiści wojskowi musieli oszacować siły obronne, z którymi będą musieli się zmierzyć. Opierając się na danych wywiadowczych dostępnych na początku 1945 roku, ich założenia obejmowały, co następuje:
Olympic.
Operacja Olympic, inwazja na Kiusiu, miała się rozpocząć w „Dzień X” („X-Day”), który został zaplanowany na 1 listopada 1945 roku. Jeśli by do niej doszło, to połączona flota morska aliantów byłaby największą, jaką kiedykolwiek do tamtej pory zgromadzono w jednym miejscu, obejmując 42 lotniskowce, 24 pancerniki oraz 400 niszczycieli i niszczycieli eskortowych. Czternaście amerykańskich „ekwiwalentów dywizji” (13 dywizji i dwa pułkowe zespoły bojowe) miało wylądować już pierwszego dnia inwazji. Przy wykorzystaniu Okinawy jako bazy wypadowej, celem operacji byłoby zajęcie południowej części Kiusiu. Obszar ten zostałby następnie wykorzystany jako kolejny punkt wypadowy do ataku na Honsiu w ramach operacji Coronet. Operacja Olympic miała również zawierać komponent dezinformacyjny, znany jako operacja Pastel. Miał on za zadanie przekonać Japończyków, że Połączeni Szefowie Sztabów odrzucili pomysł bezpośredniej inwazji, a zamiast tego zamierzali okrążyć Japonię i bombardować ją do kapitulacji. Wymagałoby to zajęcia baz na Formozie, wzdłuż chińskiego wybrzeża oraz w rejonie Morza Żółtego.
Za taktyczne wsparcie lotnicze podczas nadchodzącej inwazji miały odpowiadać 5, 7 i 13 Armia Powietrzna. Byłyby one odpowiedzialne za atakowanie japońskich lotnisk i arterii transportowych na Kiusiu i południowym Honsiu (np. Tunel Kanmon) oraz zdobycie i utrzymywanie przewagi powietrznej nad plażami. Zadanie bombardowania strategicznego spadło na Strategiczne Siły Powietrzne Stanów Zjednoczonych na Pacyfiku (USASTAF) – formację złożoną z 8 i 20 Armii Powietrznej oraz brytyjskiej "Tiger Force". USASTAF i "Tiger Force" miały pozostać aktywne również w czasie operacji Coronet. Dla 20 Armii Powietrznej zadanie to oznaczało po prostu dalsze pełnienie swojej dotychczasowej roli głównej alianckiej siły bombowej, używanej przeciwko Wyspom Japońskim, operującej z lotnisk na Marianach. Po zakończeniu wojny w Europie w maju 1945 roku planowano również przeniesienie niektórych grup ciężkich bombowców z doświadczonej 8 Armii Powietrznej do baz lotniczych na Okinawie w celu przeprowadzania strategicznych nalotów bombowych w koordynacji z 20 Armią. 8 Armia miała przy tym zamienić swoje Latające Fortece B-17 i B-24 Liberatory na nowocześniejsze B-29 Superfortress (swój pierwszy B-29 otrzymała 8 sierpnia 1945 roku).
Inwazja na Okinawę dowiodła wartości ustanowienia bezpiecznych kotwicowisk w pobliżu strefy walk dla okrętów, które nie są potrzebne bezpośrednio przy plażach desantowych i dla jednostek pływających uszkodzonych w wyniku ataku powietrznego. Dlatego przed główną inwazją miały zostać zajęte przybrzeżne wyspy Tane-ga-shima, Yaku-shima i Koshiki-jima, począwszy od X − 5 (czy piątego dnia przed inwazją).
Kiusiu miało zostać zaatakowane przez 6 Armię Stanów Zjednoczonych w trzech punktach: w Miyazaki, Ariake i Kushikino. Gdyby zegar został narysowany na mapie Kiusiu, punkty te odpowiadałyby z grubsza odpowiednio godzinie 4:00, 5:00 i 7:00. 35 plaż desantowych zostało nazwanych od marek i popularnych modeli samochodów z tamtych czasów: Austin, Buick, Cadillac i tak dalej, aż do Stutz, Winton i Zephyr. Mając jeden korpus przydzielony do każdego lądowania, planiści inwazji zakładali, że Amerykanie przewyższą liczebnie Japończyków mniej więcej trzy do jednego. Na początku 1945 roku Miyazaki było praktycznie niebronione, lecz Ariake ze swoim dobrym, pobliskim portem miało silną ochronę. Inwazja nie miała na celu podbicia całej wyspy, tylko najbardziej wysuniętej na południe jednej trzeciej jej powierzchni, na co wskazuje przerywana linia na mapie oznaczona jako „ogólna granica natarcia na północ”. Południowe Kiusiu zapewniłoby odpowiedni przyczółek i cenną bazę lotniczą dla operacji Coronet.
Coronet.
Operacja Coronet, inwazja na Honsiu przez równię Kantō na południe od stolicy, miała rozpocząć się w „Dzień Y” („Y-Day”), który wstępnie zaplanowano na 1 marca 1946 roku. Operacja Coronet byłaby większa nawet niż operacja Olympic, angażując do 40 dywizji przeznaczonych zarówno na początkowe lądowanie, jak i kontynuację działań w głębi lądu. Gdyby doszła do skutku, byłaby to niezaprzeczalnie największa operacja desantowa w historii (dla porównania, na potrzeby operacji Overlord w Normandii użyto tylko 12 dywizji podczas początkowego lądowania). W początkowej fazie 1 Armia wylądowałaby na plaży Kujūkuri na półwyspie Bōsō, podczas gdy 8 Armia uderzyłaby na Hiratsuka w zatoce Sagami. Później, dodatkowe siły w postaci do 12 dywizji z 10 Armii i Korpusu Brytyjskiej Wspólnoty Narodów miały zostać dostarczone jako posiłki. Siły alianckie skierowałyby się wówczas na północ i w głąb lądu, spotykając się w Tokio.
Gromadzenie sił.
Operacja Olympic miała być przeprowadzona przy użyciu sił i zasobów już obecnych na Pacyfiku, w tym Brytyjskiej Floty Pacyfiku, formacji Wspólnoty Narodów, która składała się z co najmniej osiemnastu lotniskowców (zapewniających 25% lotnictwa aliantów) i czterech pancerników. "Tiger Force", wspólna jednostka ciężkich bombowców dalekiego zasięgu Wspólnoty Narodów, miała zostać przeniesiona z jednostek RAF, RAAF, RCAF i RNZAF oraz personelu służącego w Bomber Command w Europie. W 1944 roku na wczesnym etapie planowania przewidywano użycie 500–1000 samolotów, w tym jednostek przeznaczonych do tankowania w powietrzu. Planowane siły zostały później ograniczone do 22 dywizjonów, a do czasu zakończenia wojny do 10 dywizjonów: od 120 do 150 Avro Lancaster/Avro Lincoln, operujących z baz lotniczych na Okinawie. "Tiger Force" miały obejmować elitarny 617 Dywizjon Bombowy („The Dambusters”), który przeprowadzał specjalistyczne operacje bombowe, take jak operacja Chastise w Niemczech.
Początkowo planiści amerykańscy nie planowali również użycia w operacji Downfall żadnych alianckich sił lądowych spoza USA. Gdyby posiłki były potrzebne na wczesnym etapie operacji Olympic, zostałyby one odłączone od sił amerykańskich gromadzonych na potrzeby operacji Coronet – dla której z kolei miało nastąpić masowe przesunięcie jednostek z południowo-zachodniego Pacyfiku, Chin, Birmy, Indii i Europy. Obejmowałyby one takie związki operacyjne, jak 1 Armia Stanów Zjednoczonych (15 dywizji) i 8 Armia Powietrzna. Rząd australijski poprosił na wczesnym etapie o włączenie dywizji piechoty armii australijskiej do udziału w pierwszej fazie inwazji (Olympic). Propozycja została jednak odrzucona przez amerykańskich dowódców i nawet początkowe plany operacji Coronet, według amerykańskiego historyka Johna Ray Skatesa, nie przewidywały, że jednostki ze Wspólnoty Narodów lub innych armii alianckich zostaną desantowane na równinie Kantō w 1946 roku.
Pierwsze „oficjalne plany wskazywały [na to], że jednostki szturmowe, pierwszoliniowe i rezerwowe będą pochodzić z sił amerykańskich”. Według Skatesa do połowy 1945 roku – kiedy plany operacji Coronet były intensywnie przerabiane – wiele innych państw alianckich „zaoferowało swe siły lądowe i rozwinęła się debata” wśród przywódców politycznych i wojskowych zachodnich aliantów „na temat wielkości, misji, wyposażenia, i wsparcie tych kontyngentów”. Po negocjacjach zdecydowano, że operacja Coronet obejmie także Korpus Wspólnoty Narodów, złożony z po jednej dywizji piechoty z armii australijskiej, brytyjskiej i kanadyjskiej. Posiłki byłyby dostępne zarówno z wyżej wymienionych krajów, jak i z innych państw Wspólnoty Narodów. Jednak MacArthur zablokował propozycje włączenia do sił inwazyjnych dywizji armii indyjskiej z powodu zbyt dużych różnic w języku, organizacji, składzie, wyposażeniu, wyszkoleniu i doktrynie. Zalecił również, aby korpus był zorganizowany na wzór korpusu amerykańskiego, korzystał tylko ze sprzętu i logistyki amerykańskiej oraz aby szkolił się w USA przez sześć miesięcy przed inwazją; wszystkie te sugestie zostały przyjęte. Rząd brytyjski zasugerował, że: Korpusem Wspólnoty Narodów powinien dowodzić gen. por. Charles Keightley, połączoną flotą Wspólnoty Narodów winien kierować wiceadm. William Tennant, oraz że – jako iż jednostki powietrzne Wspólnoty będą zdominowane przez lotnictwo australijskie – oficer dowodzący siłami powietrznymi powinien być Australijczykiem. Jednak rząd Australii zakwestionował powołanie na to stanowisko oficera bez doświadczenia w walce z Japończykami, takiego jak Keightley, i zasugerował, że należy mianować gen. por. Lesliego Morsheada, Australijczyka, który prowadził kampanie na Nowej Gwinei i Borneo. Wojna zakończyła się, zanim ustalono szczegóły składu i dowodzenia tego korpusu. W inwazji miały uczestniczyć także wojska francuskie.
Przewidywane siły inwazyjne.
Powyższe dane dotyczące operacji Coronet nie uwzględniają zarówno bezpośrednich rezerw w sile 3 dywizji, jak i przewidywanych 10–12 dodatkowych dywizji, które miały wylądować jako posiłki.
Operacja Ketsu-gō.
Tymczasem Japończycy mieli własne plany. Imperium obawiało się, że inwazja nastąpi latem 1945 roku, jednak bitwa o Okinawę trwała tak długo, że najwyżsi dowódcy japońscy doszli do wniosku, iż alianci nie będą w stanie rozpocząć kolejnej operacji przed sezonem tajfunów na Pacyfiku, podczas którego pogoda będzie zbyt ryzykowna dla operacji desantowych. Japoński wywiad dość dokładnie przewidział miejsce inwazji: południowe Kiusiu w Miyazaki, zatoce Ariake i/lub na półwyspie Satsuma.
Podczas gdy Japonia nie miała już realnej perspektywy wygrania wojny, przywódcy Cesarstwa wierzyli, że mogą uczynić koszty inwazji i okupacji Wysp Japońskich zbyt wysokimi, aby alianci mogli je zaakceptować, co doprowadziłoby raczej do zawieszenia broni niż do całkowitej klęski. Japoński plan obronny nazwano operacją Ketsu-gō (決号作戦, "Ketsu-gō sakusen"). Dowódcy wojskowi i politycy planowali poderwać całą ludność Japonii do przeciwstawienia się inwazji, a od czerwca 1945 roku rozpoczęła się kampania propagandowa wzywająca do „chwalebnej śmierci stu milionów”. Głównym przesłaniem tej kampanii było to, że „chwalebnie” jest umrzeć za boskiego cesarza Japonii i dlatego każdy Japończyk, mężczyzna, kobieta i dziecko, powinni umrzeć za cesarza, kiedy przybędą alianci. Choć nie wydawała się możliwa zagłada aż na taką skalę, zarówno amerykańscy, jak i japońscy dowódcy w tamtym czasie przewidywali milionowe straty po obu stronach. Od przegranej bitwy o Saipan japońska propaganda wzmagała narrację o patriotycznej śmierci i przedstawiała Amerykanów jako bezlitosnych „białych diabłów”. Podczas bitwy o Okinawę japońscy oficerowie rozkazali cywilom niezdolnym do walki popełnić samobójstwo, żeby nie wpadli w ręce Amerykanów, a wszystkie dostępne dowody sugerują, że takie same rozkazy zostałyby wydane na Wyspach Japońskich. Japończycy potajemnie budowali podziemną kwaterę główną w Matsushiro w prefekturze Nagano, aby chronić cesarza i Cesarski Sztab Generalny podczas inwazji. Planując operację Ketsu-gō, japońscy planiści przecenili siłę wojsk inwazyjnych: podczas gdy plan inwazji aliantów przewidywał 54 dywizje włącznie z posiłkami (14 dla operacji Olympic i 38–40 dla operacji Coronet), Japończycy spodziewali się ich aż 90.
Kamikaze.
Adm. Matome Ugaki został odwołany do Japonii w lutym 1945 roku i objął dowództwo nad 5 Flotą Powietrzną na Kiusiu. Formacja ta została przydzielona do ataków kamikaze na okręty biorące udział w inwazji na Okinawę, operacji Ten-gō, i rozpoczęła szkolenie pilotów oraz montaż samolotów przeznaczonych do obrony Kiusiu, spodziewanego pierwszego celu amerykańskiej inwazji. Japońska obrona opierała się w dużej mierze na kamikaze. Oprócz przerzucenia myśliwców i bombowców do jednostek kamikaze zmienili oni przydział prawie wszystkich swoich nowych pilotów na misje samobójcze. Ponad 10 000 samolotów było gotowych do użycia w lipcu (jeszcze więcej miało być zbudowanych do października), a także setki nowo wyprodukowanych miniaturowych okrętów podwodnych typu "Shin'yō", które miały atakować okręty alianckie na morzu. Nawet do 2000 pilotów-samobójców przeprowadziło ataki podczas bitwy o Okinawę, osiągając około jednego trafienia na dziewięć ataków. Na Kiusiu, z powodu bardziej sprzyjających okoliczności (takich jak teren, który zmniejszyłby przewagę radarową aliantów), obrońcy mieli nadzieję podnieść tę wartość do jednego na sześć, przytłaczając flotę amerykańską dużą liczbą ataków kamikaze w ciągu kilku godzin. Japończycy zakładali, że ich samoloty zatopią ponad 400 okrętów, a ponieważ szkolili pilotów, aby celowali w transportowce, a nie w lotniskowce i niszczyciele, straty aliantów byłyby nieproporcjonalnie większe niż na Okinawie. W jednym z badań oszacowano, że piloci kamikaze mogą zniszczyć od jednej trzeciej do połowy sił inwazyjnych jeszcze przed lądowaniem.
Adm. Ernest King, dowódca Marynarki Wojennej Stanów Zjednoczonych, był tak zaniepokojony stratami spowodowanymi atakami kamikaze, że on i inni starsi oficerowie marynarki optowali za odwołaniem operacji Downfall, a zamiast tego chcieli kontynuować kampanię bombardowania japońskich miast oraz blokadę dostaw żywności i zapasów, dopóki Japończycy się nie poddadzą. Jednak gen. George Marshall argumentował, że wymuszenie kapitulacji w ten sposób może zająć kilka lat, jeśli w ogóle ona nastąpi W związku z tym Marshall i Knox doszli do wniosku, że Amerykanie będą musieli najechać Japonię, aby zakończyć tę wojnę, niezależnie od ofiar.
Siły morskie.
Pomimo druzgocących strat, jakie poniosła do tego momentu wojny, Cesarska Marynarka Wojenna Japonii, zorganizowana wówczas pod Dowództwem Generalnym Marynarki Wojennej, była zdeterminowana, aby wyrządzić aliantom jak największe szkody. Po zakończeniu walk o Okinawę Japończykom pozostały zaledwie cztery pancerniki (wszystkie uszkodzone), pięć uszkodzonych lotniskowców, dwa krążowniki, 23 niszczyciele i 46 okrętów podwodnych. Jednakże bardziej od słabości floty Japończykom doskwierał fakt, że brakowało im wystarczającej ilości paliwa do dalszych wypadów na pełnym morzu, dlatego planowali zamiast tego wykorzystać siłę ognia przeciwlotniczego artylerii swoich okrętów do obrony instalacji morskich podczas dokowania w porcie. Pomimo niezdolności prowadzenia operacji floty na dużą skalę, japońska marynarka nadal utrzymywała tysiące samolotów bojowych i posiadała prawie 2 miliony personelu na Wyspach Japońskich, zapewniając sobie dużą rolę w nadchodzącej operacji obronnej. Ponadto w Japonii było wciąż około 100 miniaturowych okrętów podwodnych typu "Kōryū", 300 mniejszych miniaturowych okrętów podwodnych typu "Kairyū", 120 żywych torped kaiten i 2412 okrętów samobójczych "Shin'yō". W przeciwieństwie do większych okrętów, te, razem z niszczycielami i okrętami podwodnymi floty, miały być świadkami szeroko zakrojonych działań w obronie wybrzeża, mających na celu zniszczenie około 60 alianckich transportowców.
Marynarka wyszkoliła także grupę płetwonurków, aby ci służyli jako zamachowcy-samobójcy, fukuryū. Mieli oni, uzbrojeni w miny odpalane kontaktowo, nurkować pod okrętami desantowymi i wysadzać je w powietrze razem z sobą. Skład takich min został umieszczony na dnie morza przy każdej potencjalnej plaży inwazyjnej do wykorzystania przez fukuryū; planowano umieszczenie tam nawet 10 000 min. Około 1200 nurków-samobójców zostało przeszkolonych do kapitulacji Japonii.
Siły lądowe.
Dwie możliwe opcje obrony przed inwazją desantową z morza to silna obrona plaż lub wycofanie się i walka w głębi lądu. W czasie wojny na Pacyfiku (na przykład na Tarawie) Japończycy zastosowali silną obronę na plażach, zachowując niewielkie lub żadne siły w rezerwie, ale taktyka ta okazała się podatna na bombardowanie linii brzegowej przed inwazją. Później na Peleliu, Iwo Jimie i Okinawie obrońcy zmienili strategię i okopali swoje siły na lepiej nadającym się do obrony terenie. Na Kiusiu Japończycy przyjęli plan pośredni: większość ich sił obronnych znajdowała się kilka kilometrów w głąb lądu, wystarczająco daleko, aby uniknąć narażenia na ostrzał z morza, ale wystarczająco blisko, aby Amerykanie nie mogli zdobyć bezpiecznego przyczółka przed przystąpieniem do głębszego ataku. Rezerwy przeznaczone do kontrataku były jeszcze dalej, przygotowane do uderzenia na największe zgrupowanie sił inwazyjnych. W marcu 1945 roku na Kiusiu stacjonowała tylko jedna dywizja bojowa. W ciągu następnych czterech miesięcy Cesarska Armia Japońska przeniosła jednostki z Mandżurii, Korei i północnej Japonii, jednocześnie gromadząc inne siły. W sierpniu Japończycy mieli na wyspie już 14 dywizji i różne mniejsze formacje, w tym trzy brygady czołgów, w sumie 900 tys. ludzi. Chociaż Japończycy byli w stanie zmobilizować nowych żołnierzy, wyposażenie ich było trudniejsze. W sierpniu armia japońska w ojczyźnie miała równowartość 65 dywizji, ale jej sprzęt wystarczał tylko dla 40, a amunicja dla 30.
Japończycy formalnie nie zdecydowali się postawić "va banque" na wynik bitwy o Kiusiu, ale skoncentrowali swoje siły do tego stopnia, że niewiele pozostało ich w rezerwie. Według jednego z szacunków siły na Kiusiu posiadały 40% całej amunicji na Wyspach Japońskich. Ponadto Japończycy zorganizowali Ochotniczy Korpus Bojowy, w skład którego wchodzili wszyscy zdrowi mężczyźni w wieku od 15 do 60 lat i kobiety w wieku od 17 do 40 lat (pierwszy w historii Japonii przypadek dopuszczenia kobiet do służby z bronią), co daje łącznie 28 milionów ludzi do wsparcia sił bojowych, a później także do wykonywania zadań bojowych. Brakowało im broni, wyszkolenia i mundurów: wielu było uzbrojonych w bardzo przestarzałą broń palną, koktajle Mołotowa, długie łuki, miecze, noże, bambusowe lub drewniane włócznie, a nawet kije i pałki: oczekiwano, że poradzą sobie z tym, co mają. Jedna zmobilizowana licealistka, Yukiko Kasai, dostała jako broń szydło i powiedziała: „Nawet zabicie jednego amerykańskiego żołnierza to sukces. [...] Muszę tylko wycelować w brzuch”. Oczekiwano, że to pospolite ruszenie będzie służyć jako „obrona drugiej linii” podczas inwazji aliantów oraz do prowadzenia wojny partyzanckiej na obszarach miejskich i w górach.
Dowództwo japońskie zamierzało zorganizować personel armii według następującego planu:
&lt;poem&gt;
 Całkowita liczba zmobilizowanych: 3 150 000
 Kiusiu – 900 000
 Kantō (Tokyo) – 950 000
 Korea – 247 000
 W czasie decydującej bitwy
 Kiusiu – 990 000
 Kantō – 1 280 000
 &lt;/poem&gt;
Zmiana planów operacji Olympic przez aliantów.
Zagrożenie powietrzne.
Amerykański wywiad wojskowy początkowo szacował liczbę japońskich samolotów na około 2 500. Doświadczenia z nieprzyjacielskim lotnictwem na Okinawie były bardzo złe dla Amerykanów – średnio prawie dwie ofiary śmiertelne i podobna liczba rannych na okręcie podczas jednego ataku kamikaze – a na Kiusiu prawdopodobnie straty byłyby jeszcze cięższe. Aby zaatakować okręty u wybrzeży Okinawy, japońskie samoloty musiały latać na duże odległości nad otwartym oceanem. Aby zaatakować statki u wybrzeży Kiusiu, mogły większość dystansu pokonać nad lądem, a następnie doskoczyć na krótką odległość do floty desantowej. Stopniowo aliancki wywiad dowiadywał się, że Japończycy przeznaczają wszystkie swoje samoloty na misje kamikaze i podejmują skuteczne środki, aby zachować jak największą ich liczbę na czas inwazji. Według szacunków armii amerykańskiej w maju było to 3391 samolotów; w czerwcu 4862; w sierpniu 5911. Szacunki marynarki z lipca, z pominięciem jakiegokolwiek rozróżnienia między samolotami szkoleniowymi i bojowymi, wyniosły 8750; w sierpniu 10 290. Do czasu zakończenia wojny Japończycy faktycznie posiadali około 12 700 samolotów na Wyspach Japońskich, mniej więcej połowa z nich należała do kamikaze.
Alianckie środki obrony okrętów przeciwko kamikaze znane jako Big blue blanket, wymagały dodania na lotniskowce większej liczby dywizjonów myśliwskich zamiast torpedowców i bombowców nurkujących oraz przekształcenia maszyn B-17s w latające radary, na sposób podobny do dzisiejszych AWACS. Nimitz zaplanował odwrócenie uwagi przed inwazją, wysyłając flotę ku plażom desantowym na kilka tygodni przed prawdziwą inwazją, aby zwabić kamikaze do ich lotu w jedną stronę, gdzie znaleźliby okręty bojowe najeżone działami przeciwlotniczymi zamiast cennych i podatnych na atak z powietrza transportowców. Główną obronę przed japońskimi atakami powietrznymi miałyby zapewnić ogromne siły myśliwskie (w tym grupy P-51 Mustang) gromadzone na wyspach Riukiu, zwłaszcza na Okinawie; 5 i 7 Armia Powietrzna oraz jednostki lotnicze Korpusu Piechoty Morskiej Stanów Zjednoczonych miały operować z tych wysp, aby bombardować Japonię.
Zagrożenie naziemne.
Przez kwiecień, maj i czerwiec aliancki wywiad śledził gromadzenie japońskich sił lądowych, w tym pięciu dywizji wysłanych na Kiusiu, z dużym zainteresowaniem, ale także pewnym samozadowoleniem, wciąż przewidując, że w listopadzie łącznie na Kiusiu będzie około 350 000 żołnierzy. Zmieniło się to w lipcu, wraz z odkryciem czterech nowych dywizji i dowodów na to, że nadejdą kolejne. W sierpniu liczba ta osiągnęła 600 tys., a kryptoanalitycy z zespołu Magic zidentyfikowali dziewięć dywizji na południowym Kiusiu – trzykrotność oczekiwanej siły. Szacunkowa liczby żołnierzy japońskich na początku lipca wynosiła 350 000, wzrastając do 545 000 na początku sierpnia.
Informacje wywiadowcze o japońskich przygotowaniach obronnych na Kiusiu, które pojawiły się w połowie lipca, wywołały potężne reperkusje zarówno na Pacyfiku, jak i w Waszyngtonie. 29 lipca szef wywiadu MacArthura, gen. mjr Charles Willoughby, jako pierwszy zauważył, że kwietniowe szacunki dopuszczały rozmieszczenie przez Japonię sześciu dywizji na Kiusiu, z potencjałem do rozmieszczenia dziesięciu. „Te [sześć] dywizji pojawiło się od tego czasu, zgodnie z przewidywaniami” – zauważył – „a końca nie widać”. Jeśli ta tendencja nie odwróciłaby się, groziło to „wzrostem [sił nieprzyjaciela] do punktu, w którym będziemy atakować w stosunku jeden (1) do jednego (1), co nie jest receptą na zwycięstwo”. W chwili kapitulacji Japończycy mieli ponad 735 tys. żołnierzy na stanowiskach lub w drodze na stanowiska bojowe na samym Kiusiu. Całkowita liczebność japońskich sił zbrojnych w ojczyźnie wynosiła 4 335 500, z czego 2 372 700 w armii i 1 962 800 w marynarce wojennej. Gromadzenie się wojsk japońskich na Kiusiu skłoniło amerykańskich planistów wojennych, przede wszystkim gen. George’a Marshalla, do rozważenia drastycznych zmian w operacji Olympic lub zastąpienia jej innym planem inwazji.
Broń chemiczna.
Obawy przed „Okinawą od jednego końca Japonii do drugiego” skłoniły aliantów do rozważenia użycia innej niż typowa broni, w tym broni chemicznej. Zaplanowano szeroko zakrojoną wojnę chemiczną przeciwko ludności Japonii i uprawom żywności przy użyciu zapasów broni chemicznej zgromadzonych na Marianach. Ze względu na kilka czynników, w tym przewidywalne kierunki wiatru, Japonia była szczególnie narażona na ataki gazowe. Chociaż w USA wyprodukowano duże ilości gazu bojowego i sporządzono plany ich użycia, jest jednak mało prawdopodobne, aby do tego doszło. Richard B. Frank stwierdza, że kiedy propozycja ta dotarła do Trumana w czerwcu 1945 roku, prezydent zawetował użycie broni chemicznej przeciwko ludziom; ich zastosowanie w celu niszczenia upraw nadal było jednak brane pod uwagę. Według Edwarda J. Drea strategiczne użycie broni chemicznej na masową skalę nie było rozważane ani proponowane przez żadnego z wyższych rangą przywódców amerykańskich; raczej debatowali oni nad taktycznym użyciem broni chemicznej przeciwko zgrupowaniom japońskiego ruchu oporu.
Chociaż wojna chemiczna została zakazana na mocy protokołu genewskiego w 1925 roku, ani Stany Zjednoczone, ani Japonia nie były wówczas jego sygnatariuszem. Podczas gdy USA złożyły nieoficjalne deklaracje, że nigdy nie rozpoczną wojny chemicznej, Japonia użyła gazu przeciwko Chińczykom na początku II wojny chińsko-japońskiej. Jak pisze Roy Skates:
Wojsko amerykańskie aż do kapitulacji Japonii rozważało ataki chemiczne w celu zniszczenia upraw rolniczych, próbując wziąć Japończyków głodem. Armia rozpoczęła eksperymenty ze specyfikami niszczącymi uprawy już w kwietniu 1944 roku i w ciągu jednego roku testów ograniczyła wachlarz ponad 1 tys. środków chemicznych do dziewięciu zawierających kwasy fenoksyoctowe. Jeden z nich, oznaczony jako, LN-8, wypadł najlepiej w testach i trafił do masowej produkcji. Za najskuteczniejsze uznano zrzucanie z wysokości lub opryskiwanie upraw herbicydami; test z użyciem bomby SPD Mark 2, pierwotnie stworzonej do przechowywania broni biologicznej, takiej jak wąglik lub rycyna, przeprowadzony w lipcu 1945 roku wykazał, że można otworzyć pojemnik z chemikaliami w powietrzu, aby rozproszyć środek chemiczny. Do czasu zakończenia wojny armia nadal próbowała określić optymalną wysokość otworzenia pojemnika, aby pokryć jak najbardziej rozległy obszar. Składniki LN-8 i jeden z innych testowanych związków zostały później wykorzystane do stworzenia Agent Orange, używanego podczas wojny wietnamskiej.
Broń nuklearna.
Na rozkaz Marshalla gen. mjr John Hull badał możliwości taktycznego użycia broni jądrowej w ramach inwazji na Wyspy Japońskie, nawet po zrzuceniu dwóch bomb atomowych na Hiroszimę i Nagasaki (Marshall nie sądził, że Japończycy natychmiast po tym skapitulują). Płk Lyle E. Seeman poinformował o tym, że co najmniej siedem bomb plutonowych typu Fat Man będzie dostępnych do X-Day, aby mogły zostać zrzucone na japońskie siły obronne. Ostrzegł także, że wojska amerykańskie nie będą mogły wkroczyć na obszar objęty uderzeniem jądrowym przez „co najmniej 48 godzin” po wybuchu; oznacza to, że zagrożenie opadem promieniotwórczym nie zostało wtedy jeszcze dobrze zrozumiane, bo wkroczenie na skażony teren po tak krótkim czasie po detonacji naraziłoby żołnierzy amerykańskich na znaczne dawki promieniowania.
Ken Nichols, inżynier okręgowy z Manhattan Engineer District, napisał, że na początku sierpnia 1945 roku „planowanie inwazji na Wyspy Japońskie osiągnęło swoje ostatnie stadium i jeśli lądowanie rzeczywiście będzie miało miejsce, można dostarczyć około piętnastu bomb atomowych dla wsparcia [naszych] żołnierzy”. Zdecydowano się na detonację bomby w powietrzu na wysokości 550–610 metrów nad ziemią, aby osiągnąć maksymalne efekty detonacji i zminimalizować pozostałości promieniowania na ziemi, ponieważ spodziewano się, że wkrótce wojska amerykańskie zajmą tereny zaatakowane przy użyciu broni jądrowej.
Alternatywne cele.
Planiści z Kolegium Połączonych Szefów Sztabu, biorąc pod uwagę stopień, w jakim Japończycy skoncentrowali siły na Kiusiu kosztem reszty Japonii, rozważali także alternatywne miejsca inwazji, takie jak wyspa Sikoku, północne Honsiu w Sendai czy Ōminato. Rozważali także pominięcie wstępnej inwazji na Kiusiu i wyprawienie się od razu do Tokio. Atak na północne Honsiu byłby łatwiejszy z uwagi na znacznie słabszą obronę, ale miałby tę wadę, że byłby pozbawiony bezpośredniego wsparcia powietrznego z Okinawy (te odległe tereny były w zasięgu jedynie B-29).
Możliwości zmiany planu operacji Olympic.
Gen. Douglas MacArthur odrzucił potrzebę zmiany swoich planów: 
Jednak adm. Ernest King, Szef Operacji Morskich, był gotów sprzeciwić się kontynuowaniu inwazji, za zgodą admirała Nimitza, co wywołałoby poważny spór w rządzie USA.
Radzieckie plany.
Bez wiedzy Amerykanów, Związek Radziecki również rozważał dokonanie własnej inwazji na japońską wyspę Hokkaido do końca sierpnia 1945 roku, co z pewnością wywarłoby na zachodnich aliantów presję, by podjęli działania inwazyjne wcześniej niż w listopadzie.
We wczesnych latach II wojny światowej Sowieci planowali rozbudować Flotę Czerwoną, aby dogonić floty państw zachodnich. Jednak niemiecka inwazja na Związek Radziecki w czerwcu 1941 roku wymusiła zawieszenie tego planu: Sowieci musieli przeznaczyć większość swoich zasobów na walkę z Niemcami i ich sojusznikami, głównie na lądzie, którą toczyli przez większość wojny, pozostawiając swoją flotę stosunkowo słabo wyposażoną. Dlatego w ramach Projektu Hula (1945) Stany Zjednoczone przekazały Związkowi Radzieckiemu około 100 okrętów wojennych ze 180 planowanych, przeznaczonych do wykorzystania po przystąpieniu ZSRR do wojny z Japonią w przyszłości. Dostarczone jednostki pływające obejmowały także okręty desantowe.
Na konferencji jałtańskiej (luty 1945 roku) alianci uzgodnili, że Związek Radziecki zajmie południową część wyspy Sachalin, którą Rosja przekazała Japonii na mocy traktatu w Portsmouth po wojnie rosyjsko-japońskiej 1904–1905 (Sowieci kontrolowali jej północną część) oraz Wyspy Kurylskie, które zostały przydzielone Japonii na mocy traktatu petersburskiego z 1875 roku. Z drugiej strony, żadne porozumienie nie przewidywało udziału ZSRR w inwazji na Wyspy Japońskie. Japończycy mieli wiele samolotów kamikaze na południowym Honsiu i Kiusiu, które stawiłyby opór operacjom Olympic i Coronet. Nie wiadomo, w jakim stopniu mogli przeciwstawić się sowieckim lądowaniom na dalekiej północy Japonii. Dla porównania, alianci zachodni zaangażowali około 1300 okrętów wojennych podczas bitwy o Okinawę, z czego 368 okrętów, w tym 120 amfibii, zostało poważnie uszkodzonych, a kolejnych 28, w tym 15 okrętów desantowych i 12 niszczycieli, zostało zatopionych, głównie przez kamikadze. Sowieci mieli mniej niż 400 okrętów, z których większość nie była przystosowana do działań desantowych, kiedy ZSRR wypowiedział wojnę Japonii 8 sierpnia 1945 roku.
Na potrzeby operacji Downfall dowództwo amerykańskie przewidywało, że do udanej inwazji na Wyspy Japońskie potrzeba więcej niż 30 dywizji. Dla porównania, Związek Radziecki miał około 11 dywizji dostępnych na Dalekim Wschodzie, porównywalnych z 14 dywizjami, które Amerykanie mieli wykorzystać tylko w inwazji na południowe Kiusiu. Sowiecka inwazja na Wyspy Kurylskie (18 sierpnia – 1 września 1945 roku) miała miejsce już po kapitulacji Japonii, która nastąpiła 15 sierpnia, jednak część sił japońskich na tych wyspach stawiała zaciekły opór. W bitwie pod Szumszu (18–23 sierpnia 1945 roku) Armia Czerwona wystawiła 8821 żołnierzy, bez czołgów i bez wsparcia ze strony większych okrętów wojennych. Dobrze przygotowany japoński garnizon liczył 8500 żołnierzy i około 77 czołgów. Bitwa trwała jeden dzień, a po oficjalnej kapitulacji Japonii i garnizonu trwały jeszcze cztery mniejsze akcje bojowe, podczas których atakujące wojska radzieckie straciły ponad 516 żołnierzy i 5 z 16 okrętów desantowych (wiele z nich należało wcześniej do Marynarki Wojennej Stanów Zjednoczonych, a później zostały przekazane Związkowi Radzieckiemu) od ognia japońskiej artylerii nadbrzeżnej, a Japończycy stracili ponad 256 żołnierzy. Straty radzieckie podczas bitwy pod Szumszu wyniosły łącznie do 1567, a Japończycy ponieśli 1018 ofiar, co czyni Szumszu jedyną bitwą w wojnie radziecko-japońskiej w 1945 roku, w której straty radzieckie przewyższały straty japońskie.
Podczas II wojny światowej Japończycy mieli bazę morską w Paramuszyrze na Wyspach Kurylskich i kilka baz na Hokkaido. Odkąd Japonia i Związek Radziecki utrzymywały „niepewną” neutralność wobec siebie aż do wypowiedzenia przez ZSRR wojny Japonii w sierpniu 1945 roku, japońscy obserwatorzy przebywający na terytoriach okupowanych przez Japończyków w Mandżurii i Korei, a także na Sachalinie i Wyspach Kurylskich, nieustannie obserwowali port we Władywostoku i inne porty morskie w Związku Radzieckim.
Według Thomasa B. Allena i Normana Polmara, Sowieci starannie sporządzili szczegółowe plany inwazji na Daleki Wschód, z wyjątkiem lądowania na Hokkaido, które „istniało w szczegółach” tylko w umyśle Stalina i jest „mało prawdopodobne, aby radziecki przywódca miał interes w zagarnięciu Mandżurii (tę wkrótce po wojnie oddał Chińczykom), a tym bardziej Hokkaido. Nawet jeśli chciał zagarnąć jak najwięcej terytorium na kontynencie azjatyckim, to był bardziej skoncentrowany na ustanowieniu przyczółku w Europie niż w Azji”.
Szacowane straty.
Ponieważ amerykańscy planiści wojskowi zakładali, że „operacjom na obszarze Wysp Japońskich przeciwstawią się nie tylko dostępne, zorganizowane siły zbrojne Imperium, ale także fanatycznie wroga ludność cywilna”, wysokie straty uważano za nieuniknione, ale nikt nie wiedział z pewnością, jak wysokie będą. Dokonano kilku szacunków, ale różniły się one znacznie liczbami, założeniami i celami, które obejmowały także siłę oporu przeciwko inwazji. Szacowane liczby ofiar stały się później kluczowym punktem w powojennej debacie na temat słuszności ataku atomowego na Hiroszimę i Nagasaki w USA i innych krajach.
Przygotowując się do operacji Olympic, inwazji na południowe Kiusiu, różne osoby i organizacje oszacowały spodziewaną liczbę ofiar na podstawie terenu, siły i rozmieszczenia znanych sił japońskich. Jednak, jak donosił wywiad, siły nieprzyjaciela na Wyspach Japońskich nadal rosły, a wraz z nimi szacunki dotyczące ofiar. W kwietniu 1945 roku Połączeni Szefowie Sztabów formalnie przyjęli plan inwazji, podający skalę możliwych strat, w oparciu o doświadczenia zarówno z walk w Europie, jak i na Pacyfiku. Biorąc pod uwagę rozmiar sił inwazyjnych, składających się z 766 700 żołnierzy, a także założenie, że kampania potrwa 90 dni, można było się spodziewać, że 6 Armia straci 149 046 żołnierzy (w tym 28 981 zabitych i zaginionych) przy przyjęciu „doświadczenia europejskiego” – „European Experience” – czyli wniosków wyniesionych z walk z Niemcami i Włochami (współczynnik 0,42 zabitych i zaginionych oraz 2,16 wszystkich ofiar na 1 tys. żołnierzy w ciągu jednego dnia operacji) lub 514 072 ofiary (w tym 134 556 zabitych i zaginionych) przy zastosowaniu „doświadczenia Pacyfiku” – „Pacific Experience” – czyli dotychczasowych zmagań z Japończykami (1,95 zabitego i zaginionego oraz 7,45 wszystkich ofiar/1 tys. żołnierzy/1 dzień). Oceny te nie obejmowały ani ofiar poniesionych po upływie pierwszych 90 dni (amerykańscy planiści przewidzieli przejście do obrony taktycznej na Kiusiu w dniu X + 120, czyli cztery miesiące po rozpoczęciu inwazji), ani strat personelu na morzu poniesionych w wyniku japońskich ataków powietrznych. Aby kontynuować kampanię na Kiusiu, planiści oszacowali, że konieczna będzie wymiana 100 tys. żołnierzy miesięcznie, co można było osiągnąć nawet po częściowej demobilizacji wojsk w Europie po pokonaniu Niemiec.
W miarę upływu czasu inni dowódcy amerykańscy dokonywali własnych szacunków:
Poza rządem i wojskiem, dobrze poinformowani cywile w USA również opracowywali swoje szacunki strat w ewentualnej, przyszłej inwazji na Japonię. Kyle Palmer, korespondent wojenny „Los Angeles Times”, napisał, że do końca wojny zginie od pół miliona do miliona Amerykanów. Herbert Hoover, w memorandach przedłożonych Trumanowi i Stimsonowi, oszacował także na od 500 tys. do 1 mln liczbę ofiar śmiertelnych, które uważał za ostrożne szacunki; nie wiadomo jednak, czy Hoover omawiał te konkretne liczby podczas spotkań z Trumanem. Szef Operacji Armii uznał je za „zdecydowanie zbyt wysokie” w ramach „naszego obecnego planu kampanii”.
Bitwa o Okinawę była jedną z najkrwawszych w wojnie na Pacyfiku, z szacunkową liczbą ponad 82 tys. bezpośrednich ofiar po obu stronach: 14 009 poległych aliantów i 77 417 japońskich żołnierzy. Amerykańskie jednostki rejestracji grobów naliczyły 110 071 martwych ciał japońskich żołnierzy, ale dotyczyło to również poborowych z Okinawy w japońskich mundurach. 149 425 mieszkańców wyspy zostało zabitych, popełniło samobójstwo lub zaginęło, co stanowiło połowę przedwojennej populacji Okinawy, szacowanej na 300 tys. osób. Bitwa przyniosła 72 tys. ofiar w szeregach amerykańskich w ciągu 82 dni, z których 12 510 poległo lub zaginęło (liczba ta nie obejmuje kilku tysięcy rannych żołnierzy amerykańskich, którzy zmarli po bitwie). Cała wyspa Okinawa ma powierzchnię 1200 km kw. Gdyby wskaźnik strat amerykańskich podczas inwazji na Japonię był tylko o 5% wyższy na jednostkę powierzchni niż na Okinawie, to Stany Zjednoczone straciłyby 297 tys. żołnierzy (zabitych lub zaginionych).
Oceniając te szacunki, zwłaszcza oparte na przewidywanej sile japońskich obrońców, należy wziąć pod uwagę to, co było wiadomo o stanie japońskiej obrony w tamtym czasie, a także o aktualnym stanie tej obrony (sztab MacArthura wierzył, że siła wojsk japońskich na Kiusiu ma wynosić około 300 tys. żołnierzy). W oczekiwaniu na ofiary spowodowane inwazją na Japonię zostało wyprodukowanych prawie 500 tys. medali Purpurowe Serce (przyznawanych amerykańskim żołnierzom za śmierć lub rany odniesione w walce); liczba ta przekroczyła liczbę wszystkich amerykańskich ofiar działań bojowych w ciągu 65 lat po zakończeniu II wojny światowej, w tym wojny koreańskiej i wietnamskiej. W 2003 roku wciąż składowano w magazynach 120 tys. tych Purpurowych Serc. Zostało ich tak wiele, że jednostki bojowe walczące w Iraku i Afganistanie mogły otrzymać „drugowojenne” Purpurowe Serca, aby natychmiast przyznać je rannym żołnierzom.
Dostępne wyposażenie obrońców.
Po kapitulacji Japonii i demobilizacji wojsk cesarskich ogromne ilości materiałów wojennych zostały przekazane siłom okupacyjnym Stanów Zjednoczonych na Wyspach Japońskich i w Korei Południowej. Podczas gdy niektóre liczby (szczególnie w przypadku przedmiotów takich jak miecze i broń strzelecka) mogą być niedokładne z powodu problemów związanych z rozbrojeniem i działalnością czarnego rynku, ilość sprzętu wojskowego dostępnego dla Japończyków na Wyspach Japońskich i wokół nich do sierpnia 1945 roku wyglądała mniej więcej w następujący sposób:

</doc>
<doc id="5065815" url="https://pl.wikipedia.org/wiki?curid=5065815" title="Jason Jung">
Jason Jung

Jason Jung (chiń. upr. 莊吉生; pinyin Zhuāng Jíshēng; ur. 15 czerwca 1989 w Torrance) – amerykański tenisista tajwańskiego pochodzenia, od 2015 roku reprezentujący Chińskie Tajpej.
Kariera tenisowa.
W przeciągu kariery zwyciężył w czterech singlowych oraz dwóch deblowych turniejach rangi ATP Challenger Tour.
W 2017 roku startując na Uniwersjadzie zdobył dwa złote medale. W grze pojedynczej finale pokonał reprezentanta Korei Południowej Hong Seong-chana 6:2, 6:4. Natomiast drugi medal wywalczył w grze drużynowej wraz z Hsieh Cheng-pengiem, Lee Kuan-yi oraz Peng Hsien-yinem.
W rankingu gry pojedynczej najwyżej był na 114. miejscu (30 lipca 2018), a w klasyfikacji gry podwójnej na 185. pozycji (26 września 2016).

</doc>
<doc id="5065829" url="https://pl.wikipedia.org/wiki?curid=5065829" title="Þórsmörk">
Þórsmörk

Þórsmörk (, ) – pasmo górskie położone na Islandii, którego nazwa wywodzi się od nordyckiego boga Thora (Þór). Ze względu na liczne walory przyrodnicze i turystyczne, miejsce to jest jednym z najpopularniejszych wśród turystów na Islandii. Po erupcji wulkanu Katla w 1918 r., cała jego okolica została uznana rezerwatem przyrody.
Geografia.
Þórsmörk zlokalizowany jest na południu wyspy pomiędzy lodowcami Tindfjallajökull, Eyjafjallajökull oraz Mýrdalsjökull, który stanowi jej bezpośrednią granicę. Oficjalnie nazwa „Þórsmörk” odnosi się tylko do grzbietu górskiego między położonego wzdłuż rzek Krossá, Þröngá i Markarfljót, ale często jest także używana do opisania większego obszaru - licznych dolin i wąwozów, które obejmują cały region między Þórsmörk i Eyjafjallajökull. 
Rezerwat charakteryzuje się cieplejszym, wilgotniejszym klimatem i bujniejszą roślinnością niż w pozostałej części kraju, gdyż jest osłonięty lodowcami z trzech stron przed zimnymi wiatrami. Charakterystyczną roślinnością jest porastający liczne skały mech, paproć, pomniejsze krzewy oraz brzozy uchodzące za wizytówkę Þórsmörku ze względu na słabe zalesienie Islandii. W dolinie między skalistymi zboczami wije się rzeka Krossá o wartkim nurcie i o stale zmieniającym się korycie.
Turystyka.
Þórsmörk stanowi popularne miejsce turystyczne. Na jego terenie można uprawiać rozmaite sporty, od klasycznych górskich wędrówek, przez hiking na trekkingu kończąc. Dostępnych jest pięć szlaków na okoliczne szczyty, które nawet przy złej pogodzie odznaczają się malowniczymi widokami, a także trasa do kanionu Stakkholtsgjá, w którym znajduje się wodospad Stakkholtsgjafoss. Do doliny codziennie przyjeżdżają autokary z Reykjaviku i innych miast. Wśród turystów popularne jest wynajmowanie większych samochodów, zarówno w celu przedostania się przez rzekę Krossę na teren rezerwatu, jak i samego przemieszczania się po podmokłych terenach.
Popiół wulkaniczny z Eyjafjallajökull.
Podczas erupcji wulkanu Eyjafjallajökull wiosną 2010 roku, znaczna część obszaru została pokryta grubą warstwą popiołu wulkanicznego. Potrzeba było kilka miesięcy, aby natura wróciła do stanu sprzed wybuchu.

</doc>
<doc id="5065854" url="https://pl.wikipedia.org/wiki?curid=5065854" title="Zespół Pieśni i Tańca &quot;Tysiąclatki&quot;">
Zespół Pieśni i Tańca &quot;Tysiąclatki&quot;



</doc>
<doc id="5065857" url="https://pl.wikipedia.org/wiki?curid=5065857" title="Zespół Pieśni i Tańca Wileńszczyzna">
Zespół Pieśni i Tańca Wileńszczyzna



</doc>
<doc id="5065861" url="https://pl.wikipedia.org/wiki?curid=5065861" title="Zespół Pieśni i Tańca Małe Słowianki">
Zespół Pieśni i Tańca Małe Słowianki



</doc>
<doc id="5065869" url="https://pl.wikipedia.org/wiki?curid=5065869" title="Nissin Foods">
Nissin Foods

Nissin Food Products Co., Ltd. – japońska firma spożywcza założona w 1958 roku. Jej siedziba znajduje się w Tokio.

</doc>
<doc id="5065871" url="https://pl.wikipedia.org/wiki?curid=5065871" title="Rajd na Marcus">
Rajd na Marcus

Rajd na Marcus – przeprowadzony 4 marca 1942 roku rajd powietrzno-morski zespołu uderzeniowego wiceadmirała Williama Halseya na najdalej na wschód wysuniętą japońską wyspę Marcus. Rajd został przeprowadzony przez złożony z trzech okrętów zespół, składający się z lotniskowca USS „Enterprise” (CV-6) oraz dwóch ciężkich krążowników USS „Salt Lake City” (CA-25) i „Northampton” (CA-26).
Uderzenie lotnicze zostało wykonane przez 32 bombowce nurkujące Douglas SBD Dauntless eskadr VB-6 i VS-6 grupy lotniczej „Enterprise”, w eskorcie sześciu samolotów myśliwskich Grumman F4F Wildcat. Amerykański atak zakończył się zbombardowaniem japońskiego magazynu paliw, stacji radiowej oraz pasa startowego. Grupa lotnicza „Enterprise” utraciła w trakcie ataku jeden bombowiec SBD, który uszkodzony ogniem przeciwlotniczym został zmuszony do wodowania, a jego załoga została wzięta do niewoli.
Przeprowadzony w ciemności we wczesnych godzinach porannych rajd na Marcus, był pierwszym amerykańskim atakiem lotniczym przeprowadzonym przy użyciu okrętowego radaru do naprowadzania samolotów na cel lądowy. Podobnie jak o kilka dni wcześniejsze rajdy na wyspy Marshalla i Gilberta oraz na Atol Wake, atak na Marcus nie miał bezpośredniego znaczenia militarnego – nie mógł spowolnić japońskich postępów w Azji południowo-zachodniej, wyspa Marcus znajdowała się jednak jedynie 600 mil morskich od macierzystego terytorium Japonii, co miało znaczenie psychologiczne dla japońskiego dowództwa i uświadomiło mu zagrożenie ze strony amerykańskich lotniskowców, przyczyniając się w ten sposób, do podjęcia próby ich zniszczenia pod Midway.
Przebieg ataku.
Po wycofaniu się zespołu uderzeniowego Task Force 16 spod wyspy Wake, gdzie 24 lutego 1942 roku USS „Enterprise” przeprowadził swój drugi w tym roku rajd, 25 lutego wieczorem wadm. Halsey otrzymał pilną wiadomość od dowódcy Floty Pacyfiku adm. Chestera Nimitza, informującą dowódcę TF16, że „pożądane byłoby przeprowadzenie ataku na Marcus” – o ile dowódca zespołu uderzeniowego uważa to zadanie za wykonalne. Znajdująca się 650 mil od Wake wyspa Marcus, była odległa o 1000 mil od Tokio i 600 mil od dużej japońskiej bazy na wyspach Bonin, na wodach znajdujących się pod całkowitą kontrolą japońską. Niedaleko więc Midway, adm. Halsey oddelegował towarzyszący dotąd TF16 zespół siedmiu niszczycieli do eskorty zbiornikowca floty, „Enterprise”, zaś wraz z dwoma ciężkimi krążownikami z dużą szybkością celem uniknięcia ataków podwodnych, udał się na północny zachód w kierunku wyspy Marcus. Wieczorem 27 lutego na pokład „Enterprise” dotarła wiadomość o japońskim lądowaniu na Jawie i zatopieniu historycznie pierwszego lotniskowca amerykańskiej marynarki USS „Langley” (CV-1), kilka zaś dni później o zatopieniu krążownika USS „Houston” (CA-30). 2 marca „Enterprise” zmuszony został do przerwania ciszy radiowej celem naprowadzenia na pokład prowadzących poranne rozpoznanie samolotów, w ciągu zaś dnia samoloty CV-6 wykryły dwa nieprzyjacielskie okręty podwodne. Postawiło to pod znakiem zapytania osiągnięcie efektu zaskoczenia na Marcus.
Od 3 marca rano cały amerykański zespół okrętów znajdował się w stanie permanentnego alarmu bojowego, z obsadzonymi w pełnym składzie systemami artyleryjskimi oraz samolotami grzejącymi silniki w gotowości do natychmiastowego startu. Wysokie napięcie na amerykańskich pokładach zelżało dopiero po zapadnięciu zmroku, który ograniczył japońskie możliwości wykrycia zespołu uderzeniowego. O 4:35 rano następnego dnia, ogłoszony jednak został alarm startowy i 11 minut później w powietrze wzniósł się pierwszy SBD Dauntless z eskadry VB-6. Cała grupa uderzeniowa 38 samolotów – 32 bombowców nurkujących i sześciu samolotów myśliwskich – była w powietrzu cztery minuty po godzinie 5 rano, zaś okręt lotniczy zmniejszył prędkość w oczekiwaniu na powrót swojej grupy. Mniejsza prędkość zespołu nawodnego oznaczała większe zagrożenie dla niego, jednakże amerykańskiemu zespołowi okrętów sprzyjały ciemności i nie najlepsza pogoda z grubą warstwą cumulusów. Po trwającym około 20 minut grupowaniu się samolotów w powietrzu, grupa uderzeniowa rozpoczęła wznoszenie, jednak w gęstych chmurach i przy panujących ciemnościach, zespół podzielił się na kilka grup, przy czym poszczególne samoloty musiały lecieć blisko siebie, aby umożliwić zachowanie kontaktu wzrokowego.
Podobnie jak poprzednie rajdy, bezpośredni atak nastąpić miał we wczesnych godzinach porannych, w momencie świtu, toteż zdając sobie sprawę z możliwych trudności w odnalezieniu w ciemnościach w oceanie niewielkiej wyspy o trójkątnym kształcie w odległości 128 mil od startu, grupa lotnicza była nieustannie śledzona z okrętowego centrum bojowego „Enterprise” za pomocą radaru CXAM. Po raz pierwszy w czasie tej wojny zastosowano tu metodę naprowadzania opartą na radarowym śledzeniu własnej grupy lotniczej, i porównywaniu jej lotu z wykreśloną wcześniej zaplanowaną trasą lotu. W momencie stwierdzenia przez operatora radaru na „Enterprise” odchylenia kursu zespołu uderzeniowego o kilka mil w lewo od wykreślonej trasy, dowodzący grupą lotniczą w powietrzu Cmdr. Howard Young otrzymał za pomocą systemu wysokiej częstotliwości YE-ZB zakodowaną wiadomość o koniecznej korekcie kursu. Dzięki precyzyjnemu naprowadzaniu tą metodą, o godzinie 6:30 bombowce nurkujące eskadr VB-6 i VS-6 w eskorcie myśliwców eskadry VF-6 znalazły się dokładnie nad celem.
Od 6:30 do 6:45 kolejne sekcje VS-6 i VB-6 schodziły do nurkowania, zrzucając bomby na zbiorniki paliwa, warsztaty, pas startowy oraz budynek w kształcie litery L z rozstawionymi obok dwoma dużymi masztami radiowymi, wkrótce jednak rozstawione wzdłuż pasa startowego stanowiska artylerii przeciwlotniczej otworzyły ogień o natężeniu znacznie silniejszym niż ogień przeciwlotniczy, który samoloty CV-6 przetrwały podczas ataków na wyspy Marshalla i Wake. Toteż natychmiast po zrzuceniu bomb, Dauntlessy oddaliły się w kierunku własnego okrętu. W międzyczasie na pokładzie „Enterprise” odebrano gwałtowny japoński przekaz radiowy, który został raptownie przerwany – prawdopodobnie w momencie trafienia nadajnika bombą zrzuconą przez SBD pilotowanego przez Lt. Jacka Blitcha z VB-6. Mimo szybkiego oddalenia się zespołu samolotów znad wyspy, szereg samolotów zostało trafionych ogniem przeciwlotniczym, dzięki jednak wytrzymałej na uszkodzenia bojowe konstrukcji SBD Dauntless, do godziny 8:45 większość samolotów powróciła na własny okręt. Do wodowania z powodu odniesionych uszkodzeń został zmuszony jedynie płonący bombowiec pilotowany przez Dale Hiltona z J. Leamingiem jako strzelcem-obserwatorem, którzy po wodowaniu zdołali wejść do pontonu ratunkowego na wyposażeniu samolotu, i zostali później wzięci do niewoli przez Japończyków. Problemy z dotarciem na pokład własnego okrętu miał też pilotujący F4F Lt James Gray, którego radiowy odbiornik ZB nie został ustawiony przed startem na właściwą częstotliwość, toteż nie mógł odebrać sygnału naprowadzającego z nadajnika YB. Dopiero trzeźwa ocena sytuacji przez techników obsługujących system YB-ZB, podejrzewających niewłaściwą częstotliwość radia samolotu Greya i zmiana częstotliwości nadawania zakodowanego sygnału naprowadzającego, umożliwiła uchwycenie go przez opóźniony samolot myśliwski i szczęśliwe lądowanie na pokładzie, z zapasem paliwa jedynie 9 galonów (34 litrów).
Konsekwencje ataku.
Atak na Marcus był kolejnym amerykańskim atakiem lotnictwa pokładowego na japońskie wysunięte bazy w ciągu zaledwie dwóch miesięcy. Mimo że żaden z nich nie wyrządził większych szkód japońskiemu potencjałowi militarnemu, ani nie wstrzymał japońskiej ofensywy, był jednak kolejnym sygnałem dla japońskiego dowództwa, że amerykańskie lotniskowce stanowią zagrożenie. Co więcej, atak na znajdującą się 600 mil od Japonii i 1000 mil od Tokio wyspę Marcus wzmógł japońskie obawy, że United States Navy zaatakuje samą stolicę imperium. Spowodował, że dowódca Połączonej Floty admirał Isoroku Yamamoto wznowił przygotowania do operacji zniszczenia amerykańskich lotniskowców przez wywabienie ich do walnej bitwy, czemu służyć miała operacja desantu na Midway. Jednocześnie japońskie dowództwo rozpoczęło przygotowania do obrony Tokio przed spodziewanym atakiem amerykańskiego lotnictwa pokładowego.

</doc>
<doc id="5065874" url="https://pl.wikipedia.org/wiki?curid=5065874" title="Mistrzostwa Azji w Zapasach 2021">
Mistrzostwa Azji w Zapasach 2021

Mistrzostwa Azji w zapasach w 2021 roku zostały rozegrane w dniach 13 – 18 kwietnia w mieście Ałmaty w Kazachstanie na terenie Baluan Sholak Sports Palace.

</doc>
<doc id="5065876" url="https://pl.wikipedia.org/wiki?curid=5065876" title="Devátá vlna (tomik poetycki)">
Devátá vlna (tomik poetycki)



</doc>
<doc id="5065877" url="https://pl.wikipedia.org/wiki?curid=5065877" title="Lord Weary's Castle (tomik Roberta Lowella)">
Lord Weary's Castle (tomik Roberta Lowella)



</doc>
<doc id="5065878" url="https://pl.wikipedia.org/wiki?curid=5065878" title="Songs of Jamaica (tomik Claude’a McKaya)">
Songs of Jamaica (tomik Claude’a McKaya)



</doc>
<doc id="5065879" url="https://pl.wikipedia.org/wiki?curid=5065879" title="Verses (tomik Mary Wright Plummer)">
Verses (tomik Mary Wright Plummer)



</doc>
<doc id="5065881" url="https://pl.wikipedia.org/wiki?curid=5065881" title="Love Poems and Others (tomik Davida Herberta Lawrence’a)">
Love Poems and Others (tomik Davida Herberta Lawrence’a)



</doc>
<doc id="5065882" url="https://pl.wikipedia.org/wiki?curid=5065882" title="Wiersze saturnijskie (tomik Paula Verlaine’a)">
Wiersze saturnijskie (tomik Paula Verlaine’a)



</doc>
<doc id="5065883" url="https://pl.wikipedia.org/wiki?curid=5065883" title="Sezon (Rafał Wojaczek)">
Sezon (Rafał Wojaczek)



</doc>
<doc id="5065898" url="https://pl.wikipedia.org/wiki?curid=5065898" title="Łysa Góra (Skała)">
Łysa Góra (Skała)

Łysa Góra (431 m) – wzniesienie na Wyżynie Olkuskiej (część Wyżyny Krakowsko-Częstochowskiej). Administracyjnie znajduje się w obrębie miejscowości Skała w województwie małopolskim, w powiecie krakowskim w gminie miejsko-wiejskiej Skała. Wszczytowe partie wzniesienia to bezleśna wierzchowina zajęta przez pola uprawne Skały. Tuż po północnej stronie kulminacji Łysej Góry jest osiedle domków jednorodzinnych. Porośnięte lasem stoki zachodnie i południowe opadają do dna doliny Paduch znajdującej się w Ojcowskim Parku Narodowym.

</doc>
<doc id="5065900" url="https://pl.wikipedia.org/wiki?curid=5065900" title="Władimir Riabow">
Władimir Riabow

Władimir Pawłowicz Riabow (, ; ur. 1 kwietnia 1900 w , zm. w maju 1938 w Sarańsku) – Rosjanin narodowości Erzja, agronom, tłumacz dzieł rosyjskich XIX wieku. Przetłumaczył między innymi konstytucję ZSRR na język erzja.
Życiorys.
1918 – po ukończeniu szkoły pracował jako robotnik w Tomsku.
1924–1927 – student wydziału roboczego na Moskiewskim Uniwersytecie Państwowym im. M.N. Pokrowskiego (, obecnie Moskiewski Uniwersytet Państwowy im. M.W. Łomonosowa).
1928–1932 – studiował na Moskiewskim Uniwersytecie Państwowym im. M.W. Łomonosowa.
1931, lato – uczył agronomii i inżynierii mechanicznej na kursie traktora. Poznał swoją przyszłą żonę Annę, która uczyła rosyjskiego.
1933 – ożenił się i przeprowadził się z rodziną do Sarańska.
1933–1937 – był wykładowcem na , aktywnie współpracował z Mordwińskim wydawnictwem książek. Po pewnym czasie objął stanowisko redaktora i kierował działem literatury rolniczej zajmującym się tłumaczeniami.
1935, grudzień – delegat organizacji literackiej na pierwszym kongresie poetów-tłumaczy.
1937, czerwiec – aresztowany przez NKWD.
1938, maj – torturowany w więzieniu w Sarańsku.
1956 – zrehabilitowany pośmiertnie przez samych komunistów.

</doc>
<doc id="5065901" url="https://pl.wikipedia.org/wiki?curid=5065901" title="Władimir Pawłowicz Riabow">
Władimir Pawłowicz Riabow



</doc>
<doc id="5065909" url="https://pl.wikipedia.org/wiki?curid=5065909" title="Pochylec Duży">
Pochylec Duży

Pochylec Duży – skała na orograficznie lewym zboczu Doliny Prądnika na obszarze Ojcowskiego Parku Narodowego. Jest jedną z dwóch położonych blisko siebie skał zwanych Pochylcami (druga skała to Pochylec). Skały te znajdują się przy skrzyżowaniu drogi nr 773 z drogą do Ojcowa, administracyjnie w obrębie miasta Skała w województwie małopolskim, w powiecie krakowskim, w gminie miejsko-wiejskiej Skała.
Pochylec Duży to zbudowana z wapienia skalistego turnia o wysokości do 26 m. Uprawiana jest na niej wspinaczka skalna.
Drogi wspinaczkowe.
Na Pochylcu Dużym jest 17 dróg wspinaczkowych i jeden projekt. Wszystkie drogi mają zamontowane stałe punkty asekuracyjne: ringi (r), stanowisko zjazdowe (st) lub dwa ringi zjazdowe (drz).

</doc>
<doc id="5065921" url="https://pl.wikipedia.org/wiki?curid=5065921" title="Grzybówka paprociowa">
Grzybówka paprociowa

Grzybówka paprociowa ("Mycena pterigena" (Fr.) P. Kumm.) – gatunek grzybów z rodziny grzybówkowatych ("Mycenaceae").
Systematyka i nazewnictwo.
Pozycja w klasyfikacji według Index Fungorum: "Mycena, Mycenaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Takson ten opisał w 1815 r. Elias Fries nadając mu nazwę "Agaricus pterigenus". Obecną, uznaną przez Index Fungorum nazwę nadał mu Paul Kummer w 1871 r.
Synonimy: 
Polską nazwę nadała Maria Lisiewska w 1987 r.
Morfologia.
Średnica 1,5–3 (–5) mm, początkowo cylindryczny, potem stożkowaty, lekko wklęsły, bardzo płytko bruzdowany, półprzeźroczyście prążkowany. Powierzchnia oprószona, błyszcząca, jasnoróżowa, czasem bardzo jasnobrązowa w środku, na brzegu o barwie od beżowej do białej.
W liczbie 5–11 dochodzących do trzonu, wypukłe, szeroko przyrośnięte i zbiegające, białe. Ostrza różowe.
Wysokość 10–30 mm, grubość 0,2–0,3 mm, prosty, giętki, równy. Powierzchnia naga, początkowo na wierzchołku czarna, niżej szara, następnie różowa do białawej. Podstawa nieco bulwiasta z promienistymi białymi włóknami.
Bez zapachu.
Podstawki 20–27 × 8–10 µm, szeroko maczugowate, 4-zarodnikowe. Zarodniki 7,5–12,5 × 4–5 µm, pipetowate, gładkie, amyloidalne. Cheilocystydy 20–40 × 7–20 µm, tworzące sterylne pasmo, maczugowate, spiczaste z czerwonawą zawartością, pokryte dość licznymi, prostymi, rzadko rozgałęzionymi, cylindrycznymi naroślami o nierównej długości 2–13,5 × 0,5–1 μm. Pleurocystyd brak. Trama blaszek dekstrynoidalna, w odczynniku Melzera brązowawo-winna. Strzępki włosków kapelusza o szerokości 2–10 µm, gęsto pokryte brodawkami lub krótkimi, cylindrycznymi wybrzuszeniami o szerokości 0,5–2 × 0,5 µm, na brzegu kapelusza zakończone cystydami podobnymi do cheilocystyd. Strzępki warstwy korowej trzonu o szerokości 2–5 μm, gęsto pokryte prostymi cylindrycznymi wybrzuszeniami 1–3 × 0,5–1 μm, komórki końcowe słabo rozdęte. W strzępkach liczne sprzążki.
Występowanie i siedlisko.
Znane jest występowanie grzybówki białoostrzowej w wielu krajach Europy, na zachodnim wybrzeżu Ameryki Północnej i w Rosji. Władysław Wojewoda w zestawieniu grzybów wielkoowocnikowych Polski w 2003 r. przytacza 10 stanowisk. Bardziej aktualne stanowiska podaje internetowy atlas grzybów. Znajduje się na "Czerwonej liście roślin i grzybów Polski". Ma status V – gatunek narażony, który zapewne w najbliższej przyszłości przesunie się do kategorii wymierających, jeśli nadal będą działać czynniki zagrożenia.
Grzyb saprotroficzny. Występuje w lasach liściastych na martwych pędach traw, paproci i ich korzeniach, rzadziej na innych szczątkach organicznych. Owocniki najczęściej pojawiają się od września do listopada.
Gatunki podobne.
Grzybówka paprociowa jest łatwa do zidentyfikowania ze względu na występowanie na rozkładających się łodygach paproci, niewielki rozmiar, różową barwę kapelusza i trzonu oraz różowe ostrza blaszek. Sporadycznie można znaleźć białe okazy rosnące wśród owocników o normalnym zabarwieniu. Na paprociach rośnie także "Mycena lohwagii", ale ma kapelusz o barwie od bladobrązowej do białej i większą liczbę blaszek dochodzących do trzonu. Odróżnia się także innymi cechami zarówno makroskopowymi, jak mikroskopowymi.

</doc>
<doc id="5065922" url="https://pl.wikipedia.org/wiki?curid=5065922" title="Mycena pterigena">
Mycena pterigena



</doc>
<doc id="5065924" url="https://pl.wikipedia.org/wiki?curid=5065924" title="Kkotminam ramyeongage">
Kkotminam ramyeongage



</doc>
<doc id="5065928" url="https://pl.wikipedia.org/wiki?curid=5065928" title="Dakchigo kkotminam baendeu">
Dakchigo kkotminam baendeu



</doc>
<doc id="5065931" url="https://pl.wikipedia.org/wiki?curid=5065931" title="Iraklia">
Iraklia



</doc>
<doc id="5065934" url="https://pl.wikipedia.org/wiki?curid=5065934" title="Mihăești (okręg Aluta)">
Mihăești (okręg Aluta)

Mihăești – wieś w Rumunii, w okręgu Aluta, w gminie Mihăești. W 2011 roku liczyła 905 mieszkańców.

</doc>
<doc id="5065936" url="https://pl.wikipedia.org/wiki?curid=5065936" title="Bușca">
Bușca

Bușca – wieś w Rumunii, w okręgu Aluta, w gminie Mihăești. W 2011 roku liczyła 773 mieszkańców.

</doc>
<doc id="5065938" url="https://pl.wikipedia.org/wiki?curid=5065938" title="Michał Gielniak">
Michał Gielniak

Michał Gielniak (ur. w Poznaniu) – polski piosenkarz.
Życiorys.
Kariera muzyczna.
W latach 90. XX wieku wszedł w skład kwartetu wokalnego ABBA po polsku, z którym nagrał albumy "The Best of ABBA po polsku", "The Best of ABBA po polsku 2", "The Best of ABBA po polsku 3" oraz "ABBA po polsku – Exclusiv ’95". W 1994 był chórzystą i inżynierem dźwięku odpowiadającym za produkcję albumu "Róża" zespołu Top Gun. W tym samym roku wziął także gościnny udział w produkcji wydawnictwa "Hity z satelity po polsku 2" Magdaleny Dureckiej i jej zespołu K&amp;K Studio Singers, na którym wykonał utwory „Life (Żyć)” (w duecie z wokalistką), „Living On My Own (Żyję tak jak chcę)” (polską wersję utworu Freddiego Mercury’ego) oraz „Go West (Już czas)” (z Jerzym Różyckim i Ryszardem Kniatem).
Stał się popularny za sprawą tytułowego utworu drugiego albumu studyjnego – „19 miał lat” (polskiej wersji utworu „” brazylijskiego zespołu Carrapicho z tekstem Wiesława Wolnika), który przez ponad rok utrzymywał się na liście przebojów disco polo programu "Disco Relax". Singel został wydany nakładem wydawnictwa muzycznego Omega Music w formie płyty kompaktowej wraz z utworem „To właśnie dzisiaj”. Teledysk do singla kręcony był na plaży przed Grand Hotelem w Sopocie.
W swojej karierze muzycznej wydał pięć albumów studyjnych – "Al Bano &amp; Romina Power – Największe przeboje po polsku" (1993; wraz z Aliną Pszczółkowską), "19 miał lat" (1996), "Moja droga ja Cię kocham" (1997), "W barwach latino" (2000) oraz "Hit za hitem – Światowe przeboje po polsku" (2001; wraz z zespołem Fiesta Latina).
W 2000 nakładem wytwórni płytowej PolyPop wydał maxi singel "Bailamos po polsku...", na którym znalazły się przeboje Enrique Iglesiasa – utwór „” (w wersji radiowej oraz dance mix) oraz „Boski Rytm” (polska wersja utworu „” ze słowami Joanny Kaczmarek). Produkcją utworów zajmowali się Andrzej Kosmala oraz Ryszard Kniat z K&amp;K Studio.
Był jednym z współtwórców utworu „Pogadajmy o uczuciach” zespołu Planeta, w którym nagrał także partie wokalne oraz zagrał na gitarze basowej. 
Na dorobek artysty składają się także trzy kompilacje największych przebojów – "Złote przeboje" (1998), "Wielka kolekcja disco polo" (2009) i "19 miał lat" (2015).
U szczytu popularności grywał ponad 250 koncertów rocznie. Posiadacz multiplatynowej płyty. W 2014 został twarzą stacji telewizyjnej TV.Disco i prowadzącym program "Weekendowy Relax". W tym samym roku wydał singel „Powiedz, że mnie kochasz” z Shazzą. Od 2018 współtworzy kwartet wokalno-rozrywkowy wraz z Aliną Pszczółkowską, Urszulą Lidwin oraz Dariuszem Piskorskim.
Życie prywatne.
Był żonaty. Ma syna.

</doc>
<doc id="5065939" url="https://pl.wikipedia.org/wiki?curid=5065939" title="Milcov (gmina)">
Milcov (gmina)

Milcov – gmina w Rumunii, w okręgu Aluta. Obejmuje miejscowości Milcovu din Deal, Milcovu din Vale, Stejaru i Ulmi. W 2011 roku liczyła 1546 mieszkańców. 

</doc>
<doc id="5065941" url="https://pl.wikipedia.org/wiki?curid=5065941" title="Milcovu din Deal">
Milcovu din Deal

Milcovu din Deal – wieś w Rumunii, w okręgu Aluta, w gminie Milcov. W 2011 roku liczyła 606 mieszkańców.

</doc>
<doc id="5065944" url="https://pl.wikipedia.org/wiki?curid=5065944" title="Milcovu din Vale">
Milcovu din Vale

Milcovu din Vale – wieś w Rumunii, w okręgu Aluta, w gminie Milcov. W 2011 roku liczyła 263 mieszkańców.

</doc>
<doc id="5065945" url="https://pl.wikipedia.org/wiki?curid=5065945" title="Stejaru (okręg Aluta)">
Stejaru (okręg Aluta)

Stejaru – wieś w Rumunii, w okręgu Aluta, w gminie Milcov. W 2011 roku liczyła 67 mieszkańców.

</doc>
<doc id="5065946" url="https://pl.wikipedia.org/wiki?curid=5065946" title="Ulmi (okręg Aluta)">
Ulmi (okręg Aluta)

Ulmi – wieś w Rumunii, w okręgu Aluta, w gminie Milcov. W 2011 roku liczyła 610 mieszkańców.

</doc>
<doc id="5065948" url="https://pl.wikipedia.org/wiki?curid=5065948" title="Morunglav (gmina)">
Morunglav (gmina)

Morunglav – gmina w Rumunii, w okręgu Aluta. Obejmuje miejscowości Bărăști, Ghioșani, Morunești, Morunglav i Poiana Mare. W 2011 roku liczyła 2545 mieszkańców. 

</doc>
<doc id="5065951" url="https://pl.wikipedia.org/wiki?curid=5065951" title="Volvo Trucks">
Volvo Trucks

Volvo Trucks (szw. Volvo Lastvagnar) – producent ciężarówek z siedzibą w Göteborgu w Szwecji, którego właścicielem jest Volvo AB. W 2016 roku był drugim co do wielkości producentem ciężkich samochodów ciężarowych na świecie.
Grupa Volvo została zreorganizowana w dniu 1 stycznia 2012 r. i w ramach tego procesu Volvo Trucks przestało być odrębną firmą i zostało włączone do Volvo Group Trucks wraz z innymi markami ciężarówek Volvo, Renault Trucks, Mack Trucks i UD Trucks..
Pierwsza ciężarówka Volvo zjechała z linii produkcyjnych w 1928 r., a w 2016 r. Volvo Trucks zatrudniało ponad 52 000 osób na całym świecie. Volvo, produkuje i montuje ciężarówki w ośmiu całkowicie należących do siebie zakładach montażowych i dziewięciu fabrykach należących do lokalnych interesów. Volvo Trucks produkuje i sprzedaje ponad 190 000 sztuk rocznie.

</doc>
<doc id="5065960" url="https://pl.wikipedia.org/wiki?curid=5065960" title="George Gyles">
George Gyles

George Frederick Gyles (ur. 17 listopada 1877 w Londynie, zm. 5 lutego 1959 w Vancouver) – kanadyjski żeglarz sportowy, medalista olimpijski.
Podczas letnich igrzysk olimpijskich w Los Angeles (1932) zdobył, wspólnie z Ronaldem Maitlandem, Ernestem Cribbem, Harrym Jonesem, Peterem Gordonem i Hubertem Wallace'em, srebrny medal w żeglarskiej klasie 8 metrów.
Urodzony w londyńskiej dzielnicy Camberwell George Gyles, członek Royal Vancouver Yacht Club, został wybrany do reprezentowania Kanady na olimpiadzie w 1932. Pomimo porażki we wszystkich czterech wyścigach, Kanadyjczycy zdobyli srebrne medale, ponieważ w klasie 8 metrów rywalizowały tylko dwie drużyny (drugą była reprezentacja Stanów Zjednoczonych). Gyles był mocno związany z Royal Vancouver Yacht Club przez większość swojego życia i służył w klubie jako komandor w latach w 1922–1923, 1927–1928 oraz 1940–1941. Został honorowym, dożywotnim członkiem klubu w 1953. Zawodowo pracował jako księgowy i był prezesem stowarzyszenia biegłych sądowych Kolumbii Brytyjskiej ("Chartered Professional Accountants of British Columbia") w latach 1937–1938.

</doc>
<doc id="5065963" url="https://pl.wikipedia.org/wiki?curid=5065963" title="Medal Suworowa">
Medal Suworowa

Medal Suworowa () – odznaczenie państwowe Federacji Rosyjskiej przyznawane żołnierzom rosyjskich wojsk lądowych. Medal jest nazwany na cześć rosyjskiego dowódcy, teoretyka wojskowego i generalissimusa Aleksandra Suworowa. Odznaczenie zostało ustanowione dekretem prezydenckim z dnia 2 marca 1994 roku; później statut odznaczenia był zmieniany dwukrotnie (w 1999 i 2010). Medal jest przyznawany żołnierzom, którzy wykazali się odwagą podczas operacji wojskowych lub manewrów na lądzie, brali udział w obronie interesów lub granic Federacji Rosyjskiej lub wykazali się doskonałymi wynikami w szkoleniu bojowym. Medal może zostać przyznany pośmiertnie. Medal Suworowa w 2019 roku znalazł się na rosyjskim znaczku pocztowym.
Opis.
Medal jest wykonany ze srebra, jego średnica wynosi 32 mm. Na jego awersie znajduje się reliefowy portret Aleksandra Suworowa, na dole awersu znajdują się dwa reliefowe liście laurowe i reliefowy napis АЛЕКСАНДР СУВОРОВ (Aleksandr Suworow). Na rewersie medalu znajdują się reliefowe skrzyżowane ze sobą szabla i miecz, pod nimi znajduje się litera N i numer seryjny nagrody. Medal zawieszany jest na pięciokątnej blaszce obciągniętej jedwabną wstążką o szerokości 24 mm. Po lewej i po prawej stronie wstążki znajdują się cienkie zielone pasy o szerokości trzech milimetrów, a w środku wstążka jest w kolorze czerwonym. 

</doc>
<doc id="5065969" url="https://pl.wikipedia.org/wiki?curid=5065969" title="Morunglav">
Morunglav

Morunglav – wieś w Rumunii, w okręgu Aluta, w gminie Morunglav. W 2011 roku liczyła 1280 mieszkańców.

</doc>
<doc id="5065970" url="https://pl.wikipedia.org/wiki?curid=5065970" title="Bărăști (gmina Morunglav)">
Bărăști (gmina Morunglav)

Bărăști – wieś w Rumunii, w okręgu Aluta, w gminie Morunglav. W 2011 roku liczyła 389 mieszkańców.

</doc>
<doc id="5065971" url="https://pl.wikipedia.org/wiki?curid=5065971" title="Ghioșani">
Ghioșani

Ghioșani – wieś w Rumunii, w okręgu Aluta, w gminie Morunglav. W 2011 roku liczyła 243 mieszkańców.

</doc>
<doc id="5065972" url="https://pl.wikipedia.org/wiki?curid=5065972" title="Morunești">
Morunești

Morunești – wieś w Rumunii, w okręgu Aluta, w gminie Morunglav. W 2011 roku liczyła 284 mieszkańców.

</doc>
<doc id="5065974" url="https://pl.wikipedia.org/wiki?curid=5065974" title="Poiana Mare (okręg Aluta)">
Poiana Mare (okręg Aluta)

Poiana Mare – wieś w Rumunii, w okręgu Aluta, w gminie Morunglav. W 2011 roku liczyła 349 mieszkańców.

</doc>
<doc id="5065975" url="https://pl.wikipedia.org/wiki?curid=5065975" title="Arnon Milchan">
Arnon Milchan

Arnon Milchan (herb. ארנון מילצ'ן) (ur. 6 grudnia 1944 w Rechowocie) – izraelski biznesmen i producent filmowy, założyciel wytwórni filmowej Regency Enterprises.
Brał udział w produkcji ponad 130 pełnometrażowych filmów.
W czerwcu 2020 jego majątek wynosił 4,1 mld USD.
Życiorys.
Wczesne lata.
Milchan urodził się w Rechowocie, w Palestynie (obecnie Izrael) w rodzinie żydowskiej. Jego siostrą jest Dalia Milchan.
Życie prywatne.
W latach 1966–1975 był żonaty z francuską modelką Brigitte Genmaire. Mieli trójkę dzieci: Elinor, Alexandrę i Yariv. Elinor Milchan jest zawodową fotografką.
Od 2007 jest żonaty z południowoafrykańską tenisistką Amandą Coetzer. Mają dwójkę dzieci: Shimona (ur. 2009) i Olivię (ur. 2011).
Posiada obywatelstwo izraelskie i amerykańskie, mieszka w Tel Awiwie.

</doc>
<doc id="5065976" url="https://pl.wikipedia.org/wiki?curid=5065976" title="Movileni (gmina w okręgu Aluta)">
Movileni (gmina w okręgu Aluta)

Movileni – gmina w Rumunii, w okręgu Aluta. Obejmuje miejscowości Bacea i Movileni. W 2011 roku liczyła 3443 mieszkańców. 

</doc>
<doc id="5065979" url="https://pl.wikipedia.org/wiki?curid=5065979" title="Christos Sielis">
Christos Sielis



</doc>
<doc id="5065980" url="https://pl.wikipedia.org/wiki?curid=5065980" title="Movileni (okręg Aluta)">
Movileni (okręg Aluta)

Movileni – wieś w Rumunii, w okręgu Aluta, w gminie Movileni. W 2011 roku liczyła 2190 mieszkańców.

</doc>
<doc id="5065982" url="https://pl.wikipedia.org/wiki?curid=5065982" title="Bacea (okręg Aluta)">
Bacea (okręg Aluta)

Bacea – wieś w Rumunii, w okręgu Aluta, w gminie Movileni. W 2011 roku liczyła 1253 mieszkańców.

</doc>
<doc id="5065983" url="https://pl.wikipedia.org/wiki?curid=5065983" title="Nicolae Titulescu (gmina)">
Nicolae Titulescu (gmina)

Nicolae Titulescu – gmina w Rumunii, w okręgu Aluta. Obejmuje tylko jedną miejscowość Nicolae Titulescu. W 2011 roku liczyła 1271 mieszkańców. 

</doc>
<doc id="5065985" url="https://pl.wikipedia.org/wiki?curid=5065985" title="Nicolae Titulescu (okręg Aluta)">
Nicolae Titulescu (okręg Aluta)

Nicolae Titulescu – wieś w Rumunii, w okręgu Aluta, w gminie Nicolae Titulescu. W 2011 roku liczyła 1271 mieszkańców.

</doc>
<doc id="5065986" url="https://pl.wikipedia.org/wiki?curid=5065986" title="Obârșia (gmina)">
Obârșia (gmina)

Obârșia – gmina w Rumunii, w okręgu Aluta. Obejmuje miejscowości Câmpu Părului, Coteni, Obârșia, Obârșia Nouă i Tabonu. W 2011 roku liczyła 2902 mieszkańców.

</doc>
<doc id="5065989" url="https://pl.wikipedia.org/wiki?curid=5065989" title="Obârșia (okręg Aluta)">
Obârșia (okręg Aluta)

Obârșia – wieś w Rumunii, w okręgu Aluta, w gminie Obârșia. W 2011 roku liczyła 808 mieszkańców.

</doc>
<doc id="5065990" url="https://pl.wikipedia.org/wiki?curid=5065990" title="Câmpu Părului">
Câmpu Părului

Câmpu Părului – wieś w Rumunii, w okręgu Aluta, w gminie Obârșia. W 2011 roku liczyła 374 mieszkańców.

</doc>
<doc id="5065991" url="https://pl.wikipedia.org/wiki?curid=5065991" title="Coteni (okręg Aluta)">
Coteni (okręg Aluta)

Coteni – wieś w Rumunii, w okręgu Aluta, w gminie Obârșia. W 2011 roku liczyła 253 mieszkańców.

</doc>
<doc id="5065992" url="https://pl.wikipedia.org/wiki?curid=5065992" title="Obârșia Nouă">
Obârșia Nouă

Obârșia Nouă – wieś w Rumunii, w okręgu Aluta, w gminie Obârșia. W 2011 roku liczyła 1324 mieszkańców.

</doc>
<doc id="5065993" url="https://pl.wikipedia.org/wiki?curid=5065993" title="Tabonu">
Tabonu

Tabonu – wieś w Rumunii, w okręgu Aluta, w gminie Obârșia. W 2011 roku liczyła 143 mieszkańców.

</doc>
<doc id="5065994" url="https://pl.wikipedia.org/wiki?curid=5065994" title="Oboga (gmina)">
Oboga (gmina)

Oboga – gmina w Rumunii, w okręgu Aluta. Obejmuje tylko jedną miejscowość Oboga. W 2011 roku liczyła 1771 mieszkańców. 

</doc>
<doc id="5065995" url="https://pl.wikipedia.org/wiki?curid=5065995" title="Oboga">
Oboga

Oboga – wieś w Rumunii, w okręgu Aluta, w gminie Oboga. W 2011 roku liczyła 1771 mieszkańców.

</doc>
<doc id="5065996" url="https://pl.wikipedia.org/wiki?curid=5065996" title="Oporelu (gmina)">
Oporelu (gmina)

Obârșia – gmina w Rumunii, w okręgu Aluta. Obejmuje miejscowości Beria de Jos, Beria de Sus, Oporelu i Rădești. W 2011 roku liczyła 1250 mieszkańców.

</doc>
<doc id="5065997" url="https://pl.wikipedia.org/wiki?curid=5065997" title="Puccinia sii-falcariae">
Puccinia sii-falcariae

Puccinia sii-falcariae (Pers.) J. Schröt. – gatunek grzybów z rodziny rdzowatych ("Pucciniaceae"). Grzyb mikroskopijny pasożytujący na sierpnicy pospolitej i wywołujący u niej chorobę zwaną rdzą.
Systematyka i nazewnictwo.
Pozycja w klasyfikacji według Index Fungorum: "Puccinia, Pucciniaceae, Pucciniales, Incertae sedis, Pucciniomycetes, Pucciniomycotina, Basidiomycota, Fungi".
Takson ten opisał w 1794 r. Christiaan Hendrik Persoon nadając mu nazwę "Aecidium sii-falcariae". Obecną, uznaną przez Index Fungorum nazwę nadał mu Joseph Schröter w 1887 r.
Synonimy:
Morfologia i rozwój.
"Puccinia sii-falcariae" jest pasożytem jednodomowym, tzn., że jego cykl życiowy odbywa się na jednym żywicielu. Jest też rdzą niepełnocyklową, nie wytwarza urediniów. Ecja liczne, występujące na obydwu powierzchniach wszystkich liści. Mają kubkowaty kształt, białawe, gładkie i cienkie perydium. Teliospory z cienkim, szklistym trzonkiem.
Jest pasożytem układowym atakującym wszystkie liście rośliny. Mają one zdeformowany, niezdrowy wygląd, a porażona roślina staje się bezpłodna.
Jest monofagiem występującym wyłącznie na sierpnicy pospolitej ("Falcaria vulgaris").

</doc>
<doc id="5066002" url="https://pl.wikipedia.org/wiki?curid=5066002" title="Oporelu">
Oporelu

Oporelu – wieś w Rumunii, w okręgu Aluta, w gminie Oporelu. W 2011 roku liczyła 459 mieszkańców.

</doc>
<doc id="5066003" url="https://pl.wikipedia.org/wiki?curid=5066003" title="Beria de Jos">
Beria de Jos

Beria de Jos – wieś w Rumunii, w okręgu Aluta, w gminie Oporelu. W 2011 roku liczyła 280 mieszkańców.

</doc>
<doc id="5066005" url="https://pl.wikipedia.org/wiki?curid=5066005" title="Beria de Sus">
Beria de Sus

Beria de Sus – wieś w Rumunii, w okręgu Aluta, w gminie Oporelu. W 2011 roku liczyła 234 mieszkańców.

</doc>
<doc id="5066006" url="https://pl.wikipedia.org/wiki?curid=5066006" title="Rădești (okręg Aluta)">
Rădești (okręg Aluta)

Rădești – wieś w Rumunii, w okręgu Aluta, w gminie Oporelu. W 2011 roku liczyła 277 mieszkańców.

</doc>
<doc id="5066007" url="https://pl.wikipedia.org/wiki?curid=5066007" title="Optași-Măgura (gmina)">
Optași-Măgura (gmina)

Optași-Măgura – gmina w Rumunii, w okręgu Aluta. Obejmuje tylko jedną miejscowość Optași. W 2011 roku liczyła 1274 mieszkańców. 

</doc>
<doc id="5066009" url="https://pl.wikipedia.org/wiki?curid=5066009" title="Optași">
Optași

Optași – wieś w Rumunii, w okręgu Aluta, w gminie Optași-Măgura. W 2011 roku liczyła 1247 mieszkańców.

</doc>
<doc id="5066010" url="https://pl.wikipedia.org/wiki?curid=5066010" title="Orlea (gmina)">
Orlea (gmina)

Orlea – gmina w Rumunii, w okręgu Aluta. Obejmuje miejscowości Orlea i Orlea Nouă. W 2011 roku liczyła 2331 mieszkańców.

</doc>
<doc id="5066014" url="https://pl.wikipedia.org/wiki?curid=5066014" title="Orlea">
Orlea

Orlea – wieś w Rumunii, w okręgu Aluta, w gminie Orlea. W 2011 roku liczyła 1566 mieszkańców.

</doc>
<doc id="5066015" url="https://pl.wikipedia.org/wiki?curid=5066015" title="Orlea Nouă">
Orlea Nouă

Orlea Nouă – wieś w Rumunii, w okręgu Aluta, w gminie Orlea. W 2011 roku liczyła 765 mieszkańców.

</doc>
<doc id="5066022" url="https://pl.wikipedia.org/wiki?curid=5066022" title="Yiootjib kkotminam">
Yiootjib kkotminam



</doc>
<doc id="5066033" url="https://pl.wikipedia.org/wiki?curid=5066033" title="Nacinarka">
Nacinarka

Nacinarka to przyrząd introligatorski przeznaczony do nacinania papieru. Składa się z płyty roboczej i osadzonych nad nią noży o regulowanym rozstawie. Nacinarka umożliwia nacinanie papieru samoprzylepnego i bigowanie papieru.
Nacinarki do kartonu wycinają w nim szczeliny, co pozwala przerobić go na wypełnienia zabezpieczające delikatną zawartości przesyłek.

</doc>
<doc id="5066044" url="https://pl.wikipedia.org/wiki?curid=5066044" title="Party (album)">
Party (album)



</doc>
<doc id="5066047" url="https://pl.wikipedia.org/wiki?curid=5066047" title="Osica de Jos (gmina)">
Osica de Jos (gmina)

Osica de Jos – gmina w Rumunii, w okręgu Aluta. Obejmuje miejscowości Bobu i Osica de Jos. W 2011 roku liczyła 1567 mieszkańców.

</doc>
<doc id="5066052" url="https://pl.wikipedia.org/wiki?curid=5066052" title="Osica de Jos">
Osica de Jos

Osica de Jos – wieś w Rumunii, w okręgu Aluta, w gminie Osica de Jos. W 2011 roku liczyła 1346 mieszkańców.

</doc>
<doc id="5066054" url="https://pl.wikipedia.org/wiki?curid=5066054" title="Bobu (okręg Aluta)">
Bobu (okręg Aluta)

Bobu – wieś w Rumunii, w okręgu Aluta, w gminie Osica de Jos. W 2011 roku liczyła 221 mieszkańców.

</doc>
<doc id="5066055" url="https://pl.wikipedia.org/wiki?curid=5066055" title="CupcakKe">
CupcakKe

Elizabeth Eden Harris, znana jako Cupcakke (zapis stylizowany: cupcakKe, wym. ) (ur. 31 maja 1997 w Chicago) – amerykańska raperka, piosenkarka i autorka tekstów. Jest znana ze swojej hiperseksualizowanej, bezczelnej i często komicznej osobowości i muzyki, jak i również uwzględniania w swojej muzyce tematów LGBT i wzmocnienia pozycji kobiet.
Cupcakke rozpoczęła swoją karierę jako raperka, wydając materiał online pod koniec 2012 roku. W 2015 roku dwie z jej piosenek, „Deepthroat” i „Vagina”, zyskały popularność na platformach do udostępniania wideo. Piosenki znalazły się później na jej debiutanckim mixtape, "Cum Cake" (2016), który znalazł się na liście Rolling Stone z najlepszymi albumami rapowymi 2016 roku pod numerem 23. Jej drugi mixtape, "STD (Shelters to Deltas)", został wydany w 2016 roku i poprzedził albumy studyjne "Audacious" (2016), "Queen Elizabitch" (2017), "Ephorize" (2018) i "Eden" (2018). Od tego czasu sukcesywnie wydawała solowe single, takie jak „Grilling Niggas”, „Lawd Jesus” czy „Discounts”.
Dzieciństwo.
Harris urodziła się 31 maja 1997 r. w Chicago w Illinois i wychowała się na King Drive w pobliżu Parkway Gardens. Harris była wychowywana przez samotną matkę i spędziła prawie cztery lata w chicagowskich schroniskach dla bezdomnych, trafiając tam w wieku siedmiu lat. Dorastała i chodziła do szkoły z innymi znanymi chicagowskimi raperami takimi jak Lil Reese i Chief Keef. Wcześnie zaczęła zajmować się muzyką i poezją w wieku dziesięciu lat dzięki zaangażowaniu w lokalnym kościele. To właśnie tam rozpoczęła swoją przygodę z występami, podczas których recytowała poezję o swoim chrześcijaństwie i wierze dla lokalnych pastorów.
Kiedy miała 13 lat, poznała kolegę z kościoła, który zachęcił ją do przekształcenia poezji w muzykę rap, a ona zauroczyła się tą formą sztuki. Wymienia 50 Centa, Lil' Kim i Da Brat jako osoby, które wpłynęły na jej styl muzyczny.
Życie i kariera.
2012–2014: Wczesna twórczość.
Harris opublikowała swój pierwszy teledysk, „Gold Digger”, na swoim oficjalnym kanale YouTube w sierpniu 2012 roku. W momencie premiery miała zaledwie 15 lat - oryginalny teledysk został usunięty. W ciągu następnych kilku lat, Harris kontynuowała publikowanie oryginalnej muzyki, jak również freestyle'i z wykorzystaniem bitów innych artystów poprzez swój kanał YouTube, gdzie zgromadziła ponad 780 000 subskrybentów.
2015–2016: "Cum Cake", "S.T.D (Shelters to Deltas)" oraz "Audacious".
W październiku 2015 roku oficjalny teledysk do jej piosenki „Vagina” został wydany na YouTube przez YMCFilmz. Według Cupcakke, napisała piosenkę, ponieważ była zainspirowana utworem Khia „My Neck, My Back (Lick It)”. Miesiąc później, Harris opublikowała „Deepthroat” na swoim własnym kanale. W ciągu kilku tygodni oba teledyski stały się viralami na YouTube, Worldstar i Facebooku. Piosenki te stały się później singlami na debiutanckim mixtape Harris, "Cum Cake", który ukazał się w lutym 2016 roku. Jego wydanie zostało również wsparte kolejnymi singlami, takimi jak „Juicy Coochie”, „Tit for Tat” i „Pedophile”.
W czerwcu 2016 roku Harris wydała swój drugi mixtape, "S.T.D (Shelters to Deltas)". Został on poprzedzony singlem „Best Dick Sucker”. Inne utwory, takie jak „Doggy Style” i „Motherlands”, również zostały później wydane jako single. Mixtape został wymieniony wśród „Best Rap Albums of 2016 So Far” Rolling Stone'a.
W październiku 2016 roku Harris wydała swój debiutancki album studyjny, "Audacious". Album został poprzedzony singlem „Picking Cotton”, który został opisany przez MTV News jako „protest song o rasistowskich gliniarzach”. Innym utworom na płycie, takim jak „Spider-Man Dick” i „LGBT”, towarzyszyły teledyski. W jednym z wywiadów Harris stwierdziła, że piosenkę „„LGBT” stworzyła ściśle dla społeczności gejowskiej, aby wiedziała, że jest kochana i nie musi czuć się osądzana.”
2017–2018: "Queen Elizabitch", "Ephorize" oraz "Eden".
W lutym 2017 roku Harris wydała singiel „Cumshot” jako singiel do jej drugiego albumu studyjnego. 7 marca angielska piosenkarka Charli XCX wydała swoją piosenkę „Lipgloss”, w której wystąpiła Harris. Piosenka została później włączona do mixtape'u Charli XCX, "Number 1 Angel", który został wydany 10 marca.
Jej drugi album studyjny, zatytułowany "Queen Elizabitch", został wydany 31 marca 2017 roku. The Fader opisał go jako „typ paskudnego rapu, który uczynił z niej sensację viralową, obok całkowicie popowych hitów, takich jak „33rd" i freestyle a cappella „Reality, Pt. 4". Stereogum zauważył również, że album „widzi CupcakKe angażującą się w obecny klimat polityczny i trendy radiowe w sposób, który może pomóc jej przekroczyć do bardziej mainstreamowej publiczności”.
7 kwietnia 2017 roku "Queen Elizabitch" została usunięta z serwisów streamingowych i sklepów z muzyką cyfrową z powodu nielegalnego podkładu muzycznego, który Harris zakupiła od, jak to określiła, „podejrzanego producenta". Wkrótce ogłosiła na Twitterze, że "Queen Elizabitch" zostanie ponownie wydany 16 kwietnia. Następnie wydała single „Exit” i „Cartoons” w listopadzie 2017 roku.
Jej trzeci album studyjny, "Ephorize", został wydany 5 stycznia 2018 roku. Exclaim! nazwał go „jej najbardziej dopracowaną pracą do tej pory". Później wydała teledyski do utworów „Duck Duck Goose” i „Fullest”, gdzie w tym pierwszym występuje, „pokazując obszerną kolekcję dildosów, a także figurkę Statuy Wolności."
9 listopada 2018 roku Harris wydała swój czwarty album studyjny, "Eden". Wydała teledyski do głównego singla „Quiz”, a także do kolejnych singli „Hot Pockets” i „Blackjack”.
Od 2019: Przerwa i pojedyncze single.
8 stycznia 2019 roku Harris została podobno zabrana do szpitala w Chicago po tym, jak tweetowała, że zamierza popełnić samobójstwo. W tweecie opublikowanym następnego dnia, Harris napisała: "Długo walczyłam z depresją. Przepraszam, że zrobiłam to publicznie ostatniej nocy, ale już wszystko w porządku. Trafiłam do szpitala i w końcu otrzymuję pomoc, której potrzebuję, aby przetrwać, być szczęśliwą i dostarczać wspaniałą muzykę. Dzięki za wszystkie modlitwy, ale proszę, nie martwcie się o mnie".
11 stycznia 2019 roku ukazał się singiel „Squidward Nose”, a 21 lutego premierę miał teledysk do piosenki z udziałem Johna Early'ego. 17 kwietnia 2019 roku Harris wydała remix piosenki Lil Nas X „Old Town Road”, zatytułowany „Old Town Hoe”, na swoim kanale YouTube, a teledysk następnego dnia.
We wrześniu 2019 roku Harris zamieściła kilka postów w mediach społecznościowych krytykujących kilku artystów takich jak Camila Cabello (oskarżyła Cabello o rasizm) i Shawn Mendes, a następnie jej ogłoszenie o przejściu na emeryturę w wideo na żywo na Instagramie. Stwierdziła: „Ten live będzie ostatnim wideo, które wszyscy zobaczą ode mnie. Całkowicie kończę z muzyką". Powiedziała, że nie będzie już publicznie wydawać muzyki i że usunie swoją muzykę ze wszystkich platform streamingowych. Stwierdziła, że jest zaniepokojona widząc dzieci w filmikach i młodych ludzi na jej koncertach śpiewających razem z nią do jej dosadnych i wulgarnych piosenek; czuła, że deprawuje młodzież swoimi wyuzdanymi utworami. Harris powiedziała również fanom, że ma „bardzo złe uzależnienie od hazardu" i że przegrała 700 000 dolarów w kasynie we wrześniu 2018 roku. Konta Harris na Instagramie i Twitterze zostały dezaktywowane po zakończeniu livestreamu. Jej muzyka pozostała dostępna na platformach streamingowych.
7 listopada 2019 roku Harris wróciła z emerytury po 40-dniowej nieobecności na wszystkich mediach społecznościowych z tweetem: „Jezus pościł 40 dni i ja też... 16 listopada". 6 marca 2020 roku Harris wydała nowy singiel „Lawd Jesus”. Harris umieściła swój pierwszy film na YouTube od czasu usunięcia wszystkich filmów na jej kanale w poprzednim roku z podwójnym teledyskiem do singli „Grilling Niggas” i „Lawd Jesus” 13 maja 2020 roku.
1 czerwca 2020 roku CupcakKe wydała singiel „Lemon Pepper”, z którego połowa wpływów została przeznaczona na fundusz Minnesota Bail. Kolejny singiel, „Discounts” został wydany 26 czerwca. Piosenka spotkała się z uznaniem krytyków, osiągnęła 78 miejsce na UK Singles Downloads Chart i numer 80 na UK Singles Sales Chart, stając się jej pierwszym singlem, który tego dokonał. „Discounts” osiągnęło również numer jeden na amerykańskiej liście przebojów iTunes, co jest jej pierwszą piosenką, która to zrobiła. Jest także jedyną kobietą raperką, która ma numer jeden na liście przebojów iTunes bez wytwórni.
W dniu 16 grudnia 2020 roku Harris otrzymała znaczną uwagę mediów po wydaniu „How to Rob (Remix)”, który był diss trackiem. Został on wydany na YouTube i ukazuje Harris atakującego m.in. Megan Thee Stallion, Lizzo i Lil' Kim. Piosenka otrzymała pozytywne recenzje.
1 marca 2021 roku „Deepthroat” otrzymał złoty certyfikat od Recording Industry Association of America (RIAA), który oznacza sprzedanie pięćset tysięcy jednostek.
W czerwcu 2021 roku magazyn Rolling Stone poinformował, że Harris będzie współprowadziła wraz z Tiffany Pollard nadchodzący reality show OutTV "Hot Haus", który będzie debiutem raperki w roli gospodarza telewizyjnego. Harris powiedziała o swojej decyzji castingowej: „Jak tylko usłyszałam, ze program polega na posiadaniu swojej seksualności i talentu, wiedziałam, że muszę być zaangażowana".
Począwszy od czerwca 2021 roku remiksy różnych piosenek z wokalami z singli Harris „Deepthroat” i „Vagina” zaczęły krążyć na aplikacji do dzielenia się wideo TikTok. Zostało to opisane jako jeden z najpopularniejszych i najdłużej trwających trendów w tej aplikacji. Remiksy na TikToku zazwyczaj polegały na wzięciu popularnych piosenek i wklejania w nie seksualne teksty Harris w różnych odstępach czasu, aby uzyskać efekt komediowy, np. zastępując niektóre słowa oryginalnej piosenki popularnymi jej słowami, takimi jak "cum, vagina, pussy, dick, papi, slurp, suck, bitch, twat, I'm horny, juggle them balls" i "smack my ass like a drum", a także jej charakterystycznymi jękami. Twarz Harris zazwyczaj była też wklejana w twarze artystów lub zespołów albo w okładki utworów parodiowanych przez użytkowników TikToka, co dodawało zabawności. Zaczęła tworzyć TikToki, aby promować swoją muzykę, w tym swój najnowszy singiel „Marge Simpson” i starszą piosenkę „CPR”, z których ta druga stała się viralem.
23 lutego 2022 pojawiła się w remiksie piosenki "Good PusS" wykonawcy COBRAH, a 11 marca 2022 w remiksie piosenki "PTPOM" z ShantiiP oraz Tay Money.

</doc>
<doc id="5066056" url="https://pl.wikipedia.org/wiki?curid=5066056" title="Osica de Sus (gmina)">
Osica de Sus (gmina)

Osica de Sus – gmina w Rumunii, w okręgu Aluta. Obejmuje miejscowości Greci, Osica de Sus, Ostrov, Peretu, Tomeni i Vlăduleni. W 2011 roku liczyła 5215 mieszkańców.

</doc>
<doc id="5066059" url="https://pl.wikipedia.org/wiki?curid=5066059" title="Abi-ramu">
Abi-ramu

Abi-ramu ("Abi-rāmu", imię pochodzenia zachodniosemickiego, w transliteracji z pisma klinowego zapisywane míAD-"ra-mi", tłum. „Ojciec jest wywyższony”) – siostra asyryjskiej królowej Naqi’i, ciotka asyryjskiego króla Asarhaddona (681-669 p.n.e.). Jako „Abi-ramu, siostra królowej matki” (míAD-"ra-mi" NIN-"sa ša" AMA-LUGAL) wymieniana jest w dokumencie z 674 r. p.n.e., który potwierdza, iż pożyczyła pół miny srebra pod zastaw ziemi. Niektórzy uczeni, jak Natalie N. May, próbują identyfikować ją z jej imiennikiem, który za rządów Asarhaddona pełnił urząd wielkiego wezyra ("sukkallu rabiu") i eponima ("limmu"). 

</doc>
<doc id="5066060" url="https://pl.wikipedia.org/wiki?curid=5066060" title="Osica de Sus">
Osica de Sus

Osica de Sus – wieś w Rumunii, w okręgu Aluta, w gminie Osica de Sus. W 2011 roku liczyła 3059 mieszkańców.

</doc>
<doc id="5066063" url="https://pl.wikipedia.org/wiki?curid=5066063" title="Greci (gmina Osica de Sus)">
Greci (gmina Osica de Sus)

Greci – wieś w Rumunii, w okręgu Aluta, w gminie Osica de Sus. W 2011 roku liczyła 837 mieszkańców.

</doc>
<doc id="5066067" url="https://pl.wikipedia.org/wiki?curid=5066067" title="Ostrov (okręg Aluta)">
Ostrov (okręg Aluta)

Ostrov – wieś w Rumunii, w okręgu Aluta, w gminie Osica de Sus. W 2011 roku liczyła 125 mieszkańców.

</doc>
<doc id="5066068" url="https://pl.wikipedia.org/wiki?curid=5066068" title="Peretu (okręg Aluta)">
Peretu (okręg Aluta)

Peretu – wieś w Rumunii, w okręgu Aluta, w gminie Osica de Sus. W 2011 roku liczyła 234 mieszkańców.

</doc>
<doc id="5066071" url="https://pl.wikipedia.org/wiki?curid=5066071" title="Tomeni">
Tomeni

Tomeni – wieś w Rumunii, w okręgu Aluta, w gminie Osica de Sus. W 2011 roku liczyła 468 mieszkańców.

</doc>
<doc id="5066074" url="https://pl.wikipedia.org/wiki?curid=5066074" title="Lou Montulli">
Lou Montulli

Lou Montulli, wł. Louis J. Montulli II (ur. 1971 r.) – amerykański programista związany z Netscape Corporation, absolwent University of Kansas; twórca tagu BLINK w kodowaniu HTML, plików cookies i przeglądarki Lynx.

</doc>
<doc id="5066075" url="https://pl.wikipedia.org/wiki?curid=5066075" title="Rajmund Aschenbrenner">
Rajmund Aschenbrenner

Rajmund Wiesław Aschenbrenner ps. „Krzak“ (ur. 7 listopada 1926 w Sandomierzu, zm. 2 lipca 2020 w Tarnobrzegu) – polski prawnik i działacz kombatancki, żołnierz Armii Krajowej.
Życiorys.
Urodził się 7 listopada 1926 w Sandomierzu. Podczas II wojny światowej uczęszczał na tajne komplety, za co został aresztowany jesienią 1943 roku i przez kilka dni przetrzymywany wraz z jego profesorami i innymi uczniami na sandomierskim zamku. W 1944 roku dołączył do Armii Krajowej.
W 1947 roku zdał maturę i rozpoczął studia prawnicze na Uniwersytecie Wrocławskim. Po studiach zamieszkał w Tarnobrzegu, gdzie przez ponad 60 lat pracował jako prawnik, broniąc m.in. działaczy „Solidarności” podczas stanu wojennego. Po 1989 roku wstąpił do Światowego Związku Żołnierzy Armii Krajowej, w którym prezesował lokalnym i wojewódzkim strukturom organizacji.
Zmarł 2 lipca 2020 roku w Tarnobrzegu.

</doc>
<doc id="5066089" url="https://pl.wikipedia.org/wiki?curid=5066089" title="Marian Kosior">
Marian Kosior

Marian Kosior ps. „Mak“ (ur. 1921 w Stalach, zm. 24 marca 2020 w Tarnobrzegu) – polski plastyk i działacz kombatancki, żołnierz AK i WiN.
Życiorys.
Urodził się w Stalach koło Tarnobrzega, w rodzinie Andrzeja, legionisty i kawalera Orderu Virtuti Militari. Przed II wojną światową mieszkał we Lwowie. W 1939 roku brał udział w obronie miasta. Po ataku Niemiec na ZSRR powrócił do Tarnobrzega, gdzie związał się z działalnością konspiracyjną jako żołnierz wywiadu. Po wkroczeniu Armii Czerwonej dołączył do WiN, pełniąc funkcję szefa koła organizacji w Tarnobrzegu. Aresztowany przez UB i skazany na 6 lat więzienia.
W 1951 roku powrócił do Tarnobrzega, gdzie rozpoczął pracę w tamtejszym „Siarkopolu”. Był jednym z założycieli struktur Światowego Związku Żołnierzy Armii Krajowej w województwie tarnobrzeskim. Po 1989 roku zajmował się projektowaniem tablic pamiątkowych i sztandarów poświęconych Armii Krajowej i WiN. 

</doc>
<doc id="5066091" url="https://pl.wikipedia.org/wiki?curid=5066091" title="Flaga gminy Kaliska">
Flaga gminy Kaliska



</doc>
<doc id="5066092" url="https://pl.wikipedia.org/wiki?curid=5066092" title="Flaga gminy Osiek (powiat starogardzki)">
Flaga gminy Osiek (powiat starogardzki)



</doc>
<doc id="5066094" url="https://pl.wikipedia.org/wiki?curid=5066094" title="Flaga gminy Starogard Gdański">
Flaga gminy Starogard Gdański



</doc>
<doc id="5066095" url="https://pl.wikipedia.org/wiki?curid=5066095" title="Flaga gminy Skórcz">
Flaga gminy Skórcz



</doc>
<doc id="5066097" url="https://pl.wikipedia.org/wiki?curid=5066097" title="Modlitwa pańska">
Modlitwa pańska



</doc>
<doc id="5066098" url="https://pl.wikipedia.org/wiki?curid=5066098" title="Stade Muncipal de Beni Mellal">
Stade Muncipal de Beni Mellal

Stade Muncipal de Beni Mellal – stadion piłkarski w Maroku, w mieście Beni Mellal, na którym gra tamtejszy klub – Raja Beni Mellal. Może pomieścić 8000 widzów. Jego nawierzchnia jest trawiasta.

</doc>
<doc id="5066103" url="https://pl.wikipedia.org/wiki?curid=5066103" title="Stade d'honneur de Beni Mellal">
Stade d'honneur de Beni Mellal



</doc>
<doc id="5066105" url="https://pl.wikipedia.org/wiki?curid=5066105" title="Lotte Laserstein">
Lotte Laserstein

Lotte Laserstein (ur. 28 listopada 1898 w Pasłęku, zm. 21 stycznia 1993 w Kalmarze) – niemiecka malarka, po 1937 osiadła na stałe w Szwecji.
Życiorys.
Lotte Laserstein urodziła się w 1898 w Pasłęku w Prusach Górnych w rodzinie Hugo Lasersteina farmaceuty i Mety Birnbaum, pianistki, nauczycielki muzyki i malarki na porcelanie. Jej ojciec zmarł w 1902, kiedy miała cztery lata i wraz z matką i siostrą Käte przeniosły się do domu babci ze strony matki artystki, Idy Birnbaum i ciotki, siostry matki Elsy Birnbaum, do Gdańska. Tu pod okiem matki i ciotki, która prowadziła prywatną szkołę malarstwa, Laserstein uczy się rysunku. W 1912 rodzina przeniosła się do Berlina.
Od 1918 artystka studiowała filozofię i historię sztuki na Uniwersytecie Friedrich Wilhelma w Berlinie; od 1920 do 1921 pobierała też prywatne lekcje malarstwa u . W latach 1921–1927 studiowała na Pruskiej Akademii Sztuki (niem. "Preußische Akademie der Künste", która w 1931 przekształciła się w Berlińska Akademię Sztuki niem. "Akademie der Künste") uczęszczając na lekcje malarstwa pod kierunkiem . Bardzo szybko też zyskała miano „wybitnej uczennicy”, w 1925 otrzymała Złoty Medal Berlińskiej Akademii Sztuki. Aby zarobić na swoje utrzymanie, zajmowała się także podczas studiów ilustracjami do książek i sztuką użytkową. Było to spowodowane znacznymi kłopotami finansowymi jej rodziny, która wskutek kryzysu finansowego i inflacji w latach 1922–1924 straciła sporą część swojego majątku. W 1927 ukończyła studia – była pierwszą kobietą-studentką, która ukończyła Berlińską Akademię Sztuki. Dzięki temu otrzymała po jej ukończeniu swoją własną pracownię w Berlinie, w której udziela prywatnych lekcji malarstwa. W 1929 zostaje przyjęta do Berlińskiego Stowarzyszenia Kobiet Artystek.
Obrazy, które namalowała pomiędzy 1927 a 1933, głównie powstałe w Berlinie, uważane są dziś za jej najlepsze prace, mimo że w ciągu swojego życia namalowała łącznie ponad dziesięć tysięcy prac, w tym trzysta obrazów i sto rysunków.
Laserstein głównie malowała kobiety, też ich nagie akty. Portretowała je w stylu charakterystycznym dla lat 20.; z krótkimi włosami, z papierosami, modnie ubranymi, wysportowanymi, w typie „nowej, niezależnej, wyzwolonej i wyemancypowanej kobiety”. Często również sama siebie tak przedstawiała na autoportretach. Do wielu z jej prac pozowała malarka i fotografka , którą poznała w 1925. Była nie tylko jej modelką, ale i partnerką życiową przez wiele lat. Przedstawiała „nową kobietę” i sama tak wyglądała. Zazwyczaj nosiła włosy w stylu „bob Eaton”, co nadało jej wygląd androgyniczny.
W 1933 po dojściu nazistów do władzy w Niemczech, ze względu na swoje żydowskie pochodzenie, miała zakaz wystawiania swoich prac, została też usunięta z Berlińskiego Stowarzyszenia Kobiety Artystek. W 1935 jej prywatne studio nauki malarstwa zostało zamknięte, a materiały potrzebne do malowania może kupować jedynie za pośrednictwem swoich przyjaciół. Pracuje jako nauczycielka w prywatnej Żydowskiej Szkole prowadzonej przez Helene Zickel. W 1937 zdecydowała się na przeniesienie do Szwecji. Zamieszkała na stałe w Sztokholmie, gdzie uczyła malarstwa i wykonywała portrety na zamówienie. W grudniu tego samego roku miała miejsce jej wystawa portretów w Galerie Moderne w Sztokholmie. W następnym roku, aby uzyskać szwedzkie obywatelstwo, poślubiła pro forma Svena Marcusa, z którym nigdy nie zamieszkała. Zabiegała też usilnie o sprowadzenie matki i siostry. Po nieudanych próbach sprowadzenia matki, dowiaduje się, że zginęła w obozie w Ravensbrück w 1943. Siostra Käte (1900–1965), która ocalała ukrywana podczas wojny w Berlinie, do końca życia zmagała się z głęboką traumą.
Większość prac, które Laserstein pozostawiała w Berlinie, została przemycona przez Traute Rose do Szwecji, dzięki czemu zachowały się i nie podzieliły losu wielu prac, które znalazły się na zakazanym indeksie nazistów. W 1946 odwiedziła po raz pierwszy od czasu emigracji Niemcy i spotkała się po latach z Traute Rose i jej mężem. W 1954 przeniosła się do miasteczka Kalmar. W tym czasie odbyła wiele podróży do Włoch, Francji, Szwajcarii, Hiszpanii i Stanów Zjednoczonych.
W 1963 dołączyła do Szwedzkiej Akademii Sztuk Pięknych. W 1977 otrzymała Kalmarską Nagrodę Kultury.
Jej obraz "Morning Toilette" namalowany w 1930 był pierwszą zakupioną pracą do zbiorów National Museum of Women in the Arts w Waszyngtonie w 1988.
Zmarła w mieście Kalmar w wieku 95 lat w 1993.

</doc>
<doc id="5066108" url="https://pl.wikipedia.org/wiki?curid=5066108" title="Vlăduleni (okręg Aluta)">
Vlăduleni (okręg Aluta)

Vlăduleni – wieś w Rumunii, w okręgu Aluta, w gminie Osica de Sus. W 2011 roku liczyła 492 mieszkańców.

</doc>
<doc id="5066111" url="https://pl.wikipedia.org/wiki?curid=5066111" title="Pârșcoveni (gmina)">
Pârșcoveni (gmina)

Pârșcoveni – gmina w Rumunii, w okręgu Aluta. Obejmuje miejscowości Butoi, Olari i Pârșcoveni. W 2011 roku liczyła 3062 mieszkańców.

</doc>
<doc id="5066119" url="https://pl.wikipedia.org/wiki?curid=5066119" title="Tarik El-Jarmouni">
Tarik El-Jarmouni



</doc>
<doc id="5066125" url="https://pl.wikipedia.org/wiki?curid=5066125" title="Andrzej Świątoniowski">
Andrzej Świątoniowski

Andrzej Józef Świątoniowski (ur. 3 sierpnia 1948 w Krakowie, zm. 14 kwietnia 2021) – polski specjalista budowy i eksploatacji maszyn, prof. dr hab. inż.
Życiorys.
W 1972 ukończył studia na Wydziale Maszyn Górniczych i Hutniczych Akademii Górniczo-Hutniczej w Krakowie. Następnie rozpoczął pracę na macierzystej uczelni. W 1977 obronił pracę doktorską" Zjawiska dynamiczne w konwencjonalnych klatkach walcowniczych". 22 lutego 1993 habilitował się na podstawie rozprawy zatytułowanej "Analiza współzależności pomiędzy drganiami walcarki a przebiegiem procesu". W 1997 został zatrudniony jako profesor nadzwyczajny AGH. 22 października 2007 uzyskał tytuł profesora w zakresie nauk technicznych. Pracował w Katedrze Systemów Wytwarzania na Wydziale Inżynierii Mechanicznej i Robotyki Akademii Górniczo-Hutniczej im. Stanisława Staszica w Krakowie, był też zatrudniony na stanowisku profesora w Instytucie Politechnicznym Państwowej Wyższej Szkole Zawodowej w Krośnie.
Był członkiem Sekcji Teorii Procesów Przeróbki Plastycznej Komitetu Metalurgii PAN. Został odznaczony Medalem Komisji Edukacji Narodowej.
W swoich badaniach zajmował się początkowo procesami walcowania, następnie zagadnieniami związanymi z przeróbką plastyczną nowych materiałów konstrukcyjnych o wysokich właściwościach wytrzymałościowych na potrzeby przemysłu lotniczego i samochodowego.

</doc>
<doc id="5066135" url="https://pl.wikipedia.org/wiki?curid=5066135" title="Pârșcoveni">
Pârșcoveni

Pârșcoveni – wieś w Rumunii, w okręgu Aluta, w gminie Pârșcoveni. W 2011 roku liczyła 1823 mieszkańców.

</doc>
<doc id="5066137" url="https://pl.wikipedia.org/wiki?curid=5066137" title="Butoi">
Butoi

Butoi – wieś w Rumunii, w okręgu Aluta, w gminie Pârșcoveni. W 2011 roku liczyła 235 mieszkańców.

</doc>
<doc id="5066138" url="https://pl.wikipedia.org/wiki?curid=5066138" title="Olari (okręg Aluta)">
Olari (okręg Aluta)

Olari – wieś w Rumunii, w okręgu Aluta, w gminie Pârșcoveni. W 2011 roku liczyła 1004 mieszkańców.

</doc>
<doc id="5066139" url="https://pl.wikipedia.org/wiki?curid=5066139" title="Perieți (gmina w okręgu Aluta)">
Perieți (gmina w okręgu Aluta)

Perieți – gmina w Rumunii, w okręgu Aluta. Obejmuje miejscowości Măgura, Mierleștii de Sus i Perieți. W 2011 roku liczyła 2215 mieszkańców.

</doc>
<doc id="5066141" url="https://pl.wikipedia.org/wiki?curid=5066141" title="Perieți (okręg Aluta)">
Perieți (okręg Aluta)

Perieți – wieś w Rumunii, w okręgu Aluta, w gminie Perieți. W 2011 roku liczyła 928 mieszkańców.

</doc>
<doc id="5066142" url="https://pl.wikipedia.org/wiki?curid=5066142" title="Mierleștii de Sus">
Mierleștii de Sus

Mierleștii de Sus – wieś w Rumunii, w okręgu Aluta, w gminie Perieți. W 2011 roku liczyła 632 mieszkańców.

</doc>
<doc id="5066143" url="https://pl.wikipedia.org/wiki?curid=5066143" title="Măgura (gmina Perieți)">
Măgura (gmina Perieți)

Măgura – wieś w Rumunii, w okręgu Aluta, w gminie Perieți. W 2011 roku liczyła 655 mieszkańców.

</doc>
<doc id="5066146" url="https://pl.wikipedia.org/wiki?curid=5066146" title="Kōichi Kitamura">
Kōichi Kitamura

 – japoński seiyū związany z agencją Mausu Promotion. Często dubbingował postacie grane przez Petera Cushinga.
Zmarł w 2007 roku w wieku 75 lat na zapalenie płuc.

</doc>
<doc id="5066150" url="https://pl.wikipedia.org/wiki?curid=5066150" title="Rudaczek szarouchy">
Rudaczek szarouchy

Rudaczek szarouchy, trzmielak większy ("Selasphorus heloisa") – gatunek małego ptaka z rodziny kolibrowatych (Trochilidae). Jest endemitem Meksyku. Nie jest zagrożony wyginięciem.
Systematyka.
Rudaczek szarouchy jest blisko spokrewniony z rudaczkiem lśniącym ("S. ellioti"), niekiedy łączono je w jeden gatunek; oba te taksony bywały też wydzielane do osobnego rodzaju "Atthis", jednak badania filogenetyczne wykazały, że rodzaj ten jest osadzony w "Selasphorus". Wyróżnia się dwa podgatunki "S. heloisa": nominatywny i "S. h. margarethae". W 1898 roku opisano też takson "morcomi" na podstawie dwóch okazów samic odłowionych w 1896 roku w górach Huachuca w południowej Arizonie (południowo-zachodnie USA); jest on obecnie zwykle traktowany jako synonim podgatunku nominatywnego, choć nie wszyscy autorzy się z tym zgadzają.
Morfologia.
Rudaczek szarouchy osiąga całkowitą długość ciała od 7 do 7,5 centymetra, a waży około 2,2 grama, co czyni go jednym z najmniejszych ptaków świata. Dziób mierzy średnio 12,1 mm u samców i 12,4 mm u samic, ogon średnio 20,7 mm u samców i 21,2 mm u samic.
Wierzch część ciała metalicznie brązowo-zielona, złoto-brązowa bądź zielona. Spód ciała w większości biały. Białe plamy za i pod okiem. Boki ciała cynamonowe (u samicy kolor ten jest bardziej intensywny). Samiec posiada na gardle kołnierz w kolorze magenta, a samica ma gardło białe z brązowymi prążkami. Ogon zaokrąglony, w czerwono-brązowe paski wraz z białymi końcówkami zewnętrznymi piór. Dziób krótki, matowo czarny.
Zasięg występowania i środowisko.
Poszczególne podgatunki zamieszkują:
Dwa okazy pozyskane w 1896 roku w Arizonie były jedynymi ptakami tego gatunku stwierdzonymi kiedykolwiek na terytorium USA, prawdopodobnie były to osobniki zabłąkane.
Rudaczek szarouchy zamieszkuje górskie lasy mgliste i wilgotne lasy sosnowo-dębowe, a także przyległe obszary krzewiaste. Spotykany w przedziale wysokości od 1500 do 3000 m n.p.m. Gatunek uznawany jest za osiadły, choć przypuszcza się, że może podejmować migracje wysokościowe w zależności od pory roku.
Pożywienie.
Rudaczki szarouche żywią się głównie nektarem pochodzącym z kolorowych, pachnących, małych kwiatów drzew, roślin zielnych, krzewów i epifitów; dziennie potrafią odwiedzić nawet do 1500 kwiatów. Preferują kwiaty o największej zawartości sacharozy. Zjadają też nieco owadów i pająków, zwłaszcza w sezonie lęgowym.
Status.
Międzynarodowa Unia Ochrony Przyrody (IUCN) uznaje rudaczka szarouchego za gatunek najmniejszej troski (LC, "Least Concern") nieprzerwanie od 1988 roku. Liczebność populacji, według szacunków organizacji Partners in Flight z 2008 roku, mieści się w przedziale 50–500 tysięcy osobników. Trend liczebności populacji uznawany jest za stabilny.

</doc>
<doc id="5066152" url="https://pl.wikipedia.org/wiki?curid=5066152" title="Esperantoplatz (Berlin)">
Esperantoplatz (Berlin)

Esperantoplatz – plac znajdujący się w Berlinie w dzielnicy Neukölln.
Na placu znajdują się łąki, drzewa oraz klomby. Nazwa parku pochodzi od języka esperanto; plac został tak nazwany w 1991 roku. Jego wymiary to około 60 × 30 metrów. Na placu znajduje się posadzony w 1992 roku Dąb Zamenhofa oraz tablica pamiątkowa opowiadająca o życiu Zamenhofa odsłonięta 3 lipca 1999 roku. Na placu często odbywają się różne uroczystości oraz festiwale związane z językiem esperanto.

</doc>
<doc id="5066155" url="https://pl.wikipedia.org/wiki?curid=5066155" title="Pleșoiu (gmina)">
Pleșoiu (gmina)

Pleșoiu – gmina w Rumunii, w okręgu Aluta. Obejmuje miejscowości Arcești, Arcești-Cot, Cocorăști, Doba, Pleșoiu, Schitu din Deal i Schitu din Vale. W 2011 roku liczyła 3105 mieszkańców.

</doc>
<doc id="5066162" url="https://pl.wikipedia.org/wiki?curid=5066162" title="Pleșoiu (okręg Aluta)">
Pleșoiu (okręg Aluta)

Pleșoiu – wieś w Rumunii, w okręgu Aluta, w gminie Pleșoiu. W 2011 roku liczyła 492 mieszkańców.

</doc>
<doc id="5066163" url="https://pl.wikipedia.org/wiki?curid=5066163" title="Flaga gminy Stary Dzierzgoń">
Flaga gminy Stary Dzierzgoń



</doc>
<doc id="5066166" url="https://pl.wikipedia.org/wiki?curid=5066166" title="Arcești">
Arcești

Arcești – wieś w Rumunii, w okręgu Aluta, w gminie Pleșoiu. W 2011 roku liczyła 478 mieszkańców.

</doc>
<doc id="5066168" url="https://pl.wikipedia.org/wiki?curid=5066168" title="Arcești-Cot">
Arcești-Cot

Arcești-Cot – wieś w Rumunii, w okręgu Aluta, w gminie Pleșoiu. W 2011 roku liczyła 643 mieszkańców.

</doc>
<doc id="5066169" url="https://pl.wikipedia.org/wiki?curid=5066169" title="Cocorăști">
Cocorăști

Cocorăști – wieś w Rumunii, w okręgu Aluta, w gminie Pleșoiu. W 2011 roku liczyła 512 mieszkańców.

</doc>
<doc id="5066171" url="https://pl.wikipedia.org/wiki?curid=5066171" title="Doba (okręg Aluta)">
Doba (okręg Aluta)

Doba – wieś w Rumunii, w okręgu Aluta, w gminie Pleșoiu. W 2011 roku liczyła 499 mieszkańców.

</doc>
<doc id="5066172" url="https://pl.wikipedia.org/wiki?curid=5066172" title="Schitu din Deal">
Schitu din Deal

Schitu din Deal – wieś w Rumunii, w okręgu Aluta, w gminie Pleșoiu. W 2011 roku liczyła 274 mieszkańców.

</doc>
<doc id="5066173" url="https://pl.wikipedia.org/wiki?curid=5066173" title="Schitu din Vale">
Schitu din Vale

Schitu din Vale – wieś w Rumunii, w okręgu Aluta, w gminie Pleșoiu. W 2011 roku liczyła 207 mieszkańców.

</doc>
<doc id="5066181" url="https://pl.wikipedia.org/wiki?curid=5066181" title="Poboru (gmina)">
Poboru (gmina)

Poboru – gmina w Rumunii, w okręgu Aluta. Obejmuje miejscowości Albești, Cornățelu, Creți, Poboru, Seaca i Surpeni. W 2011 roku liczyła 2034 mieszkańców.

</doc>
<doc id="5066182" url="https://pl.wikipedia.org/wiki?curid=5066182" title="Flaga gminy Gniew">
Flaga gminy Gniew



</doc>
<doc id="5066183" url="https://pl.wikipedia.org/wiki?curid=5066183" title="Flaga Gniewa">
Flaga Gniewa



</doc>
<doc id="5066186" url="https://pl.wikipedia.org/wiki?curid=5066186" title="Flaga Pelplina">
Flaga Pelplina



</doc>
<doc id="5066187" url="https://pl.wikipedia.org/wiki?curid=5066187" title="Flaga gminy Pelplin">
Flaga gminy Pelplin



</doc>
<doc id="5066188" url="https://pl.wikipedia.org/wiki?curid=5066188" title="Albești (okręg Aluta)">
Albești (okręg Aluta)

Albești – wieś w Rumunii, w okręgu Aluta, w gminie Poboru. W 2011 roku liczyła 509 mieszkańców.

</doc>
<doc id="5066190" url="https://pl.wikipedia.org/wiki?curid=5066190" title="Cornățelu (okręg Aluta)">
Cornățelu (okręg Aluta)

Cornățelu – wieś w Rumunii, w okręgu Aluta, w gminie Poboru. W 2011 roku liczyła 500 mieszkańców.

</doc>
<doc id="5066191" url="https://pl.wikipedia.org/wiki?curid=5066191" title="Creți">
Creți

Creți – wieś w Rumunii, w okręgu Aluta, w gminie Poboru. W 2011 roku liczyła 179 mieszkańców.

</doc>
<doc id="5066194" url="https://pl.wikipedia.org/wiki?curid=5066194" title="Seaca (gmina Poboru)">
Seaca (gmina Poboru)

Seaca – wieś w Rumunii, w okręgu Aluta, w gminie Poboru. W 2011 roku liczyła 275 mieszkańców.

</doc>
<doc id="5066195" url="https://pl.wikipedia.org/wiki?curid=5066195" title="Surpeni">
Surpeni

Surpeni – wieś w Rumunii, w okręgu Aluta, w gminie Poboru. W 2011 roku liczyła 49 mieszkańców.

</doc>
<doc id="5066197" url="https://pl.wikipedia.org/wiki?curid=5066197" title="GNF 1 (2012/2013)">
GNF 1 (2012/2013)

GNF 1 (2012/2013) – 57. sezon walki o mistrzostwo Maroka w piłce nożnej. Sezon rozpoczął się 14 września 2012 roku i potrwał do 2 czerwca 2013. Tytułu nie obroniła drużyna Moghrebu Tétouan, zaś nowym mistrzem została drużyna Rai Casablanca.
Tabela końcowa.
Opracowano na podstawie:

</doc>
<doc id="5066198" url="https://pl.wikipedia.org/wiki?curid=5066198" title="Priseaca (gmina)">
Priseaca (gmina)

Priseaca – gmina w Rumunii, w okręgu Aluta. Obejmuje miejscowości Buicești, Priseaca i Săltănești. W 2011 roku liczyła 1580 mieszkańców.

</doc>
<doc id="5066200" url="https://pl.wikipedia.org/wiki?curid=5066200" title="Seweryn Manasterski">
Seweryn Manasterski

Seweryn Manasterski (ur. 1846 w Rohatynie, zm. w czerwcu 1911 w Bad Gleichenberg) – powstaniec styczniowy, działacz samorządowy, burmistrz Rohatyna.
Życiorys.
Urodził się w 1846 w Rohatynie. Ukończył naukę w gimnazjum.
Uczestniczył w powstaniu styczniowym 1863. Zgłosił się jako 17-letni ochotnik do oddziału formowanego wiosną 1863 pod Rohatynem. 20 czerwca 1863 wyruszył do Rohatyna, stamtąd do Rosochowaćca, następnie do Olejowa, a potem w rejon Podkamienia. Po połączeniu z innymi siłami i otrzymaniu broni w okolicach granicy rosyjskiej został przydzielony w szeregi 1 kompanii strzelców pod komendą kapitana Witmana w oddziale Franciszka Ksawerego Horodyńskiego. brał udział w bitwie pod Radziwiłłowem (zakończonej niepowodzeniem 2 lipca 1863). Został wtedy pojmany przez Rosjanina do niewoli. Następnie, krótkotrwale oswobodził się, jednak został ponownie schwytany i trafił do miasta wraz z innymi powstańcami-jeńcami. Potem przez kilka dni był osadzony wraz z nimi w tiurmie w Krzemieńcu, a dalej w Żytomierzu (tam był osadzony w celi m.in. z Władysławem Padlewskim, którego rozstrzelano). Stamtąd wraz z towarzyszami został poprowadzony do Kijowa. Tam zostali osadzeni w twierdzy w kopanierze nr 3 (kazamata; piwnica pomiędzy wałami, przykryta z zewnątrz ziemią, posiadająca jedynie strzelnice karabinowe). Uwięziono w niej ponad stu powstańców spod Radziwłłowa (m.in. Franciszka Leszczyńskiego). Wobec zatrzymanych prowadzono śledztwo. Z uwagi na zbliżającą się jesienną porę zostali oni przeniesieni w twierdzy do baszty północnej (łącznie przetrzymywano w niej ok. 500 osób). Jesienią był w grupie 12 osób, którzy z uwagi na nieletni wiek zostali decyzją miejscowego gubernatora Anienkowa zwolnieni z osadzenia. Następnie, do czasu zatwierdzenia wyroku przez cara Aleksandra II, przebywał w twierdzy, po czym w grudniu 1863 został wraz ze zwolnionymi przekazany do tiurmy w Kijowie, a następnie etapami do granicy z Austro-Węgrami w Radziwiłowie i oddany w ręce władz c. k. powiatu brodzkiego. Po latach spisał 23 grudnia 1902 swoje wspomnienia powstańcze zatytułowane "Od Radziwiłowa do Kijowa" i wydane w 1903 w publikacji pt. "W czterdziestą rocznicę powstania styczniowego 1863-1903" pod redakcją Bronisława Szwarcego. Według stanu z 1903 kierował delegacją w Rohatynie zarejestrowanego w 1888 Towarzystwo Wzajemnej Pomocy Uczestników Powstania roku 1863/64 z siedzibą we Lwowie.
W późniejszych latach po powstaniu pełnił funkcję kasjera dóbr Krasińskich. Został rządcą dóbr ziemskich. Od około 1869 do około 1903 był członkiem oddziału rohatyńskiego C. K. Galicyjskiego Towarzystwa Gospodarskiego. Podczas Wystawy Pszczelniczo-Ogrodniczej w Jarosławiu w 1879 otrzymał medal srebrny za przyrząd własnego wynalazku ułatwiający obrywanie chmielu. Był autorem publikacji pt. "Uprawa chmielu", wydanej w 1882.
Przez wiele lat był członkiem Rady c. k. powiatu rohatyńskiego, najpierw został wybrany z grupy większych posiadłości i od około 1875 do około 1877 był członkiem wydziału, następnie został wybrany z grupy gmin wiejskich i zasiadał tylko w Radzie od około 1877 do około 1881, potem wybrany ponownie z grupy większych posiadłości pełnił funkcję zastępcy członka wydziału od około 1881 do około 1897, po czym wybrany z grupy gmin miejskich był zastępcą członka wydziału od około 1890 do około 1904 (w tym okresie początkowo jako przełożony obszaru dworskiego, a od około 1897 jako właściciel realności w mieście), zaś finalnie był wyłącznie członkiem Rady wybranym z grupy gmin miejskich od około 1904 do około 1910. Działał w C. K. Powiatowej Komisji Szacunkowej w Rohatynie, gdzie od około 1877 do około 1883 był zastępcą członka. Równolegle z działalnością w Radzie Powiatowej Rohatyńskiej, od około 1886 do około 1894 pełnił stanowisko zastępcy burmistrza Rohatyna, Antoniego Schäffera. W grudniu 1893 został wybrany na urząd burmistrza Rohatyna. Posadę piastował w kolejnych latach (m.in. 15 listopada 1901 został wybrany ponownie) do około 1910 piastował posadę burmistrza Rohatyna.
W 1894 był delegatem wydziału oddziału rohatyńskiego Towarzystwa Oficjalistów Prywatnych. Jako burmistrz członkiem związku Galicyjskich Gmin Miejskich. Do końca życia był członkiem dyrekcji Towarzystwa Zaliczkowego na Powiat Rohatyński w Rohatynie.
Zmarł w czerwcu 1911 w Bad Gleichenberg. Został pochowany w Rohatynie 20 czerwca 1911.

</doc>
<doc id="5066206" url="https://pl.wikipedia.org/wiki?curid=5066206" title="Medal jubileuszowy „60-lecia zwycięstwa w Wielkiej Wojnie Ojczyźnianej 1941–1945”">
Medal jubileuszowy „60-lecia zwycięstwa w Wielkiej Wojnie Ojczyźnianej 1941–1945”

Medal jubileuszowy „60-lecia zwycięstwa w Wielkiej Wojnie Ojczyźnianej 1941–1945” () – jubileuszowy rosyjski medal, ustanowiony 28 lutego 2004 roku dla uczczenia 60 rocznicy zwycięstwa w wielkiej wojnie ojczyźnianej. Medal przyznawany był między innymi weteranom Sił Zbrojnych ZSRR, partyzantom i członkom podziemia. Medal jest wykonany z tombaku; na jego awersie znajduje się obraz Orderu „Zwycięstwo” i napis 1945-2005, zaś na rewersie znajdują się napis "60 лет Победы в Великой Отечественной войне 1941–1945" (60 lat zwycięstwa w wielkiej wojnie ojczyźnianej) oraz wieniec laurowy.

</doc>
<doc id="5066218" url="https://pl.wikipedia.org/wiki?curid=5066218" title="Banka (powiat Pieszczany)">
Banka (powiat Pieszczany)

Banka – wieś (obec) na Słowacji, w kraju trnawskim w powiecie Pieszczany. Znajduje się w północno-zachodniej części Słowacji.

</doc>
<doc id="5066221" url="https://pl.wikipedia.org/wiki?curid=5066221" title="Hiroshi Ōtake">
Hiroshi Ōtake

 – japoński seiyū i aktor dubbingowy.
Zmarł w 2022 roku w wieku 90 lat na niewydolność serca.

</doc>
<doc id="5066222" url="https://pl.wikipedia.org/wiki?curid=5066222" title="Priseaca (okręg Aluta)">
Priseaca (okręg Aluta)

Priseaca – wieś w Rumunii, w okręgu Aluta, w gminie Priseaca. W 2011 roku liczyła 869 mieszkańców.

</doc>
<doc id="5066225" url="https://pl.wikipedia.org/wiki?curid=5066225" title="Buicești (okręg Aluta)">
Buicești (okręg Aluta)

Buicești – wieś w Rumunii, w okręgu Aluta, w gminie Priseaca. W 2011 roku liczyła 385 mieszkańców.

</doc>
<doc id="5066226" url="https://pl.wikipedia.org/wiki?curid=5066226" title="Săltănești">
Săltănești

Săltănești – wieś w Rumunii, w okręgu Aluta, w gminie Priseaca. W 2011 roku liczyła 326 mieszkańców.

</doc>
<doc id="5066228" url="https://pl.wikipedia.org/wiki?curid=5066228" title="Bašovce">
Bašovce

Bašovce – wieś (obec) na Słowacji, w kraju trnawskim w powiecie Pieszczany. Znajduje się w północno-zachodniej części Słowacji.

</doc>
<doc id="5066230" url="https://pl.wikipedia.org/wiki?curid=5066230" title="Radomirești (gmina)">
Radomirești (gmina)

Radomirești – gmina w Rumunii, w okręgu Aluta. Obejmuje miejscowości Călinești, Crăciunei, Poiana i Radomirești. W 2011 roku liczyła 4129 mieszkańców.

</doc>
<doc id="5066231" url="https://pl.wikipedia.org/wiki?curid=5066231" title="Borovce">
Borovce

Borovce – wieś (obec) na Słowacji, w kraju trnawskim w powiecie Pieszczany. Znajduje się w północno-zachodniej części Słowacji.

</doc>
<doc id="5066234" url="https://pl.wikipedia.org/wiki?curid=5066234" title="Radomirești (okręg Aluta)">
Radomirești (okręg Aluta)

Radomirești – wieś w Rumunii, w okręgu Aluta, w gminie Radomirești. W 2011 roku liczyła 1390 mieszkańców.

</doc>
<doc id="5066235" url="https://pl.wikipedia.org/wiki?curid=5066235" title="Poiana (okręg Aluta)">
Poiana (okręg Aluta)

Poiana – wieś w Rumunii, w okręgu Aluta, w gminie Radomirești. W 2011 roku liczyła 353 mieszkańców.

</doc>
<doc id="5066236" url="https://pl.wikipedia.org/wiki?curid=5066236" title="1998 - 2003">
1998 - 2003



</doc>
<doc id="5066237" url="https://pl.wikipedia.org/wiki?curid=5066237" title="Crăciunei">
Crăciunei

Crăciunei – wieś w Rumunii, w okręgu Aluta, w gminie Radomirești. W 2011 roku liczyła 719 mieszkańców.

</doc>
<doc id="5066239" url="https://pl.wikipedia.org/wiki?curid=5066239" title="Kościół św. Michała w Lütjenburgu">
Kościół św. Michała w Lütjenburgu

Kościół św. Michała (niem. "St.-Michaelis-Kirche") – protestancka świątynia w niemieckim mieście Lütjenburg.
Budowę kościoła ukończono 1156 roku za sprawą hrabiego Adolfa II Holsztyńskiego. Jest najstarszą murowaną świątynią w rejonie Morza Bałtyckiego. W 1969 roku kościół znalazł się na liście zabytków.
Architektura i wyposażenie.
Świątynia romańska, jednonawowa, wzniesiona z cegły.
Wnętrze kościoła jest wypełnione ozdobami z różnych epok, m.in. są to:
Prócz tego w wieży kościoła zawieszone są 3 brązowe dzwony.

</doc>
<doc id="5066244" url="https://pl.wikipedia.org/wiki?curid=5066244" title="Călinești (okręg Aluta)">
Călinești (okręg Aluta)

Călinești – wieś w Rumunii, w okręgu Aluta, w gminie Radomirești. W 2011 roku liczyła 940 mieszkańców.

</doc>
<doc id="5066246" url="https://pl.wikipedia.org/wiki?curid=5066246" title="Redea (gmina)">
Redea (gmina)

Redea – gmina w Rumunii, w okręgu Aluta. Obejmuje miejscowości Redea, Redișoara i Valea Soarelui. W 2011 roku liczyła 3006 mieszkańców.

</doc>
<doc id="5066248" url="https://pl.wikipedia.org/wiki?curid=5066248" title="Redea (okręg Aluta)">
Redea (okręg Aluta)

Redea – wieś w Rumunii, w okręgu Aluta, w gminie Redea. W 2011 roku liczyła 2180 mieszkańców.

</doc>
<doc id="5066249" url="https://pl.wikipedia.org/wiki?curid=5066249" title="Redișoara">
Redișoara

Redișoara – wieś w Rumunii, w okręgu Aluta, w gminie Redea. W 2011 roku liczyła 530 mieszkańców.

</doc>
<doc id="5066251" url="https://pl.wikipedia.org/wiki?curid=5066251" title="Valea Soarelui">
Valea Soarelui

Valea Soarelui – wieś w Rumunii, w okręgu Aluta, w gminie Redea. W 2011 roku liczyła 296 mieszkańców.

</doc>
<doc id="5066256" url="https://pl.wikipedia.org/wiki?curid=5066256" title="Rotunda (gmina w okręgu Aluta)">
Rotunda (gmina w okręgu Aluta)

Rotunda – gmina w Rumunii, w okręgu Aluta. Obejmuje tylko jedną miejscowość Rotunda. W 2011 roku liczyła 2841 mieszkańców. 

</doc>
<doc id="5066259" url="https://pl.wikipedia.org/wiki?curid=5066259" title="Rotunda (okręg Aluta)">
Rotunda (okręg Aluta)

Rotunda – wieś w Rumunii, w okręgu Aluta, w gminie Rotunda. W 2011 roku liczyła 2841 mieszkańców.

</doc>
<doc id="5066261" url="https://pl.wikipedia.org/wiki?curid=5066261" title="Rusănești (gmina)">
Rusănești (gmina)

Rusănești – gmina w Rumunii, w okręgu Aluta. Obejmuje miejscowości Jieni i Rusănești. W 2011 roku liczyła 4434 mieszkańców.

</doc>
<doc id="5066263" url="https://pl.wikipedia.org/wiki?curid=5066263" title="Rusănești (okręg Aluta)">
Rusănești (okręg Aluta)

Rusănești – wieś w Rumunii, w okręgu Aluta, w gminie Rusănești. W 2011 roku liczyła 3555 mieszkańców.

</doc>
<doc id="5066264" url="https://pl.wikipedia.org/wiki?curid=5066264" title="Jieni (okręg Aluta)">
Jieni (okręg Aluta)

Jieni – wieś w Rumunii, w okręgu Aluta, w gminie Rusănești. W 2011 roku liczyła 879 mieszkańców.

</doc>
<doc id="5066265" url="https://pl.wikipedia.org/wiki?curid=5066265" title="Sâmburești (gmina)">
Sâmburești (gmina)

Sâmburești – gmina w Rumunii, w okręgu Aluta. Obejmuje miejscowości Cerbeni, Ionicești, Lăunele, Mănulești, Sâmburești, Stănuleasa i Tonești. W 2011 roku liczyła 116 mieszkańców.

</doc>
<doc id="5066270" url="https://pl.wikipedia.org/wiki?curid=5066270" title="Popular Photography">
Popular Photography

Popular Photography (wcześniej pod nazwą Popular Photography &amp; Imaging, zwany też jako Pop Photo) – amerykański miesięcznik o tematyce fotograficznej.
Historia.
Pierwszy egzemplarz pisma „Popular Photography” wydano w 1937. Został założony w Nowym Jorku. Przez wiele lat prawa do czasopisma wykupywały różne firmy, w tym Ziff Davis. W 2009 Hachette Filipacchi Media U.S. sprzedała miesięcznik przedsiębiorstwu Bonnier Corporation. Ostatnim wydawcą był Steven B. Grune, a ostatnim redaktorem Miriam Leuchter.
Jednym z redaktorów naczelnych miesięcznika był fotograf i pisarz Norman Rothschild, którego Edward Steichen nazwał „mężczyzną, który tworzy tęcze”.
Na początku 2017 magazyn zbankrutował z powodu niskich wpływów z branży aparatów konsumenckich. Ostatnie wydanie opublikowano w marcu/kwietniu 2017. W maju 2017, wydawca Bonnier Corporation rozpoczął prenumeratę PopPhoto oferując konsumentom wysyłanie innych czasopism. 

</doc>
<doc id="5066271" url="https://pl.wikipedia.org/wiki?curid=5066271" title="Sâmburești">
Sâmburești

Sâmburești – wieś w Rumunii, w okręgu Aluta, w gminie Sâmburești. W 2011 roku liczyła 199 mieszkańców.

</doc>
<doc id="5066272" url="https://pl.wikipedia.org/wiki?curid=5066272" title="Cerbeni">
Cerbeni

Cerbeni – wieś w Rumunii, w okręgu Aluta, w gminie Sâmburești. W 2011 roku liczyła 112 mieszkańców.

</doc>
<doc id="5066273" url="https://pl.wikipedia.org/wiki?curid=5066273" title="Ionicești">
Ionicești

Ionicești – wieś w Rumunii, w okręgu Aluta, w gminie Sâmburești. W 2011 roku liczyła 178 mieszkańców.

</doc>
<doc id="5066274" url="https://pl.wikipedia.org/wiki?curid=5066274" title="Lăunele">
Lăunele

Lăunele – wieś w Rumunii, w okręgu Aluta, w gminie Sâmburești. W 2011 roku liczyła 153 mieszkańców.

</doc>
<doc id="5066275" url="https://pl.wikipedia.org/wiki?curid=5066275" title="Mănulești">
Mănulești

Mănulești – wieś w Rumunii, w okręgu Aluta, w gminie Sâmburești. W 2011 roku liczyła 121 mieszkańców.

</doc>
<doc id="5066277" url="https://pl.wikipedia.org/wiki?curid=5066277" title="Stănuleasa (gmina Sâmburești)">
Stănuleasa (gmina Sâmburești)

Stănuleasa – wieś w Rumunii, w okręgu Aluta, w gminie Sâmburești. W 2011 roku liczyła 330 mieszkańców.

</doc>
<doc id="5066278" url="https://pl.wikipedia.org/wiki?curid=5066278" title="Tonești (gmina Sâmburești)">
Tonești (gmina Sâmburești)

Tonești – wieś w Rumunii, w okręgu Aluta, w gminie Sâmburești. W 2011 roku liczyła 116 mieszkańców.

</doc>
<doc id="5066280" url="https://pl.wikipedia.org/wiki?curid=5066280" title="Alessandro Orlando">
Alessandro Orlando

Alessandro Orlando (ur. 1 czerwca 1970 w Udine) – włoski piłkarz, grający na pozycji obrońcy, trener piłkarski.
Kariera piłkarska.
Kariera klubowa.
Wychowanek klubu Udinese, w barwach którego w 1987 rozpoczął karierę piłkarską. W sezonie 1989/90 został wypożyczony do Parmy. W 1991 przeszedł do Sampdorii, ale po roku wrócił do Udinese. W 1993 został zaproszony do Milanu. W latach 1994-1995 bronił barw Juventusu, z którym zdobył mistrzostwo Włoch. Potem występował w klubach Fiorentina, ponownie Udinese, Treviso, Cagliari, Padova, Pordenone, Cologna Veneta, Tamai i Manzanese. W 2008 został piłkarzem Flumignano, w którym zakończył karierę piłkarską w roku 2013.
Kariera reprezentacyjna.
W 1992 roku występował w młodzieżowej reprezentacji Włoch. Również bronił barw kadry olimpijskiej.
Kariera trenerska.
W 2008 będąc jeszcze piłkarzem rozpoczął pracę trenerską w klubie Flumignano. Od 2014 do 2016 trenował zespół Sevegliano. W sezonie 2016/17 stał na czele Sangiorginy. Następnie pracował w drużynie Ol3.

</doc>
<doc id="5066281" url="https://pl.wikipedia.org/wiki?curid=5066281" title="Sârbii-Măgura (gmina)">
Sârbii-Măgura (gmina)

Sârbii-Măgura – gmina w Rumunii, w okręgu Aluta. Obejmuje tylko jedną miejscowość Vitănești. W 2011 roku liczyła 2053 mieszkańców. 

</doc>
<doc id="5066283" url="https://pl.wikipedia.org/wiki?curid=5066283" title="Vitănești (okręg Aluta)">
Vitănești (okręg Aluta)

Vitănești – wieś w Rumunii, w okręgu Aluta, w gminie Sârbii-Măgura. W 2011 roku liczyła 2053 mieszkańców.

</doc>
<doc id="5066286" url="https://pl.wikipedia.org/wiki?curid=5066286" title="Scărișoara (gmina w okręgu Aluta)">
Scărișoara (gmina w okręgu Aluta)

Scărișoara – gmina w Rumunii, w okręgu Aluta. Obejmuje miejscowości Plăviceni, Rudari i Scărișoara. W 2011 roku liczyła 3002 mieszkańców.

</doc>
<doc id="5066288" url="https://pl.wikipedia.org/wiki?curid=5066288" title="Flaga gminy Morzeszczyn">
Flaga gminy Morzeszczyn



</doc>
<doc id="5066290" url="https://pl.wikipedia.org/wiki?curid=5066290" title="Flaga gminy Luzino">
Flaga gminy Luzino



</doc>
<doc id="5066291" url="https://pl.wikipedia.org/wiki?curid=5066291" title="Flaga gminy Choczewo">
Flaga gminy Choczewo



</doc>
<doc id="5066296" url="https://pl.wikipedia.org/wiki?curid=5066296" title="Europejskie Centrum Praw Romów">
Europejskie Centrum Praw Romów

Europejskie Centrum Praw Romów – organizacja mająca na celu zwalczanie rasizmu wobec Romów. 
Cele.
Celem organizacji jest zwalczanie rasizmu wobec Romów i naruszeń praw człowieka. Organizacja zajmuje się także szkoleniem działaczy i wolontariuszy oraz obroną interesów diaspory romskiej.
Historia.
Organizacja powstała w 1996 roku w Budapeszcie (obecnie jej siedzibą jest Bruksela). W tym samym roku Europejskie Centrum Praw Romów wniosło swoją pierwszą sprawę do Europejskiego Trybunału Praw Człowieka; wtedy także organizacja wygrała swoją pierwszą sprawę (przed Czeskim Trybunałem Konstytucyjnym). W 2007 roku organizacja otrzymała nagrodę Maxa van der Stoela. W 2012 organizacja ta wygrała Sztokholmską Nagrodę Praw Człowieka, zaś w 2018 nagrodę Raoula Wallenberga. W 2018 roku organizacja założyła sekcje dla wolontariuszy. Obecnym prezesem organizacji jest Ðorđe Jovanović. W swojej historii organizacja wielokrotnie wygrywała sprawy w Europejskim Komitecie Praw Społecznych (między innymi przeciwko Francji, Grecji i Bułgarii) i Europejskim Trybunale Praw Człowieka (między innymi przeciwko Czechom i Chorwacji).

</doc>
<doc id="5066297" url="https://pl.wikipedia.org/wiki?curid=5066297" title="Kościół św. Mikołaja Biskupa w Dzierzbicach">
Kościół św. Mikołaja Biskupa w Dzierzbicach

Kościół świętego Mikołaja Biskupa w Dzierzbicach – rzymskokatolicki kościół parafialny należący do parafii pod tym samym wezwaniem (dekanat Krośniewice diecezji łowickiej.
Obecna świątynia, murowana, pokryta dachówką, wzniesiona została w 1798 roku i ufundowana przez miejscowego dziedzica księdza Pawła Jastrzębowskiego, kanclerza gnieźnieńskiego, oficjała i kanonika łowickiego. W XIX wieku została dwukrotnie odrestaurowana. W 1903 roku rozbudowana została o nowe prezbiterium z półkolistą absydą, wieżę w fasadzie i zakrystię od strony północnej oraz kaplicę Matki Bożej od strony południowej.
Kościół został wybudowany na planie prostokąta, zamkniętego od strony wschodniej wielobocznie. Prezbiterium jest prostokątne, po jego bokach umieszczone są dwie zakrystie. Nawa nakryta jest stropem, natomiast prezbiterium nakrywa sklepienie kolebkowe. Wystrój wnętrza reprezentuje styl klasycystyczny. W częściach nieprzebudowanych świątynia zachowała styl klasycystyczny. W retabulum ołtarza głównego jest umieszczona rzeźba Matki Bożej Królowej Świata wykonana w 1903 roku. W klasycystycznych ołtarzach bocznych powstałych pod koniec XVIII wieku są umieszczone obrazy Matki Bożej ze św. Stanisławem Kostką i św. Alojzym oraz św. Marcina z tego samego czasu. Z dawnego wyposażenia zachowała się klasycystyczna ambona z 1798 roku i tablica erekcyjna świątyni. W ołtarzu głównym znajduje się posąg Madonny z 1903 roku, dzieło znanego artysty P. Waszkowskiego. W 2003 roku zostały przeprowadzone prace konserwacyjne i remontowe kościoła.

</doc>
<doc id="5066302" url="https://pl.wikipedia.org/wiki?curid=5066302" title="Małgorzata Wasylewska">
Małgorzata Wasylewska

Małgorzata Wasylewska (ur. 17 sierpnia 1953 w Warszawie) – polska malarka, graficzka.
Życiorys.
Małgorzata Wasylewska urodziła się 17 sierpnia 1953 roku w Warszawie. Rodzicami jej byli Joanna i Marian Wasylewscy. Ma młodszą siostrę Annę, konserwatorkę sztuki. W 1972 roku ukończyła Państwowym Liceum Sztuk Plastycznych w Łazienkach Królewskich w Warszawie. Studiowała w Akademii Sztuk Pięknych w Warszawie na Wydziale Malarstwa w pracowni prof. Jacka Sienickiego i na Wydziale Grafiki Artystycznej w pracowni prof. Andrzeja Rudzińskiego. Dyplom otrzymała w roku 1980.
Jeszcze w czasie studiów w 1979 roku, wykonała autorską sekwencję w filmie animowanym „Follow my dream”, do płyty zespołu SBB (reżyser Ryszard Kunicki).
Zajmuje się malarstwem, grafiką, rysunkiem, fotografią i grafiką komputerową. Swoje obrazy, grafiki i rysunki pokazała na kilku wystawach indywidualnych, wzięła też udział w wielu wystawach zbiorowych.
Przez wiele lat równolegle z pracą twórczą zajmowała się konserwacją dzieł sztuki. W latach 1980–1987, 2005–2008 pracowała przy dużych zabytkowych obiektach w kraju i za granicą.
Ma córkę Annę (ur. 1984), fotograficzkę, ze związku małżeńskiego z Piotrem Zaborowskim, grafikiem, zawartego w 1978 roku.
Twórczość.
Bezpośrednio po studiach Małgorzata Wasylewska zajmowała się głównie grafiką i rysunkiem. Grafiki tworzyła w technikach metalowych: akwaforcie i akwatincie, robiła też linoryty. Brała wtedy
udział w licznych wystawach grafiki.
W latach 90. XX wieku powróciła do malarstwa. Powstają wtedy obrazy, w których dominuje postać ludzka, ciągle przetwarzana i upraszczana, dostarczająca artystce nieskończenie wiele możliwości plastycznych. Znaczącą rolę odgrywa w jej obrazach kolor i ruch. Są one dynamiczne, a jednocześnie w pewien sposób monumentalne.
Ale Małgorzata Wasylewska jest artystką ciągle poszukującą nowej formy wyrazu, więc kolejnym etapem w stronę abstrakcji są plecione obrazy z lat 1993–1994. Obrazy „tkane” z regularnych pasków gruntowanego płótna, które mają swoją fakturę, regularne podziały, grę światła i cienia. Na takim podłożu nie można malować
realistycznie. Tworzy więc cykle obrazów w paski, gdzie kolor i ruch stają się najważniejsze. Po plecionych obrazach w latach 1997–1999 powstają plecione kolaże, które są remiksem otaczającej nas papierowej rzeczywistości.
Następna jest cyfrowa wersja kolaży, nazwana przez artystkę Fotokolaże, które powstają od 2009 roku i dają jej wiele możliwości przetwarzania i pogłębiania kolejnych tematów i tworzenia nowych cykli.
W latach 2018–2021 pracuje nad cyklami „Portrety”,” Pożegnania” i „Ślady”. Są to początkowo czarno-białe lub czarno-biało-czerwone grafiki komputerowe, później kolorowe o neonowym efekcie.
Małgorzata Wasylewska miała kilka wystaw indywidualnych. Brała też udział w wielu wystawach zbiorowych: w Warszawie (1981), (1988) Arsenał ’88, (1992), (2009), (2010), Mulhouse (1981), (1982), Forli (1981), Paryżu (1982), Hongkongu (1982), Osace (1984), Tajpej (1985), Digne-les-Bains (1990).
Jej prace znajdują się w zbiorach Biblioteki Narodowej w Warszawie, oraz w wielu kolekcjach w kraju i za granicą.

</doc>
<doc id="5066308" url="https://pl.wikipedia.org/wiki?curid=5066308" title="Agresty (tomik poezji)">
Agresty (tomik poezji)



</doc>
<doc id="5066311" url="https://pl.wikipedia.org/wiki?curid=5066311" title="Adam Bodnar (sportowiec)">
Adam Bodnar (sportowiec)



</doc>
<doc id="5066322" url="https://pl.wikipedia.org/wiki?curid=5066322" title="Linia kolejowa nr 875">
Linia kolejowa nr 875

Linia kolejowa nr 875 – linia kolejowa łącząca stację Wodzisław Śląski z Kopalnią Węgla Kamiennego 1 Maja. Od linii odchodzi linia kolejowa nr 159.
Historia.
Linia została otwarta w 1952 roku w związku z wybudowaniem KWK 1 Maja i zarządzana była przez PTKiGK Rybnik. W grudniu 2001 roku ruch na linii został zawieszony w związku z zamknięciem kopalni, a w 2005 roku została całkowicie rozebrana. Linia nigdy nie została zelektryfikowana oraz nie była wyposażona w elektromagnesy samoczynnego hamowania pociągów.

</doc>
<doc id="5066326" url="https://pl.wikipedia.org/wiki?curid=5066326" title="Kościół Najświętszej Maryi Panny Królowej Polski w Olecku">
Kościół Najświętszej Maryi Panny Królowej Polski w Olecku

Kościół Najświętszej Maryi Panny Królowej Polski w Olecku – rzymskokatolicki kościół parafialny należący do parafii pod tym samym wezwaniem (dekanat Olecko – Niepokalanego Poczęcia Najświętszej Maryi Panny diecezji ełckiej). Znajduje się na oleckim rynku (plac Wolności).
Historia.
Świątynia powstała na miejscu kościoła ewangelicko-augsburskiego, spalonego w 1945 roku przez wojska sowieckie i rozebranego w 1954 roku. Budowa świątyni została rozpoczęta 24 września 1981 roku, kamień węgielny został wmurowany 2 października 1984 roku, natomiast konsekracji dokonał ordynariusz warmiński ks. bp Edmund Piszcz. Uroczystości odbyły się 8 września 1990 roku, czego pamiątką jest zapis na tablicy umieszczonej w kruchcie świątyni.
Architektura.
Bryła budowli została zaprojektowana w stylu współczesnym z nawiązaniem do elementów tradycyjnych. Świątynia jest dwupozioma, składa się z kościoła górnego i kościoła dolnego. Wymiary budowli są następujące: kościół górny: kubatura 29070.70 metrów sześciennych; powierzchnia użytkowa 2028,30 m²; wysokość 50 m + krzyż 5,5 m = 55,5 m; kościół dolny: kubatura 4869,5 m³; powierzchnia użytkowa 686,40 m²; wysokość 3,50 m.
Częściami kościoła dolnego są: nawa główna, prezbiterium z zakrystią i pomieszczenia pomocnicze (kaplica pogrzebowa, kotłownia, korytarze i salki na sprzęt pomocniczy). Częściami kościoła górnego są: nawa główna, dwie nawy boczne, prezbiterium z zakrystią i kruchty. Kruchta znajduje się w wieży kościelnej, której wysokość wynosi 55,5 m.
Ołtarz, chrzcielnica oraz dwie ambonki zostały wykonane z marmuru kubańskiego przez firmę kamieniarską Waldemara Pikiela z Szydłowca, według projektu warszawskiego profesora Adolfa Szczypińskiego.

</doc>
<doc id="5066341" url="https://pl.wikipedia.org/wiki?curid=5066341" title="Ercilla (ujednoznacznienie)">
Ercilla (ujednoznacznienie)



</doc>
<doc id="5066343" url="https://pl.wikipedia.org/wiki?curid=5066343" title="Silim-Aszur">
Silim-Aszur

Silim-Aszur ("Silim-Aššur") – wysoki dostojnik za rządów asyryjskiego króla Aszurbanipala (669-627? p.n.e.), noszący w tekstach tytuły „wielkiego wezyra” ("sukkallu rabiu") i „drugiego wezyra” ("sukkallu šaniu"); zgodnie z "Asyryjską listą eponimów" w 659 r. p.n.e. pełnić miał też urząd eponima ("limmu"). Jeżeli chodzi o jego główny tytuł, to zachowane teksty nie są zgodne ze sobą: w dokumentach pochodzących z lat 666-660 p.n.e., w których występuje jako świadek, nosi tytuł „wielkiego wezyra”, natomiast w tekstach z 659 r. p.n.e., które datuje swoim imieniem jako eponim, nosi już tytuł „drugiego wezyra”. Wydaje się, iż począwszy od rządów Asarhaddona (681-669 p.n.e.) oba tytuły "sukkallu", choć dalej bardzo prestiżowe, mocno straciły na znaczeniu i nie różniły się zbytnio od siebie. Z szeregu zachowanych dokumentów wynika też, że Silim-Aszur zajmował się pożyczaniem dużych sum pieniędzy (srebra) na procent lub pod zastaw.

</doc>
<doc id="5066351" url="https://pl.wikipedia.org/wiki?curid=5066351" title="Walancina Skrabatun">
Walancina Skrabatun

Walancina Alaksandrauna Skrabatun (biał. Валянціна Аляксандраўна Скрабатун, ros. Валентина Александровна Скрабатун, "Walentina Aleksandrowna Skrabatun"; ur. 23 lipca 1958 w Duszawie koło Kopyla) – białoruska wioślarka, brązowa medalistka olimpijska z Atlanty (1996).
W 1996 roku wystąpiła na igrzyskach olimpijskich w Atlancie, podczas których wzięła udział w jednej konkurencji – rywalizacji ósemek ze sternikiem. Białorusinki (w składzie: Walancina Skrabatun, Alaksandra Pankina, Natalla Wauczok, Tamara Dawydienko, Natalla Łaurynienka, Jelena Mikulicz, Natalla Stasiuk, Marina Znak i Jarasława Paułowicz) zdobyły w tej konkurencji brązowy medal olimpijski, uzyskując w rundzie finałowej czas 6:24,44.
W czerwcu 1997 roku została wyróżniona tytułem Zasłużonego Mistrza Sportu Republiki Białorusi.

</doc>
<doc id="5066352" url="https://pl.wikipedia.org/wiki?curid=5066352" title="Valentina Skrabatun">
Valentina Skrabatun



</doc>
<doc id="5066353" url="https://pl.wikipedia.org/wiki?curid=5066353" title="Walentina Skrabatun">
Walentina Skrabatun



</doc>
<doc id="5066355" url="https://pl.wikipedia.org/wiki?curid=5066355" title="Zdzisław Kamiński (geograf)">
Zdzisław Kamiński (geograf)

Zdzisław Kamiński (ur. 16 marca 1943 w Poznaniu, zm. 17 listopada 2016 tamże) – polski geograf i nauczyciel akademicki, przedstawiciel poznańskiej szkoły geograficznej.
Życiorys.
Ukończył studia geograficzne w 1968 na Uniwersytecie Adama Mickiewicza w Poznaniu. Tamże doktoryzował się w 1980. Adiunkt od 1980. Wykładowca i pracownik naukowy w Instytucie Geografii Społeczno-Ekonomicznej i Gospodarki Przestrzennej na Wydziale Nauk Geograficznych i Geologicznych UAM w Poznaniu. Pracownik wydziałowego Zakładu Systemów Osadniczych i Ludności. Uczeń prof. Stanisławy Zajchowskiej.
Zmarł 19 listopada 2016 roku. Pochowany na cmentarzu komunalnym w Poznaniu.

</doc>
<doc id="5066357" url="https://pl.wikipedia.org/wiki?curid=5066357" title="Zdzisław Kamiński (1943 - 2016)">
Zdzisław Kamiński (1943 - 2016)



</doc>
<doc id="5066358" url="https://pl.wikipedia.org/wiki?curid=5066358" title="Spółka Przesławski i Cierniak">
Spółka Przesławski i Cierniak

Spółka Przesławski i Cierniak – przedsiębiorstwo branży papierniczej założone w 1919 roku w Poznaniu przez Józefa Przesławskiego i Stanisława Cierniaka. W jego skład wchodziła: fabryka kartonaży, introligatornia, drukarnia oraz hurtownia materiałów introligatorskich. 
Historia.
W lipcu 1874 roku rozpoczęła działalność fabryka kartonaży i introligatornia Paula Wilckego w Poznaniu. W 1883 roku zakład został przeniesiony do Pałacu Górków w Poznaniu przy ulicy Wodnej 27. Z dniem 1 listopada 1919 roku przedsiębiorstwo przeszło na własność Józefa Przesławskiego oraz Stanisława Cierniaka. Nazwę zmieniono z „P. Wilcke, Poznań” na „Przesławski i Cierniak. dawn. P. Wilcke”. 
Nowi właściciele znacznie zmodernizowali wyposażenie zakładu i podzielili jego pracę na dwa działy: fabrykę kartonaży oraz introligatornię. Z czasem dodano także drukarnię i szlifiernię noży introligatorskich wraz z hurtownią materiałów do prac introligatorskich. Jak wskazano w reklamie z 1922 roku introligatornia była w stanie wykonać dziennie 3000 broszur holendrowanych lub szytych drutem, a także wykonać do 1500 opraw książek z tłoczeniem na grzbiecie lub okładce.
Zakład rozwijał się dynamicznie, instalowano nowe maszyny napędzane silnikami elektrycznymi. Realizowano wiele zamówień na druk i oprawę nakładową książek, ksiąg adresowych oraz telefonicznych. W tym okresie zatrudnionych było blisko 90 osób, a park maszynowy liczył 60 urządzeń. Spółka realizowała wiele różnorakich zamówień. Największymi zleceniodawcami były: firma ubezpieczeniowa „Vesta”, Poczta Polska oraz firmy wydawnicze – Wydawnictwo Polskie Rudolfa Wegnera oraz Wielkopolska Księgarnia Nakładowa Karola Rzepeckiego. Zakład Przesławskiego i Cierniaka wykonywał oprawę nakładową serii „Biblioteka Laureatów Nobla”, wydawaną od 1921 roku.
W zakładzie wykształciło się wielu przyszłych mistrzów introligatorskich. W zakładzie Przesławskiego i Cierniaka praktykowali między innymi: Czesław Hejna, Tadeusz Jankowiak, Roman Ludwiczak, Stanisław Przech oraz Marian Zakrzewski. Na początku 1931 roku Spółka została rozwiązana, a majątek podzielony pomiędzy byłych współwłaścicieli. Józef Przesławski otrzymał dział introligatorski i prowadził działalność pod firmą „Józef Przesławski, Introligatornia, drukarnia i hurtownia materiałów introligatorskich w Poznaniu”. Stanisław Cierniak otrzymał dział kartonaży pod nazwą: „Stanisław Cierniak, fabryka kartonaży i drukarnia”.
Udział w wystawach.
II Targ Poznański
Wystawa odbyła się w dniach 19–27 marca 1922 roku w Poznaniu. Spółka „Przesławski i Cierniak” prezentowała swoje wyroby w Sali IV, która obejmowała: galanterię i przemysł papierowy, wyroby gliniane, ziemiopłody oraz budownictwo. 
Polska Wystawa Graficzna
Zorganizowana przez Polskie Towarzystwo Graficzne w Domu Akademickim „Bratnia Pomoc” przy ulicy św. Marcin 40. Odbyła się w dniach 27 listopada – 4 grudnia 1927 roku. Spółka przedstawiła kartonaże, oprawy książek, a w szczególności artystyczną oprawę dzieła Józefa Weyssenhoffa „Soból i Panna". 
Powszechna Wystawa Krajowa
Spółka zaprezentowała swoje wyroby w Pawilonie Przemysłu Graficznego i Papierniczego. Na stoisku wystawiono oprawy zakładowe w płótno, półskórki i całoskórki, wyroby kartonażowe oraz galanterię introligatorską. Prezentowano także oprawy półfrancuskie książek z serii „Biblioteka Laureatów Nobla” Wydawnictwa Rudolfa Wegnera. Za udział w wystawie firma Przesławskiego i Cierniaka została wyróżniona Listem Pochwalnym.

</doc>
<doc id="5066362" url="https://pl.wikipedia.org/wiki?curid=5066362" title="Aszur-ilaja">
Aszur-ilaja

Aszur-ilaja, Aszur-ila’i ("Aššur-ilāja", "Aššūr-ilā’ī", w transliteracji z pisma klinowego zapisywane m"aš-šur"-DINGIR-"a-a"; tłum. „(Bóg) Aszur jest mym bogiem”) – wysoki dostojnik za rządów asyryjskiego króla Aszurbanipala (669-627? p.n.e.), noszący w tekstach tytuły „wielkiego wezyra” ("sukkallu rabiu") i „potężnego wezyra” ("sukkallu dannu"); zgodnie z "Asyryjską listą eponimów" w 653 r. p.n.e. pełnić miał też urząd eponima ("limmu"). Jego imieniem jako eponima datowane są dokumenty prawne z Niniwy, Aszur, Kalhu i Ma’allanate. Znany jest też dokument w którym Aszur-ilaja, „potężny wezyr” (LÚ.SUKKAL "dan-nu") i Uarbis, „naczelny sędzia” ("sartennu") decydują w Dur-Katlimmu o pozwie niejakiego Adad-ila’i, pasterza Nergal-szarru-usura, skierowanym przeciw Rahimi-ilowi, właścicielowi rydwanu.

</doc>
<doc id="5066367" url="https://pl.wikipedia.org/wiki?curid=5066367" title="Edgar Paszkudzki">
Edgar Paszkudzki

Edgar Paszkudzki herbu Zadora (ur. ok. 1843, zm. 19 marca 1907 we Lwowie) – polski właściciel dóbr ziemskich, działacz gospodarczy, samorządowy i społeczny.
Życiorys.
Rodzina Paszkudzkich pochodziła z ziemi łukowskiej. Edgar Paszkudzki urodził się około 1843. Legitymował się herbem szlacheckim Zadora (z tego względu niekiedy przedstawiany jako Edgar Zadora Paszkudzki). Był synem Ignacego Panteleona i Marii z rodu Leszkowiczów Baczyńskich herbu Sas oraz bratem Mieczysława.
Udzielał się przy organizacji na rzecz powstania styczniowego 1863, przede wszystkim zaopatrując oddziały w prowiant. Posiadał własności ziemskie w Horodłowice (wcześniej, w 1886 właścicielką była Maria Paszkucka, w 1890 był ich współwłaścicielem z Marią i Mieczysławem Paszkudzkim. Władał dobrami Horodłowice niższe, a jesienią 1892 dodatkowo nabył od spadkobierców Józefa Pajączkowskiego Horodłowice wyższe za kwotę 86 tys. zł.. W 1897 figurował jako samodzielny właściciel Horodłowic, w 1904 wspólnie z Józefem Nikorowiczem, a rok później figurował jako właściciel Horodłowic II (ww. Nikorowicz władał wtedy Horodłowicami I).
Od około 1878 do około 1905 był czynnym członkiem oddziału bełzkiego (potem bełzko-sokalskiego) C. K. Galicyjskiego Towarzystwa Gospodarskiego. Od około 1879 do około 1883 zastępcą członka C. K. Powiatowej Komisji Szacunkowej w Sokalu. Od około 1882 do około 1900 był detaksatorem wydziału okręgowego w Sokalu C. K. Galicyjskiego Towarzystwa Kredytowego Ziemskiego. W lipcu 1883 został wybrany w wyborze uzupełniającym do Rady c. k. powiatu sokalskiego z grupy większych posiadłości. W tej kadencji pozostawał członkiem rady do około 1884. Ponownie został wybrany członkiem tej Rady z grupy większych posiadłości około 1896 i zasiadał w niej do około 1899.
Był wylosowywany na kadencje sędziów przysięgłych we Lwowie w 1887, w 1894, w 1898. Działał na rzecz Towarzystwa Opieki nad Weteranami z r. 1831. Należał do Sodalicji Mariańskiej.
Zamieszkiwał przy ulicy Kochanowskiego 51 we Lwowie. W tym mieście zmarł po ciężkiej chorobie 19 marca 1907 w wieku 64 lat. Został pochowany w grobowcu rodzinnym na Cmentarzu Łyczakowskim we Lwowie 21 marca 1907. Był żonaty, miał dzieci.

</doc>
<doc id="5066368" url="https://pl.wikipedia.org/wiki?curid=5066368" title="Antinoos">
Antinoos

Antinoos () – postać w mitologii greckiej, syn Eupejtesa. Przywódca zalotników Penelopy, którzy pod nieobecność Odyseusza naszli jego pałac.
Odznaczał się brutalnością, pychą i hardością. Wiódł prym wśród grabiących majątek Odyseusza zalotników, nastawał na życie Telemacha. Znieważył świniopasa Eumajosa, gdy ten wprowadził Odyseusza w żebraczym przebraniu do pałacu. Napuścił na nierozpoznanego przez zebranych Odyseusza żebraka Irosa. Podczas rzezi zalotników zginął jako pierwszy, trafiony strzałą wypuszczoną przez Odyseusza w szyję w chwili, gdy podnosił do ust puchar.

</doc>
<doc id="5066373" url="https://pl.wikipedia.org/wiki?curid=5066373" title="Zaborje (rejon mohylewski)">
Zaborje (rejon mohylewski)

Zaborje (; ) – wieś na Białorusi, w obwodzie mohylewskim, w rejonie mohylewskim, w sielsowiecie Kniażyce, nad Łachwicą.

</doc>
<doc id="5066378" url="https://pl.wikipedia.org/wiki?curid=5066378" title="Załubniszcza">
Załubniszcza

Załubniszcza (; ) – wieś na Białorusi, w obwodzie mohylewskim, w rejonie mohylewskim, w sielsowiecie Kniażyce, w pobliżu portu lotniczego Mohylew.

</doc>
<doc id="5066382" url="https://pl.wikipedia.org/wiki?curid=5066382" title="Telemus">
Telemus



</doc>
<doc id="5066384" url="https://pl.wikipedia.org/wiki?curid=5066384" title="Ilinka (obwód mohylewski)">
Ilinka (obwód mohylewski)

Ilinka (; , pol. hist. "Ilinka") – wieś na Białorusi, w obwodzie mohylewskim, w rejonie mohylewskim, w sielsowiecie Kniażyce.
Do 1917 położona była w Rosji, w guberni mohylewskiej, w powiecie mohylewskim. Następnie w granicach Związku Sowieckiego. Od 1991 w niepodległej Białorusi.

</doc>
<doc id="5066385" url="https://pl.wikipedia.org/wiki?curid=5066385" title="Victor Lafay">
Victor Lafay

Victor Lafay (ur. 17 stycznia 1996 w Lyonie) – francuski kolarz szosowy.
Osiągnięcia.
Opracowano na podstawie:

</doc>
<doc id="5066386" url="https://pl.wikipedia.org/wiki?curid=5066386" title="Scott Clayton">
Scott Clayton

Scott Clayton (ur. 11 lutego 1994 w Jersey) – brytyjski tenisista.
Kariera tenisowa.
W przeciągu kariery wygrał cztery turnieje rangi ATP Challenger Tour.
W 2017 roku zadebiutował w imprezie Wielkiego Szlema podczas turnieju Wimbledonu, startując w parze z Jonnym O'Marą. Brytyjska para, która do turnieju dostała się dzięki "dzikiej karcie", odpadła w drugiej rundzie po porażce z duetem Henri Kontinen-John Peers.
Najwyżej sklasyfikowany w rankingu gry pojedynczej był na 689. miejscu (17 października 2016), a w klasyfikacji gry podwójnej na 107. pozycji (16 lipca 2018).

</doc>
<doc id="5066388" url="https://pl.wikipedia.org/wiki?curid=5066388" title="Franz Petrak">
Franz Petrak

Franz Petrak (ur. 9 października 1886 w Mährisch-Weißkirchen, zm. 9 października 1973 w Wiedniu) – austriacko-czeski mykolog.
Życiorys i praca naukowa.
Od 1906 do 1910 r. studiował na Uniwersytecie Wiedeńskim. Po jego ukończeniu uzyskał tytuł nauczyciela historii naturalnej, geografii i matematyki i do 1916 r. pracował jako nauczyciel w liceum w Wiedniu. W 1916 r. został powołany do służby wojskowej. Jako sierżant księgowy stacjonował w Galicji i Albanii, gdzie w wolnym czasie zbierał okazy grzybów. W 1917 r. ożenił się z Josefine Dörfler. Mieli jedno tylko dziecko. Od 1918 do 1938 r. mieszkał z rodziną w Mährisch-Weißkirchen utrzymując się ze skromnych dochodów, które uzyskiwał głównie z pracy jako konsultant literatury mykologicznej dla JUST'S. Pracę tę wykonywał głównie nocą, w dzień prowadził własne badania naukowe. W 1938 r. wrócił do Wiednia, gdzie pracował jako członek kontraktowy służby naukowej w Muzeum Historii Naturalnej.
Był autorem blisko 500 opublikowanych prac, głównie z zakresu mykologii. Wiele z jego prac mykologicznych zostało opublikowanych w czasopiśmie "Annales mycologici" i "Sydowia". Jego prywatny zielnik zawierał około 100 tys. okazów, ale był on nieuporządkowany i bardzo słabo opisany. Zakupiony został przez Muzeum Historii Naturalnej w Wiedniu. Opisał liczne gatunki nowych grzybów, a także roślin z rodzaju ostrożeń ("Cirsium"). Na jego cześć nazwane zostały rodzaje mykologiczne "Petrakiella", "Petrakiopeltis" i "Petrakina".
W naukowych nazwach utworzonych przez niego taksonów dodawany jest skrót jego nazwiska Petr.

</doc>
<doc id="5066389" url="https://pl.wikipedia.org/wiki?curid=5066389" title="Łubniszcza">
Łubniszcza

Łubniszcza (; ) – wieś na Białorusi, w obwodzie mohylewskim, w rejonie mohylewskim, w sielsowiecie Kniażyce, nad Łachwicą i w pobliżu portu lotniczego Mohylew.

</doc>
<doc id="5066390" url="https://pl.wikipedia.org/wiki?curid=5066390" title="Nikiciniczy">
Nikiciniczy

Nikiciniczy (; ) – wieś na Białorusi, w obwodzie mohylewskim, w rejonie mohylewskim, w sielsowiecie Kniażyce, nad Łachwicą.
Przy wsi znajduje się port lotniczy Mohylew.

</doc>
<doc id="5066392" url="https://pl.wikipedia.org/wiki?curid=5066392" title="Zdzisław Kamiński (1943-2016)">
Zdzisław Kamiński (1943-2016)



</doc>
<doc id="5066394" url="https://pl.wikipedia.org/wiki?curid=5066394" title="Ogród zoologiczny w Banja Luce">
Ogród zoologiczny w Banja Luce

Ogród zoologiczny Trapisti w Banja Luce (serb. Бањалучки зоолошки врт) – prywatny ogród zoologiczny zlokalizowany w północno-wschodniej części Banja Luki (dzielnica Lazarevo, serb. Лазарево) w Bośni i Hercegowinie (Republika Serbska). Jest to jedyna tego typu instytucja w Republice Serbskiej. 
Historia.
Ogród otwarty w 2008 zajmuje powierzchnię 23.000m², znajdując się około 5 kilometrów od centrum miasta. Właścicielem był Zoran Suvajac. Zaprojektowano go tak, by oprócz ekspozycji różnych gatunków roślin i zwierząt pełnił również rolę parku rozrywki dla dzieci, oferował jazdę na kucach, miejsca do grillowania i inne. Na terenie parku znajduje się restauracja o powierzchni 400 m² (220 miejsc) i tzw. "wiejski dom" o powierzchni 120 m². 
Z uwagi na problemy finansowe, począwszy od 2012 roku ogród ograniczył działalność. Z pięćdziesięciu gatunków pozostało wówczas jedynie dwadzieścia. Dużą część zwierząt (głównie lamy, małpy i jelenie) sprzedano prywatnym farmom, część wypuszczono na wolność (np. jastrzębie, kuny, lisy i fretki). Pozostały niedźwiedzie brunatne, wilki, suri i orły. Funkcja rekreacyjna placówki została utrzymana. 

</doc>
<doc id="5066395" url="https://pl.wikipedia.org/wiki?curid=5066395" title="Lord Weary's Castle">
Lord Weary's Castle



</doc>
<doc id="5066397" url="https://pl.wikipedia.org/wiki?curid=5066397" title="Geniusz intelektualny">
Geniusz intelektualny



</doc>
<doc id="5066403" url="https://pl.wikipedia.org/wiki?curid=5066403" title="Neslihan Yeldan">
Neslihan Yeldan

Neslihan Yeldan (ur. 25 lutego 1969 w Stambule) – turecka aktorka
Życiorys.
Karierę rozpoczęła w 1987 roku, dołączając do społeczności aktorów Ortaoyuncular. W 1995 roku ukończyła kierunek związany z teatrem na Uniwersytecie Stambulskim. Pracowała w teatrach takich jak Kent Oyuncuları, Istanbul Folk, Dormen i Duru, a następnie dołączyła do centrum kultury Beşiktaş.
Swoją karierę telewizyjną rozpoczęła w 1993 roku rolą w serialu Yaz Evi. Oprócz występów w licznych produkcjach telewizyjnych i kinowych, zajmowała się również dubbingiem. Przełomem w jej karierze stała się rola Füreyi w filmie Bir Demet Tiyatro.

</doc>
<doc id="5066405" url="https://pl.wikipedia.org/wiki?curid=5066405" title="Leonard Polakiewicz">
Leonard Polakiewicz

Leonard Polakiewicz (ur. 30 marca 1938 w Kijowie) – polsko-amerykański slawista, profesor nadzwyczajny, wykładowca akademicki.
Życiorys.
W 1950 wyemigrował do Stanów Zjednoczonych, uzyskał tamtejsze obywatelstwo. Ukończył studia na University of Minnesota (stosunki międzynarodowe, rusycystyka) oraz University of Wisconsin w Madison (rysycystyka i polonistyka). W 1978 obronił dysertację doktorską w dziedzinie języków i literatury słowiańskiej na Uniwersytecie Wisconsin w Madison. W 1981 uzyskał dyplom na Uniwersytecie Marii Curie-Skłodowskiej w Lublinie.
Profesor nadzwyczajny ("Horace Morse Distinguished Associate Professor") języków i literatur słowiańskich w University of Minnesota, gdzie wykłada od 1970. Od 2015 profesor emerytowany.
W 1984 został dyrektorem ds. współpracy naukowej między University of Minnesota a Uniwersytetem im. Marii Curie-Skłodowskiej i od 1995 między University of Minnesota a Uniwersytetem Hercena w Petersburgu.
Dydaktyka.
Jego zainteresowania badawcze krążą wokół zagadnień takich jak język, literatura polska i rosyjska. Jest znawcą twórczości Antona Czechowa i dziewiętnastowiecznej powieści rosyjskiej.
Nagrody i wyróżnienia.
Laureat m.in.: College of Liberal Arts Distinguished Teacher Award (1978), Horace Morse University of Minnesota Alumni Association Award for Outstanding Contributions to Undergraduate Education (1992), American Association of Teachers of Slavic and East European Languages Teacher of the Year Award (1994), Ford Foundation, Bush Foundation, Fulbright – Hays Group Projects Abroad Grant, Hewlett Foundation.
Odznaczenia.
Został odznaczony Krzyżem Kawalerskim Orderu Zasługi RP (1999) oraz Medalem Amicis Universitatis Mariae Curie-Sklodowska (1992).

</doc>
<doc id="5066408" url="https://pl.wikipedia.org/wiki?curid=5066408" title="Thijs Reuten">
Thijs Reuten

Thijs Reuten (ur. 1974 w Bussum) – holenderski polityk, konsultant i samorządowiec, poseł do Parlamentu Europejskiego IX kadencji.
Życiorys.
Studiował stosunki międzynarodowe na Uniwersytecie Amsterdamskim. Zaangażował się w działalność polityczną w ramach Partii Pracy. Był radnym dzielnicy Zuideramstel i radnym miejskim w Amsterdamie. Pracował jako asystent polityczny w resorcie spraw zagranicznych, współpracując z Fransem Timmermansem. W 2010 został członkiem władz wykonawczych dzielnicy Amsterdam-Oost, gdzie zajmował się kwestiami mieszkalnictwa i budownictwa. W 2018 zajął się prowadzeniem własnej działalności w branży konsultingowej. W latach 2020–2021 kierował działem politycznym organizacji Global Reporting Initiative.
W maju 2019 kandydował na eurodeputowanego. Mandat posła do PE IX kadencji objął w kwietniu 2021, zastępując Kati Piri.

</doc>
<doc id="5066409" url="https://pl.wikipedia.org/wiki?curid=5066409" title="Wołodimir Riabow">
Wołodimir Riabow



</doc>
<doc id="5066415" url="https://pl.wikipedia.org/wiki?curid=5066415" title="LG-Nortel">
LG-Nortel



</doc>
<doc id="5066416" url="https://pl.wikipedia.org/wiki?curid=5066416" title="Beth Holmgren">
Beth Holmgren

Beth Holmgren (ur. 8 września 1955) – amerykańska wykładowczyni akademicka, krytyczka literacka, tłumaczka.
Życiorys.
W 1975 r. ukończyła Grinnell College, gdzie uzyskała dwa tytuły magisterskie (literatura sowiecka oraz języki i literatura słowiańska), a w 1987 r. obroniła pracę doktorską na Harvard University.
Jest zatrudniona w Duke University, gdzie łączy obowiązki profesorskie z funkcją kierownika Katedry Slawistyki i Eurazji. Wcześniej pracowała na dwóch amerykańskich uniwersytetach: w latach 1987–1993 na Uniwersytecie Kalifornijskim w San Diego (University of California-San Diego) oraz – w latach 1993–2007 – na Uniwersytecie Karoliny Północnej w Chapel Hill (University of North Carolina at Chapel Hill).
Do jej zainteresowań naukowych należy literatura, teatr polski, a także kultura popularna i kino. Interesuje się literaturą rosyjską, "women studies", kulturą i historią Żydów.
Dodatkowa działalność.
Pełniła funkcję prezesa ASEEES (Association for Slavic, East Europen, and Eurasian Studies) oraz – w latach 2003–2005 – prezesa AWSS (Association for Women in Slavic Studies).
Wybrane publikacje.
Książki:
Wybrane rozdziały książek:
Artykuły naukowe w czasopismach:

</doc>
<doc id="5066419" url="https://pl.wikipedia.org/wiki?curid=5066419" title="MRC">
MRC

MRC (dawniej Media Rights Capital) – amerykańskie niezależne przedsiębiorstwo specjalizujące się w branży filmowej, telewizyjnej i medialno-rozrywkowej, założone w 2006 przez Modi Wiczyka i Asifa Satchu.
Inwestorami przedsiębiorstwa są Guggenheim Partners, AT&amp;T, WPP Group, Goldman Sachs i ABRY Partners.
MRC jest posiadaczem 5 oddziałów: MRC Film, MRC Non-Fiction, MRC Television, MRC Live &amp; Alternative, MRC Media &amp; Info i MRC Data.

</doc>
<doc id="5066420" url="https://pl.wikipedia.org/wiki?curid=5066420" title="Pochwała łotrostwa">
Pochwała łotrostwa

Pochwała łotrostwa – album studyjny Jacka Kaczmarskiego wydany w 1997 roku przez wytwórnię Pomaton EMI. Program został napisany przed ponowną emigracją artysty, tym razem do Australii, a zarazem napisany podczas pobytu w pałacu w Śmiełowie, gdzie mieści się Muzeum im. Adama Mickiewicza, będący oddziałem Muzeum Narodowego w Poznaniu. To był ostatni album studyjny wydany za życia artysty, do którego nagrania była wykorzystana sama gitara. 
Premiera programu odbyła się w lipcu 1995 roku w „Piwnicy pod Baranami”. Płytę zarejestrowano w studio SONUS w listopadzie 1996 roku.
Twórcy.
Słowa: Jacek Kaczmarski
&lt;br&gt;
Muzyka: Jacek Kaczmarski, oprócz: 2, 3 – muzyka tradycyjna; 18, 20 – Jacek Majewski

</doc>
<doc id="5066421" url="https://pl.wikipedia.org/wiki?curid=5066421" title="Wołodimir Pawłowicz Riabow">
Wołodimir Pawłowicz Riabow



</doc>
<doc id="5066423" url="https://pl.wikipedia.org/wiki?curid=5066423" title="LG-Ericsson">
LG-Ericsson



</doc>
<doc id="5066426" url="https://pl.wikipedia.org/wiki?curid=5066426" title="Media Rights Capital">
Media Rights Capital



</doc>
<doc id="5066432" url="https://pl.wikipedia.org/wiki?curid=5066432" title="Łachwica">
Łachwica

Łachwica (; ) – rzeka na Białorusi, w obwodzie mohylewskim. Prawy dopływ Łachwy. Należy do zlewiska Morza Czarnego dorzecza Dniepru.
Przebieg.
Jej źródła znajdują się na wschód od wsi Jermaławiczy, w rejonie białynickim. Następnie rzeka płynie na południowy wschód mijając drogę magistralną M4. W środkowym oraz dolnym biegu przepływa przez rejon mohylewski. Tworzy niewielkie rozlewiska w okolicy Łubniszczy i Nikicinicz. Wpada do Łachwy na południowy zachód od Sawascianawicz

</doc>
<doc id="5066440" url="https://pl.wikipedia.org/wiki?curid=5066440" title="Beatrice d’Este (ujednoznacznienie)">
Beatrice d’Este (ujednoznacznienie)



</doc>
<doc id="5066441" url="https://pl.wikipedia.org/wiki?curid=5066441" title="Ercilla (roślina)">
Ercilla (roślina)

Ercilla – rodzaj roślin z rodziny szkarłatkowatych (alkiermesowatych). Obejmuje w zależności od ujęcia jeden lub dwa gatunki. Rośliny te występują w Peru i Chile rosnąc w lasach deszczowych. Uprawiane bywają jako oryginalne i ozdobne pnącza z korzeniami przybyszowymi (rosną za ich pomocą podobnie do bluszczu), efektownie kwitnące wiosną, później z krwistoczerwonymi owocami.
Systematyka.
Jeden z trzech gatunków z podrodziny "Phytolaccoideae" z rodziny szkarłatkowatych (alkiermesowatych) ("Phytolaccaceae").

</doc>
<doc id="5066443" url="https://pl.wikipedia.org/wiki?curid=5066443" title="Karol Klopfer">
Karol Klopfer

Karol Klopfer (9 grudnia 1859 w Warszawie, zm. 22 czerwca 1937 tamże) – polski malarz i dekorator teatralny.
Życiorys.
Urodził się w Warszawie 9 grudnia 1859 w rodzinie Juliusza i Matyldy z Bischoffów. Miał brata Fryderyka, który również zajmował się sztuką malarską. Uczył się w warszawskiej Klasie Rysunkowej u Wojciecha Gersona i Aleksandra Kamińskiego. Pracował w dekoratorni Warszawskich Teatrów Rządowych pod kierunkiem Adama Malinowskiego. W 1888 wyjechał do Wiednia i uzupełnił swoją wiedzę u dekoratora teatru dworskiego Hermana Burgharta. 
Po powrocie do Warszawy wspólnie z J.Guranowskim kierował do 1905 pracownią dekoratorską Teatrów Rządowych. Następnie zajął się pracą pedagogiczną i pracował jako nauczyciel rysunków w warszawskich szkołach.
Dekoracje teatralne.
Tworzył również obrazy i wystawiał je w Zachęcie, Salonie Krywulta i Salonie Artystycznym. Wystawiał swoje prace na wystawach w Monachium w 1892 oraz na Wystawie Światowej w 1900 w Paryżu.
Karol Klopfer posiadał zbiory teatraliów. Muzeum Narodowe w Warszawie otrzymało od niego projekty dekoracji wykonanych przez jego poprzedników: J.H.Głowackiego, Michała Grońskiego i Adama Malinowskiego.
Zmarł w Warszawie 22 czerwca 1937 i pochowany został na cmentarzu ewangelicko-augsburskim.

</doc>
<doc id="5066448" url="https://pl.wikipedia.org/wiki?curid=5066448" title="Kinga Kosmala">
Kinga Kosmala

Kinga Kosmala – nauczycielka języka polskiego w Stanach Zjednoczonych, działaczka polonijna.
Życiorys.
Ukończyła studia magisterskie z dziedziny genetyki na Uniwersytecie Przyrodniczym w Lublinie w 1994. Wyemigrowała do Stanów Zjednoczonych, gdzie doktoryzowała się w 2010 dysertacją pt. "Ryszard Kapuściński: Reportage and Ethics or Fading Tyranny of Narrative" na Uniwersytecie Chicagowskim.
Pracowała na kilku amerykańskim uniwersytetach: w latach 2007-2008 była zatrudniona na University of Chicago (Interdisciplinary Studies in the Humanities Program); jesienią 2009 r. oraz zimą 2011 r. gościła na Loyola University Chicago (Department of Modern Languages) jako profesor wizytujący; w latach 2010-2017 była związana z Department of Slavic Languages and Literatures &amp; Summer Language. Od 2017 roku uczy języka polskiego na Northwestern University (Department of Slavic Languages and Literatures).
Bierze udział w projekcie University of Chicago: Less Commonly Taught Languages Partnership jako Mellon Collaborative Partner. Jest też dyrektorką wykonawczą Polish American Association.
Zainteresowania naukowe.
W obszarze jej zainteresowań badawczych znajdują się zagadnienia takie jak: pedagogika języka polskiego, a zwłaszcza metody opracowywania programów nauczania, ich rozwój, standaryzacja i ocena oraz współczesna polska proza non-fiction i film dokumentalny, rozwój ekonomiczny i zmiany kulturowe w Europie Centralnej oraz historia Polonii w Chicago.
Dydaktyka.
Prowadzi wykłady z literatury i kultury polskiej. Interesuje ją także polskie kino. Uczy języka polskiego na wszystkich poziomach zaawansowania.
Dodatkowa działalność.
Jest członkinią wielu organizacji, m.in. American Association of Teachers of Slavic and Eastern European Languages (AATSEEL), Association for Slavic, East European &amp; Eurasian Studies (ASEEES), American Council on Teaching of Foreign Languages (ACTFL), Polish Studies Association (PSA). Pełni funkcję prezesa North American Association of Teachers of Polish (NAATPl).

</doc>
<doc id="5066452" url="https://pl.wikipedia.org/wiki?curid=5066452" title="Robert Rothstein">
Robert Rothstein

Robert Rothstein (ur. 1940) – emerytowany wykładowca akademicki, badacz języków słowiańskich oraz folkloru wschodnioeuropejskiego i kultury żydowskiej.
Życiorys.
Studiował matematykę na Massachusetts Institute of Technology. Wtedy też – z uwagi na matematyków takich jak Łobaczewski czy Kolmagorow – zainteresował się językiem rosyjskim. W 1961 zmienił kierunek studiów na studia lingwistyczne – przeniósł się na slawistykę na Uniwersytet Harvarda (w tym czasie na Uniwersytecie Harvarda stanowisko profesora zajmował Wiktor Weintraub).
W 1962 wziął udział w Międzynarodowym Kongresie Lingwistów w Cambridge, gdzie poznał Zbigniewa Siatkowskiego z Uniwersytetu Jagiellońskiego, swojego przyszłego nauczyciela na Harvardzie. W 1963, w ramach stypendium naukowego, Rothstein wyjechał do Krakowa.
Od 1971 był związany zawodowo z University of Massachusetts Amherst (obecnie jako profesor emerytowany), na którym uczył przedmiotów takich jak: język polski, białoruski, słowacki i jidysz oraz prowadził kursy z dziedziny lingwistyki, badań nad folklorem, kultury i literatury żydowskiej. Kiedy w 2006 na UMass powstał Program Polski (ufundowany przez Waltera Raleigh Amesbury, Jr., i Cecile Dudley Amesbury) objął stanowisko profesorskie na tym samym uniwersytecie. Przed przejściem na emeryturę w 2017, Robert Rothstein był dyrektorem programu studiów słowiańskich, wschodnioeuropejskich i euroazjatyckich na College of Humanities &amp; Fine Arts.
Działalność naukowa.
Publikował artykuły w czasopismach takich jak „Slavic Review”, „Slavic and East European Journal”, „International Journal of Slavic Linguistics and Poetics”, „Folia Slavica”, „Musica Judaica”, „Język Polski”, „Poradnik Językowy”, „New York Folklore”, „Harvard Ukrainian Studies”, „Slavica Tarnopolensia” i „The Polish Review”.
Jest współredaktorem i jednym z tłumaczy książki "Jewish Instrumental Folk Music: The Collections and Writings of Moshe Beregovski"” (2001).
Działalność dodatkowa.
Jest zaangażowany w działalność na rzecz Polonii amerykańskiej. Od 1971 prowadzi na uniwersytecie spotkania z kulturą polską.
Od 2004 miał własną kolumnę w bostońskim dwutygodniku „Bialy Orzel/White Eagle” poświęconą polskiemu językowi, literaturze i kulturze ludowej.
Nagrody.
W 2013 został odznaczony Krzyżem Oficerskim Orderu Zasługi Rzeczypospolitej Polskiej w uznaniu „za wybitne zasługi w działalności polonijnej, za popularyzowanie polskiej kultury i historii, za rozwijanie polsko-amerykańskiej współpracy regionalnej”.
Inne.
Ma słowiańskie korzenie. Jego dziadkowie pochodzili z pogranicza dzisiejszej Litwy i Białorusi (Głębokie, Widzy, Witebsk). Babcia pochodziła z Konina.
Był uczniem naukowców takich jak Noam Chomsky, Morris Halle czy Roman Jakobson.

</doc>
<doc id="5066455" url="https://pl.wikipedia.org/wiki?curid=5066455" title="Wuling Rongguang Mini Pickup">
Wuling Rongguang Mini Pickup

Wuling Rongguang Mini Pickup – samochód osobowo-dostawczy typu pickup klasy średniej produkowany pod chińską marką Wuling od 2018 roku.
Historia i opis modelu.
W lipcu 2018 roku Wuling rozbudował ofertę samochodów dostawczych o dużego pickupa o nazwie Rongguang Mini Pickup. Jego koncepcja połączyła metalowo wykończony przedział transportowy z dwubryłową kabiną pasażerską z wyraźnie zarysowaną linią maski, która dostępna jest w dwóch wariantach długości - 2 lub 4-miejscowym.
Gamę jednostek napędowych utworzyły dwa czterocylindrowe silniki benzynowe o pojemności 1,5-litra lub mocniejszego, 1,8-litrowego o mocy 127 KM i przy 170 Nm maksymalnego momentu obrotowego.
Sprzedaż.
Wuling Rongguang Mini Pickup został skonstruowany z myślą o dynamicznie rozwijającym się rynku samochodów dostawczych w odpowiedzi na duże zapotrzebowanie i tylko tutaj jest oferowany poczynając od 2018 roku. Cena najtańszego wariantu wynosi 52 800 juanów, a najdroższego - 59 800 juanów.

</doc>
<doc id="5066456" url="https://pl.wikipedia.org/wiki?curid=5066456" title="Barbara Morcinek-Abramczyk">
Barbara Morcinek-Abramczyk

Barbara Morcinek-Abramczyk, także Morcinek-Cudak (ur. 19 czerwca 1970) – polska glottodydaktyczka, literaturoznawczyni.
Życiorys.
Tytuł doktorski uzyskała na podstawie dysertacji pt. „Świat kaleki w twórczości Tadeusza Nowaka i Emila Zegadłowicza” (promotorzy: Ireneusz Opacki, Anna Opacka). Od roku 1997 zajmuje się nauczaniem języka polskiego jako obcego na różnych poziomach zaawansowania językowego. Od 2000 jest związana ze Szkołą Języka i Kultury Polskiej Uniwersytetu Śląskiego. W latach 2006–2009 pracowała w Sekcji Polskiej Wydziału Rosyjskiego i Wschodnioeuropejskiego na Uniwersytecie Języków Obcych w Tokio. Od sierpnia 2011 do maja 2012 była zatrudniona na Wydziale Języków i Literatur Słowiańskich Uniwersytetu w Indianie.
Brała udział w licznych konferencjach naukowych w kraju i za granicą, między innymi w Lipsku, Seulu, Sztokholmie, Wilnie. Prowadziła wykłady gościnne: w Pekinie (Chiny), Tokio (Japonia), Halle i Lipsku (Niemcy), Ołomuńcu (Czechy), Mińsku (Białoruś). Wykładała jako profesor wizytujący na Indiana University w Bloomington.
Obecnie prowadzi zajęcia z metodyki nauczania języka polskiego jako obcego i technik multimedialnych na Podyplomowych Studiach Kwalifikacyjnych Nauczania Kultury Polskiej i Języka Polskiego jako Obcego oraz zajęcia lektoratowe w Szkole Języka i Kultury Polskiej UŚ.
Członkostwa.
Jest członkinią Stowarzyszenia Sympatyków Szkoły Języka i Kultury Polskiej, Stowarzyszenia „Bristol” Polskich i Zagranicznych Nauczycieli Kultury Polskiej i Języka Polskiego jako Obcego oraz członkinią Państwowej Komisji Poświadczania Znajomości Języka Polskiego jako Obcego: jest egzaminatorką i autorką zadań. Brała udział m.in. w egzaminach w Berlinie, Chicago i Nowym Jorku.
Zainteresowania naukowe.
Jej zainteresowania naukowe obejmują glottodydaktykę, komunikację pozawerbalną, wielokulturowość, intersemiotyczność, literaturę polską (okresu romantyzmu i literaturę współczesną), literaturę angielską, literaturę japońską, problemy tożsamościowe na Śląsku oraz gestykulację w nauczaniu języków obcych.

</doc>
<doc id="5066463" url="https://pl.wikipedia.org/wiki?curid=5066463" title="Zdeno Vaculík">
Zdeno Vaculík

Zdeno Vaculík (ur. 10 sierpnia 1955 r. w Dobrej Vodzie) – czechosłowacki żużlowiec pochodzenia słowackiego, ojciec Martina Vaculíka i dziadek Davida Pacalaja – również żużlowców.
Kariera sportowa.
Karierę rozpoczął w 1972 roku, jako zawodnik klubu AMK Speedway Bratysława biorąc udział w 4 rundach indywidualnych mistrzostw Słowacji i plasując się na 16. miejscu w klasyfikacji końcowej.
Jako zawodnik klubu z Bratysławy w sezonach 1973–1974 brał udział w rozgrywkach ligowych i indywidualnych o mistrzostwo Słowacji.
Na czas służby wojskowej w latach 1975–1976 występował AMK Pardubice, zdobywając z tym klubem w sezonie 1975 brązowy medal drużynowych mistrzostw Czechosłowacji, a indywidualnie wicemistrzostwo młodzieżowych indywidualnych mistrzostwach kraju. W sezonie 1976 w drużynowych mistrzostwach kraju zajął 4. miejsce, natomiast indywidualnie po raz pierwszy brał udział w eliminacjach o mistrzostwo Czechosłowacji, nie uzyskując awansu do finału.
Po zakończeniu służby wojskowej, w 1977 roku został zawodnikiem AMK Zohor. Wraz z tym klubem zwyciężył rozgrywki 2. ligi i został wicemistrzem Słowacji.
Od 1978 roku do końca kariery, przez kolejne 11 sezonów (za wyłączeniem roku 1986, kiedy przebywał w delegacji w Libii) był zawodnikiem AMK Preglejka Žarnovica. W rozgrywkach ligowych czterokrotnie zwyciężał rozgrywki pierwszej ligi (1981–1984) i startował w extralidze (1985). Indywidualnie był sześciokrotnym finalistą Indywidualnych mistrzostw Czechosłowacji (najlepszy wynik, 10. miejsce w 1984 roku), czterokrotnie zdobył mistrzostwo Słowacji (1978, 1979, 1983 i 1988), trzykrotnie wygrał Memoriał Ladislava Eliáša (1980, 1981 i 1984), był trzykrotnym finalistą turnieju o Złoty Kask SNP, (2. miejsce w 1980, 3. miejsce w 1989 i 4. miejsce w 1982 roku).
Jako reprezentant Czechosłowacji brał udział w eliminacjach indywidualnych mistrzostw świata (najlepszy wynik – 11. miejsce w ćwierćfinale kontynentalnym w Bopfingen w 1981). Startował także w eliminacjach indywidualnych mistrzostwach Europy na torze trawiastym. Był zawodnikiem rezerwowym podczas finału w Eenrum w 1984 roku.
W lidze czechosłowackiej startował w klubach z Bratysławy (1973–1974), Pardubic (1975–1976), Zohoru (1977) i Žarnovicy (1978–1985, 1987–1989). W połowie lat 80. zawodnik przymierzany był do jazdy w Unii Tarnów, na co jednak nie zgodziły się władze Polskiego Związku Motorowego.
Po zakończeniu kariery został mechanikiem syna Martina, najbardziej utytułowanego słowackiego żużlowca.

</doc>
<doc id="5066464" url="https://pl.wikipedia.org/wiki?curid=5066464" title="Toyota Peugeot Citroën Automobile Czech">
Toyota Peugeot Citroën Automobile Czech



</doc>
<doc id="5066467" url="https://pl.wikipedia.org/wiki?curid=5066467" title="Petr Holý">
Petr Holý

Petr Holý (ur. 10 maja 1933 w Ostrawie, zm. 15 grudnia 2010 tamże) – czeski historyk i teoretyk sztuki, powieściopisarz, poeta, pedagog uniwersytecki.
Życiorys.
Studiował historię sztuki i estetykę na Wydziale Filozoficznym Uniwersytetu Masaryka w Brnie. W 1957 roku został dyrektorem Galerii Regionalnej w Ostrawie. Od 1960 pracował na Wydziale Pedagogicznym w Ostrawie, gdzie wykładał historię sztuki do 1970 roku, a został zwolniony na początku lat 70. w czasie tzw. normalizacji. Następnie pracował dla firmy budowlanej. W czasach totalitaryzmu publikował za granicą pod pseudonimami, także w formie samizdatu. W listopadzie 1989 przyczynił się do współzałożenia Forum Obywatelskiego w Ostrawie. W następnym roku przeniósł się na Wydział Filozoficzny, gdzie prowadził studia historii sztuki i dziedzictwa kulturowego. W 1933 r. uzyskał doktorat naukowy na Wydziale Filozoficznym Uniwersytetu Masaryka w Brnie, w 1995 r. uzyskał habilitację na Wydziale Filozoficznym Uniwersytetu Palackiego w Ołomuńcu.
Jest wieloletnim współpracownikiem Radia Wolna Europa.
Nagrody i wyróżnienia.
European Prize for Art by European Union of Arts (2001)
Pamiątkowy medal za zasługi dla rozwoju Uniwersytetu w Ostrawie (2006)

</doc>
<doc id="5066471" url="https://pl.wikipedia.org/wiki?curid=5066471" title="Tyrrenos">
Tyrrenos

Tyrrenos (), także Tyrsenos (), – postać w mitologii greckiej, legendarny eponim Tyrrenów (Etrusków).
Genealogię Tyrrenosa wyprowadzano rozmaicie. Według jednej z wersji miał być synem króla Lidii Atysa i Kallitei oraz bratem Lydosa, według innej synem Heraklesa i Omfale, jeszcze inna czyniła z niego syna Telefosa i Hiery oraz brata Tarchona. Jego życie datowano na czasy po wojnie trojańskiej. Według opowieści przytoczonej przez Herodota wywiódł część mieszkańców z cierpiącej głód Lidii i popłynął z nimi na zachód, osiedlając się w środkowej Italii. 

</doc>
<doc id="5066472" url="https://pl.wikipedia.org/wiki?curid=5066472" title="Haldon Chase">
Haldon Chase

Haldon „Hal” Chase (ur. 1923 w Denver, zm. 2006 w Cape St. Vincent) – amerykański archeolog, związany z ruchem Beat Generation.
Haldon Chase był przyjacielem Neala Cassady'ego. Na początku lat 40. XX w. studiował antropologię na Uniwersytecie Columbia i dzielił mieszkanie z Williamem Burroughsem, Allenem Ginsbergiem i Jackiem Kerouacem. Ten ostatni zamieszkał u niego podczas swojej wizyty w Denver w lipcu 1947 r. Chase w 1949 r. prowadził badania archeologiczne w Trynidadzie w Kolorado. Z Williamem Burroughsem spotkał się ponownie w Meksyku w 1951 r., kiedy studiował język zapotecki w Mexico City College. Z czasem oddalił się od beatników. W 1956 r. wrócił do Stanów Zjednoczonych, aby pracować na Uniwersytecie Południowej Kalifornii. Osiedlił się w pobliżu Paso Robles w Kalifornii. Zmarł w Cape St. Vincent w stanie Nowy Jork.

</doc>
<doc id="5066473" url="https://pl.wikipedia.org/wiki?curid=5066473" title="Zespół PFAPA">
Zespół PFAPA

Zespół PFAPA (od ang. "Periodic fever, aphthous stomatitis, pharyngitis and adenitis" - nawrotowa gorączka, aftowe zapalenie jamy ustnej, gardła i szyjnych węzłów chłonnych) – zespół chorobowy zaliczany do chorób autozapalnych. Początek choroby u małych dzieci, u których, w odstępach około 3-5 tygodni, występuje okresowo wysoka gorączka i często z aftopodobnymi owrzodzeniami jamy ustnej, zapaleniem gardła i powiększeniem szyjnych węzłów chłonnych. Zespół został po raz pierwszy opisany w 1987 roku, a nazwany dwa lata później.
Objawy.
Objawy zespołu PFAPA występują po raz pierwszy zwykle przed 5. rokiem życia.
Do głównych objawów zespołu PFAPA są: 
Oprócz typowych objawów mogą współwystępować bóle stawów, wysypka,bóle brzucha, bóle głowy, wymioty lub biegunka.
W okresach pomiędzy rzutami choroby, dzieci nie mają żadnych objawów chorobowych. 
Etiopatogeneza.
Przyczyna zespołu PFAPA jest nieznana, ale włączany on jest do klasyfikacji innych zespołów gorączki nawrotnej (chorób autozapalnych).
Badania naukowe wskazują, że podczas napadów choroby dochodzi do wyzwalania przez czynniki środowiskowe aktywacji dopełniacza i IL-1β/IL-18. Następnie dochodzi do indukcji chemokin Th1 i późniejszej retencji aktywowanych limfocytów T w tkankach obwodowych. Stosowanie antagonistów IL-1 może zatem być korzystne w leczeniu, a IP-10/CXCL10 może służyć jako potencjalny biomarker zespołu PFAPA.
Rozpoznanie.
Ustalenie rozpoznania wymaga zaobserwowanie przynajmniej 6 rzutów choroby. Konieczne jest także uzyskanie stale powtarzających się ujemnych wymazów z gardła, a także wykluczenia innych przyczyn (np. infekcji EBV, CMV oraz FMF).
W badaniach laboratoryjnych występują cechy ostrego stanu zapalnego.
Leczenie.
Mimo objawów chorobowych wzrost i rozwój dzieci nie odbiega od normy. Zespół PFAPA po kilku latach trwania zwykle ustępuje samoistnie w 2. dekadzie życia. Występowanie tego zespołu w okresie dorosłości ogranicza się tylko do kilku procent pacjentów.
Najczęściej stosowany jest glikokortykosteryd (prednizon) w 1. dobie gorączki i jeśli to konieczne także w drugiej dobie. Niekiedy bywa wykonywana tonsillektomia w celu redukcji częstości rzutów, choć racjonalność tego postępowania bywa podważana. 
W wypadkach braku właściwego rozpoznania dzieci poddawane są wielokrotnej i niepotrzebnej antybiotykoterapii.

</doc>
<doc id="5066474" url="https://pl.wikipedia.org/wiki?curid=5066474" title="Jay Clarke">
Jay Clarke

Jay Clarke (ur. 27 lipca 1998 w Derby) – brytyjski tenisista.
Kariera tenisowa.
Podczas swojej kariery zwyciężył w trzech singlowych turniejach rangi ATP Challenger Tour.
W 2017 roku startując w parze z Marcusem Willisem dotarł do trzeciej rundy wielkoszlemowego Wimbledonu, pokonując rundę wcześniej obrońców tytułu duet Pierre-Hugues Herbert-Nicolas Mahut.
W 2018 roku wraz z Harriet Dart awansował do półfinału Wimbledonu w grze mieszanej. Brytyjska para przegrała z Jamiem Murrayem oraz Wiktorią Azarenką.
W 2019 roku podczas Wimbledonu zadebiutował w turnieju głównym Wielkiego Szlema w grze pojedynczej. Po pokonaniu Noah Rubin dotarł do drugiej rundy, w której przegrał z Rogerem Federerem.
W rankingu gry pojedynczej najwyżej był na 153. miejscu (22 lipca 2019), a w klasyfikacji gry podwójnej na 221. pozycji (16 kwietnia 2018).

</doc>
<doc id="5066477" url="https://pl.wikipedia.org/wiki?curid=5066477" title="Taszkencka Wyższa Ogólnowojskowa Szkoła Dowódcza">
Taszkencka Wyższa Ogólnowojskowa Szkoła Dowódcza

Taszkencka Wyższa Ogólnowojskowa Szkoła Dowódcza im. W.I. Lenina odznaczona Orderem Czerwonego Sztandaru, ros. Ташкентское высшее общевойсковое командное Краснознаменное ордена Красной Звезды училище имени В. И. Ленина (ТВОКУ им. Ленина) – radziecka wojskowa instytucja szkoleniowa Ministerstwa Obrony ZSRR, kształcąca oficerów na potrzeby Sił Zbrojnych ZSRR.
Szkoła, nazywana w przeszłości szkołą leninowską, powstała 12 lipca 1918 – jest to data rozkazu nr 456 powołania komisji organizacyjnej przez Komisariat Wojskowy Turkestańskiej Republiki Radzieckiej.

</doc>
<doc id="5066478" url="https://pl.wikipedia.org/wiki?curid=5066478" title="Corrado Grabbi">
Corrado Grabbi

Corrado Grabbi (ur. 29 lipca 1975 w Turynie) – włoski piłkarz, grający na pozycji obrońcy, trener piłkarski.
Kariera piłkarska.
Wychowanek Juventusu. W 1993 rozpoczął karierę piłkarską, grając na zasadzie wypożyczenia w Sparta Novara. Wiosną 1995 został wypożyczony do Lucchese, a w sezonie 1995/96 do Chievo. Latem 1996 przeszedł do Modeny. Potem występował w klubach Ternana, Ravenna, Blackburn, Messina, Ancona, Genoa i Arezzo. W 2007 został piłkarzem Bellinzony, w której po roku zakończył karierę piłkarską.
Kariera trenerska.
W 2009 rozpoczął pracę trenerską w Juventusie, szkoląc drużyny juniorskie różnych grup wiekowych.

</doc>
<doc id="5066483" url="https://pl.wikipedia.org/wiki?curid=5066483" title="Rosa Crean">
Rosa Crean

Rosa Crean (ur. 22 marca 1942) – brytyjska paraolimpijka pochodzenia greckiego. Zdobyła złoty medal dla Wielkiej Brytanii podczas Letnich Igrzyskach Paraolimpijskich w 1996 w bowls.
Życiorys.
Triandafilia Toprkopul urodziła się w Grecji. Podczas wojny domowej ojciec, który był policjantem został uwięziony w Albanii, a Triandafilię z matką i bratem wywieziono do Polski. Mieszkała w domu dziecka w Szczecinie do 1959 roku. Jako 17 latka wróciła do Grecji. Ponieważ tam nie mogła znaleźć źródła utrzymania, w 1966 roku wyjechała do pracy w fabryce w pakowania owoców i warzyw w Lincolnshire w Wielkiej Brytanii. Po potrąceniu przez pijanego kierowcę i 4 miesiącach śpiączki wróciła do Grecji. Wyjechała ponownie i wyszła za mąż za poznanego podczas pracy w fabryce Walijczyka. Zmieniła nie tylko nazwisko, ale też imię na Rosa Crean. Mieli 2 dzieci: Julię i Philipa. Po wyjściu za mąż prowadziła sklep z porcelaną.
Jako dziecko chorowała na infekcję ucha, co spowodowało uszkodzenie słuchu. Genetyczna wada spowodowała uszkodzenie wzroku. Gry w bowls zaczęła się uczyć na początku lat 90. XX wieku. W 1996 roku wzięła udział w Letnich Igrzyskach Paraolimpijskich i zdobyła złoty medal w grze pojedynczej kobiet dla Wielkiej Brytanii. Medale zdobywała również starując w zawodach krajowych.

</doc>
<doc id="5066484" url="https://pl.wikipedia.org/wiki?curid=5066484" title="Tamyris">
Tamyris

Tamyris, także Tamiris, Thamarys, Tamyras () – postać w mitologii greckiej, śpiewak pochodzący z Tracji. Uważany za największego po Orfeuszu poetę greckiego.
Przypisywano mu wprowadzenie licznych innowacji w muzyce i wynalezienie skali doryckiej. Miał skomponować poematy "Teogonia", "Kosmogonia" i "Tytanomachia". Uważany był za syna Filammona i nimfy Argiope, według innej wersji jego matką była Erato lub Melpomena. Sztuki muzycznej miał go uczyć Linos, on sam natomiast miał być nauczycielem Homera. Miał rywalizować z Apollem o względy Hiacynta. Przekonany o swoich umiejętnościach chełpił się, że przewyższyłby w zawodach same Muzy, za co został pokarany ślepotą oraz utratą głosu i słuchu. Zrozpaczony roztrzaskał swoją lirę i rzucił się do rzeki Balyra na Peloponezie.

</doc>
<doc id="5066493" url="https://pl.wikipedia.org/wiki?curid=5066493" title="William Jebor">
William Jebor

William Jebor (ur. 10 listopada 1991 w Monrovii) – liberyjski piłkarz, grający na pozycji napastnika, reprezentant Liberii w latach 2011–2019. Od 8 stycznia 2020 pozostaje bez klubu.

</doc>
<doc id="5066495" url="https://pl.wikipedia.org/wiki?curid=5066495" title="Sinis">
Sinis

Sinis () – postać w mitologii greckiej, obdarzony olbrzymią siłą rozbójnik napadający podróżnych na Przesmyku Korynckim.
Uchodził za syna Posejdona. Według innej wersji jego ojcem był Prokrust. Schwytanych przez siebie podróżnych przywiązywał do czubków dwóch nagiętych sosen, które następnie puszczał, rozdzierając nieszczęśników. Stąd nadano mu przydomek Pityokamptes (), czyli „zginający sosny”. Według innej wersji przymuszał ofiarę do zginania wraz z nim sosny, po czym ją puszczał, a wyrzucony w dal człowiek roztrzaskiwał się o ziemię. 
Został zabity przez Tezeusza, który pozbawił go życia w ten sam sposób, w jaki Sinis mordował swoje ofiary. Według jednego z podań na pamiątkę tego wydarzenia ustanowione miały zostać igrzyska istmijskie. Tezeusz miał też poślubić córkę Sinisa, Perigune, z którą miał syna Melanipposa.

</doc>
<doc id="5066499" url="https://pl.wikipedia.org/wiki?curid=5066499" title="Janis Moralis">
Janis Moralis

Janis Moralis (, ur. 23 kwietnia 1916 w Arcie, zm. 20 grudnia 2009 w Atenach) – grecki malarz, grafik, ilustrator i scenograf.
Życiorys.
Urodził się 23 kwietnia 1916 roku w Arcie. Przez pewien czas (od roku 1922) jego rodzina mieszkała w Prewezie, po czym w 1927 roku osiadła w Atenach. Tam Moralis z początku uczęszczał na niedzielne wykłady z malarstwa na Akademii Sztuk Pięknych, po czym w 1931 roku rozpoczął studia na uczelni. Kilka miesięcy studiował malarstwo w pracowni Konstantinosa Partenisa, po czym przeniósł się do pracowni Umberta Argyra. W połowie studiów zaczął uczęszczać na dodatkowe zajęcia z grafiki u Janisa Kefallinosa. W 1936 roku ukończył studia i wziął udział w wystawie greckich grafik w Czechosłowacji. Dzięki stypendium wyjechał do Rzymu, po czym przeniósł się do Paryża. We Francji uczęszczał na lekcje malarstwa u Charlesa Guérina na École nationale supérieure des beaux-arts oraz kształcił się w dziedzinie mozaiki na École nationale supérieure d'arts et métiers.
Powrócił do Aten w 1940 roku. Rok później ożenił się z Marią Roussen; para rozwiodła się w 1945 roku. By zarobić na utrzymanie, w latach 1941–1944 Moralis skupił się na malowaniu portretów. W ograniczonej palecie barw i nieznacznej różnicy tonów między światłem i cieniem widać jego zainteresowanie spłaszczeniem formy i przestrzeni. Po wojnie jego poszukiwania struktury formy zaowocowały geometrycznymi kompozycjami. W 1947 roku zaczął wykładać na Akademii Sztuk Pięknych w Atenach, a dziesięć lat później objął stanowisko profesora malarstwa, które piastował do lat 80. W 1949 roku został jednym z członków-założycieli będącej pod wpływem École de Paris grupy artystycznej "Armos", która dążyła do stworzenia nowoczesnego języka sztuki. Na przełomie lat 50. i 60. zaprojektował i wykonał linearną kompozycję antycznej procesji na ścianie hotelu Hilton w Atenach. Jego pierwsza wystawa indywidualna odbyła się w 1959 roku. Brał udział w licznych wystawach zbiorowych, jego twórczość prezentowana była m.in. podczas Biennale w Wenecji (1958) czy Biennale Tkaniny w Lozannie (1965, 1972). W latach 70. zaczął malować monumentalne kompozycje nawiązujące do attyckich nagrobków. Motywem przewodnim jego prac były postaci kobiecie oświetlone silnym frontalnym światłem, wpisane w geometryczną kompozycję. Oprócz malarstwa tworzył także grafiki, plakaty oraz ilustracje książkowe, projekty obiektów przestrzennych i tapiserii dla przestrzeni publicznych, a także scenografię do przeszło 30 przedstawień.
W 1940 roku zdobył brązowy medal podczas panhelleńskiej wystawy sztuki, która odbyła się w Zappeionie. W 1973 roku otrzymał złoty medal za projekt tapiserii na Internationalen Handwerkersmesse w Monachium, a pięć lat później został wyróżniony nagrodą Akademii Ateńskiej. W 1965 roku otrzymał Order Feniksa III klasy z rąk Konstantyna II.
Zmarł 20 grudnia 2009 roku w Atenach.

</doc>
<doc id="5066504" url="https://pl.wikipedia.org/wiki?curid=5066504" title="Monaster Stuplje">
Monaster Stuplje

Monaster Stuplje (serb. Манастир Ступље, Manastir Stuplje) – męski klasztor prawosławny we wsi Gornji Vijačani w Bośni i Hercegowinie, w Republice Serbskiej, w jurysdykcji eparchii banjaluckiej Serbskiego Kościoła Prawosławnego.
Historia.
Monaster Stuplje pierwszy raz wzmiankowany jest w "Pomeniku Kruszewskim, z"biorze imion mnichów do wspominania podczas modlitwy w intencji zmarłych, w jego części datowanej na II połowę XV w. Zmarli mnisi z klasztoru Stuplje zostali w nim wskazani obok nieżyjących ascetów z nieodległego monasteru Liplje. Oznaczałoby to, że monaster powstał przed podbojem Królestwa Bośni przez Osmanów w 1463 r. Brakuje natomiast źródeł wskazujących fundatorów i pierwszych dobroczyńców monasteru; ludowa tradycja łącząca jego powstanie z postacią króla serbskiego Dragutina nie może zostać jednoznacznie potwierdzona. 
W 1696 r. w spisanej w monasterze Orahovica kronice zapisano, iż za sprawą najazdu tureckiego monasteru Stuplje i Leplje zostały spalone i całkowicie opustoszały. W Orahovicy, tj. za rzeką Sawą na terytorium austriackim, osiadło sześciu mnichów ze zniszczonego klasztoru, który, jak wynika z innych zapisów powstałych w Orahovicy, działał wcześniej przez cały XVII w. 
Dokładną lokalizację całkowicie zniszczonego monasteru ustalono dopiero w toku badań naukowych w terenie w 1994 r. Na podstawie zachowanych wzmianek wytypowano do badań archeologicznych miejsce określane jako Crkvište (dosł. cerkwisko), gdzie faktycznie odsłonięto fundamenty monasterskiej cerkwi, zaś w 1997 r. także ślady budynku mieszkalnego i innych obiektów klasztornych. W 1994 r. monaster otrzymał w Republice Serbskiej status zabytku. 
W 2009 r. z inicjatywy biskupa banjaluckiego, Efrema, Monaster Stuplje został restytuowany. Na nowo zbudowano cerkiew i budynek mieszkalny, a w klasztorze osiadł jeden mnich.

</doc>
<doc id="5066507" url="https://pl.wikipedia.org/wiki?curid=5066507" title="Enrico Fantini">
Enrico Fantini

Enrico Fantini (ur. 27 lutego 1976 w Cuneo) – włoski piłkarz, grający na pozycji napastnika, trener piłkarski.
Kariera piłkarska.
Kariera klubowa.
Wychowanek klubów Cuneo i Juventus, w barwach ostatniego w sezonie 1994/95 rozpoczął karierę piłkarską. W sezonie 1995/96 został wypożyczony do Cremonese. Latem 1996 przeszedł do Venezii, skąd został wypożyczony do klubów Alessandria, Livorno, Cittadella, Chievo i Modena. W 2004 został zaproszony do Fiorentiny. W sezonie 2005/06 grał na zasadach wypożyczenia w Torino. Potem występował w klubach Bologna, ponownie Modena oraz Alessandria, Cuneo, Savona, Virtus Mondovì i Corneliano Roero. W 2015 został piłkarzem drużyny Brenta Ceva, w której zakończył karierę piłkarską.
Kariera reprezentacyjna.
W latach 1992-1996 występował w juniorskiej i młodzieżowej reprezentacjach Włoch.
Kariera trenerska.
W 2015 rozpoczął pracę trenerską w drużynie Virtus Mondovì, w następnym sezonie 2016/17 stał na czele Albese.

</doc>
<doc id="5066508" url="https://pl.wikipedia.org/wiki?curid=5066508" title="Wuling Zhengcheng">
Wuling Zhengcheng

Wuling Zhengcheng – samochód osobowy typu van klasy średniej produkowany pod chińską marką od Wuling od 2014 roku. Od 2021 roku produkowana jest druga generacja modelu.
Pierwsza generacja.
Wuling Zhengcheng I został zaprezentowany po raz pierwszy w 2014 roku.
Model Zhengcheng pojawił się w ofercie Wulinga jako duży osobowy van będący największym pojazdem w ówczesnej ofercie chińskiego producenta. Samochód wyposażono w obszerną kabinę pasażerską umożliwiającą transport 9 pasażerów w układzie foteli 2+2+2+3.
Samochód utrzymany został w awangardowym wzornictwie, wyróżniając się nieregularnie ukształtowaną linią okien, a także dużą atrapą chłodnicy i rozległym, pięciokątnym wlotem powietrza.
Gamę jednostek napędowych utworzyły dwa czterocylindrowe silniki benzynowe charakteryzujące się pojemnością 1.8l lub 2.0l. Dostępne były z 5-biegową przekładnią manualną lub 4-biegową automatyczną.
Sprzedaż.
Sprzedaż Wulinga Zhengcheng pierwszej generacji odbywała się wyłącznie na rynku chińskim poczynając od marca 2015 roku, za cel obierając m.in. korporacje taksówkarskie, a także firmy obsługujące pasażerów podróżujących z portów lotniczych. Pomimo systematycznie rosnącej popularności, produkcja samochodu zakończona została po 3 latach z końcem 2017 roku.
Druga generacja.
Wuling Zhengcheng II został zaprezentowany po raz pierwszy w 2021 roku.
Po ponad trzyletniej rynkowej przerwie, Wuling zdecydował się wrócić do produkcji sztandarowego modelu Zhengcheng. Samochód tym razem przyjął postać głęboko zmodyfikowanego minivana Hongguang V, odróżniając się od niego wydłużonym nadwoziem z większym rozstawem osi i przedziałem transportowym z odsuwanymi tylnymi drzwiami zamiast otwieranych w pierwowzorze.
Pod kątem wizualnym pojazd w porównaniu do poprzednika otrzymał inne proporcje nadwozia, które stało się niższe, a także otrzymało wyraźniej zarysowane proporcje maski.
Gamę jednostek napędowych drugiej generacji Wulinga Zhengchenga utworzyła tym razem jedna, czterocylindrowa jednostka napędowa Wulinga charakteryzująca się pojemnością 1,5-litra i turbodoładowaniem.

</doc>
<doc id="5066515" url="https://pl.wikipedia.org/wiki?curid=5066515" title="Wuling Nano EV">
Wuling Nano EV

Wuling Nano EV – elektryczny mikrosamochód produkowany pod chińską marką Wuling od 2021 roku.
Historia i opis modelu.
Po rynkowym sukcesie pierwszego elektrycznego mikrosamochodu Hongguang Mini EV, Wuling zdecydował się rozbudować swoją ofertę tanich miejskich bezemisyjnych pojazdów o jeszcze mniejszego hatchbacka o nazwie Nano EV, wyróżniającego się długością 2,5 metra.
Opracowując pojazd chiński producent skorzystał z wymiany technologicznej z bratnim Baojunem współdziałającego w ramach joint-venture SAIC-GM-Wuling, stając się bliźniaczym modelem względem Baojuna E200. Samochód odróżnił się detalami nadwozia, zyskując inną stylizację pasa przedniego oraz przeprojektowanymi tylnymi panelami.
Sprzedaż.
Debiut rynkowy Wulinga Nano EV odbył się w kwietniu 2021 roku na rynku chińskim. Pojazd otrzymał logo firmowe o srebrnej barwie wskazujące, że producent obejmie tym mikrosamochodem swoje plany ekspansji na rynki globalne ogłoszone wcześniej w 2020 roku.
Dane techniczne.
Wuling Nano EV współdzieli swój układ napędowy z bliźniaczym Baojunem E200, wyróżniając się nieznacznie słabszym silnikiem elektrycznym o mocy 33 KM, który zapewnia 110 Nm maksymalnego momentu obrotowego i 100 km/h prędkości maksymalnej.

</doc>
<doc id="5066517" url="https://pl.wikipedia.org/wiki?curid=5066517" title="Strzelanina w placówce FedEx w Indianapolis">
Strzelanina w placówce FedEx w Indianapolis

Strzelanina w placówce FedEx w Indianapolis – strzelanina, która miała miejsce 15 kwietnia 2021 w placówce firmy kurierskiej FedEx w mieście Indianapolis w stanie Indiana w Stanach Zjednoczonych; w strzelaninie zginęło 9 osób, w tym sprawca, a 7 zostało rannych. Sprawcą strzelaniny był 19-letni Brandon Hole.
Tło.
Placówka FedExu w Indianapolis znajduje się w południowo-zachodniej części miasta nieopodal portu lotniczego.
Przebieg.
Napastnik przyjechał swoim samochodem pod placówkę FedEx około godz. 23:00, po czym wysiadł i oddał strzały z karabinu przypominającego AR-15 przed budynkiem, a następnie wszedł do środka i kontynuował atak. Policja została chwilę potem poinformowana o zdarzeniu i dotarła na miejsce kilka minut później. Atak wydarzył się w przeciągu mniej niż kilka minut. Sprawca popełnił samobójstwo przez strzał w głowę zanim na miejsce przybyła policja.
Ofiary strzelaniny.
W strzelaninie zginęło 9 osób, w tym sprawca. Kilka rannych osób przewieziono do szpitali, w tym jedną w stanie krytycznym. Jedna z rannych osób była leczona w szpitalu w innym hrabstwie, poza Indianapolis.
Sprawca.
Sprawcą masakry był 19-letni Brandon Hole, mieszkaniec stanu Indiana. Policja po ataku przeszukała dom napastnika, a także jego komputer w poszukiwaniu wskazówek odnośnie do jego motywu. W 2020 roku sprawca został umieszczony w placówce psychiatrycznej po tym kiedy jego matka zgłosiła policji, że jej syn ma tendencje samobójcze i przemocowe. Sprawca godzinę przed atakiem opublikował na swoim koncie na Facebooku post, w którym stwierdził, że chce się spotkać po śmierci z jedną z postaci z kreskówki "My Little Pony", co mogłoby świadczyć o poważnych zaburzeniach psychicznych sprawcy. Był też członkiem społeczności fanów tej bajki zwanych bronies, która od dłuższego czasu zaczyna mieć powiązania z alt-rightem i biało-suprematystycznymi ideologiami wywodzącymi się ze skrajnie prawicowych społeczności w internecie.

</doc>
<doc id="5066518" url="https://pl.wikipedia.org/wiki?curid=5066518" title="Marian Podwysocki">
Marian Podwysocki

Marian Podwysocki (ur. 20 kwietnia 1900 w Kominie, zm. po 25 listopada 1945) – kapitan piechoty Wojska Polskiego, kawaler Orderu Virtuti Militari.
Życiorys.
Urodził się 20 kwietnia 1900 w miejscowości Komin na Ukrainie, w rodzinie Stanisława i Wiktorii z Sosnowskich. W 1918 ukończył naukę i zdał egzamin maturalny w Szkole Realnej w Czerkasach.
W listopadzie 1918 w Lublinie wstępuje do 23 Pułku Piechoty. W tym samym miesiącu w szeregach grupy majora Wacława Scaevola-Wieczorkiewicza na odsiecz Lwowa. Za bardzo dzielne zachowanie się w walkach z Ukraińcami otrzymał pochwałę dowódcy grupy. Od 15 lutego do 1 lipca 1920 był uczniem 25. klasy Szkoła Podchorążych. Po ukończeniu szkoły został przydzielony do 66 Pułku Piechoty. W czasie wojny z bolszewikami walczył w szeregach tego puku. Od 23 lipca 1920 dowodził 5. kompanią, w stopniu podchorążego. 9 listopada 1920 został mianowany z dniem 1 listopada 1920 podporucznikiem.
Po zakończeniu wojny kontynuował służbę w 66 pp w Chełmnie na stanowisku dowódcy 5. kompanii, a później adiutanta. W kwietniu 1928 został oficjalnie przeniesiony do kadry oficerów piechoty z równoczesnym oddaniem do dyspozycji komendanta kadry, a nieoficjalnie do Oddziału II Sztabu Generalnego na stanowisko kierownika referatu Ekspozytury Nr 1. W czerwcu 1930 został przeniesiony do 43 Pułku Piechoty w Dubnie i przydzielony do II batalionu, detaszowanego w Brodach, a w maju 1932 przeniesiony do garnizonu Dubno na stanowisko dowódcy 3. kompanii karabinów maszynowych. W czerwcu 1934 został przeniesiony do Korpusu Kadetów Nr 1 we Lwowie. 27 czerwca 1935 został mianowany kapitanem ze starszeństwem z 1 stycznia 1935 i 40. lokatą w korpusie oficerów piechoty. W sierpniu tego roku został przeniesiony do 19 Pułku Piechoty we Lwowie. W 1939 pełnił w nim służbę na stanowisku oficera administracyjno-materiałowego. W sierpniu, w czasie mobilizacji, objął obowiązki kwatermistrza pułku i na tym stanowisku walczył w kampanii wrześniowej. Został ranny. 21 września dostał się do niemieckiej niewoli. Początkowo został przewieziony do szpitala w Lesznie k. Warszawy, a po wyleczeniu został osadzony w Oflagu VII A Murnau. Po uwolnieniu z niewoli został przyjęty do 2 Korpusu Polskiego we Włoszech. W listopadzie 1945 odbywał praktykę kwatermistrzowską w 17 Pułku Artylerii.
Był żonaty.

</doc>
<doc id="5066520" url="https://pl.wikipedia.org/wiki?curid=5066520" title="Marianum (Trnawa)">
Marianum (Trnawa)

Marianum (słow. "Marianum", "Mariánsky seminár") – popularna nazwa zabytkowego (nr ÚZPF 1043/9) budynku dawnego Seminarium Maryjnego w centrum starego miasta w Trnawie w zachodniej Słowacji. Mieści się pod adresem ul. Jána Hollého 10.
Historia.
Seminarium Maryjne w Trnawie – Marianum, założył w 1667 roku György Szelepcsényi (1595-1685), w latach 1666-1685 arcybiskup ostrzyhomski i prymas Węgier, który ze względu na zajęcie Ostrzyhomia przez Turków miał w tym czasie swą siedzibę w Trnawie. Budowa omawianego obiektu miała miejsce już po jego śmierci, mniej więcej w latach 1687 – 1700. Obok katolickich Węgrów i Słowaków w seminarium studiowali także karpaccy Rusini z rejonu Mukaczewa i rumuńscy unici. Nawet po przeniesieniu siedziby Uniwersytetu z Trnawy do Budy w 1777 r. wyższe seminarium duchowne, będące w gestii archidiecezji ostrzyhomskiej, pozostało w Trnawie. Znajdowała się tu także bogata biblioteka, z licznymi dziełami słowiańskimi i rumuńskimi, którą dopiero w 1865 roku przeniesiono do Ostrzyhomia.
W budynku Marianum działał prawdopodobnie teatr jezuicki. Sala teatralna znajdowała się w tylnym skrzydle. Przypuszcza się, że wielki patron jezuitów z Trnawy, hrabia Pavol Esterházy, już w 1692 r. sfinansował budowę sceny teatralnej. W literaturze podaje się, że był to pierwszy murowany teatr na dawnych Węgrzech. Sala widowiskowa liczyła co najmniej 200 miejsc, miała również dwanaście loży na balkonach i galerię dla młodzieży. Scena była stosunkowo obszerna, wyposażona w mechanizmy typowe dla teatru barokowego. Widownię i kulisy ozdobił malarsko Jozef Erhardt Grueber, który w tym czasie pracował również z pomocnikami przy freskach w obecnej katedrze św. Jan Chrzciciela.
Od 1856 r. Budynek użytkowany był przez gimnazjum. Po przebudowie z 1914 r. w dużej sali odbywały się przedstawienia teatralne i koncerty. Premierowe wykonania szeregu swoich dzieł miał w niej m.in. urodzony w Trnawie kompozytor Mikuláš Schneider-Trnavský (1881-1958).
Podobnie jak sąsiedni konwikt szlachecki, budynek Marianum w latach pięćdziesiątych został odebrany Kościołowi i przejęty przez państwo czechosłowackie pod zarząd Ministerstwa Obrony Narodowej. W 1991 roku obiekt został zwrócony Archidiecezji Trnawskiej, która przeprowadziła jego gruntowny remont.
Dziś Marianum znajduje się w gestii Urzędu Arcybiskupiego Archidiecezji Trnawskiej. Od 2007 r. duża sala socjalna jest wykorzystywana do organizacji uroczystych imprez i koncertów. Od sierpnia 2019 r. w kaplicy odbywają się znów nabożeństwa w niedziele i przykazane święta.
Architektura.
Budowla seminarium została wzniesiona na stosunkowo nietypowym planie litery „H”: składały się na nią dwa równoległe skrzydła, główne od ulicy i tylne od strony dziedzińca, połączone pośrodku krótszym skrzydłem poprzecznym, po obu stronach którego powstały dwa niewielkie dziedzińce. Pierwotnie skrzydło uliczne miało dwie kondygnacje nadziemne i nie było podpiwniczone. Tylne skrzydło miało trzy kondygnacje nadziemne. Jego część stanowiła istniejąca do dziś kaplica, której wnętrze zdobią obecnie obrazy z końca XIX wieku. Budowla przeszła kilka zmian konstrukcyjnych. Niewielkie modyfikacje miały miejsce w latach czterdziestych XVIII w. w związku z budową sąsiedniego budynku konwiktu szlacheckiego. W 1914 r. zburzono łącznik, spajający oba skrzydła i radykalnie przebudowano skrzydło uliczne, w którym po połączeniu obu kondygnacji powstała wysoka sala widowiskowa. Od strony ulicy zachował się jednak barokowy, reprezentacyjny portal główny z figurą Marii Panny w typie Madonny i herbem arcybiskupa Szelepcsényi'ego.
Tablica pamiątkowa na elewacji upamiętnia działalność w Trnawie biskupa Štefana Moyzesa, założyciela i pierwszego prezesa Macierzy Słowackiej.

</doc>
<doc id="5066524" url="https://pl.wikipedia.org/wiki?curid=5066524" title="Lelecki Kanał">
Lelecki Kanał



</doc>
<doc id="5066525" url="https://pl.wikipedia.org/wiki?curid=5066525" title="Anna E. Kubiak">
Anna E. Kubiak

Anna E. Kubiak – polska socjolog, doktor habilitowana nauk humanistycznych, profesor Instytutu Filozofii i Socjologii Polskiej Akademii Nauk. Obszary zainteresowań: tanatologia, bioetyka, eutanazja/śmierć asystowana, biopolityka, bioekonomia, studia nad traumą i pamięcią, Czwarty Wiek starzejących się społeczeństw, i antropologia/socjologia wizualna.
Życiorys.
W 1987 ukończyła studia na kierunku antropologia kultury na Uniwersytecie Warszawskim i otrzymała tytuł magistra. Została zatrudniona w Instytucie Nauk o Zarządzaniu PAN. W 1995 uzyskała w Instytucie Filozofii i Socjologii PAN stopień naukowy doktora nauk humanistycznych. W tym samym instytucie w 2006 nadano jej stopień doktora habilitowanego nauk humanistycznych. W 2019 została profesorem nadzwyczajnym w Polskiej Akademii Nauk.

</doc>
<doc id="5066527" url="https://pl.wikipedia.org/wiki?curid=5066527" title="Ultra Super Pictures">
Ultra Super Pictures

 – japoński holding joint venture założony w sierpniu 2011 roku przez studia animacji Sanzigen, Ordet, Trigger oraz Liden Films. Jest on również współwłaścicielem studia ENGI założonego przez Kadokawa Corporation w 2018 roku.
Członkowie holdingu.
Do pozostałych firm zaangażowanych w przedsięwzięcie należą Galaxy Graphics, Good Smile Company, Max Factory, Bushiroad, Nitroplus oraz Pixiv. 
Ultra Super Anime Time.
3 lipca 2015 na stacjach telewizyjnych Tokyo MX oraz BS11 rozpoczęła się emisja autorskiego 30-minutowego bloku anime pod nazwą Ultra Super Anime Time. Zawierał on trzy krótko-odcinkowe serie w każdym sezonie. Wirtualnymi przewodniczkami po programie były tzw. Ultra Super Sisters: oraz . Głosu użyczyły im odpowiednio Kaori Ishihara i Yui Ogura. 
Ogłoszone zostały poniższe tytuły:
Produkcje.
Lista produkcji współtworzonych przez Ultra Super Pictures:

</doc>
<doc id="5066530" url="https://pl.wikipedia.org/wiki?curid=5066530" title="Całka Lebesgue’a-Stieltjesa">
Całka Lebesgue’a-Stieltjesa

Całka Lebesgue’a-Stieltjesa – uogólnienie całki Riemanna-Stieltjesa i całki Lebesgue’a, zachowujące wiele korzyści pierwszej z całek, a zarazem używające bardziej ogólnego języka teorii miary. Całka Lebesgue’a-Stieltjesa jest zwykłą całką Lebesgue’a w stosunku do miary znanej jako miara Lebesgue’a-Stieltjesa, która może być zdefiniowana dla dowolnej funkcji o wahaniu ograniczonym określonej na prostej rzeczywistej. Każda miara Lebesgue’a-Stieltjesa jest miarą regularną i odwrotnie, każda miara regularna na prostej rzeczywistej jest tej postaci.
Całka Lebesgue’a-Stieltjesa, nazwana na cześć Henriego Leona Lebesgue’a i Thomasa Joannesa Stieltjesa, jest również znana jako całka Lebesgue’a-Radona lub po prostu całka Radona, od Johanna Radona, który wniósł istotny wkład w ich teorię. Znajdują powszechne zastosowanie w rachunku prawdopodobieństwa i procesach stochastycznych, a także w niektórych gałęziach analizy matematycznej, w tym w teorii potencjału.
Definicja.
Całka Lebesgue’a-Stieltjesa
jest określona, gdy formula_2 jest mierzalna względem miary borelowskiej i ograniczona, a formula_3 ma wahanie ograniczone na przedziale formula_4 i jest funkcją prawostronnie ciągłą lub gdy formula_5 jest nieujemne, formula_6 jest monotoniczna i prawostronnie ciągła. Na początek załóżmy, że formula_5 jest nieujemne, a formula_6 jest niemalejąca i prawostronnie ciągła. Zdefiniujmy formula_9 oraz formula_10 Alternatywnie dla funkcji formula_6 lewostronnie ciągłej definiujemy formula_12 oraz formula_10
Na mocy twierdzenia Carathéodory’ego o rozszerzaniu miary istnieje jednoznacznie określona miara formula_14 na borelowskich podzbiorach formula_15 która jest zgodna z formula_16 na każdym przedziale. Miara formula_14 pochodzi od miary zewnętrznej danej wzorem:
gdzie infimum jest brane po wszystkich pokryciach zbioru formula_19 przeliczalnie wieloma przedziałami otwartymi. Miara ta jest czasami nazywana miarą Lebesgue’a-Stieltjesa związaną z formula_6.
Całka Lebesgue’a-Stieltjesa
jest definiowana jako całka Lebesgue’a funkcji formula_5 względem miary formula_14 w zwykły sposób. Jeśli formula_6 jest funkcją nierosnącą, to definiujemy
Całka po prawej stronie równania jest względem funkcji niemalejącej i już została zdefiniowana wcześniej.
Jeśli formula_6 ma wahanie ograniczone i formula_5 jest ograniczona, to można przedstawić formula_6 w postaci różnicy dwóch funkcji niemalejących formula_29 i wtedy
Teraz całka Lebesgue’a-Stieltjesa względem formula_6 jest zdefiniowana wzorem
gdzie dwie ostatnie całki zostały już zdefiniowane.
Całka Daniella.
Alternatywne podejście polega na zdefiniowaniu całki Lebesgue’a-Stieltjesa jako całki Daniella, która uogólnia zwykłą całkę Riemanna-Stieltjesa. Niech formula_6 będzie niemalejącą prawostronnie ciągłą funkcją na formula_4 i zdefiniujmy całkę Riemanna-Stieltjesa formula_35 jako
dla wszystkich funkcji ciągłych formula_37 Funkcjonał formula_38 definiuje miarę Radona na formula_39 Funkcjonał ten można następnie rozszerzyć na klasę wszystkich funkcji nieujemnych, ustalając
Dla funkcji borelowsko mierzalnych mamy
a każda strona tożsamości definiuje całkę Lebesgue’a-Stieltjesa z formula_42 Miarę zewnętrzną formula_14 definiuje się wzorem
gdzie formula_45 jest funkcją charakterystyczną zbioru formula_46
W przypadku całkowania względem funkcji o wahaniu ograniczonym, podobnie jak wcześniej rozkładamy ją na różnicę dwóch funkcji niemalejących.
Przykład.
Załóżmy, że formula_47 jest krzywą prostowalną na płaszczyźnie i formula_48 jest borelowsko mierzalna. Następnie możemy zdefiniować długość krzywej formula_49 względem metryki euklidesowej pomnożonej przez formula_50 Wyraża się to wzorem:
gdzie formula_52 jest długością krzywej formula_49 ograniczonej do przedziału formula_54 w standardowej metryce euklidesowej. Taka całka jest nazywana formula_55-długością krzywej formula_56 Pojęcie to jest bardzo przydatne w różnych zastosowaniach. Rozważmy na przykład błotnisty teren, na którym prędkość, z jaką człowiek może się poruszać, zależy od położenia. Gdyby formula_57 oznaczało odwrotność tej prędkości w punkcie formula_58 to formula_55-długość jest czasem potrzebnym na przejście wzdłuż krzywej formula_56 Można to wykorzystywać w zagadnieniach wariacyjnych znajdowania drogi o najkrótszym czasie.
Całkowanie przez części.
Funkcję formula_5 będziemy nazywali "regularną" w punkcie formula_62 jeśli granice prawo- i lewostronna formula_63 i formula_64 istnieją, a do tego funkcja w formula_65 przyjmuje wartość równą ich średniej arytmetycznej:
Dla danych dwóch funkcji formula_67 i formula_68 o wahaniu skończonym, jeśli w każdym punkcie przynajmniej jedna z nich jest ciągła lub też obie są regularne, to zachodzi wzór na całkowanie przez części dla całki Lebesgue’a-Stieltjesa:
Tutaj odpowiednie miary Lebesgue’a-Stieltjesa są powiązane z prawostronnie ciągłymi modyfikacjami funkcji formula_67 i formula_71 czyli takimi, że formula_72 i podobnie formula_73 Ograniczony przedział formula_74 można zastąpić przedziałem nieograniczonym formula_75 lub formula_76 pod warunkiem, że formula_67 i formula_68 mają wahanie ograniczone na tych przedziałach. Można również stosować ten wzór w stosunku do funkcji o wartościach zespolonych.
Inny ważny wynik, mający istotne znaczenie w analizie stochastycznej, jest następujący: niech formula_79 będą funkcjami o wahaniu ograniczonych, które są prawostronnie ciągłe i mają lewostronne granice (tzw. funkcje càdlàg), wówczas
gdzie formula_81 Wynik ten może być postrzegany jako początek do wyprowadzenia wzoru Itô i ma zastosowanie w ogólnej teorii całkowania procesów stochastycznych. Ostatnim człon to w istocie formula_82 co wynika z definicji kowariancji kwadratowej formula_67 i formula_84
Pojęcia pokrewne.
Całka Lebesgue’a.
Jeśli formula_85 dla wszystkich rzeczywistych formula_86 to formula_14 jest miarą Lebesgue’a na prostej, a całka Lebesgue’a-Stieltjesa funkcji formula_5 względem formula_6 jest równoważna całce Lebesgue’a z formula_90
Całka Riemanna-Stieltjesa i rachunek prawdopodobieństwa.
Gdy formula_5 jest funkcją ciągłą o wartościach rzeczywistych zmiennej rzeczywistej, a formula_92 jest niemalejącą funkcją rzeczywistą, całka Lebesgue’a-Stieltjesa jest równoważna całce Riemanna-Stieltjesa i często jest to zapisywane po prostu
i rozumiane jako całka Lebesgue’a-Stieltjesa, a miara formula_94 jest traktowana jako domyślna. Jest to szczególnie powszechne w rachunku prawdopodobieństwa, gdzie formula_92 jest dystrybuantą zmiennej losowej formula_96 o wartościach rzeczywistej i wówczas

</doc>
<doc id="5066532" url="https://pl.wikipedia.org/wiki?curid=5066532" title="Oblężenie Saïo">
Oblężenie Saïo

Oblężenie Saïo lub bitwa o Saïo – starcie zbrojne stoczone podczas kampanii wschodnioafrykańskiej II wojny światowej. Wojska belgijsko-kongijskie, siły Brytyjskiej Wspólnoty Narodów i miejscowi bojownicy etiopskiego ruchu oporu oblegali fort w górskim mieście Saïo w południowo-zachodniej Etiopii w 1941 roku. Oblężenie trwało kilka miesięcy, a jego kulminacją był atak aliantów na włoski garnizon, zakończony jego kapitulacją.
W pierwszych miesiącach 1941 roku brytyjskie i belgijskie siły kolonialne wkroczyły na terytorium Włoskiej Afryki Wschodniej, w tym okupowanej przez Włochów Etiopii, z Sudanu Anglo-Egipskiego. Pod koniec marca alianci zajęli miasto Gambela i próbowali zatrzymać wycofujące się siły włoskie, które gromadziły się na płaskowyżu w górskim mieście Saïo (obecnie Dembidolo) pod dowództwem gen. Carlo De Simone, a później gen. Pietro Gazzery. W następnym miesiącu siły brytyjskie wycofały się, a Belgowie ruszyli drogą do Saïo. Włosi odepchnęli ich i zostali zmuszeni do utrzymania pozycji wzdłuż pobliskiego potoku. W maju prawie zaprzestano walk, ponieważ ulewny deszcz sprawił, że Belgowie ugrzęźli w miejscu i zamienił ich linie zaopatrzeniowe z Sudanu w błotne rzeki, powodując niedobór wszelkich zapasów, włącznie z żywnością. Na początku czerwca przez rzekę przybyły posiłki, a Belgowie otoczyli włoską bazę zaopatrzeniową w Mogi. Agresywne działania patrolowe wsparte aktywnością etiopskiego ruchu oporu i nalotami południowoafrykańskich sił powietrznych wywarły zwiększoną presję na włoski garnizon.
Pod koniec miesiąca gen. Auguste Gilliaert objął dowództwo nad siłami belgijskimi. Brytyjczycy poinstruowali go, by zaatakował, gdy tylko nadarzy się okazja. 3 lipca zaatakował bazę Saïo, a po południu Gazzera poprosił o zakończenie walk. 6 lipca Belgowie formalnie przyjęli kapitulację Gazzery, ośmiu jego generałów i ponad 6000 włoskich żołnierzy. 
Tło sytuacyjne.
Africa Orientale Italiana.
9 maja 1936 roku włoski dyktator Benito Mussolini ogłosił powstanie "Africa Orientale Italiana" (AOI, Włoska Afryka Wschodnia), utworzonej z terytorium Etiopii (podbitej po zwycięstwie Włoch w II wojnie włosko-etiopskiej) oraz istniejące już włoskie kolonie w Erytrei i Somalii. 10 czerwca 1940 roku Mussolini wypowiedział wojnę Wielkiej Brytanii i Francji, co spowodowało, że włoskie siły zbrojne w Libii stały się zagrożeniem dla Egiptu, a Włoska Afryka Wschodnia dla kolonii brytyjskich i francuskich w Afryce Wschodniej. Włoska obecność zamknęła również Morze Śródziemne dla alianckich statków handlowych i zagrożonych brytyjskich szlaków zaopatrzeniowych wzdłuż wybrzeża Afryki Wschodniej, Zatoki Adeńskiej, Morza Czerwonego i Kanału Sueskiego. Egipt, Kanał Sueski, Somali Francuskie i Brytyjskie były również podatne na ataki wyprowadzone z Włoskiej Afryki Wschodniej. Jednakże plany przezbrojenia włoskich sił zbrojnych miały zostać ukończone dopiero w 1942 roku; w 1940 roku Włochy nie były gotowe do działań zbrojnych przeciwko nieprzyjacielowi dysponującemu porównywalnymi siłami.
Preludium.
Regio Esercito.
Książę Amedeo d’Aosta został mianowany wicekrólem i generalnym gubernatorem Włoskiej Afryki Wschodniej z siedzibą w Addis Abebie, stolicy Etiopii, w listopadzie 1937 roku. 1 czerwca 1940 roku, jako naczelny dowódca "Comando Forze Armate dell'Africa Orientale Italiana" (Dowództwo Włoskich Sił Zbrojnych Afryki Wschodniej) i "Generale d'Armata Aerea" (generał sił powietrznych), książę Aosty miał około 290 476 żołnierzy armii, marynarki wojennej i sił powietrznych, zarówno etnicznych Włochów, jak i żołnierzy kolonialnych. Do 1 sierpnia mobilizacja we Włoskiej Afryce Wschodniej zwiększyła tę liczbę do 371 053 żołnierzy. 10 czerwca Regio Esercito (Włoska Armia Królewska) została zorganizowana w czterech dowództwach, z siłami zbrojnymi w Etiopii dowodzonymi przez gen. Pietro Gazzerę.
Książę Aosty miał pod swoimi rozkazami 40 Dywizję Piechoty „Cacciatori d'Africa” i 65 Dywizję Piechoty ”Granatieri di Savoia” z Włoch, batalion "Alpini" (elitarnych oddziałów górskich), batalion piechoty zmotoryzowanej "Bersaglieri", kilka batalionów Czarnych Koszul i szereg mniejszych jednostek; około 70 proc. żołnierzy włoskich było rekrutowanych spośród miejscowych Askarysów. Regularne bataliony erytrejskie i "Regio Corpo Truppe Coloniali" (RCTC, Królewski Korpus Wojsk Kolonialnych) były jednymi z najlepszych włoskich jednostek we Włoskiej Afryce Wschodniej i obejmowały erytrejską kawalerię "Penne di Falco".
Brytyjskie plany.
W sierpniu 1939 roku gen. Archibald Wavell potajemnie nakazał podsycić bunt w prowincji Godżam w zachodniej Etiopii, którego Włochom nigdy nie udało się całkowicie stłumić po zakończeniu II wojny włosko-etiopskiej w maju 1936 roku. We wrześniu płk Daniel Sandford przybył do Afryki, aby zarządzać tym projektem, ale do czasu wypowiedzenia wojny przez Włochy spisek powstrzymywała brytyjska polityka ustępstw, mająca na celu uniknięcie jednoczesnej wojny z Niemcami i Włochami. W celu koordynowania działań "Arbegnoch" (etiopskiego ruchu oporu) została utworzona Misja 101. W czerwcu 1940 roku cesarz Hajle Selassie przybył do Egiptu, a w lipcu udał się do Sudanu, aby spotkać się z gen. Wiliamem Plattem i omówić plany wyzwolenia Etiopii, pomimo zastrzeżeń Platta. W lipcu Brytyjczycy uznali Selassiego za prawowitego władcę Etiopii, a w sierpniu Misja 101 przeniknęła do prowincji Godżam, aby przeprowadzić rozpoznanie. Sandford zażądał, aby trasy dostaw do obszaru na północ od jeziora Tana zostały ustanowione przed zakończeniem opadów i aby Selassie powrócił w październiku jako katalizator powstania. Przejęcie kontroli nad Godżam wymagało odizolowania włoskich garnizonów wzdłuż głównej drogi z Bahrdar Giorgis na południe od jeziora Tana do Dangili, Debra Markos i Addis Abeby, aby zapobiec koncentracji ich sił przeciwko partyzantom. W październiku przybyły włoskie posiłki i wzmogły działania patrolowe, podczas gdy spory pomiędzy lokalnymi przywódcami plemiennymi były godzone przez mediację Sandforda.
Do Batalionu Pogranicza Sudańskich Sił Obronnych (SDF, "Sudan Defence Force"), utworzonego w maju 1940 roku, dołączyły w Chartumie dwa bataliony etiopskie i cztery erytrejskie, zebrane z ochotników emigracyjnych w Kenii. Centra operacyjne składające się z jednego oficera, pięciu podoficerów i kilku wybranych Etiopczyków zostały utworzone i przeszkolone w walce partyzanckiej, aby zapewnić kadry dowódcze, a 1 milion funtów zarezerwowano na finansowanie ich operacji. Mjr Orde Wingate został wysłany do Chartumu z asystentem, aby dołączyć do kwatery głównej SDF. 20 listopada Wingate poleciał do Sakhali na spotkanie z Sandfordem, a samoloty Royal Air Force (Królewskie Siły Powietrzne, RAF) zdołały zbombardować Dangilę, zrzucić ulotki propagandowe i zaopatrzyć Misję 101, co podniosło morale Etiopczyków, ponieważ wielu z nich ucierpiało z powodu działań włoskiego lotnictwa w czasie II wojny włosko-etiopskiej. Misja 101 zdołała przekonać partyzantów na północ od jeziora Tana do zorganizowania kilku zasadzek na drodze Metemma–Gondar, dzięki którym włoski garnizon w Wolkaicie został wycofany w lutym 1941 roku.
Plany belgijskie.
Po zakończeniu kampanii belgijskiej w maju 1940 roku jedyną jednolitą siłą zbrojną pod dowództwem belgijskim pozostała „Force Publique” (czyli armia kolonialna) Konga Belgijskiego w Afryce Środkowej. W ten sposób stanowiła ona większość utworzonych po klęsce Belgii Wolnych Sił Belgijskich. Składała się z 15 000 kongijskich szeregowców i belgijskich oficerów, była dobrze wyposażona, zdyscyplinowana, a przy tym rozproszona po całej kolonii. Przez cały rok od rozpoczęcia wojny w Afryce normalne obowiązki „Force Publique” były uważane za zbyt ważne, aby można było przesunąć jednostkę do jakichkolwiek operacji ofensywnych. Alianci byli niepewni co do zamiarów Niemiec wobec portugalskiej Angoli, sąsiada Konga na południu, oraz zakresu wpływów reżimu Vichy we Francuskiej Afryce Równikowej na północy. Belgijscy żołnierze „Force Publique” stawali się coraz bardziej niecierpliwi z powodu domniemanej bezczynności administracji kolonialnej, a garnizon w Stanleyville zbuntował się w proteście przeciwko dotychczasowej polityce kolonii. Generalny gubernator Pierre Ryckmans został zmuszony do wysłania starszego członka swojego sztabu, aby uspokoił żołnierzy i wyjaśnił znaczenie gospodarczego wkładu Konga w wojnę.
W międzyczasie Ryckmans i gen. por. Paul Ermens omawiali możliwość wysłania wojsk belgijskich do Włoskiej Afryki Wschodniej z misjami wojskowymi Południowej Afryki i Wielkiej Brytanii w Léopoldville. Z takim przedsięwzięciem wiązały się dwa problemy: terytorium Włoch było oddalone o tysiące kilometrów, a Belgia nie była w stanie wojny z Włochami. Rząd Belgii na uchodźstwie obawiał się wypowiedzenia wojny krajowi, którego rodzina królewska miała powiązania dynastyczne z własnym dworem, choć postawa ta zmieniła się, gdy włoskie samoloty stacjonujące w okupowanej Belgii zaatakowały Wielką Brytanię i kiedy włoski okręt podwodny zatopił belgijski statek handlowy. Wypowiedzenie wojny zostało ostatecznie wydane 23 listopada 1940 roku. Dwa dni później Ryckmans ogłosił stan wojny pomiędzy Włochami a Kongiem.
Siły Wolnych Francuzów umocniły swoją kontrolę nad Afryką Równikową w kampanii o Gabon, a większe zaangażowanie Niemiec w kampanię bałkańską sprawiło, że ryzyko interwencji w koloniach portugalskich było znikome. Sztab „Force Publique” i rząd belgijski postanowili wobec tego zorganizować wyprawę wojenną do Włoskiej Afryki Wschodniej. Plany były uzgodnione z Brytyjczykami i w lutym 1941 roku, po dłuższym okresie przygotowań, pierwsza grupa 8000 żołnierzy i tragarzy wyruszyła z Konga do Etiopii. Zaczynając w Stanley Pool, przeprowadzili kilkanaście 10-tonowych barek i holownik w górę rzeki Kongo do Aketi. Siły ekspedycyjne poruszały się najpierw linią Vicicongo (kolejką wąskotorową) z Aketi do Mungbere, a następnie ciężarówkami do Dżuby w Sudanie, skąd dotarły do Białego Nilu. Po pięciu dniach podróży pierwszy batalion belgijsko-kongijski dotarł do Malakali i pomaszerował do granicznego miasta Kurmuk, zanim wkroczył do Etiopii.
Kampania wschodnioafrykańska.
Po wypowiedzeniu wojny Francji i Wielkiej Brytanii przez Włochy 10 czerwca 1940 roku rozpoczęła się kampania wschodnioafrykańska, a siły zbrojne Imperium Brytyjskiego starły się z oddziałami Dowództwa Włoskich Sił Zbrojnych Afryki Wschodniej ("Comando Forze Armate dell'Africa Orientale") we Włoskiej Afryce Wschodniej. Po serii działań granicznych w 1940 roku brytyjskie siły kolonialne z Sudanu najechały na terytorium włoskie i ostatecznie uformowały występ wokół rzeki Baro. W marcu 1941 roku wojska włoskie zaczęły wycofywać się z występu pod coraz większą presją nieprzyjaciela. 8 marca pierwszy batalion belgijsko-kongijskich sił ekspedycyjnych przemaszerował z Kurmuku w kierunku zajmowanego przez Włochów miasta Asosa.
Siły ekspedycyjne zaatakowały trzy dni później w połączeniu z oddziałami Królewskich Strzelców Afrykańskich (KAR, "King's Afircan Rifels"), zmuszając garnizon do odwrotu do Gidami. Następnie Belgowie i Kongijczycy zaczęli atakować miasto Gambela bezpośrednio z zachodu, podczas gdy dwie kompanie 2/6 Pułku Królewskich Strzelców Afrykańskich pod dowództwem kapitana J.W.E Mackenziego zostały wysłane, aby otoczyć je i odciąć połączenie z włoską kwaterą główną w Saïo pod dowództwo gen. Carlo De Simone. Belgowie obawiali się, że Włosi mogą podjąć próbę ofensywy na słabo bronionej granicy sudańskiej; a zajmując Gambelę mogli zmusić siły Gazzery w zachodniej Etiopii do zajęcia pozycji obronnych. 22 marca kompanie Królewskich Strzelców Afrykańskich zaatakowały, ale wycofały się na południe, gdy planowany atak belgijski nie doszedł do skutku. Mimo to Włosi byli zaskoczeni manewrem flankującym i wycofali się do Saïo.
Oblężenie.
25 marca batalion belgijsko-kongijski i dwie kompanie 2/6 Pułku Królewskich Strzelców Afrykańskich zajęły Gambelę. Tysiąc Belgów i Kongijczyków wyczerpanych podróżą z Konga, cierpiący na czerwonkę i brak artylerii, nie mogło podjąć dalszych działań ofensywnych. Zamiast tego podjęli oni kroki, aby związać walką siły włoskie wokół Saïo od zachodu, podczas gdy wojska brytyjskie pod dowództwem gen. Cunninghama prowadziły operacje w Somalii i wschodniej Etiopii. Pozycjom włoskim zagrozili również etiopscy partyzanci. W kwietniu siły włoskie spaliły trawy wzdłuż płaskowyżu Saïo, aby zapewnić sobie niezakłócone pole ostrzału. W tym samym miesiącu oddziały Królewskich Strzelców Afrykańskich zostały wycofane nad rzekę Dabus, aby połączyć się z resztą ich jednostki w celu izolowania włoskiego garnizonu w Mendi.
Akcje w Bortai.
Włosi zaminowali 64-kilometrową drogę Saïo–Gambela, która prowadziła przez płaskowyż Saïo ok. 1200 m nad okolicznym terenem. Belgowie zaczęli powoli posuwać się naprzód, ale napotkali Włochów na potoku Bortai, który biegł prostopadle do drogi. Belgów wzmocniło przybycie kompanii moździerzy Stokesa i kolejnego batalionu. Ich siły liczące w sumie 1600 żołnierzy i 600 niewalczących tragarzy były zbyt małe, aby zająć płaskowyż. Ponieważ Włosi otrzymywali posiłki wycofujące się ze wschodu, Belgowie postanowili za wszelką cenę utrzymać inicjatywę, aby ukryć przed wrogiem swoją niewielką liczebność.
Przed zaplanowaną ofensywą przez trzy dni pogoda była zimna i deszczowa. 15 kwietnia ppłk Edmond van der Meersch poprowadził atak przez potok. Belgijski porucznik prowadzący zwiad na ziemi niczyjej został zaatakowany i zabity. Belgijski sierżant przez chwilę trzymał na muszce trzech włoskich oficerów, ale opuścił broń, gdy ci przekonali go, że są Anglikami, podczas gdy Belg myślał, że Pułk Królewskich Strzelców Afrykańskich mógł wysłać w ten rejon swoją grupę łącznikową. Następnie został zastrzelony przez ukrytych w buszu snajperów. Doszło do gwałtownej walki, w której zginęło czterech żołnierzy kongijskich, a także trzech Włochów i około 40 Erytrejczyków walczących po stronie włoskiej; około 70 Askarysów zostało rannych.
Podczas impasu Belgowie analizowali taktykę Włochów; umieszczali oni pary snajperów i obserwatorów artyleryjskich na drzewach strzeżonych na ziemi przez oddziały piechoty. Belgijskie patrole zwykle unikały ich ostrzału artyleryjskiego, choć trwał on nawet do godziny po ich wycofaniu się. 21 kwietnia Włosi rozpoczęli duży kontratak. Po dwugodzinnym bombardowaniu oddziały erytrejskie uzbrojone w broń automatyczną i granaty ręczne oraz osłaniane przez oromijskich snajperów przebiły się na lewej i prawej flance Belgów. Gdy batalion Van der Meercha wziął na siebie ciężar ataku, reszta sił belgijskich wycofała się za parę wzgórz, które zasłaniały ich przed włoskimi obserwatorami, a następnie je zajęli.
Belgijskie trudności zaopatrzeniowe.
Do maja liczba belgijskich żołnierzy wzrosła do 2500 ludzi pod dowództwem ppłk. Leopolda Dronkers-Martensa. Rozpoczęła się pora deszczowa, zamieniając główną drogę z Sudanu w błotną drogę, co odcięło łączność i dostawy. Jednocześnie rzeki Baro i Sobat miały nadal zbyt mało wody, aby pozwolić na przepłynięcie barek zaopatrzeniowych z Białego Nilu, a pobliskie lotnisko w Gambeli było zbyt małe, aby mogły na nim wylądować samoloty transportowe. Jedynym sposobem dostarczania zaopatrzenia był zrzut z powietrza, co zmusiło Belgów i Kongijczyków do zmniejszenia o połowę swoich racji żywnościowych. Kilku tragarzy próbowało dostarczyć jedzenie pieszo planując pokonanie 64 km do Sudanu, ale zmarło ze zmęczenia i niedożywienia. Niektórzy oficerowie uciekali się do zdejmowania siatki maskującej ze swoich ciężarówek i przeczesywania rzeki Baro w poszukiwaniu ryb, narażając się w ten sposób na chorobę beri-beri. Włosi, stacjonujący na żyznej ziemi i dobrze zaopatrzeni, nie mieli takich problemów. Belgowie byli również celem regularnych ataków z powietrza.
Wznowienie belgijskiej ofensywy.
Sytuacja wojsk belgijsko-kongijskich pozostawała trudna do początku czerwca, kiedy poziom wód w rzekach Baro i Sobat podniósł się na tyle, aby mogły po nich dotrzeć posiłki z Konga. Alianci postanowili wtedy spróbować przerwać włoską linię zaopatrzeniową pomiędzy Saïo i Mogi, drugim miastem na płaskowyżu. Aby utrzymać linię w pobliżu potoku Bortai, Belgowie mogli przeznaczyć tylko około 250 ludzi do ataku. Mieli nadzieję, że odcięcie Włochów pozwoli Brytyjczykom, zatrzymanym w natarciu pod Gidami, ruszyć na południe i otoczyć Saïo. 9 czerwca siły belgijskie zaatakowały Mogi, a ich flanka została osłonięta nadejściem nowego batalionu z Konga. Włoski garnizon, liczący około 300 ludzi, odparł natarcie. Uznając, że miasto można zdobyć tylko wysokim kosztem, Belgowie zamiast ponowienia ataku umocnili swoje pozycje wokół Mogi i wysyłali patrole, aby organizować zasadzki na drodze, którą zaopatrywano Saïo.
Na głównym froncie ppłk Dronkers-Martens rozkazał swoim żołnierzom zintensyfikować działania patrolowe na płaskowyżu Saïo, aby Włosi wierzyli, że mają do czynienia z większymi siłami. Użyli taktyki uderz i uciekaj, unikając ostrzału z nieprzyjacielskich baterii i pozostawiając Włochów z wrażeniem, jakby mieli do czynienia z wieloma stałymi punktami ognia przeciwnika. Gazzera potroił wielkość garnizonu Mogi, a Włosi zaczęli ograniczać swoje działania, gdy Belgowie stawali się odważniejsi. Ostatecznie South African Air Force (SAAF, Siły Powietrzne Afryki Południowej) wysłały trzy dwupłatowce Hawker Hart do regularnego bombardowania fortecy Saïo i ostrzału okolicznych dróg. Na wschodzie siły brytyjskie naciskały dalej, zmuszając Gazzerę do opuszczenia własnej kwatery głównej w Dżimmie w połowie czerwca i wycofania się do Saïo. 2/6 Pułk Królewskich Strzelców Afrykańskich zabezpieczył Gidami i skierował się na południowy wschód, aby przeciąć drogę Saïo–Yubdo. Pod koniec miesiąca Brytyjczycy wyparli Włochów z zachodniego brzegu rzeki Didessa. Włoskie 23 i 26 Dywizje kolonialne otrzymały rozkaz wycofania się przez Yubdo, aby bronić się do końca w Saïo. Ulewny deszcz, działania partyzantów i naloty SAAF zwiększyły ich problemy.
Ostateczny atak i kapitulacja Włochów.
Gen. mjr Auguste Gilliaert przybył z Konga przed końcem miesiąca. 27 czerwca gen. William Platt, posuwający się naprzód z siłami brytyjskimi z Sudanu, nakazał Belgom zaatakować pozycje włoskie, jeśli tylko nadarzy się okazja, a Gilliaert natychmiast podjął przygotowania do ofensywy. Plany zdobycia Mogi zostały porzucone, a Belgowie mieli skoncentrować swoje wysiłki wyłącznie przeciwko Saïo, więc wszyscy oprócz 50 żołnierzy oblegających Mogi zostali przeniesieni.
Uznając, że brytyjski pościg jest bliżej niż w rzeczywistości, Gazzera nakazał wysadzenie mostu na rzece Indina 64 km na wschód od Saïo, tym samym uwięził własne siły w pułapce. Choć wciąż miał przewagę liczebną, Belgowie zdecydowali się kontynuować swoją ofensywę. 2 lipca przeprawili się przez potok Bortai. Następnego dnia o świcie belgijskie stanowiska na pierwszej linii otworzyły ogień w stronę Saïo, a pół godziny później do akcji włączyła się belgijska artyleria. Włosi odpowiedzieli ciężkim ogniem własnej artylerii. Belgijski batalion ruszył w stronę włoskich gniazd karabinów maszynowych na dwóch zajmowanych od kwietnia wzgórzach. Batalion rezerwowy osłaniał ich lewą flankę, a Gilliaert wysłał trzeci batalion pod dowództwem Van der Meerscha na prawą flankę „kozią ścieżką” wyznaczoną przez patrole w ciągu wcześniejszych dwóch tygodni. Dwie baterie artyleryjskie dały im ogień osłonowy. Belgowie zdobyli wzgórza, a Włosi, flankowani po lewej stronie przez wojska Van der Meerscha, nie byli w stanie wrócić do swoich fortyfikacji na szczycie góry Saïo. Gdy droga Saïo–Gambela znajdowała się pod ostrzałem artylerii, wycofali się na równiny po swojej prawej stronie. W międzyczasie 2/6 Pułk Królewskich Strzelców Afrykańskich przypuścił atak na drogę Saïo–Yubdo, kontynuując go z powodzeniem przez cały następny dzień.
Włosi myśleli, że stoją w obliczu trzech belgijskich dywizji z południowoafrykańskimi posiłkami. Zostały im również zapasy tylko na dwa miesiące. Gazzera przekazał aliantom w Addis Abebie swoje zamiary negocjowania kapitulacji z Belgami. Belgowie szykowali się do kolejnego ataku, gdy o 13:40 dwa samochody sztabowe z białymi flagami zjechały z góry. Było w nich ośmiu włoskich generałów, katolicki ksiądz i szef sztabu Gazzery. Gilliaert spotkał się z nimi w niewielkiej odległości od potoku Bortai niedaleko Gambeli. Włosi zażądali zaprzestania wszelkich działań wojennych na południe od Błękitnego Nilu i oddania ich żołnierzom honorów wojskowych. Gilliaert zgodził się i 6 lipca wjechał do Saïo, aby odebrać formalną kapitulację wojsk włoskich.
Następstwa.
Analiza.
Po kapitulacji Gazzery, Gondar stał się ostatnim obszarem w Etiopii pozostającym pod kontrolą Włochów. Targ w Saïo zostały ponownie otwarty trzy dni po zakończeniu działań wojennych, a belgijscy inżynierowie naprawili drogę Saïo–Gambela. Na prośbę Gazzery, Gilliaert zapewnił erytrejskim Askarysom bezpieczne przejście do brytyjskich obozów jenieckich na wschodzie i wysłał kongijskich strażników, aby chronili ich przed etiopskim odwetem. Siły belgijskie szybko wróciły do Konga z łupami wojennymi. Oblężenie było pierwszym wielkim zwycięstwem Wolnych Sił Belgijskich i znacznie poprawiło ich morale.
Dziennikarz George Weller z „Chicago Daily News” udał się na front i przeprowadził wywiady z uczestnikami wyprawy belgijsko-kongijskiej. Następnie napisał kilka artykułów o kampanii i wysłał je z Léopoldville do Stanów Zjednoczonych. Rząd belgijski powtórzył jego relację w broszurze, która została rozprowadzona, ale zdobyła niewielką popularność.
Straty.
Siły belgijsko-kongijskie straciły w tej bitwie 462 ludzi, 80 proc. z nich z powodu chorób. Szacowano, że Włosi stracili w tym czasie trzy razy więcej ludzi. W sumie 6454 żołnierzy włoskich zostało wziętych do niewoli, w tym Gazzera, ośmiu innych generałów i 3500 Askarysów, wraz z 20 działami, 200 karabinami maszynowymi, 250 ciężarówkami i 500 mułami. Liczące tylko ok. 3000 żołnierzy i 2000 nieuzbrojonych tragarzy, siły belgijsko-kongijskie musiały po zakończeniu kampanii sprawować kontrolę nad 15 000 więźniów w byłym gubernatorstwie Galla–Sidamo.
Pamięć.
W 1943 roku w Faradje w Kongu Belgijskim wzniesiono trójboczną piramidę upamiętniającą działania Kongijczyków w Etiopii. Na każdej ścianie piramidy została wyryta nazwa jednego miejsca, w którym miały miejsce walki, w tym Saïo. Wiele miejsc w całym kraju – obecnie Demokratycznej Republice Konga – nosi nazwy tej bitwy

</doc>
<doc id="5066534" url="https://pl.wikipedia.org/wiki?curid=5066534" title="Garbierze">
Garbierze

Garbierze – historyczna osada leśna w zachodniej części Sławkowa, obecnie niezamieszkane. W jej miejscu znajduje się Euroterminal Sławków. Leży na południe od Kozibrodka i na zachód od Grońca. Od południa graniczy z sosnowieckimi Cieślami.
W latach 1870–1954 Garbierze miały status gromady w gminie zbiorowej Sławków, w latach 1954–1961 wchodziła w skład gromady Niwa, a 31 grudnia 1961 zostały włączone do Sławkowa (w latach 1977–1984 wraz z nim w Dąbrowie Górniczej). W okresie II wojny światowej funkcjonowała nieoficjalnie niemiecka nazwa "Gerberau O.S.".

</doc>
<doc id="5066535" url="https://pl.wikipedia.org/wiki?curid=5066535" title="Rachel Zilberberg">
Rachel Zilberberg



</doc>
<doc id="5066537" url="https://pl.wikipedia.org/wiki?curid=5066537" title="Pieczywo chrupkie">
Pieczywo chrupkie

Pieczywo chrupkie, chleb chrupki (szw. "knäckebröd") – rodzaj pieczywa wypiekanego z ciemnej żytniej mąki, a następnie suszonego w wysokiej temperaturze, do momentu osiągnięcia 10% wody. Wypiek powstał w Szwecji i zyskał popularność w krajach skandynawskich. 
Historia.
Pieczywo chrupkie wypiekane jest w Szwecji od przynajmniej XVII wieku. Początkowo wypiekano je dwa razy w roku – na jesień i na wiosnę. Ponieważ ziarno było szybko zjadane przez robactwo, pojawiła się potrzeba natychmiastowego wypiekania pieczywa, które byłoby trwałe do późnych miesięcy zimowych. Placki chleba były formowane przy użyciu wałka do ciasta, a następnie w środku formowano otwór, by ciasto po wypieczeniu mogło być suszone na żerdziach pod sufitem, w najsuchszym i najcieplejszym miejscu. Pierwsze komercyjne piekarnie pieczywa chrupkiego powstały w Szwecji na początku drugiej połowy XIX wieku. W połowie XX wieku chleb chrupki był wytwarzany przez ok. 20 producentów, na początku XXI w. produkowały go tylko dwa przedsiębiorstwa.
Składniki.
Istnieją dwa rodzaje pieczywa chrupkiego: pieczone na gorąco i podwójnie fermentowane oraz pieczone na zimno i bez drożdży, o wiele bardziej chrupkie i łamliwe. Najczęściej chleb chrupki wypieka się z najwyżej czterech składników: pełnoziarnistej, grubo mielonej mąki żytniej, drożdży, soli i wody, w piecu opalanym drewnem. Możliwe jest wypiekanie chleba z mąki innych zbóż, takich jak owies czy jęczmień, możliwe są dodatki smakowe, np. kminek. 
Wartości odżywcze.
Kromka pieczywa chrupkiego dostarcza 19 kilokalorii, cztery razy mniej niż kromka chleba razowego, i odznacza się niskim indeksem glikemicznym. Pieczywo to zawiera duże ilości błonnika i nie jest podatne na wilgoć.
Pieczywo w kulturze.
Co roku 19 lutego obchodzony jest w Szwecji dzień pieczywa chrupkiego.

</doc>
<doc id="5066538" url="https://pl.wikipedia.org/wiki?curid=5066538" title="Park-pomnik przyjaźni bułgarsko-radzieckiej">
Park-pomnik przyjaźni bułgarsko-radzieckiej

Park-pomnik przyjaźni bułgarsko-radzieckiej (bułg. Парк-паметник на българо-съветската дружба) – pomnik w Warnie, w Bułgarii. Został odsłonięty 13 listopada 1978 roku jako symbol przyjaźni bułgarsko-radzieckiej. Pomnik stanowi masywna betonowa konstrukcja położona na szczycie wzgórza o wysokości 110 m n.p.m. Jest to największy pomnik w mieście.
Ideę powstania pomnika zaczęto wdrażać 8 maja 1958 roku, kiedy rozpisano konkurs na projekt. Na wzgórzu znajdowała się wówczas mogiła wojenna. Szczątki żołnierzy przeniesiono 7 września 1958 roku w inne miejsce. Do budowy pomnika wówczas jednak nie doszło. W kolejnych latach zorganizowano jeszcze kilka konkursów na projekt. Ostateczną wizję wyłoniono jesienią 1973 roku, a autorami projektu byli Ewgeni Barymow, Alosza Kafedżijski i Kamen Goranow. Budowę rozpoczęto 4 listopada 1974 roku. Do budowy pomnika wykorzystano 10 000 ton betonu. W pomniku zlokalizowano schron oraz inne pomieszczenia. Wysokość pomnika wynosi 23 m, a jego szerokość to 48 m. Z przodu znajdują się figury ludzkich postaci, trzech kobiet po lewej stronie i czterech żołnierzy radzieckich po prawej. Na wzgórzu posadzono ponad 10 000 drzew i ponad 11 000 krzewów. Od strony południowej powstały szerokie, 301-stopniowe schody prowadzące na szczyt wzniesienia, zwane „schodami zwycięzców”. Uroczystego odsłonięcia pomnika dokonano 13 listopada 1978 roku. W 1989 roku zamurowano wejście do pomieszczeń wewnątrz pomnika i wygaszono palący się na nim wieczny ogień. W 2009 roku u stóp wzgórza z pomnikiem wzniesiono dwa wysokie maszty z flagami Bułgarii i Unii Europejskiej.

</doc>
<doc id="5066540" url="https://pl.wikipedia.org/wiki?curid=5066540" title="Kerkyon (heros eleuzyński)">
Kerkyon (heros eleuzyński)

Kerkyon () – postać w mitologii greckiej, rozbójnik siejący postrach w okolicy Eleuzyny.
Uznawano go za syna Posejdona lub Hefajstosa, bądź też Branchosa i nimfy Argiope. Początkowo był królem Eleusis. Miał córkę imieniem Alope, która uległa zalotom Posejdona, za co ojciec kazał ją zamurować żywcem. 
W późniejszym czasie, w nieznanych okolicznościach, miał zostać rozbójnikiem. Na drodze między Eleusis a Megarą, w miejscu nazywanym później „palestrą Kerkyona”, miał swoją jaskinię i czatował na podróżnych, których wyzywał do walki. Pokonanych zabijał. Zginął z rąk wyzwanego na pojedynek Tezeusza, który pochwycił Kerkyona i wysoko unosząc cisnął nim o ziemię, miażdżąc go śmiertelnie. Po uwolnieniu w ten sposób kraju od niebezpieczeństwa, Tezeusz powierzył rządy nad Eleuzyną wnukowi Kerkyona, Hippotoonowi.

</doc>
<doc id="5066541" url="https://pl.wikipedia.org/wiki?curid=5066541" title="Dębowa Góra (Sławków)">
Dębowa Góra (Sławków)

Dębowa Góra – historyczna osada leśna (obecnie część miasta i ulica) w południowej części Sławkowa, obejmuje kilka domów mieszkalnych.
W latach 1870–1936 Dębowa Góra była gromadą w gminie Bolesław w powiecie olkuskim w woj. kieleckim.
1 kwietnia 1936 włączono ją do gminy Sławków w tymże powiecie i województwie.
W okresie II wojny światowej funkcjonowała nieoficjalnie niemiecka nazwa "Eichhübel".
18 sierpnia 1945 wraz z powiatem olkuskim włączona do województwa krakowskiego, gdzie stanowiły jedną z 9 gromad gminy Sławków
Po wojnie stanowiła jedną z 9 gromad gminy Sławków w woj. krakowskim
w latach 1954–1961 wchodziła w skład gromady Niwa, a 31 grudnia 1961 została włączona do Sławkowa (w latach 1977–1984 wraz z nim w Dąbrowie Górniczej).

</doc>
<doc id="5066542" url="https://pl.wikipedia.org/wiki?curid=5066542" title="Chleb chrupki">
Chleb chrupki



</doc>
<doc id="5066543" url="https://pl.wikipedia.org/wiki?curid=5066543" title="Dużo ognia">
Dużo ognia

Dużo ognia – tom poetycki Edwarda Stachury wydany w 1963 w Warszawie przez Państwowe Wydawnictwo „Iskry”; tom był debiutem poetyckim Stachury.
W tomie "Dużo ognia" zostały pomieszczone 22 wiersze i poemat „Dużo ognia”, który został później zamieszczony także w zbiorze poematów "Dużo ognia i tak dalej" (1978).
Okładkę książki zaprojektował Jan Młodożeniec.

</doc>
<doc id="5066550" url="https://pl.wikipedia.org/wiki?curid=5066550" title="Korzeniec (Sławków)">
Korzeniec (Sławków)

Korzeniec – dawna wieś, obecnie osiedle w środkowej części Sławkowa, na południowy zachód od centrum miasta. Ciągnie się w wzdłuż ul. Hrubieszowskiej.
W latach 1870–1954 Korzeniec miał status gromady w gminie zbiorowej Sławków w powiecie olkuskim w woj. kieleckim.
W okresie II wojny światowej w III Rzeszy; funkcjonowała wówczas nieoficjalnie niemiecka nazwa "Wurzelrode".
6 października 1954 wszedł w skład gromady Sławków, lecz już po pięciu tygodniach gromadę Sławków zniesiono w związku z nadaniem jej statusu osiedla, przez co Korzeniec stał się integralną częścią Sławkowa. 1 stycznia 1958 Sławków odzyskał prawa miejskie, przez co Korzeniec stał się częścią miasta.
1 lutego 1977 Sławków (z Korzeńcem) został włączony do Dąbrowy Górniczej, a od 15 marca 1984 Sławków jest znów samodzielnym miastem.

</doc>
<doc id="5066558" url="https://pl.wikipedia.org/wiki?curid=5066558" title="Kozioł koło Sławkowa">
Kozioł koło Sławkowa

Kozioł (koło Sławkowa) – dawna wieś, obecnie osiedle w środkowej części Sławkowa, na południowy zachód od centrum miasta. Ciągnie się w wzdłuż ul. Gwarków Sławkowskich. Słabo zamieszkana. 
W latach 1870–1954 Kozioł miał status gromady w gminie zbiorowej Sławków w powiecie olkuskim w woj. kieleckim.
W okresie II wojny światowej w III Rzeszy; funkcjonowała wówczas nieoficjalnie niemiecka nazwa "Ziegenwiesen".
6 października 1954 wszedł w skład gromady Sławków, lecz już po pięciu tygodniach gromadę Sławków zniesiono w związku z nadaniem jej statusu osiedla, przez co Kozioł stał się integralną częścią Sławkowa. 1 stycznia 1958 Sławków odzyskał prawa miejskie, przez co Kozioł stał się częścią miasta.
1 lutego 1977 Sławków (z Kozłem) został włączony do Dąbrowy Górniczej, a od 15 marca 1984 Sławków jest znów samodzielnym miastem.
Uwaga: Na terenie Sławkowa znajduje się także drugi obszar o nawie Kozioł.

</doc>
<doc id="5066560" url="https://pl.wikipedia.org/wiki?curid=5066560" title="Michiel Hoogeveen">
Michiel Hoogeveen

Michiel Hoogeveen (ur. 6 lipca 1989 w Lejdzie) – holenderski polityk, politolog i samorządowiec, poseł do Parlamentu Europejskiego IX kadencji.
Życiorys.
Uzyskał licencjat z zarządzania przedsiębiorstwem w De Haagse Hogeschool (2011) oraz magisterium z nauk politycznych na Wolnym Uniwersytecie w Amsterdamie (2013). Pracował w sektorze bankowym. W latach 2017–2019 był konsultantem do spraw ryzyka w KPMG. Jako politolog zajął się zagadnieniami poświęconymi Korei Północnej.
Dołączył do ugrupowania Forum na rzecz Demokracji. Z jego ramienia w 2019 został radnym prowincji Holandia Południowa. W tym samym roku kandydował na eurodeputowanego, później został doradcą deputowanych FvD w PE. W 2020 odszedł z tej partii, następnie dołączył do ugrupowania JA21. W kwietniu 2021 objął mandat europosła IX kadencji, zastępując Derka Jana Eppinka.

</doc>
<doc id="5066562" url="https://pl.wikipedia.org/wiki?curid=5066562" title="Retkuny">
Retkuny

Retkuny (; ) – wieś na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwały tu 74 osoby, 60 były wyznania rzymskokatolickiego a 14 staroobrzędowego. Jednocześnie 59 mieszkańców zadeklarowało polską przynależność narodową, 1 białoruską a 14 rosyjską. Było tu 12 budynków mieszkalnych. W 1931 w 13 domach zamieszkiwało 75 osób.
Wierni należeli do parafii rzymskokatolickiej i prawosławnej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5066563" url="https://pl.wikipedia.org/wiki?curid=5066563" title="Kozioł koło Strzemieszyc">
Kozioł koło Strzemieszyc

Kozioł (koło Strzemieszyc) – niewielkie osiedle w północno-zachodniej części Sławkowa, na zachód od centrum miasta.
Kozioł jest przedłużeniem osiedla znajdującego się obecnie w granicach Strzemieszyc Wielkich w Dąbrowie Górniczej. W granicach Sławkowa znajduje się jedynie niewielka boczna ulica ul. Strzemieszyckiej z dziesięcioma posesjami.
W latach 1870–1954 w gminie gminie zbiorowej Sławków w powiecie olkuskim w woj. kieleckim.
1 lutego 1977 Sławków (z Kozłem) został włączony do Dąbrowy Górniczej, a od 15 marca 1984 Sławków jest znów samodzielnym miastem.
Uwaga: Na terenie Sławkowa znajduje się także drugi obszar o nawie Kozioł.

</doc>
<doc id="5066565" url="https://pl.wikipedia.org/wiki?curid=5066565" title="JC Aragone">
JC Aragone

Juan Cruz „JC” Aragone (ur. 28 czerwca 1995 w Buenos Aires) – amerykański tenisista.
Kariera tenisowa.
Podczas swojej kariery wygrał dwa turnieje deblowe rangi ATP Challenger Tour.
W 2017 roku zadebiutował w imprezie Wielkiego Szlema podczas singlowego turnieju US Open. Po wygraniu trzech meczów w eliminacjach odpadł w pierwszej rundzie turnieju głównego po porażce z Kevinem Andersonem.
W rankingu gry pojedynczej najwyżej był na 224. miejscu (17 grudnia 2018), a w klasyfikacji gry podwójnej na 153. pozycji (30 września 2019).

</doc>
<doc id="5066566" url="https://pl.wikipedia.org/wiki?curid=5066566" title="Juan Cruz Aragone">
Juan Cruz Aragone



</doc>
<doc id="5066568" url="https://pl.wikipedia.org/wiki?curid=5066568" title="Komora (Sławków)">
Komora (Sławków)

Komora – dawny przysiółek, obecnie niezamieszkana część Sławkowa, na wschód od centrum miasta. Stanowi najdalej na wschód wysuniętą część Sławkowa. Ciągnie się wzdłuż ul. Komora, przy granicy z województwem małopolskim.
W latach 1870–1936 Komora była przysiółkiem gromady Krzykawka w gminie Bolesław w powiecie olkuskim w woj. kieleckim.
1 kwietnia 1936 włączono ją do gminy Sławków w tymże powiecie i województwie.
18 sierpnia 1945 wraz z powiatem olkuskim włączona do województwa krakowskiego.
6 października 1954 weszła w skład gromady Sławków, lecz już po pięciu tygodniach gromadę Sławków zniesiono w związku z nadaniem jej statusu osiedla, przez co Komora stała się integralną częścią Sławkowa. 1 stycznia 1958 Sławków odzyskał prawa miejskie, przez co Komora stała się częścią miasta.
1 lutego 1977 Sławków (z Komorą) został włączony do Dąbrowy Górniczej, a od 15 marca 1984 Sławków jest znów samodzielnym miastem.

</doc>
<doc id="5066569" url="https://pl.wikipedia.org/wiki?curid=5066569" title="Clash (magazyn)">
Clash (magazyn)

Clash – brytyjskie czasopismo elektroniczne poświęcone muzyce i modzie, filmowi i rozrywce. Serwis był notowany w rankingu Alexa na miejscu 103111.
Profil.
Clash Magazine zajmuje się takimi tematami jak muzyka, moda, film oraz rozrywka. Wchodzi w skład Clash Music Group, niezależnej grupy medialnej o ustalonej pozycji, zarówno na rynku mediów drukowanych, jak i cyfrowych. Grupa obejmuje ponadto ClashMusic.com i Clash Live Events. Partycypuje w festiwalach, międzynarodowych wydarzeniach muzycznych i imprezach organizowanych na zamówienie dla marek biznesowych. W dziedzinie muzycznej prezentuje, tak na łamach tradycyjnego wydawnictwa jak i online, najlepsze nowe i wschodzące zespoły, popularne wydarzenia oraz legendy branży muzycznej.
Historia.
Magazyn został założony w 2004 roku w Dundee przez Jona-Paula Kitchniga, Simona Harpera, Johna O’Rourke’a oraz Iaina Carnegiego. Pierwotnie nosił tytuł Vibe Magazine. W roku swego powstania dostał nagrodę jako najlepszy nowy magazyn (Best New Magazine), przyznany mu przez PPA Scottish Magazine Awards.
W styczniu 2008 roku wystartował magazyn internetowy ClashMusic.com zawierający najnowsze wiadomości muzyczne, recenzje i wywiady oraz obszerną bazę danych artystów, reprezentujących różne style i gatunki, od Daft Punk do Duffy i od Paula McCartneya do Oasis.
W listopadzie 2014 roku ukazał się ostatni numer magazynu w wersji papierowej, po czym wydawca postanowił zrobić przerwę, aby przemyśleć strategię na przyszłość. W 2015 roku, z okazji 100. wydania magazynu podjęto decyzję o wznowieniu od 2016 roku wydawania magazynu w wersji drukowanej jako dwumiesięcznik.
17 kwietnia 2018 roku CLASH Books wydał pierwszy numer CLASH Magazine, w którym przedstawieni zostali najbardziej utalentowani pisarze działający wśród małych wydawnictw. 
Linki zewnętrzne.
Profil Clash Music na Metacritic

</doc>
<doc id="5066577" url="https://pl.wikipedia.org/wiki?curid=5066577" title="Václav Šafránek">
Václav Šafránek

Václav Šafránek (ur. 20 maja 1994 w Brnie) – czeski tenisista, reprezentant kraju w Pucharze Davisa.
Kariera tenisowa.
Podczas swojej kariery wygrał jeden turniej deblowy rangi ATP Challenger Tour. Ponadto zwyciężył w trzech singlowych oraz jednym deblowym turnieju rangi ITF.
W 2017 roku zadebiutował w imprezie Wielkiego Szlema podczas turnieju US Open. Po wygraniu trzech meczów w kwalifikacjach odpadł w pierwszej rundzie turnieju głównego po porażce z Grigorem Dimitrowem.
W 2018 roku zakwalifikował się do turnieju głównego Australian Open, w którym przegrał w pierwszej rundzie z Jiřím Veselým.
W rankingu gry pojedynczej najwyżej był na 191. miejscu (6 listopada 2017), a w klasyfikacji gry podwójnej na 286. pozycji (18 września 2017).

</doc>
<doc id="5066578" url="https://pl.wikipedia.org/wiki?curid=5066578" title="Vaclav Safranek">
Vaclav Safranek



</doc>
<doc id="5066585" url="https://pl.wikipedia.org/wiki?curid=5066585" title="Teodora Raczkowska">
Teodora Raczkowska

Teodora Raczkowska (ur. 15 września 1850 w Łąkiem, zm. 16 stycznia 1940 w Warszawie) – nauczycielka, właścicielka żeńskiej szkoły handlowej w Warszawie.
Życiorys.
Rodzina i wykształcenie.
Córka Józefa i Weroniki z Grabowskich Raczkowskich. Miała siostrę bliźniaczkę Walerię. Ojciec był leśniczym leśnictwa Sierpc.
Ukończyła Aleksandryjsko-Maryjski Instytut Wychowania Panien, szkołę o antypolskim i rusyfikacyjnym charakterze, która miała swoją siedzibę w budynku późniejszego Sejmu Rzeczypospolitej Polskiej. Nigdy nie wyszła za mąż.
Praca w szkolnictwie.
W 1868 z siostrą Anną Kucharzewską założyła w Wysokiem Mazowieckiem pensję dla panien, która po jakimś czasie została zamknięta przez władze rosyjskie. Następnie przez 14 lat Teodora Raczkowska była przełożoną w warszawskim Zakładzie Przemysłowo-Rękodzielniczym dla kobiet, prywatnej szkole założonej przez Cecylię Plater-Zyberkównę. 
W 1900 Teodora Raczkowska przejęła dwuletnie żeńskie kursy zawodowe, które w 1896 zaczęła prowadzić Izabela Smolikowska. Z czasem przekształciły się w siedmioklasową Żeńską Szkołę Handlową. Raczkowska oferowała też roczne handlowe kursy wieczorne. Obok szkoły działał pensjonat. Początkowo mieściła się przy Żurawiej 6, następnie przy ulicy Marszałkowskiej 80. W 1902 dyrektorem był Połkotycki. W 1903 uczyły się tu 133 dziewczęta, a kadra liczyła 20 osób. W 1904 Raczkowska uzyskała koncesję na prowadzenie szkoły oraz obietnicę możliwości nauczania w niej po polsku. Dyrektorem został wówczas geograf Wacław Jezierski. W 1906 w szkole odbyło się spotkanie nauczycieli i nauczycielek z rodzicami uczennic. Głosy wybrzmiałe na spotkaniu podsumował Jezierski, który w czasopiśmie pedagogicznym „Nowe Tory” oraz w osobnej broszurze opublikował tekst "Jak się powinny ubierać dziewczęta w wieku szkolnym?""."
W 1907 dyrektorem szkoły został Kazimierz Kulwieć. W 1909 świętowano dziesięciolecie szkoły. Na dwuletnich kursach, na które wstęp miały uczennice z patentem szkół średnich, uczyło się wówczas 301 słuchaczek, a na otwartych kursach wieczornych, które uruchomiono w 1902, 106 słuchaczek. W szkole nauczali: języka polskiego – Roman Plenkiewicz, prawa – K. Dunin, nauk społecznych – Jan Kucharzewski (siostrzeniec Teodory Raczkowskiej) i Jan Dmochowski, nauk handlowych – E. Milewski, W. Rzeszotarski, W. Suchodolski, G. Wertheim, A. Bayer, G. Chwatczyński, przyrody – K. Kulwieć i J. Sosnowski, języków obcych i nauk ogólnokształcących – J. Domagalska, K. Jagmin, K. Karwowski, K. Woycicki, A. Fiedler, M. Szmidt, K. Sławiński, L. Ostaszewski, H. Hertz, J. Gumiński. Wcześniej w szkole pracowali: Stanisław Koszutski, S. Łaganowski, B. Miklaszewski, W. Kozłowski i G. Tołwiński.
W roku szkolnym 1913/1914 w szkole uczyły się 243 uczennice. Zachował się album fotograficzny z wizerunkami uczennic oraz grona pedagogicznego, jak również jedno zdjęcie pokazujące dziewczęta podczas zajęć. Szkoła działała do 1939. Absolwentkami szkoły Teodory Raczkowskiej były m.in.: Natalia Batowska, Wanda Opęchowska, Alicja Dorabialska, Jadwiga Umińska, Wanda Papiewska, Irena Pauszer, Hanna Dembowska oraz Teresa Konarska. Przez blisko 40 lat istnienia szkoła dała wykształcenie ok. 1500 absolwentkom kursów dwuletnich i ponad 1000 absolwentkom kursów jednorocznych.
Działalność społeczna.
W 1909 Teodora Raczkowska została wybrana na zastępczynię w komitecie Towarzystwa Higienicznego, ale nie brała udziału w jego pracach. Zasiadała we władzach Kasy nauczycielskiej w Warszawie – podczas co najmniej dwóch kadencji była członkinią komisji rewizyjnej.
Teodora Raczkowska była członkinią Towarzystwa Miłośników Historii oraz Polskiego Towarzystwa Krajoznawczego.
Odznaczenia.
W 1938 szkole założonej przez Raczkowską nadano sztandar, a ona sama była jedną z jego matek chrzestnych. Poza tym Raczkowskiej przyznano wówczas Złoty Krzyż Zasługi "w uznaniu jej pracy nad szkoleniem zawodowem młodzieży".

</doc>
<doc id="5066587" url="https://pl.wikipedia.org/wiki?curid=5066587" title="Kwalifikacje Formuły 1">
Kwalifikacje Formuły 1



</doc>
<doc id="5066589" url="https://pl.wikipedia.org/wiki?curid=5066589" title="Trening Formuły 1">
Trening Formuły 1



</doc>
<doc id="5066591" url="https://pl.wikipedia.org/wiki?curid=5066591" title="Grand Prix Formuły 1">
Grand Prix Formuły 1



</doc>
<doc id="5066593" url="https://pl.wikipedia.org/wiki?curid=5066593" title="Sewasti Ksantu">
Sewasti Ksantu

Sewasti Ksantu, właśc. Sewasti Krustala-Ksantu (; ur. 1798, zm. ?) – grecka pionierka i jedna ze współzałożycieli tajnego stowarzyszenie Filiki Eteria (, dosłownie „Stowarzyszenie Przyjaciół”) działającego na rzecz wyzwolenia Greków spod panowania tureckiego.
Życiorys.
Sewasti Ksantu mieszkała w dzielnicy Arnavutköyw w Konstantynopolu wraz ze swoją matką Mariorą i jej dwiema siostrami, Euphrosyne i Eleni. W wieku 17 lat (w 1815 roku) i zaledwie rok po założeniu Filiki Eteria, Sevasti poślubiła jednego z założycieli stowarzyszenia, Emanuila Ksantosa. Razem mieli troje dzieci: Mikołaja, Peryklesa i Aspazję. Kiedy w 1821 roku wybuchła wojna o niepodległość Grecji, jej rodzina wraz z matką i siostrami przeniosła się z Konstantynopola do Izmaiła ze względów bezpieczeństwa. W 1822 roku Ksantu poczuła, że znajdują się we wrogim środowisku, i postanowiła opuścić Izmaił, po czym wraz z rodziną przeniosła się do Kiszyniowa.

</doc>
<doc id="5066595" url="https://pl.wikipedia.org/wiki?curid=5066595" title="Alexander Ward">
Alexander Ward

Alexander Ward (ur. 30 kwietnia 1990 w Northampton) – brytyjski tenisista.
Kariera tenisowa.
W 2016 roku zadebiutował w imprezie Wielkiego Szlema podczas turnieju Wimbledonu. W grze pojedynczej odpadł wówczas w pierwszej rundzie, przegrywając z Davidem Goffinem. Wystartował również w turnieju gry podwójnej, gdzie w parze z Brydanem Kleinem odpadł w pierwszej rundzie.
W 2017 roku zakwalifikował się do turnieju głównego Wimbledonu w grze pojedynczej. Przegrał wówczas w pierwszej rundzie z Kylem Edmundem.
W rankingu gry pojedynczej najwyżej był na 242. miejscu (6 czerwca 2016), a w klasyfikacji gry podwójnej na 379. pozycji (9 września 2013).
W 2018 roku ogłosił zakończenie kariery.

</doc>
<doc id="5066613" url="https://pl.wikipedia.org/wiki?curid=5066613" title="Janina Nowak">
Janina Nowak

Janina Nowak (ur. 9 sierpnia 1917 w Błędowie, zm. ?) – pierwsza kobieta, która uciekła z KL Auschwitz-Birkenau.
Życiorys.
Do Auschwitz trafiła 12 czerwca 1942 jako 24-latka. Otrzymała numer 7615 i została skierowana do pracy fizycznej.
Dwa tygodnie po przyjeździe, 24 czerwca, podjęła udaną próbę ucieczki jako pierwsza kobieta w historii obozu. Jej zniknięcie zauważono podczas liczenia więźniów po skończonym suszeniu siana nad rzeką Sołą. W rezultacie komando liczące 200 polskich więźniarek zgromadzono w obozie na apel połączony z karnymi ćwiczeniami. Poza tym wszystkie członkinie komanda zostały zmuszone do zgolenia włosów, co do tej pory stosowano jedynie w stosunku do Żydówek. Następnego dnia komando przemianowano na kompanię karną, a kobiety wysłano do podobozu Budy, stanowiącego gospodarstwo rolne SS, znane z trudnych warunków pracy, przemocy kapo oraz ciężkich warunków. Na początku października 1942 w obozie doszło do masakry więźniarek.
Janina Nowak dotarła do Łodzi i ukryła się przed okupantem. Tak dotrwała do marca 1943. Wówczas została ponownie aresztowana przez Niemców i 8 maja wróciła do Auschwitz z numerem 31527. W 1943 przeniesiono ją do KL Ravensbrück. Była tam do wyzwolenia obozu pod koniec kwietnia 1945.
Dalszych losów Janiny Nowak nie ustalono.
W 2021 ukazała się debiutancka powieść Marty Byczkowskiej-Nowak inspirowaną postacią Janiny Nowak pt. "Którędy na wolność? Historia pierwszej dziewczyny, która uciekła z Auschwitz".

</doc>
<doc id="5066616" url="https://pl.wikipedia.org/wiki?curid=5066616" title="Sally Waterman Phelps">
Sally Waterman Phelps

Sally Waterman Phelps (ur. 24 lipca 1797 we Franklin, zm. 2 stycznia 1874 w Salt Lake City) – żona Williama Winesa Phelpsa, jedna z postaci wczesnej historii ruchu świętych w dniach ostatnich (mormonów). 
Życiorys.
Urodziła się w miejscowości Franklin w stanie Nowy Jork jako córka Davida Bassetta Watermana i Jerushy Case. 28 kwietnia 1815 w Smyrnie poślubiła Williama Winesa Phelpsa. W kolejnych latach często zmieniała miejsce zamieszkania, wreszcie w czerwcu 1831 na krótko osiadła w Kirtland w stanie Ohio. W tym też mieście zetknęła się z niedawno zorganizowanym Kościołem Jezusa Chrystusa Świętych w Dniach Ostatnich i ostatecznie została członkiem tej wspólnoty religijnej. Ochrzczona została 16 czerwca 1831.
Podążając w ślad za migrującymi współwyznawcami, pomieszkiwała kolejno w Independence w hrabstwie Jackson (od sierpnia 1831) oraz hrabstwie Clay w Missouri (od 1833), następnie w Dayton w hrabstwie Montgomery w Ohio (od 1840). Wreszcie w 1841 dotarła do Nauvoo w Illinois. W owym czasie było to centrum organizacyjne mormonizmu. W 1843 otrzymała tam działkę. Dołączyła do kolejnej fali mormońskiej migracji i w 1846 dotarła do Winter Quarters w dzisiejszej Nebrasce. Brała również udział w masowej migracji członków Kościoła na terytorium dzisiejszego Utah. Do doliny Wielkiego Jeziora Słonego dotarła w 1849. Zmarła w Salt Lake City.
Połączona wieczyście ze swoim mężem w obrzędzie pieczętowania, podczas jednej z pierwszych w historii Kościoła ceremonii tego typu, która odbyła się 2 lutego 1844. Włączona w skład Namaszczonego Kworum, utworzonego przez Josepha Smitha, twórcę ruchu świętych w dniach ostatnich oraz prezydenta Kościoła. Jako jedna z siedemnastu kobiet otrzymała drugie namaszczenie za życia Smitha, w obrzędzie zarezerwowanym wówczas dla mormońskich przywódców oraz niektórych z ich małżonek (2 lutego 1844). Jako jedna z pierwszych kobiet w Nauvoo wzięła również udział w ceremonii obdarowania (23 grudnia 1843).
Utrwalona w mormońskiej kulturze już we wczesnych latach istnienia tej wspólnoty religijnej. Jej namalowany pędzlem nieznanego artysty portret z około 1837 prawdopodobnie znalazł się w mormońskiej świątyni w Kirtland. Jego reprodukcję, pędzla Jany T. (Myrberg) Isaac, można zobaczyć w należącym do Społeczności Chrystusa Kirtland Temple Visitor Center.

</doc>
<doc id="5066619" url="https://pl.wikipedia.org/wiki?curid=5066619" title="Friedrich Gramsch">
Friedrich Gramsch

Friedrich Gramsch (ur. 23 października 1894 w Braniewie w Prusach Wschodnich, zm. 1 października 1955 w Sankt Augustin) – starosta powiatowy Republiki Weimarskiej, wyższy urzędnik ministerialny w czasach narodowego socjalizmu i przewodniczący Związku Powiatów Niemieckich (niem. "Deutscher Landkreistag").
Życiorys.
Ojcem Friedricha Gramscha był Friedrich Karl Gramsch, starosta powiatu braniewskiego (Kreis Braunsberg) w latach 1892–1900, a później prezydent okręgu pruskiego w Królewcu, jego matką była Charlotte z domu Stosch-Rodelshöfen.
Friedrich Gramsch studiował prawo na Uniwersytecie w Tybindze w 1912 roku. Uczestniczył w I wojnie światowej, został ciężko ranny w 1917 roku. Po aplikacji radcowskiej (1918) został w 1919 roku zatrudniony w administracji w rejencji królewskiej na stanowisku referendarza ("Regierungsreferendar"). W 1921 roku na Uniwersytecie Albrechta w Królewcu uzyskał stopień doktora nauk politycznych. Po kolejnych awansach w 1924 trafił do pruskiego ministerstwa spraw wewnętrznych jako radca rządowy ("Regierungsrat"). W 1927 roku został starostą powiatu świętomiejskiego (Kreis Heiligenbeil) i urząd ten sprawował przez siedem i pół roku. Za jego kadencji poczyniono wiele inwestycji w powiecie.
W grudniu 1933 awansował na stanowisko radcy ministerialnego ("Ministerialrat"), w Pruskim Ministerstwie Stanu ("Staatsministerium"). Po przejściu do urzędu do spraw planu czteroletniego (1936–1940) pracował w dziale ds. dewiz, na czele którego stał jego przyjaciel ze studiów, Erich Neumann. Z polecenia Göringa Gramsch awansował na stanowisko dyrektora departamentu ("Ministerialdirigent") w 1937 roku, a rok później na stanowisko dyrektora ministerialnego ("Ministerialdirektor"). Gramsch i Neumann tworzyli grupę doradczą Göringa („Brain Trust”), zajmującą się planowaniem grabieży krajów okupowanych przez Niemcy w czasie II wojny światowej. Około 1942 roku Gramscha zastąpił Neumann na stanowisku szefa działu dewiz, gdyż Gramsch nie należał do NSDAP.
Gramsch był przesłuchiwany podczas procesów norymberskich. Przez niego sporządzony plan grabieży okupowanej Francji został przedstawiony w procesie jako dowód jego współpracy z nazizmem. Brak jest danych o jego skazaniu w procesie. W latach 1947–1953 Gramsch był przewodniczącym zgromadzenia rad powiatów Dolnej Saksonii. W latach 1953–1955 był przewodniczącym zgromadzenia rad powiatów Niemiec. Oprócz tego znajdował się w zarządzie Niemieckiego Stowarzyszenia Opieki Publicznej i Prywatnej.

</doc>
<doc id="5066627" url="https://pl.wikipedia.org/wiki?curid=5066627" title="Broń tnąco-kłująca">
Broń tnąco-kłująca



</doc>
<doc id="5066631" url="https://pl.wikipedia.org/wiki?curid=5066631" title="Broń kłująca">
Broń kłująca



</doc>
<doc id="5066636" url="https://pl.wikipedia.org/wiki?curid=5066636" title="Nebet tepe">
Nebet tepe

Nebet Tepe (błg. Небет тепе, pol. "Wzgórze Modlitwy", nazwa z języka tureckiego) – wzgórze (203 m n.p.m.) na Starym Mieście w Płowdiwie, w Bułgarii.
Zabytki.
Na terenie spłaszczonego wzgórza archeolodzy odkryli pozostałości osiedla z około 3500 lat p.n.e., a także fragmenty znacznych rozmiarów średniowiecznego zbiornika na wodę deszczową. Istnieją tu także ruiny murów obronnych twierdzy "Trimontium" (pierwotny Płowdiw), resztki trackiego osiedla "Eumolpias" oraz akropolu wybudowanego przez cesarza Trajana.
Ze szczytu roztacza się widok na Maricę, Starą Płaninę i Sredną Gorę. Urządzono tu strefę rekreacji z punktami widokowymi. Nad Maricę prowadzą kręte kamienne schody, natomiast ulica Czomakowa sprowadza ku Cerkwi Świętych Konstantyna i Heleny w centrum Starego Miasta (obiekt pochodzi z 1832 roku, a jego cenne wyposażenie stanowią m.in. freski autorstwa Zachari Zografa). Poniżej wzgórza (ul. Czomakowa 2) znajduje się dom złotnika Kujumdżigołu z 1847 roku o bogato zdobionej fasadzie z kutymi, żelaznymi wrotami. Pełni on obecnie rolę Muzeum Etnograficznego. Na południowo-zachodnim stoku wzgórza stoi armeńska prawosławna cerkiew "Surp Kevork".

</doc>
<doc id="5066642" url="https://pl.wikipedia.org/wiki?curid=5066642" title="Pancerne serce">
Pancerne serce

Pancerne serce (norw. "Panserhjerte") – powieść kryminalna norweskiego pisarza Jo Nesbø, opublikowana w 2009. Pierwsze polskie wydanie ukazało się w 2010 nakładem Wydawnictwa Dolnośląskiego w tłumaczeniu Iwony Zimnickiej.
Ósma powieść, w której występuje postać komisarza Harry’ego Hole.
Treść.
Harry Hole po burzliwych wydarzeniach podczas prowadzenia głośnej sprawy "Bałwana", porzuca pracę w policji i wylatuje do Hongkongu, gdzie daje się ponieść dawnym jak i zupełnie nowym uzależnieniom. Tymczasem w Oslo zostają zamordowane dwie młode kobiety. Podobny sposób dokonania zabójstw wskazuje na tego samego sprawcę – obie dziewczyny mają w ustach dwadzieścia cztery rany powstałe od tajemniczego narzędzia zbrodni. Szef Wydziału Zabójstw decyduje się ściągnąć jedynego człowieka specjalizującego się w seryjnych mordercach. Hole wraca do Norwegii, powodem są jednak problemy rodzinne, a nie pogoń za mordercą. Wkrótce w spektakularny sposób ginie parlamentarzystka Marit Olsen, pozornie nie ma to związku z poprzednimi zabójstwami. Okazuje się, że łańcuch ofiar jeszcze się nie skończył, a wszystkie ślady prowadzą do odludnego górskiego schroniska i przypominającego piekło Konga... 
Harry ostatecznie decyduje się zająć sprawą, której prowadzenie komplikuje pojawienie się centrali policji kryminalnej KRIPOS - formalnie kierującej śledztwem.
Akcja powieści toczy się w Oslo, ale pewne wątki sięgają do Ustaoset, Håvasshytta, ale też po Kongo, Hongkong czy Australię (Sydney).

</doc>
<doc id="5066643" url="https://pl.wikipedia.org/wiki?curid=5066643" title="Casimir Johannes Prinz zu Sayn-Wittgenstein-Berleburg">
Casimir Johannes Prinz zu Sayn-Wittgenstein-Berleburg

Casimir Johannes Ludwig Otto Prinz zu Sayn-Wittgenstein-Berleburg (ur. 22 stycznia 1917 we Frankfurcie nad Menem, zm. 21 lutego 2010 w Hamburgu) – niemiecki polityk i menedżer, arystokrata z rodu Sayn-Wittgenstein-Berleburg, od 1979 do 1983 poseł do Parlamentu Europejskiego I kadencji.
Życiorys.
Syn Otto Konstantina (1878–1955) i Elisabeth Prinzessin zu Löwenstein-Wertheim-Freudenberg (1890–1963), trzeci z pięciorga dzieci Otto. Po rozwodzie rodziców jego ojczymem został w 1930 żydowski przedsiębiorca Richard Merton. Po ukończeniu szkoły średniej przez dziewięć miesięcy wykonywał prace przymusowe, następnie odbył szkolenie do zawodu bankowca. Pracował jako prokurent fabryki cementu i prowadził własną firmę w Londynie, następnie zatrudniony na kierowniczych stanowiskach w przedsiębiorstwie Frankfurter Metallgesellschaft AG, w tym 22 lata jako wiceprezes. Był założycielem i prezesem oddziału World Wildlife Fund w Niemczech, a także działaczem organizacji społecznych.
Wstąpił do Unii Chrześcijańsko-Demokratycznej, należał do jej konserwatywnego skrzydła "Die Deutschen Konservativen". Od 1976 do 1988 był skarbnikiem heskiego CDU. W 1979 wybrano go do Parlamentu Europejskiego, gdzie przystąpił do Europejskiej Partii Ludowej. Z mandatu zrezygnował 30 grudnia 1983. W 2000 ujawniono aferę polegającą na nielegalnym transferze środków z tajnych kont bankowych na konto heskiej CDU, w którą zamieszany był oprócz niego Manfred Kanther i Horst Weyrauch. Dwaj ostatni zostali skazani w procesie, natomiast śledztwo dotyczące defraudacji księcia Sayn-Wittgenstein-Berleburg umorzono w 2005 ze względu na stan zdrowia. Sam książę rozpowszechniał informację, że pieniądze na koncie miały pochodzić od żydowskich spadkodawców i z darowizn.
Życie prywatne.
Trzykrotnie żonaty: od 1939 do 1949 z Ingrid Alsen, od 1950 do 1987 z Iris Ryle i od 1987 do śmierci z Beatrix von Eichel. Doczekał się czwórki dzieci (córki i syna z pierwszego związku oraz dwóch synów z drugiego).

</doc>
<doc id="5066644" url="https://pl.wikipedia.org/wiki?curid=5066644" title="Casimir J. Prinz zu Sayn-Wittgenstein-Berleburg">
Casimir J. Prinz zu Sayn-Wittgenstein-Berleburg



</doc>
<doc id="5066652" url="https://pl.wikipedia.org/wiki?curid=5066652" title="Brydan Klein">
Brydan Klein

Brydan Klein (ur. 31 grudnia 1989 w Perth) – australijski tenisista, który od 2013 roku reprezentuje Wielką Brytanię. Reprezentant Australii w Pucharze Davisa.
Kariera tenisowa.
Podczas swojej kariery zwyciężył w jednym singlowym oraz dziesięciu deblowych turniejach rangi ATP Challenger Tour. Ponadto wygrał dwa singlowe i trzy deblowe turnieje rangi ITF.
W 2007 roku zwyciężył w juniorskim turnieju wielkoszlemowego Australian Open. W finale pokonał Jonathana Eysserica 6:2, 4:6, 6:1. Zadebiutował wówczas również w seniorskiej imprezie w grze podwójnej. Startując w parze z Gregiem Jonesem odpadł w pierwszej rundzie.
W 2009 roku podczas Australian Open wygrał swój pierwszy mecz w karierze w turnieju głównym Wielkiego Szlema, pokonując w pierwszej rundzie Björna Phau. W drugiej rundzie turnieju przegrał ze Stanislasem Wawrinką.
W rankingu gry pojedynczej najwyżej był na 169. miejscu (28 września 2015), a w klasyfikacji gry podwójnej na 118. pozycji (18 marca 2013).

</doc>
<doc id="5066654" url="https://pl.wikipedia.org/wiki?curid=5066654" title="Rajd Tofas 2001">
Rajd Tofas 2001

Rajd Tofaş 2001 (30. Tofaş Rally Turkey) – 30 edycja rajdu samochodowego Rajdu Tofaş rozgrywanego we Turcji. Rozgrywany był od 4 do 6 maja 2001 roku. Była to dwunasta runda Rajdowych Mistrzostw Europy w roku 2001 (rajd miał najwyższy współczynnik - 20) oraz pierwsza runda Rajdowych Mistrzostw Turcji.

</doc>
<doc id="5066655" url="https://pl.wikipedia.org/wiki?curid=5066655" title="Rajd Tofaş 2001">
Rajd Tofaş 2001



</doc>
<doc id="5066658" url="https://pl.wikipedia.org/wiki?curid=5066658" title="Park Redena w Tarnowskich Górach">
Park Redena w Tarnowskich Górach

Park Redena (w międzywojniu też pol.: "Sielanka Redena"; niem. "Redenpark") – zabytkowy (figurujący w gminnej ewidencji zabytków) park założony na Górze Redena w pierwszej połowie XIX wieku, znajdujący się w Tarnowskich Górach, w dzielnicy Śródmieście-Centrum; najstarszy park na obszarze tego miasta.
Położenie.
Park położony jest w centralnej części Tarnowskich Gór, na terenie dzielnicy Śródmieście-Centrum. Ma kształt trójkąta prostokątnego, a jego granice od północy i wschodu tworzy ul. Towarowa, zaś od południowego zachodu – ul. Opolska. W pobliżu parku znajdują się m.in.: koszary 5 Pułku Chemicznego, Osiedle Fazos, Powiatowy Urząd Pracy w Tarnowskich Górach oraz Przedsiębiorstwo Wodociągów i Kanalizacji (PWiK Sp. z o.o) z zabytkową wieżą ciśnień z 1926 oraz szybem „Kaehler”.
Historia.
Przed założeniem.
Teren późniejszego Parku Redena, znajdujący się przy dawnym gościńcu z Tarnowskich Gór do Strzybnicy (obecna ul. Opolska) po północnej stronie Góry Redena (o wysokości 319 lub 321 m n.p.m.) już od XVII wieku był miejscem intensywnych prac górniczych. Znajdowały się tam m.in. główne szyby starej sztolni „Boże wspomóż” (niem. "Der Gotthelf Stollen"), drążonej w latach 1652–1695, a następnie porzuconej, której cały przebieg uległ na początku XVIII wieku zawaleniu w wyniku kurzawki. 
24 sierpnia 1785 dzięki staraniom Friedricha Wilhelma von Redena, dyrektora Wyższego Urzędu Górniczego we Wrocławiu, podjęto decyzję o budowie nowej sztolni "Gotthelf", prace nad którą rozpoczęto w roku następnym. Roznos wytyczono w dolinie rzeki Stoły w Strzybnicy, w miejscu roznosu starej sztolni, natomiast większość chodnika poprowadzona została nowym szlakiem w kierunku południowo-wschodnim. W marcu 1801 na znajdującym się na terenie późniejszego parku szybie „Friederike” ustawiono 32-calową maszynę ogniową, której zadaniem było napędzanie pomp odwadniających przebiegające pod wzgórzem wyrobiska, by umożliwić przebijanie nowego chodnika również w kierunku północno-zachodnim. 16 czerwca 1803 nastąpiło jego połączenie z drążoną od strony Strzybnicy sztolnią. 
Jeszcze przed ukończeniem sztolni "Gotthelf" od strony szybu „Friederike” zaczęto drążyć chodnik w kierunku południowo-wschodnim. W 1806 połączył się on z tzw. Podkopem Redena odwadniającym cały obszar Królewskiej Kopalni Fryderyk (niem. "Königliche Friedrichsgrube"). Z racji wynoszącej 6 m różnicy poziomów między obydwoma korytarzami, na szybie zainstalowano nowoczesną, 60-calową maszynę parową systemu Boultona-Watta pompującą wodę z głębokości ok. 48 m (Podkop Redena) na poziom ok. 42 m (sztolnia "Gotthelf").
W latach 1810–1811 od szybu „Friederike” poprowadzono wzdłuż obecnej ulicy Opolskiej w kierunku Rynku (z odgałęzieniami do fabryki cementu, na ul. Strzelecką i ul. Górniczą) wodociąg zbudowany z rur żeliwnych o średnicy 2½ cala. Mniej więcej w tym samym okresie wydrążono pobliski szyb „Kaehler” o głębokości 56 m. W 1812 w południowo-wschodniej części terenu powstał budynek cechowni – parterowy, zbudowany na rzucie prostokąta, nakryty naczółkowym dachem – mieszczący również mieszkania dla pracujących tu górników (obecny adres: ul. Opolska 57). Około 1815 na zachód od 60-calowej maszyny (ul. Opolska 73) wzniesiono natomiast budynek kuźni i magazynu z charakterystycznymi blendami.
Po śmierci hrabiego von Redena w 1815, dla upamiętnienia tej ważnej dla miasta i regionu postaci, wzgórze, na którym później powstał park, zaczęto nazywać w języku niemieckim "Redensberg", a istniejące budynki mieszkalne utworzyły osadę zwaną po niemiecku "Colonie Redensberg" (wzgórze i kolonia w języku polskim: "Góra Redena").
Po 1834.
W 1834 ukończono budowę Głębokiej Sztolni „Fryderyk” ("Tiefer-Friedrichstollen"), nowej sztolni odwadniającej tarnogórskie wyrobiska, w związku z czym urządzenia na Górze Redena przestały być potrzebne kopalni. W kwietniu 1835 wodociągi wraz z szybem „Kaehler” zostały przekazane miastu (jako PWiK funkcjonują do dnia dzisiejszego). Pozostałe istniejące na wzniesieniu budynki (wieża prochowa, płuczki, magazyny rudy, budynki kruszarek, sortownia) zostały z kolei przekształcone w budynki mieszkalne i gospodarcze lub wyburzone.
Teren górniczy na Górze Redena uwieczniony został jeszcze po raz ostatni przez nieznanego autora na dnie porcelanowego talerza z ok. 1835, wyprodukowanego przez berlińską lub Krister Porzellan-Manufaktur z Wałbrzycha. 
Wkrótce obszar pokopalniany na Górze Redena został zakupiony przez mieszczanina Opitza (Opica). Przebudował on dawną cechownię na elegancką podmiejską willę oraz założył prywatny park. Urozmaicony licznymi hałdami i jarami teren pokopalniany obsadzony został lipami drobnolistnymi oraz pojedynczymi kasztanowcami zwyczajnymi, świerkami pospolitymi i jesionami wyniosłymi; z czasem wyrosły tam również robinie akacjowe, brzozy brodawkowate, głogi oraz dzikie bzy czarne, a także podrosty klonów zwyczajnych, dębów szypułkowych i jarzęba pospolitego. 
Od 1843 w budynku dawnej kuźni obok parku działała Fabryka Gwoździ i Śrutu ("Schrot-Fabrik") należąca do Fabryki Wyrobów Metalowych ("Metall-Waaren-Fabrik") E. F. Ohle’s Erben. 
W 1900 posiadłość na Górze Redena nabył aptekarz Sylwester Jeziołkowski. Od jego spadkobierców kupił ją w 1926 restaurator Wilhelm Paruzel, po czym udostępnił mieszkańcom jako miejsce wycieczkowe znane jako "Sielanka Redena". W miejscu tym swoje festyny organizowały m.in. Liga Morska i Kolonialna oraz Polski Czerwony Krzyż, często koncertowały tam różne orkiestry, istnieje także relacja z 1935 z miejskich obchodów święta Konstytucji 3 maja, których część miała miejsce w Parku Redena. Do 1945 na terenie parku stał upamiętniający hrabiego Redena obelisk. W parku znajdował się również okazały zegar słoneczny, obecnie zniszczony. 
Po II wojnie światowej park przez pewien czas pozostawał własnością prywatną, jednak w latach 60. XX wieku został wywłaszczony. W latach 70. jego teren uporządkowano i z myślą o mieszkańcach nowo powstającego osiedla przy zakładach Fazos wybudowano kawiarnię, przedszkole oraz jadłodajnię Tarnogórskich Zakładów Gastronomicznych. Powierzchnia parku zmniejszyła się przez to do 2,8 ha. Budynek dawnej willi był wielokrotnie przebudowywany, ale zachował się do czasów współczesnych; przez pewien czas mieściła się w nim restauracja "Skarbek".
W 1998 park stał się własnością spadkobierców prawowitych właścicieli. Przez dłuższy czas miejsce to było zaśmiecone i zaniedbane, obecnie jest częściowo ogrodzone.

</doc>
<doc id="5066664" url="https://pl.wikipedia.org/wiki?curid=5066664" title="Domek Brda">
Domek Brda

Domek Brda – typ drewnianego domu letniskowego, o przekroju poprzecznym w kształcie litery A, z dwuspadowym dachem o kącie nachylenia 60°, spopularyzowany w Polsce w okresie PRL.
Geneza nazewnictwa.
Produkcja budynków odbywała się w Zakładach Stolarki Budowlanej w Bydgoszczy, w związku z czym autorzy nazwy zaczerpnęli ją od przepływającej przez miasto rzeki – Brdy.
Historia.
Pierwotnie budynki w kształcie litery A pojawiały się zarówno w Europie, Chinach, jak i wyspach wschodniego Pacyfiku, funkcjonowały jako szałasy i budynki gospodarcze do przechowywania m.in. płodów rolnych. W 1934 r. powstał pierwszy nowoczesny A-kształtny dom dla Giseli Bennati w Lake Arrowhead w Kalifornii. Na początku lat 50. XX w. tego typu budynki były realizowane przez architektów, takich jak: Walter Reemelin, John Campbell, George Rockrise, Henrik Bull i Andrew Geller. Sławę zyskały w 1955 r., gdy Andrew Geller wybudował tego typu dom na plaży Sagaponack na Long Island w stanie Nowy Jork. Budynek ten znany jako "Elizabeth Reese House" zyskał sławę po pojawieniu się na okładce "The New York Times" 5 maja 1957. Także w 1957 r. tego typu budynki zostały spopularyzowane na terenie Polski, czemu sprzyjał fakt, iż były one prefabrykowane oraz tanie w budowie. Stawiano je głównie w państwowych ośrodkach wypoczynkowych, bazach turystycznych PTTK oraz zakładowych ośrodkach wczasowych. W latach 70. XX w. w okresie rządów Edwarda Gierka umożliwiono zakup domu typu Brda przez prywatnych klientów, co przełożyło się również na pojawianie się ich na prywatnych posesjach.
Architektura.
Budynki te mogą być budowane z prefabrykatów. Konstruowane są najczęściej z drewna i posadowione na betonowych ławach. Budynki te mają dwuspadowe dachy o kącie nachylenia 60°. Spadzisty dach sprawia, że nie zalegają na nim liście, ani śnieg. Dach jednocześnie pełni funkcję ścian, sięgając ziemi. Tego typu budynki zazwyczaj osiągają maksymalnie 3 kondygnacje, a ponadto przypominają literę A lub trójkąt. Zazwyczaj mają 40-100 m² powierzchni, na parterze mieszcząc salon, łazienkę i kuchnię oraz sypialnie na wyższych kondygnacjach.

</doc>
<doc id="5066670" url="https://pl.wikipedia.org/wiki?curid=5066670" title="Wierchowiński Park Narodowy">
Wierchowiński Park Narodowy

Wierchowiński Park Narodowy (, "Nacionalnyj pryrodnyj park „Werchowynśkyj”") – ukraiński park narodowy zlokalizowany w pasmach Gór Czywczyńskich i Połonin Hryniawskich. Znajduje się na terytorium rejonu wierchowińskiego w obrodzie iwanofrankiwskim. Dyrekcja Parku ma swoją siedzibę w miejscowości Pecziszcze, przysiółku wsi Jasienów Górny.
W bezpośredniej bliskości znajdują się Czeremoski Park Narodowy, Karpacki Park Narodowy oraz, na terytorium Rumunii, Parcul Natural Munții Maramureșului.
Historia.
O utworzenie w Czywczynach i Hryniawach obszaru chronionego zaczęto zabiegać już w latach 30. XX wieku, jednak początkowo starania te nie przynosiły rezultatu. W 1930 miejscowy nadleśniczy Józef Türkott (późniejszy dyrektor Pienińskiego Parku Narodowego) w liście do regionalnej dyrekcji Lasów Państwowych we Lwowie proponował utworzenie rezerwatu faunistycznego w okolicach Hnatasi o powierzchni 933 ha. Pomysł ten rozwinął w 1937 Bogumił Pawłowski w pracy „Zagadnienie ochrony szaty roślinnej Gór Czywczyńskich”, gdzie postulował powołanie sześciu rezerwatów, w tym czterech „zupełnych” i dwóch „częściowych”. Wskazywał też 13 cennych obiektów godnych ochrony, w granicach których dopuszczalne miało być zachowanie ówczesnego użytkowania gospodarczego. Rok później Jerzy Smoleński, członek Państwowej Rady Ochrony Przyrody przedstawił projekt powołania parku narodowego na północno-wschodnich zboczach Gór Czywczyńskich. Plany te pokrzyżował wybuch II wojny światowej i utrata tych terenów na rzecz Związku Radzieckiego.
Niemniej na walory przyrodnicze opisywanego terenu wskazywali nie tylko autorzy w okresie polskim, ale też radzieckim (W. Horbyk, Tetiana Andrijenko, Jełyzaweta Bradis, Lidija Miłkina) a później ukraińskim (m.in. Mychajło Zahulski, Illa Czornej). Postulowano utworzenie wspólnego z nieodległą Rumunią obszaru ochrony przyrody. Pierwszymi rzeczywistymi krokami w kierunku stworzenia terenów chronionych było powołanie w 1997 roku dwóch rezerwatów: krajobrazowego ("łandszaftnyj zakaznyk") pn. „Czywczyno-Hryniawśkyj” o powierzchni 7243 ha oraz wodnego ("hidrołohicznyj") pn. „Rika Czornyj Czeremosz z prybereżnoju smuhoju” ("Rzeka Czarny Czeremosz z pasem przybrzeżnym") o powierzchni 1740 ha.
Park w obecnym kształcie został utworzony w 13 lutego 2010 r. na mocy ukazu Prezydenta Ukrainy nr 58/2010. Jego pierwotne terytorium obejmowało 12 022,9 ha należących dotąd do państwowych przedsiębiorstw leśnych: Wierchowińskiego (9131,1 ha) i Hryniawskiego (2891,8 ha). W styczniu 2021 roku Parkowi przekazano w wieczyste użytkowanie kolejnych 1695,5 ha należących do Wierchowińskiego Przedsiębiorstwa Leśnego. Tym samym łączna powierzchnia Parku narodowego wzrosła do 13 718,4 ha (137,18 km²). Z uwagi na sposób powołania Park nie tworzy zwartego terytorium – został ustanowiony niemal wyłącznie na terenach zalesionych należących do państwowych przedsiębiorstw leśnych, pozostawiając poza swoimi granicami chociażby wysokogórskie obszary łąk i pastwisk.
Przyroda nieożywiona.
Według ukraińskiego podziału fizycznogograficznego terytorium Parku znajduje się w części w regionach połonińsko-czarnohorskim oraz rachowsko-czywczyńskim (przed powiększeniem terytorium z 2021 – w stosunku 3/4 do 1/4). Z punktu widzenia geobotaniki Wierchowiński Park Narodowy leży w Europejskim Obszarze Lasów Liściastych, Karpacko-Alpejskiej Prowincji Górskiej, Podprowincji Wschodniokarpackiej i wreszcie w Okręgu Marmarosko-Czarnohorsko-Świdowieckim: skalnym i lasów dębowych, bukowych, jodłowych i świerkowych oraz roślinności subalpejskiej i alpejskiej.
Góry Czywczyńskie to część krystalicznych Karpat Marmaroskich zbudowanych ze skał metamorficznych pokrytych skałami osadowymi z okresu paleozoiku i mezozoiku. Specyficzny sposób ukształtowania (jedyny taki w Karpatach), w tym charakterystyczne iglice i wychodnie wapieni w formie skałek oraz zwięzłe skały osadowe przyczyniły się do wykształcenia charakterystycznej zróżnicowanej flory bogatej w dużą liczbę gatunków rzadkich. W przeciwieństwie do nich Połoniny Hryniawskie to góry pochodzenia fliszowego zbudowane z piaskowców, kwarcytów, zlepieńców i łupków okresu kredy i paleogenu. Podłoże to co do zasady prowadzi do stosunkowej jednorodności biologicznej. Różnice pomiędzy oboma pasmami, które rozdziela dolina Czarnego Czeremoszu, powodują, że na terenie Parku występuje znaczna liczba nisz ekologicznych i mikroklimatycznych.
Stosunki wodne na terenie Parku regulują dwa główne cieki, Biały i Czarny Czeremosz oraz ich dopływy, spośród których najważniejsze to Perkałab i Sarata. Na Białym i Czarnym Czeremoszu częściowo zachowały się klauzy – jazy pozwalające na spław drewna – w tym największa zachowana klauza Łostun
Na terenach górskich (pod lasami i halami) przeważają szare gleby leśne, miejscami z domieszką gleb torfowych i czarnoziemów na terenach krzewiastych i pod łąkami.
Flora.
Według stanu na 2010 rok 94% gruntów wchodzących w skład Parku pokrytych było lasami, łąki i pastwiska stanowiły 2,6%, grunty pod wodami – 0,3%, pozostałe 3,1%. Lasy to w większości bór oraz zarośla iglaste klasy "Vaccinio-Piceetea". Dominuje świerk pospolity, niekiedy tworzący obszary monokulturowe. Powyżej górnej granicy lasu (w Górach Czywczyńskich przeciętnie 1590 m n.p.m.) występują zwarte zarośla kosodrzewiny uzupełniane w górnej części przez nieliczne olsze zielone i wierzby śląskie, w dolnej zaś przez pojedyncze świerki i jarzęby. Pospolicie występuje m.in. borówka czarna czy borówka brusznica, ale też podbiałek alpejski, trzcinnik owłosiony i wietlica alpejska. Z uwagi na wyłączenie rzeki Czarny Czeremosz z granic Parku, na jego terenie znajdują się jedynie niewielkie obszary w pobliżu pozostałych potoków pokryte lasem liściastym (poniżej 1%), w którym przeważają skupiska olszy szarej z domieszką świerka, jarzębu, wierzby iwy, wierzby śląskiej czy bzu koralowego.
Rozproszone obszary o glebach kwaśnych są porastane przez jałowce syberyjskie, borówki czarne i bagienne. Z kolei na terenach podmokłych dominuje turzyca orzęsiona przy udziale kostrzewy "Festuca brachyphylla", kostrzewy karpackiej, pszoniaka jastrzębolstnego czy skalnicy gwiazdkowatej (torfowiska wiszące w Górach Czywczyńskich) oraz bliźniczka psia trawka czy śmiałek darniowy (traworośla "Calamagrostion villosae").
Warto odnotować występowanie gatunków arktyczno-alpejskich (fiołek dwukwiatowy, gęsiówka alpejska, gnidosz okółkowy, niezapominajka alpejska, rdest żyworodny, skalnica gronkowa, skalnica gwiazdkowata, turzyca czerniawa) i reliktowych (bagno, czosnek syberyjski, głodek karyntyjski, modrzewnica, rosiczka okrągłolistna, zarzyczka górska, żurawina błotna). Do zespołów o największym bogactwie botanicznym zaliczyć należy wysokogórskie murawy nawapiene porośnięte w zasadniczej części kostrzewą bruzdkowaną a ponadto pstrożeniem lepkim, zerwą kulistą, jaskrem skalnym, skalnicą gronkową, konietlicą alpejską czy czyścicą alpejską.
Na terenie Parku odnotowano występowanie ponad 700 gatunków roślin naczyniowych, około trzeciej części wszystkich występujących w Ukraińskich Karpatach. Spośród nich wiele ma charakter rzadkich lub zagrożonych. Ponad 30 gatunków (podgatunków) ma status endemitów. Są to: chaber marmaroski, krwawnik "Achillea carpatica", mokrzyca "Minuartia oxypetala", miodunka węgierska, ostróżka wyniosła wschodniokarpacka, pełnik alpejski ("subsp. Deylii"), przytulia biała ("subsp. suberectucm"), pszeniec biały, rzeżucha "Cardamine marholdii", "Saussurea porcii", tojad wschodniokarpacki, wilczomlecz karpacki (gatunki Karpat Wschodnich); barszcz karpacki, barszcz palmowy, brodawnik "Leontodon kulczynskii", driakiew lśniąca ("subsp. barbata"), fiołek "Viola declinata", jaskier górski, lepnica karpacka, kostrzewa "Festuca inarmata", krwawnik "Achillea oxyloba subsp. schurii", lepnica rozdęta, oset "Carduus kerneri subsp. kerneri", pierwiosnek wyniosły, przywrotnik "Alchemilla bucovinensis", śledziennica "Chrysosplenium alpinum", tojad niski, tojad wiechowaty, wyczyniec łąkowy, zerwy "Phyteuma tetramerum" oraz "P. vagneri" (gatunki Karpat Południowych i Wschodnich); rojownik włochaty, wiechlina gajowa karpacka (gatunki Karpat Wschodnich i Zachodnich) oraz jastrun właściwy, kostrzewa karpacka i macierzanka nadobna (gatunki ogólnokarpackie).
Do Czerwonej Księgi Ukrainy wpisano kilkadziesiąt gatunków występujących na terenie Parku. Wśród nich znalazły się: aster alpejski (najniższe znane stanowisko w Ukraińskich Karpatach), goździk okazały (jedyne stanowiska na Ukrainie), ostrożeń dwubarwny (jedyne stanowisko w Ukraińskich Karpatach), podejźrzon rutolistny, tojad południowy, wroniec widlasty, zawilec narcyzowy, liczne gatunki storczykowatych (m.in. gnieźnik sercowaty, tajęża jednostronna, wyblin jednolistny). Trzy gatunki zostały także wpisane do czerwonej księgi publikowanej przez Międzynarodową Unię Ochrony Przyrody (IUCN). Są to wspomniane wcześniej "Achillea oxyloba subsp. schurii", barszcz karpacki i lepnica rozdęta. Ostatnie dwa gatunki obok jaskra "Ranunculus malinovskii", lepnicy karpackiej, miodunki węgierskiej, pierwiosnka wyniosłego oraz "Saussurea porcii" znalazły się także na europejskiej czerwonej liście gatunków zagrożonych. Dodatkowo na terenie Parku można znaleźć wymienione w załącznikach do dyrektywy siedliskowej Rady Unii Europejskiej dzwonek piłkowany oraz tocję karpacką.
Z kolei w Zielonej Księdze Ukrainy, dokumencie opisującym cenne zespoły roślinności podlegające ochronie zamieszczono występujące na terenie Wierchowińskiego Parku Narodowego formacje świerkowo-kosówkowe ("Piсеetа (abietis) pinetosa (mugi)"), świerkowo-jałowcowe ("Piceetа (abietis) juniperosа (sibiricae)"), zarośla kosodrzewiny ("Pinetum mugo (carpaticum)") oraz zespoły kostrzewy karpackiej ("Festucetum carpaticae").
Fauna.
W granicach Parku zaobserwowano blisko 3000 gatunków zwierząt, w tym ponad 200 gatunków kręgowców. Są to 23 gatunki ryb promieniopłetwych, 11 – płazów, 6 – gadów, 123 – ptaków i 56 – ssaków. Liczby te składają się na 35,7% ogólnej liczby gatunków występujących w Ukraińskich Karpatach. Jednocześnie szereg gatunków zostało wpisanych bądź to do czerwonej księgi IUCN, bądź też na europejską czerwoną listę czy do Czerwonej Księgi Ukrainy (w tym ostatnim przypadku jest to ponad 85% ogółu uwzględnionych w dokumencie karpackich gatunków). Spośród bezkręgowców są to: pijawka lekarska, motyle paź królowej, paź żeglarz, mieniak tęczowiec, górówka manto a także mrówka rudnica oraz ślimaki "Prostenomphalia carpathica" i winniczek. Wśród ryb wyróżnić należy głowacicę, płazów – traszkę karpacką, traszkę górską i salamandrę plamistą, zaś wśród gadów – gniewosza plamistego. Liczną grupę stanowią ptaki: cietrzew, głuszec, orlik krzykliwy, orzeł przedni, płochacz halny, puchacz, puszczyk uralski, sokół wędrowny, sóweczka, włochatka i zniczek. Spośród ssaków na „czerwonych listach” znalazły się: borsuk, gacek brunatny, gronostaj, karczownik ziemnowodny, niedźwiedź brunatny, ryjówka górska, ryś, rzęsorek mniejszy, śnieżnik europejski, wilk, wydra i żbik.
W faunie Parku liczną grupę stanowią endemity. Zalicza się do nich 130 gatunków kręgowców (45,6% endemicznych gatunków Ukraińskich Karpat) oraz liczne bezkręgowce należące do 13 typów i blisko 20 gromad. 
Cele i zadania Parku.
Wśród głównych celów powołania Parku jego statut wymienia zachowanie i odtworzenie cennych kompleksów przyrodniczych oraz historyczno-kulturowych, w szczególności gatunków fauny i flory oraz siedlisk wpisanych do Czerwonej Księgi Ukrainy lub jej międzynarodowych odpowiedników. Jednocześnie wskazuje się na chęć stworzenia warunków do uprawiania turystyki i rekreacji z zachowaniem reżimu ochrony przyrody, organizacji badań naukowych, prowadzenia edukacji ekologicznej i ożywienia ośrodków tradycyjnego rzemiosła artystycznego.
Ze względu na stopień ochrony w Parku wyznaczono cztery strefy: ochrony ścisłej, rekreacji regulowanej, rekreacji stacjonarnej i gospodarczą. Każda ze stref cechuje się odmiennymi uregulowaniami odnośnie do dopuszczonych i zabronionych aktywności. W strefie ochronnej „zabronione są wszelkie działania gospodarcze i takie, które są sprzeczne z przeznaczeniem strefy, bądź zakłócają naturalny rozwój procesów i zjawisk lub stwarzają zagrożenie szkodliwego wpływu na jej naturalne kompleksy i obiekty”. W strefie rekreacji regulowanej dozwolony jest krótkotrwały pobyt, w szczególności w miejscach o szczególnych walorach widokowych (turystyka). Strefa rekreacji stacjonarnej przeznaczona jest na obiekty noclegowe (hotele, pensjonaty, pola namiotowe) i obsługujące turystów punkty gastronomiczne. W strefie gospodarczej dozwolone jest prowadzenie działalności gospodarczej zbieżnej z polityką Parku, jednak wprost zakazany jest wyrąb lasu. Na terenie Parku zabroniona jest jakakolwiek działalność mogąca pogorszyć stan środowiska naturalnego, w tym łowiectwo. W okresach lęgowych i rozrodczych zwierząt zabronione są także aktywności będące źródłem intensywnego dźwięku (wystrzały, fajerwerki, roboty z użyciem materiałów wybuchowych, rajdy motorowe, sanitarna wycinka drzew).
Nad przestrzeganiem statutu czuwa Służba Ochrony Parku
Terytorium Parku podzielone jest na cztery obszary badań środowiskowych: Burkutśke, Czywczynśke, Prykordonne, Perkałabśke.

</doc>
<doc id="5066679" url="https://pl.wikipedia.org/wiki?curid=5066679" title="Rani Durgavati">
Rani Durgavati

Rani Durgavati (ur. 5 października 1524, zm. 24 czerwca 1564) – w latach 1550–1564 królowa Gondwany. 
Życiorys.
Była córką króla Chandel Keerata Rai. Urodziła się w forcie Kalinjar (Banda, Uttar Pradesh). Jej przodkowie zbudowali świątynie w Khajuraho. Umiejętnie posługiwała się mieczem i łukiem, często polowała. 
W 1542, w wieku 18 lat, wyszła za mąż za Dalpat Shaha, najstarszego syna króla Sangrama Shaha z królestwa Gondwany. Wyjątkowe było, że Rajputka wychodziła za mąż za Gonda. Małżeństwo połączyło dynastie Chandel i Rajgond. Dzięki niemu Keerat Rai uzyskał pomoc Gondów w czasie inwazji muzułman pod wodzą Sher Shaha Suri. Podczas walk Suri zginął.
W 1545 urodziła syna Vira Narayana. Mąż zmarł w 1550, więc Durgavati rządziła królestwem Gondów jako regentka. Pomagali jej diwan Beohar Adhar Simha i minister Man Thakur. Przeniosła stolicę z fortu Singorgarh do Chauragarh. 
Kiedy zmarł Sher Shah Suri, afgański władca Malwy, kraj zajął Shujaat Khan. Jego następcą w 1556 został syn Baz Bahadur. Po wstąpieniu na tron zaatakował Rani Durgavati, ale udało się jej obronić królestwo. Po udanej obronie państwa Durgavati okryła się sławą.
W 1562 cesarz Wielkich Mogołów Akbar pokonał władcę Malwy Baza Bahadura i podbił Malwę. W rezultacie państwo Rani zaczęło graniczyć z Imperium Mogołów. Akbar był pod wrażeniem jej umiejętności, chciał się z nią spotkać i zaoferować, by poddała państwo zwierzchnictwu Mogołów, zachowując władzę, ale odmówiła. Zasłużyła się też tym, że zbudowała wiele fortów. Jeden z nich ulokowała w Jabalpur – zwano go Ranital. 
Dowódca wojskowy Mogołów, khwaja Abdul Mazid Asaf Khan, po tym, jak pokonał Ramchandrę, władcę Rewy, zapragnął podbić dobrze prosperujące królestwo Rani Durgavati. Na atak zezwolił cesarz Mogołów Akbar, ponieważ dążył do zbudowania imperium na terenie całych Indii. Rani postanowiła bronić królestwa i choć diwan Beohar Adhar Simha (Adhar Kayastha) wskazywał na wielką siłę militarną przeciwnika, Rani uważała, że lepiej umrzeć z honorem niż żyć w hańbie. Miała już doświadczenie w prowadzeniu walki – dowodziła 20 tysiącami konnych, tysiącem walczących na słoniach i ogromną rzeszą piechoty. W celu przygotowania obrony udała się do Narai Nala niedaleko Jabalpuru, do miasta położonego między wzgórzami a dwiema rzekami – Gaur i Narbada. Bitwa była nierówna – w przeciwieństwie do Rani Mogołowie dysponowali wyszkolonymi wojskami i nowoczesną bronią. W bitwie zginął faujdar (głównodowodzący) Arjun Das, więc Rani postanowiła sama poprowadzić obronę. Gdy Mogłowie wkroczyli do doliny, wojska Rani zaatakowały. Rani chciała uderzyć nocą, ale doradcy wojskowi odwiedli ją od tego zamiaru. Następnego ranka Rani stawiła się do walki na swoim słoniu Sarmanie. W bitwie wziął też udział jej syn Vir Narayan. Dowodząc wojskami Gondwany trzykrotnie zmusił armię Mogołów do odwrotu, ale został ranny i musiał opuścić pole bitwy. Także Rani została poważnie zraniona strzałą – ugodziła ją w okolice ucha. Kolejna strzała trafiła w szyję, co doprowadziło do utraty przytomności. Po ocknięciu się zrozumiała, że klęska jest nieuchronna, ale odmówiła poddania się. Popełniła samobójstwo, godząc się sztyletem. Miała 40 lat.
Upamiętnienie.
Turyści przybywający na miejsce bitwy umieszczają na jej grobie kamyk na znak szacunku. Dzień jej śmierci, 24 czerwca, do dziś jest świętowany jako Balidan Diwas.
W 1983 rząd Madhya Pradesh zmienił nazwę uniwersytetu w Jabalpur na Uniwersytet Rani Durgavati Vishwavidyalaya. 
W dniu 24 czerwca 1988 rząd Indii wydał znaczek pocztowy upamiętniający śmierć Rani Durgavati. 
Między Jabalpur Junction a Jammutawi kursuje pociąg o nazwie Durgavati Express.
W Jabalpur stoi jej pomnik.

</doc>
<doc id="5066683" url="https://pl.wikipedia.org/wiki?curid=5066683" title="Toutowie">
Toutowie

Toutowie – potomkowie ewangelickich migrantów, którzy w XIX w. opuścili rodzinną Wisłę w księstwie cieszyńskim na Śląsku Austriackim w poszukiwaniu pracy i lepszego życia w Banacie. Wspólnota zamieszkuje wieloetniczną wieś Ostojićevo w Wojwodinie w granicach Republiki Serbii.
Historia.
Wspólnota.
W Banacie migranci zajęli się wydobyciem saletry, która była wykorzystywana przez armię Cesarstwa Austriackiego do produkcji materiałów wybuchowych i prochu strzelniczego. Z Wisły ruszali pieszo wczesną wiosną. Do domów wracali późną jesienią. Podróż w jedną stronę trwała ok. 5 tygodni. Z czasem migranci postanowili osiedlić się na stałe, także z powodu panującego w Beskidzie głodu, biedy i licznych epidemii powodujących wysoką śmiertelność. Wybrali wieś Ostojićevo. Pierwszym Polakiem, który zamieszkał w tej wsi, był Andrija Szalbot. Drugi, nauczyciel Paweł Bujak, w 1838 wyruszył z Wisły do pracy sezonowej. W kolejnym roku sprowadził do Banatu swoich krajan. Stałe osadnictwo rozpoczęło się w 1846. W 1864 polska kolonia liczyła 15 domów (łącznie 86 osób). Po przybyciu do Banatu polscy emigranci podejmowali się najprostszych zajęć (pracowali u bogatych Żydów jako pasterze świń, pomagali w pracach gospodarskich). Nie mieli żadnego majątku. Z czasem zajęli pracę na roli, choć było to trudne, bo nie znali się na jej na uprawie ziemi, gdyż w Beskidach dominowała gospodarka leśna i pasterska. Część osadników zajęła się rzemiosłem (stolarze, murarze, kołodzieje, producenci wody sodowej), część pracowała w przemyśle. Migracje trwały do okresu międzywojennego. W latach 1930–1956 istniało kółko rolnicze prowadzone przez Toutów. W połowie lat 70. XX w. w Serbii notowano rodziny o nazwiskach: Bujak, Czeszlar, Kamneniar, Kantor, Kendziuk, Krak, Pilch, Poliak, Poliaczek, Raszka, Samec, Tychy, Urbanek, Szalbot i Szturc. Wówczas w 85 polskich domach mieszkało 298 osób.
Węgrzy nazwali polskich osadników Toutami (od węg. "Tōth" używanego wobec migrantów ze Słowacji). Sami migranci określali się jako Tołcio lub Tołtowie. Określenie to funkcjonuje do dziś wśród starszego pokolenia, choć było używane jako pejoratywne i określało osoby słabiej wykształcone od autochtonów w Banacie. Toutowie nie czuli się ani Serbami, ani Węgrami, ani Słowakami. Kontakty z wiślanami utrzymywali do lat 80. i 90. XX w. Już drugie pokolenie migrantów z powodu zmiany granic państwowych i powstania nowych państw miało utrudniony kontakt z ziemią przodków. Uznało Ostojićevo za swoją ojczyznę. Kontakty zanikły po rozpadzie Jugosławii, choć społeczność nie uległa całkowitej asymilicji dzięki odrębności wyznaniowej (Serbowie byli prawosławni, Węgrzy katoliccy, Totutowie określali się jako "wanielicy", czyli ewangelicy) oraz gwary cieszyńskiej i przekazowi pamięci. Świadomość przynależności do społeczności polskiej odżyła w XXI w.
Starsi Toutowie zachowali zdolność do mówienia gwarą wiślańską należącą do gwary cieszyńskiej. Charakteryzuje ich umiejętność wciągającej narracji, ponieważ przekazywanie informacji o przeszłości migrantów oraz pamięci o kraju przodków odbywało się tylko za pomocą przekazu oralnego. Emigrujący nie znali pisanego języka polskiego, ponieważ w szkole uczyli się tylko języka czeskiego i niemieckiego. Czytania uczyli się z czesko- i polskojęzycznych Biblii i kancjonałów. Wspomnienia spisywali już w Serbii, posługując się alfabetem serbskim – cyrylicą i łacinką. Polacy z Ostojićeva ulegli „procesowi slowakizacji”. Mając słabe poczucie świadomości narodowej, ze względu na podobieństwo językowe oraz wspólne wyznanie ewangelicko-augsburskie, współpracowali ze Słowakami. Byli też (i nadal są) postrzegani jako Słowacy. Podczas II wojny światowej, deklarując się jako Słowacy, uchronili się przed represjami ze strony Niemców. To jednak nie skutkowało zmianą w systemie rodzimego języka migrantów, ponieważ gwara cieszyńska zawiera wiele zapożyczeń z języka słowackiego i czeskiego.
W 1988 w Ostojićevie świętowano 150. rocznicę osiedlenia się wiślan w Banacie.
W jugosłowiańskich i serbskich spisach powszechnych nie ma informacji o mieszkańcach narodowości polskiej. Dane można znaleźć na stronie internetowej Ambasady Rzeczypospolitej Polskiej w Belgradzie. Wedle nich w Ostojićevie mieszka ok. 150 osób polskiego pochodzenia na 2 829 mieszkańców wsi. Inne opracowania mówią o ok. 100 Toutach. Młodzież toutowska identyfikuje się raczej z Serbią niż z Polską. Mieszkańcy regionu nie są świadomi istnienia potomków polskich migrantów w Wojwodinie.
Toutowie są wielojęzyczni: w kontaktach sąsiedzkich posługują się gwarą cieszyńską i językiem węgierskim, w liturgii językiem słowackim, a w sprawach urzędowych językiem serbskim. Niektórzy Toutowie są Adwentystami Dnia Siódmego. Współcześnie nie wszyscy mówią gwarą cieszyńską.
Rewitalizacja.
Od ok. 2007 na rzecz przywrócenie relacji między potomkami imigrantów a społecznością mieszkańców Wisły działali: jeden z potomków migrantów, Emil Poljaček, oraz Danuta Szczypka, nauczycielka historii z Wisły, specjalizująca się w historii nowożytnej Śląska Cieszyńskiego, skupiająca się na historii Wisły i Kościoła Ewangelicko-Augsburskiego. W odnowie kontaktów pomogli też duchowni z Parafii Ewangelicko-Augsburskiej w Wiśle oraz władze miejskie. Działania podjęte przez Toutów współpracujących z Ambasadą Polską w Belgradzie sprawiły, że 4 listopada 2018 powstała Rada Narodowościowa Polskiej Mniejszości Narodowej. Ukonstytuowała się w końcu listopada 2018. To pozwoliło na oficjalne wystąpienia przedstawicieli polskiej społeczności w Serbii wobec władz państwowych, lokalnych i innych organizacji. W lipcu 2019 uruchomiomo stronę internetową rady. Zamieszczane są tam bieżące informacje na temat wydarzeń z życia wspólnoty Totutów (konferencje, spotkania, wizyty delegacji).
W Ostojićevie działają dwa polskie stowarzyszenia: Kulturno umetničko društvo „Wisla” Ostojićevo (od 2008) oraz Kulturno umetničko društvo „Višljani iz Ostojićeva” (od 2015, gromadzi osoby, które wystąpiły z KUD „Wisla”). Zadaniem jest m.in. praca z dziećmi w wieku przedszkolnym i szkolnym, uczniami szkół średnich, studentami oraz dorosłymi, twórczość amatorska, pielęgnowanie tradycji, zachowanie dziedzictwa kulturowego Polaków, promocja i ochrona polskiej kultury, muzyki, pieśni, historii, literatury, gier, obyczajów, edukacji. W Szkole Podstawowej im. Tihomira Ostojića w Ostojićevie w 2015 uroczyście otwarto salę do nauki języka polskiego. W spotkaniu wziął udział polski konsul w Belgradzie. Toutowie współpracują z instytucjami z Polski, głównie z Wisły. Dzięki temu zorganizowano wypoczynek dzieci toutowskich w Wiśle, wymianę bożonarodzeniowych paczek i dofinansowywanie przedsięwzięć podejmowanych przez polskie stowarzyszenia w Ostojićevie. Urząd Miejski w Wiśle, Ambasada RP w Belgradzie i społeczności z Ostojićeva w 2016 doprowadziły do oddania do użytku Domu Polskiego w wyremontowanych salkach budynku parafialnego. Tu odbywają się próby dziecięcego zespołu KUD „Višljani iz Ostojićeva” oraz spotkania członków stowarzyszenia. Na stronach internetowych Radio-televizija Srbije oraz Radio-televizija Vojvodine ukazują się informacje o ważnych dla „mniejszości polskiej” wydarzeniach.
Badania.
Jednym z pierwszych źródeł, które wspomina wiślan zamieszkujących Banat, jest opublikowany w 1930 tekst "Potisský Sv. Mikuláš" autorstwa Jána Gažo, słowackiego nauczyciela szkoły w Potisským Svätým Mikulášu (dziś Ostojićevo). Ukazał się jako rozdział w publikacji "Slovenská Evanjelická Krest’anská Cirkev Augšburského Vyznania v Král’ovstve Juhoslovanskom v Slove a v obrazoch", wydanym w 1930 przez biskupa ewangelickiego Adama Vereša. Omówiono w nim historię ewangelików w Królestwie Jugosławii. Gažo opisał historię zboru ewangelickiego w Potisským Sv. Mikulášu, najmłodszego kościoła we wsi. Wśród 500 wiernych 400 było Słowakami pochodzenia polskiego z Wisły, a pozostali Niemcami. Autor przedstawił przebieg migracji polskich osadników i zasiedlanie terenu przez saletrarzy. Tekst opowiada o organizacji zboru, budowie szkoły i założeniu stowarzyszenia kulturalno-oświatowego Pokrok oraz biblioteki. Autor opisał zarobki saletrarzy, podał nazwiska nabywców ziemi i pierwszych osadników, którzy wybudowali domy, stworzył listę ofiarodawców na budowę kościoła, określił, ile pieniędzy przechowywano w skarbcu kościelnym. Opisał członków społeczności ewangelickiej jako pobożnych, moralnych, łagodnych, oszczędnych, pracowitych, chętnie edukujących dzieci, wspierających cele dobroczynne oraz abstynentów alkoholowych. Zreferował działalność pastorów, dozorców kościelnych i nauczycieli w Potisským Sv. Mikulášu. To podstawowe źródło wiedzy o społeczności wiślańskiej w pierwszych latach jej istnienia w Serbii.
Ivan Jurković w książce "Govor Poljaka u Ostojićevu" (1969) skupił się na mowie Toutów. Przeprowadził wywiady z członkami społeczności wiślańskiej, przeanalizował cechy fonetyczne, fleksyjne oraz składnię ich mowy, zaliczając ją do gwary śląskiej. W analizie uwzględnił zapożyczenia z języka serbskiego, słowackiego i węgierskiego obecne w mowie Toutów.
Kulturą ludową oraz językiem społeczności wiślańskiej w Ostojićevie interesował się Dušan Drljač, profesor Instytutu Etnograficznego Serbskiej Akademii Nauk i Umiejętności. Od lat 60. XX w. prowadził badania naukowe wśród Toutów. Opisał obrzędowość rodzinną, zaprezentował zebrane w czasie badań terenowych pieśni. W 1985 wydał monografię podejmująca temat kolonizacji i życia Polaków w krajach byłej Jugosławii ("Колонизација и живот Пољака у Југословенскиx земљама од краja XIX до половине XX века"). Opisał migrację Toutów z Wisły oraz ich życie codzienne w Serbii. Scharakteryzował elementy obrzędowości weselnej oraz dorocznej. Publikował też w czasopiśmie „Słowo Yu-Polonii”, biuletynie polskojęzycznym wydawanym w Belgradzie od 1999, który jest poświęcony historii Polaków w Serbii i na Bałkanach.
W 2017 w Nowym Sadzie wydano opracowanie popularnonaukowe o mniejszościach etnicznych w Wojwodinie "Izgubljeni u ravnici. Manje poznate priče iż istorija naroda Vojvodine". Autor Žikica Milošević poświęcił rozdział Polakom w Banacie, opierając się publikacjach Dušana Drljačy, cechujący się jednak licznymi uproszczeniami i anachronizmami. W 2017 o wiślanach z Ostojićeva wspomniano w trójjęzycznej (serbski, angielski, polski) broszurze autorstwa Dalibora Sokolovića wydanej przez Ambasadę Rzeczypospolitej Polskiej w Belgradzie.
Pierwsze polskie opracowania na temat Toutów to informacje z ewangelickich czasopism kościelnych lub prasy wydawanej po II wojnie światowej głównie na Śląsku. O Toutach dość ogólnie pisali m.in. Jan Wantuła i Jan Broda. Bardziej szczegółowo opisał Toutów w „Zwiastunie Ewangelicznym” Andrzej Wantuła, biskup Kościoła Ewangelicko-Augsburskiego w Polsce w latach 1956–1975, który spotkał się z krajanami w Belgradzie w 1966. W latach 70. i 80. XX w. w czasopismach na Śląsku znaleźć można było pojedyncze relacje o życiu codziennym "Polaków w Jugosławii". Pisano o nich m.in. w „Trybunie Robotniczej” (1970) oraz w „Głosie Ziemi Cieszyńskiej” (1970). W 1988 ukazala się mitologizujący przeszłość oraz idealizujący "Polaków na obczyźnie" reportaż telewizyjny "Przyszli od Wisły". Został zrealizowany w Ostojićevie przez Andrzeja Kwiatkowskiego, a wyprodukowany przez Telewizję Polską.
Pierwsze naukowe opracowania pojawiły się po 2007. Danuta Szczypka w czasopiśmie „Echo Wisły” opublikowała tekst "Ostojiczewo – wieś zapomnianych Wiślan?", będący efektem wizyty w Serbii. Kolejne teksty publikowała w tym czasopiśmie, jak również w „Luteraninie” i „Słowo Yu-Polonii”. Sytuacją wyznaniową w banackim Ostojićevie interesowała się Renata Czyż, filolożka i religioznawczyni, skupiająca się na historii protestantyzmu w Polsce, stosunkach wyznaniowych na Śląsku Cieszyńskim oraz historii książek religijnych. Publikowała m.in. w „Roczniku Wiślańskim”.
W 2008 w Serbii prowadzone pracownicy Instytutu Etnologii i Antropologii Kulturowej Uniwersytetu Śląskiego prowadzili badania terenowe. W 2010 na badania wyjechali pracownicy Katedry Etnologii i Antropologii Kulturowej Uniwersytetu Wrocławskiego, działający we współpracy z D. Drljačą.
Z inicjatywy D. Szczypki, R. Czyż i ks. Waldemara Szajthauera, pastora Parafii Ewangelicko-Augsburskiej w Wiśle, w 2010 w mieście odbyła się konferencja naukowa pod hasłem "Wiślanie we wsi Ostojićevo (Banat, Serbia). Historia – język – kultura". Zgromadziła badaczki i badaczy z Uniwersytetu Śląskiego i Uniwersytetu Wrocławskiego oraz badaczy zagranicznych (D. Drljač), jak również mieszkańców Śląska Cieszyńskiego i Wiślan z Ostojićeva. Została wydana publikacja pokonferencyjna.
W 2012 6. numer czasopisma „Literatura Ludowa” w całości poświęcono omówieniu społecznych, językowych i kulturowych aspektów Wiślan w Ostojićevie.
W 2019 powstał film dokumentalny "Ciągle tu jesteśmy", którego bohaterami są "potomkowie wiślańskich osadników w Serbii". Urząd Miasta Wisły był producentem, reżyserią zajął się Andrzej Drobik, historyk i dziennikarz.
W 2019 we wsi Ostojićevo badania prowadzili polscy naukowcy: dr Rafał Szeptyński oraz wiślanka dr Katarzyna Marcol wraz ze studentami z Instytutu Etnologii i Antropologii Kulturowej Uniwersytetu Śląskiego w Cieszynie. W Banacie badania prowadzili też pracownicy i studenci Instytutu Historii i Archiwistyki Uniwersytetu Pedagogicznego im. Komisji Edukacji Narodowej w Krakowie oraz Centrum Dokumentacji Zsyłek, Wypędzeń i Przesiedleń w Krakowie. Inni polscy naukowcy zainteresowani Toutami to etnolog i antropolog dr hab. Jan Kajfosz, prof. UŚ i etnomuzykolożka dr Magdalena Szyndler.
W 2020 ukazała się książką autorstwa Katarzyny Marcol pt. "Toutowie. Język i pamięć w ustanawianiu wspólnoty Wiślan w Banacie", będąca jej dysertacją doktorską i zwieńczeniem wieloletnich (2008–2019) badań w Ostojićevie. Praca, oprócz analizy języka, ilustruje przemiany pamięci z perspektywy językoznawczej. Autorka skupiła się na pamięci zakodowanej w tekstach.

</doc>
<doc id="5066684" url="https://pl.wikipedia.org/wiki?curid=5066684" title="Alaksandra Pańkina">
Alaksandra Pańkina

Alaksandra Jurjeuna Pańkina (biał. Аляксандра Юр'еўна Панькіна, ros. Александра Юрьевна Панькина, "Aleksandra Jurjewna Pańkina"; ur. 2 stycznia 1972 w Bychowie) – białoruska wioślarka, brązowa medalistka olimpijska z Atlanty (1996).
W 1996 roku wystąpiła na igrzyskach olimpijskich w Atlancie, podczas których wzięła udział w jednej konkurencji – rywalizacji ósemek ze sternikiem. Białorusinki (w składzie: Alaksandra Pańkina, Walancina Skrabatun, Natalla Wauczok, Tamara Dawydienko, Natalla Łaurynienka, Jelena Mikulicz, Natalla Stasiuk, Marina Znak i Jarasława Paułowicz) zdobyły w tej konkurencji brązowy medal olimpijski, uzyskując w rundzie finałowej czas 6:24,44.
W czerwcu 1997 roku została wyróżniona tytułem Zasłużonego Mistrza Sportu Republiki Białorusi.

</doc>
<doc id="5066685" url="https://pl.wikipedia.org/wiki?curid=5066685" title="Alaksandra Pankina">
Alaksandra Pankina



</doc>
<doc id="5066686" url="https://pl.wikipedia.org/wiki?curid=5066686" title="Aleksandra Pankina">
Aleksandra Pankina



</doc>
<doc id="5066687" url="https://pl.wikipedia.org/wiki?curid=5066687" title="Aleksandra Pańkina">
Aleksandra Pańkina



</doc>
<doc id="5066691" url="https://pl.wikipedia.org/wiki?curid=5066691" title="Wesela Leczewa">
Wesela Leczewa



</doc>
<doc id="5066692" url="https://pl.wikipedia.org/wiki?curid=5066692" title="Paweł Dowgal">
Paweł Dowgal



</doc>
<doc id="5066699" url="https://pl.wikipedia.org/wiki?curid=5066699" title="Konakli">
Konakli



</doc>
<doc id="5066719" url="https://pl.wikipedia.org/wiki?curid=5066719" title="Sonja Jonczewa">
Sonja Jonczewa

Sonja Jonczewa (; ur. 25 grudnia 1981 w Płowdiwie) – bułgarska śpiewaczka operowa, sopran.
Zaczęła śpiewać w dziecięcym chórze (, dosłownie „Nadgarstek dziecięcy”) w wieku sześciu lat. Uczyła się śpiewu i gry na fortepianie w Płowdiwie. Ukończyła śpiew klasyczny w .
Otrzymała wyróżnienia w Światowym Konkursie Operowym Operalia w Mediolanie (w 2010 r.) i Aix-en-Provence (w 2007 r.), a także w swojej ojczyźnie w konkursie muzyki niemieckiej i austriackiej (w 2001 r.), w konkursie bułgarskiej muzyki klasycznej (2000), i wielu innych.
Śpiewa w przedstawieniach i koncertach między innymi w mediolańskim Teatro alla Scala, w Teatro Real w Madrycie, w , na festiwalu w Montpellier, w Operze w Lille i w w Nowym Jorku.
Jej brat to , zwycięzca pierwszej bułgarskiej edycji programu telewizyjnego Star Academy.

</doc>
<doc id="5066720" url="https://pl.wikipedia.org/wiki?curid=5066720" title="Inna bajka (Rafał Wojaczek)">
Inna bajka (Rafał Wojaczek)



</doc>
<doc id="5066740" url="https://pl.wikipedia.org/wiki?curid=5066740" title="Nasiha Kapidžić-Hadžić">
Nasiha Kapidžić-Hadžić

Nasiha Kapidžić-Hadžić (ur. 6 grudnia 1932 w Banja Luce, zm. 22 września 1995 w Sarajewie) – jugosłowiańska pisarka literatury dla dzieci i młodzieży. Według niektórych źródeł jej data urodzenia to 6 listopada 1931 roku.
Życiorys.
Ukończyła szkołę podstawową i średnią w Banja Luce. Jest absolwentką wydziału Filozofii Uniwersytetu w Belgradzie.
Pracowała jako nauczycielka i producentka radiowa przy programach dla dzieci. Opublikowała także podręczniki dla szkół podstawowych. Jej pierwsza książka dla dzieci, („Bal kostiumowy w lesie”), została opublikowana w 1962 roku.
Kapidžić-Hadžić urodziła córkę o imieniu Aida.

</doc>
<doc id="5066749" url="https://pl.wikipedia.org/wiki?curid=5066749" title="Biologia systemowa">
Biologia systemowa



</doc>
<doc id="5066752" url="https://pl.wikipedia.org/wiki?curid=5066752" title="Twierdza Kastel">
Twierdza Kastel

Twierdza Kastel () – zabytkowa, XVI-wieczna twierdza na lewym brzegu rzeki Vrbas w centrum Banja Luki – stolicy Republiki Serbskiej, położonej na obszarze Bośni i Hercegowiny.
Historia.
Najstarszymi śladami stałego pobytu ludzi w miejscu, w którym znajduje się twierdza Kastel, są odnalezione na jej terenie pozostałości neolitycznej osady. Pierwsze umocnienia w tej lokalizacji powstały już za czasów starożytnego Rzymu – odnajdywano tu ślady obozu rzymskiego ("castrum Romanum"), między innymi ówczesne monety, ceramikę czy elementy architektury; podczas budowy mostu przez Vrbas w 1885 roku natrafiono także na ołtarz Jowisza, uważany za jedno z najważniejszych znalezisk tego obszaru. Lokalizacja ta miała strategiczne znaczenie dla Rzymian: imperium było narażone na częste ataki ludów barbarzyńskich, a przez dorzecze Vrbas przebiegała jedna z dogodniejszych dróg dla najeźdźców.
Znajdują się tu także ślady osadnictwa wczesnosłowiańskiego, datowane na okres wczesnego średniowiecza (od VIII do XII wieku). Niektóre przypuszczenia wskazują, że w tym miejscu znajdowało się starożytne bośniackie miasto Vrbas.
Nie wiadomo kiedy dokładnie rozpoczęto budowę twierdzy w obecnej formie. W dokumencie z 1525 roku określono, że Banja Luka jest w rzeczywistości nazwą fortu o nazwie „Castell Nostro Bagna Luca”. Z treści tego dokumentu można także wywnioskować, że twierdza Banja Luka została zbudowana po 1463 roku na miejscu starszej i mniejszej fortyfikacji, jako forteca z dziewięcioma bastionami, dwiema wieżami w obrębie murów i centralną zbrojownią, stanowiąca część systemu obrony Królestwa Węgier przed Imperium Osmańskim (granica przebiegała na rzece Vrbas). Badania archeologiczne wskazują na pochodzenie niektórych fragmentów fortecy z początków średniowiecza, co czyni twierdzę najstarszym zabytkiem Banja Luki.
W latach 80. XV wieku, w okresie okupacji osmańskiej, gdy obszarem tym władał pasza Ferhat Sokolović, nastąpiła intensywna rozbudowa fortecy – najpierw zbudowano na miejscu obecnej twierdzy ufortyfikowany arsenał, a około dziesięciu lat później przekształcono go w prawdziwe, ufortyfikowane miasto.
Forteca była rozbudowywana również w XVII wieku, a ostateczne rozmiary – około 48 000 m², w tym około 26 610 m² w obrębie głównych murów – uzyskała w 1714 roku. Twierdza odegrała szczególną rolę w konflikcie, który rozpoczął się 14 lipca 1737 roku, kiedy to Austria wypowiedziała wojnę Imperium Osmańskiemu. Po zdobyciu Gradiški i bitwie pod Jurkoviciem, 27 lipca wojska austriackie rozpoczęły oblężenie Banja Luki z żądaniami bezwarunkowej kapitulacji miasta. Po odmowie Turków rozpoczęto ostrzał armatni twierdzy Kastel (szacuje się, że do 4 sierpnia wystrzelono około 1800 pocisków armatnich). Oblężenie zakończyło się przybyciem wojsk tureckich, na których czele stał pasza Hećimoglu Ali, wskutek czego doszło do bitwy pod Banja Luką (4 sierpnia 1737), zakończonej ucieczką sił austriackich.
W następnym stuleciu warownie w Europie – w tym i twierdza Kastel – zaczęły tracić na znaczeniu militarnym i politycznym. Po I wojnie światowej forteca znalazła się na obszarze Królestwa Serbów, Chorwatów i Słoweńców, a następnie banowiny vrbaskiej Królestwa Jugosławii. Do 1959 roku twierdza Kastel nadal służyła celom wojskowym. Od lat 60. XX wieku jej obszar był wykorzystywany do różnych celów: zbudowano tu m.in. scenę letnią i budynki Narodowego Muzeum Wojny Wyzwoleńczej.
Prace konserwatorskie.
Przez lata, będąca własnością armii, twierdza stopniowo ulegała zniszczeniom. Wśród głównych szkód w momencie objęcia ochroną prawną wymieniono: pęknięcia murów, w niektórych miejscach grożące zawaleniem konstrukcji; zagrożenie wału przez porastającą go roślinność; fatalny stan dachów i drewnianych konstrukcji wież, powodujący również niszczenie ich ścian przez warunki atmosferyczne; rozebranie północnej połowy jednej z wieży prowadzącej do Vrbas; niekontrolowane porośnięcie roślinnością arsenału. Warowny zespół od połowy XX wieku został poddany szeregowi prac restauracyjnych i konserwatorskich. Do odbudowy twierdzy przystąpiono w 1963 roku (po ostatecznym opuszczeniu przez Jugosłowiańską Armię Ludową), jednak kolejne uszkodzenia spowodowało trzęsienie ziemi w 1969 roku (zwłaszcza na murach wschodnich i południowych oraz na terenie koszar artyleryjskich). Od tego czasu wciąż prowadzi się prace naprawcze:
W roku 2012 przez Unię Europejską zostało przyznane dofinansowanie na rekonstrukcję budynku w wysokości 2,5 mln euro, a w 2013 roku kolejne, tym razem na kwotę 1,13 miliona euro.
Obecnie twierdza ma status prawny „pomnika narodowego Bośni i Hercegowiny” (bośn. "nacionalni spomenik Bosne i Hercegovine"). Na terenie fortecy znajduje się restauracja, galeria i plac zabaw dla dzieci. Odbywają się tam także liczne festiwale i koncerty.

</doc>
<doc id="5066754" url="https://pl.wikipedia.org/wiki?curid=5066754" title="Wykotna">
Wykotna

Wykotna – skała w orograficznie lewych zboczach Doliny Sąspowskiej w Ojcowskim Parku Narodowym. Znajduje się na zboczu w lesie na wprost Źródła Ruskiego. Na lewych zboczach Doliny Sąspowskiej na odcinku około 600 m od tej skały w dół doliny do ścieżki zielono znakowanego szlaku turystycznego wiodącego od dna Doliny Sąspowskiej do parkingu na Złotej Górze jest siedem większych skał. W kierunku z góry na dół są to: Wykotna, Iłowa, Oborzysko, Wrota, Bramka, Krzyżówka, Czubatka. Zbudowane są z późnojurajskich wapieni. Z żółto znakowanego szlaku turystycznego wiodącego dnem Doliny Sąspowskiej są w sezonie wegetacyjnym niewidoczne, gdyż przesłania je zwarty las liściasty. Stają się częściowo widoczne po zrzuceniu liści przez drzewa.
Wykotna znajduje się na wysokości 395 m n.p.m., około 37 m nad dnem doliny, w obrębie wsi Ojców w województwie małopolskim, w powiecie krakowskim, w gminie Skała.. 

</doc>
<doc id="5066758" url="https://pl.wikipedia.org/wiki?curid=5066758" title="Euforbos">
Euforbos

Euforbos () – postać w mitologii greckiej, uczestnik wojny trojańskiej.
Był synem Pantoosa i Frontydy. Zadał pierwszą ranę Patroklosowi, dobitemu potem przez Hektora. Sam zginął z ręki Menelaosa, który jego tarczę ofiarował Herze.
Pitagoras twierdził, głosząc swoje poglądy na temat metempsychozy, że w jednym z poprzednich żyć był Euforbosem.

</doc>
<doc id="5066761" url="https://pl.wikipedia.org/wiki?curid=5066761" title="Iłowa (skała)">
Iłowa (skała)

Iłowa – skała w orograficznie lewych zboczach Doliny Sąspowskiej w Ojcowskim Parku Narodowym. Znajduje się w lesie na wysokości około 401 m n.p.m., około 48 m nad trawiastym dnem doliny. Na lewych zboczach Doliny Sąspowskiej na odcinku około 600 m powyżej ścieżki zielono znakowanego szlaku turystycznego wiodącego od dna Doliny Sąspowskiej do parkingu na Złotej Górze jest siedem większych skał. W kierunku od tej ścieżki w górę doliny kolejno są to: Czubatka, Krzyżówka, Bramka, Wrota, Oborzysko, Iłowa, Wykotna. Zbudowane są z późnojurajskich wapieni. Z żółto znakowanego szlaku turystycznego wiodącego dnem Doliny Sąspowskiej są w sezonie wegetacyjnym niewidoczne, gdyż przesłania je zwarty las liściasty. Stają się częściowo widoczne po zrzuceniu liści przez drzewa.
Iłowa znajduje się w obrębie wsi Ojców w województwie małopolskim, w powiecie krakowskim, w gminie Skała.

</doc>
<doc id="5066762" url="https://pl.wikipedia.org/wiki?curid=5066762" title="Erifyle">
Erifyle

Erifyle, Eryfila () – postać w mitologii greckiej, związana z podaniem o wyprawie Siedmiu przeciw Tebom.
Była córką Talaosa i siostrą króla Argos Adrastosa. Wydana została za mąż za wieszczka Amfiaraosa. Ponieważ Adrastos często kłócił się ze szwagrem, obaj zobowiązali się, że w sytuacjach wątpliwych będą odwoływać się o rozstrzygnięcie do Erifyle. Po objęciu tronu Teb przez Polinika, Erifyle została przekupiona przez jego rywala Eteoklesa szatą i naszyjnikiem należącym do Harmonii, namawiając męża, by wziął udział w wyprawie Siedmiu wodzów. Po śmierci Amfiaraosa, przekupiona tym razem przez Tersandrosa, namówiła do udziału w wyprawie Epigonów swoich synów, Amfilochosa i Alkmeona. Po powrocie z wyprawy synowie zabili przekupną matkę, składając odebrany jej naszyjnik Harmonii w świątyni Apollona w Delfach.
Jej imię stało się w tradycji antycznej symbolem przekupstwa i chciwości.
Drzewo genealogiczne Erifyle

</doc>
<doc id="5066763" url="https://pl.wikipedia.org/wiki?curid=5066763" title="Eryfile">
Eryfile



</doc>
<doc id="5066764" url="https://pl.wikipedia.org/wiki?curid=5066764" title="Czubatka (Dolina Sąspowska)">
Czubatka (Dolina Sąspowska)

Czubatka – skała w orograficznie lewych zboczach Doliny Sąspowskiej w Ojcowskim Parku Narodowym. Znajduje się w lesie na wysokości około 416 m n.p.m., około 70 m nad trawiastym dnem doliny. Na lewych zboczach Doliny Sąspowskiej na odcinku około 600 m powyżej ścieżki zielono znakowanego szlaku turystycznego wiodącego od dna Doliny Sąspowskiej do parkingu na Złotej Górze, jest siedem większych skał. W kierunku od tej ścieżki w górę doliny kolejno są to: Czubatka, Krzyżówka, Bramka, Wrota, Oborzysko, Iłowa, Wykotna. Zbudowane są z późnojurajskich wapieni. Z żółto znakowanego szlaku turystycznego wiodącego dnem Doliny Sąspowskiej są w sezonie wegetacyjnym niewidoczne, gdyż przesłania je zwarty las liściasty. Stają się częściowo widoczne po zrzuceniu liści przez drzewa. Czubatka znajduje się najbliżej zielonego szlaku turystycznego i jest z niego częściowo widoczna również w sezonie wegetacyjnym. 
Czubatka znajduje się w obrębie wsi Ojców w województwie małopolskim, w powiecie krakowskim, w gminie Skała.

</doc>
<doc id="5066766" url="https://pl.wikipedia.org/wiki?curid=5066766" title="Krzyżówka (Dolina Sąspowska)">
Krzyżówka (Dolina Sąspowska)

Krzyżówka – skała w orograficznie lewych zboczach Doliny Sąspowskiej w Ojcowskim Parku Narodowym. Znajduje się w lesie na wysokości około 396 m n.p.m., około 50 m nad trawiastym dnem doliny. Na lewych zboczach Doliny Sąspowskiej na odcinku około 600 m powyżej ścieżki zielono znakowanego szlaku turystycznego wiodącego od dna Doliny Sąspowskiej do parkingu na Złotej Górze, jest siedem większych skał. W kierunku od tej ścieżki w górę doliny kolejno są to: Czubatka, Krzyżówka, Bramka, Wrota, Oborzysko, Iłowa, Wykotna. Zbudowane są z późnojurajskich wapieni. Z żółto znakowanego szlaku turystycznego wiodącego dnem Doliny Sąspowskiej są w sezonie wegetacyjnym niewidoczne, gdyż przesłania je zwarty las liściasty. Stają się częściowo widoczne po zrzuceniu liści przez drzewa. 
Krzyżowka znajduje się w obrębie wsi Ojców w województwie małopolskim, w powiecie krakowskim, w gminie Skała.

</doc>
<doc id="5066768" url="https://pl.wikipedia.org/wiki?curid=5066768" title="Paweł (Ponomariow), metropolita jekaterinodarski i kubański">
Paweł (Ponomariow), metropolita jekaterinodarski i kubański



</doc>
<doc id="5066769" url="https://pl.wikipedia.org/wiki?curid=5066769" title="Eryfila">
Eryfila



</doc>
<doc id="5066770" url="https://pl.wikipedia.org/wiki?curid=5066770" title="Samuel Andrzej Abramowicz">
Samuel Andrzej Abramowicz

Samuel Andrzej Abramowicz herbu własnego (zm. we wrześniu 1663 roku) – starosta starodubowski w latach 1647-1663, wójt starodubowski w latach 1647-1663, kapitan gwardii pieszej Jego Królewskiej Mości.
Był uczestnikiem antyszwedzkiej konfederacji powiatów: wiłkomierskiego, kowieńskiego i upickiego podczas pospolitego ruszenia w Kiejdanach 16 grudnia 1656 roku.

</doc>
<doc id="5066773" url="https://pl.wikipedia.org/wiki?curid=5066773" title="Bramka (Dolina Sąspowska)">
Bramka (Dolina Sąspowska)

Bramka – skała w orograficznie lewych zboczach Doliny Sąspowskiej w Ojcowskim Parku Narodowym. Znajduje się w lesie na wysokości około 385 m n.p.m., około 37 m nad trawiastym dnem doliny. Na lewych zboczach Doliny Sąspowskiej na odcinku około 600 m powyżej ścieżki zielono znakowanego szlaku turystycznego wiodącego od dna Doliny Sąspowskiej do parkingu na Złotej Górze jest siedem większych skał. W kierunku od tej ścieżki w górę doliny kolejno są to: Czubatka, Krzyżówka, Bramka, Wrota, Oborzysko, Iłowa, Wykotna. Zbudowane są z późnojurajskich wapieni. Z żółto znakowanego szlaku turystycznego wiodącego dnem Doliny Sąspowskiej są w sezonie wegetacyjnym niewidoczne, gdyż przesłania je zwarty las liściasty. Stają się częściowo widoczne po zrzuceniu liści przez drzewa. 
Bramka znajduje się w obrębie wsi Ojców w województwie małopolskim, w powiecie krakowskim, w gminie Skała.

</doc>
<doc id="5066774" url="https://pl.wikipedia.org/wiki?curid=5066774" title="Memoriał Mariana Rosego 1979 (I turniej)">
Memoriał Mariana Rosego 1979 (I turniej)

Memoriał Mariana Rosego 1979 – 5. edycja turnieju żużlowego, który miał na celu upamiętnienie polskiego żużlowca Mariana Rosego, który zginął tragicznie w 1970 roku, odbyła się 30 czerwca 1979 roku w Toruniu. Turniej miał się odbyć 29 października 1978 roku, jednak z powodu opadów deszczu nie odbył się w planowanym terminie. Turniej wygrał Robert Słaboń.
Wyniki.
Bieg po biegu

</doc>
<doc id="5066776" url="https://pl.wikipedia.org/wiki?curid=5066776" title="Wrota (Dolina Sąspowska)">
Wrota (Dolina Sąspowska)

Wrota – skała w orograficznie lewych zboczach Doliny Sąspowskiej w Ojcowskim Parku Narodowym. Znajduje się w lesie na wysokości około 387 m n.p.m., około 38 m nad trawiastym dnem doliny. Na lewych zboczach Doliny Sąspowskiej na odcinku około 600 m powyżej ścieżki zielono znakowanego szlaku turystycznego wiodącego od dna Doliny Sąspowskiej do parkingu na Złotej Górze, jest siedem większych skał. W kierunku od tej ścieżki w górę doliny kolejno są to: Czubatka, Krzyżówka, Bramka, Wrota, Oborzysko, Iłowa, Wykotna. Zbudowane są z późnojurajskich wapieni. Z żółto znakowanego szlaku turystycznego wiodącego dnem Doliny Sąspowskiej są w sezonie wegetacyjnym niewidoczne, gdyż przesłania je zwarty las liściasty. Stają się częściowo widoczne po zrzuceniu liści przez drzewa. 
Skała Wrota znajduje się w obrębie wsi Ojców w województwie małopolskim, w powiecie krakowskim, w gminie Skała.

</doc>
<doc id="5066778" url="https://pl.wikipedia.org/wiki?curid=5066778" title="Oborzysko">
Oborzysko

Oborzysko – skała w orograficznie lewych zboczach Doliny Sąspowskiej w Ojcowskim Parku Narodowym. Znajduje się w lesie na wysokości około 411 m n.p.m., około 60 m nad trawiastym dnem doliny. Na lewych zboczach Doliny Sąspowskiej na odcinku około 600 m powyżej ścieżki zielono znakowanego szlaku turystycznego wiodącego od dna Doliny Sąspowskiej do parkingu na Złotej Górze jest siedem większych skał. W kierunku od tej ścieżki w górę doliny kolejno są to: Czubatka, Krzyżówka, Bramka, Wrota, Oborzysko, Iłowa, Wykotna. Zbudowane są z późnojurajskich wapieni. Z żółto znakowanego szlaku turystycznego wiodącego dnem Doliny Sąspowskiej są w sezonie wegetacyjnym niewidoczne, gdyż przesłania je zwarty las liściasty. Stają się częściowo widoczne po zrzuceniu liści przez drzewa. 
Oborzysko znajduje się w obrębie wsi Ojców w województwie małopolskim, w powiecie krakowskim, w gminie Skała.

</doc>
<doc id="5066782" url="https://pl.wikipedia.org/wiki?curid=5066782" title="Aleksy (Orłow), biskup niżnotagilski">
Aleksy (Orłow), biskup niżnotagilski



</doc>
<doc id="5066790" url="https://pl.wikipedia.org/wiki?curid=5066790" title="Joanna Ozga">
Joanna Ozga

Joanna Ozga (ur. 4 maja 1952) – pilot instruktor szybowcowy, instruktor lotniczy w Aeroklubie Śląskim, członek Lotniczej Komisji Egzaminacyjnej.
Życiorys.
Ojciec był pilotem szybowcowym. Jako nastolatka ukończyła kurs szybowcowy na początku lat 70. XX wieku. Została skierowana na kurs pilotażu i mając 21 lat otrzymała licencję pilota. Chciała być pilotem akrobatycznym, ale po ukończeniu kursu instruktorskiego została instruktorem lotniczym w Aeroklubie Śląskim. Studiowała budownictwo ogólne na Politechnice Śląskiej. Przez kilkanaście lat pracowała jako asystentka kontrolera ruchu lotniczego w Pyrzowicach. W latach 90. XX wieku razem z mężem zaczęła latać na balonach. Jest członkiem Światowego Stowarzyszenia Lotników Polskich. Jako członek Lotniczej Komisji Egzaminacyjnej pełni funkcję egzaminatora praktycznego w Aeroklubie Ślaskim dla zdających na licencja pilota szybowcowego, samolotowego turystycznego, samolotowego zawodowego i instruktora.
Jej mężem jest Waldemar Ozga. Mają syna.

</doc>
<doc id="5066794" url="https://pl.wikipedia.org/wiki?curid=5066794" title="Christopher Redman">
Christopher Redman

Christopher Redman (ur. 1 stycznia 1980 w Brampton) – kanadyjski aktor filmowy i telewizyjny, były aktor dziecięcy.

</doc>
<doc id="5066797" url="https://pl.wikipedia.org/wiki?curid=5066797" title="Ewa T. Szyler">
Ewa T. Szyler

Ewa T. Szyler – dziennikarka, publicystka oraz tłumaczka angielskiej i współczesnej greckiej prozy na język polski.
Życiorys.
Studiowała na Politechnice Warszawskiej i Uniwersytecie Warszawskim. Języka greckiego uczyła się samodzielnie. Ukończyła kursy języka nowogreckiego dla cudzoziemców na uniwersytecie w Salonikach. Była przez kilka miesięcy korespondentką Polskiego Radia w Atenach. Pracowała w ambasadach Grecji i Cypru w Warszawie. W latach 1992–2004 była prezesem Towarzystwa Przyjaciół Grecji w Warszawie. Członkini i założycielka Polskiego Towarzystwa Studiów Nowogreckich, a od roku 2015 członek zarządu.
Tłumaczenia.
Z nowogreckiego przetłumaczyła książkę dla dzieci autorstwa Niny Kokkalidu-Nachmii "Co nowego panie kocie?," powieść Kostasa Tachtsisa "Obyś trzech mężów miała" i zbiór opowiadań Petrosa Charisa, "Dendryty" Kallii Papadaki (2020) Pandelisa Prevelakisa "Kronika pewnego miasta" i "Niebezpieczne związki kulinarne" Andreasa Staikosa.

</doc>
<doc id="5066800" url="https://pl.wikipedia.org/wiki?curid=5066800" title="Memoriał Mariana Rosego 1979 (II turniej)">
Memoriał Mariana Rosego 1979 (II turniej)

Memoriał Mariana Rosego 1979 – 6. edycja turnieju żużlowego, który miał na celu upamiętnienie polskiego żużlowca Mariana Rosego, który zginął tragicznie w 1970 roku, odbyła się 13 października 1979 roku w Toruniu. Turniej wygrał Eugeniusz Miastkowski.
Wyniki.
Bieg po biegu

</doc>
<doc id="5066804" url="https://pl.wikipedia.org/wiki?curid=5066804" title="Jaskinia Sadlana">
Jaskinia Sadlana

Jaskinia Sadlana – jaskinia w Ojcowskim Parku Narodowym, w skale Sadłowa w orograficznie lewych zboczach wąwozu Koziarnia, który jest lewym odgałęzieniem Doliny Sąspowskiej. Znajduje się w obrębie wsi Sąspów w województwie małopolskim, w powiecie krakowskim, w gminie Jerzmanowice-Przeginia. 
Opis jaskini.
Jaskinia ma 8 otworów, dzięki czemu podobna jest do "gigantycznych jaskółczych gniazd wykopanych w małym urwisku". Prowadzące od nich korytarze powstały w wyniku rozmycia międzyławicowych powierzchni. Są bardzo niskie i przechodzą w poziome szczeliny niedostępne dla człowieka. Najbardziej obszerny korytarz znajduje się za prawym z trzech położonych obok siebie otworów na niewielkim tarasie u podstawy skały. Za dwumetrowej wysokości progiem ciągnie się kilkunastometrowej długości korytarz prowadzący do położonych na wysokości 6 m okien skalnych. W głąb skały odgałęziają się od niego bardzo niskie korytarze. Ich początkowe części są suche, dalsze wilgotne, z kałużami wody.
Nacieki są ubogie i silnie skorodowane. Namulisko w 1877 r. zostało z jaskini wybrane i wykorzystane do nawożenia pól, wskutek czego zniszczona została większość znajdujących się w nim artefaktów archeologicznych. Obecne namulisko przy oknach skalnych jest skaliste, w głębi jaskini gliniaste.
Badania archeologiczne.
Jaskinia znana była od dawna. Wymieniana jest w sprawozdaniach z badań archeologicznych, jednak w rzeczywistości badania te opisują inną jaskinię. Stefan Krukowski podaje, że w 1919 r. przeprowadził badania archeologiczne w jaskini o nazwie Sadlana w Sąspowie. Na sporządzonym przez niego rysunku profilu jaskini widać jednak, że nie jest to Jaskinia Sadlana, a pod rysunkiem napis Sadlana przekreślono i dopisano nazwę Jaskinia Sadlana w Słupiance. Słupianka to jednak inny, sąsiedni na wschód wąwóz. Z analizy wszystkich dostępnych źródeł i weryfikacji terenowej wynika, że S. Krukowski nie badał Jaskini Sadlanej, ale Tunel Stromy w wąwozie Słupianka. Ferdynand Römer podaje, że w 1878 r. przeprowadził badania Jaskini Sadlanej, a w 1879 r. badania w tej jaskini prowadził O. Gruby. F. Römer opisał wyniki swoich badań. Podał, że znalazł 3 artefakty z kości, przekłuwacz kościany i fragment pochodzącej z Oceanu Indyjskiego muszli "Cyprea tigris", co miałoby świadczyć o dalekosiężnej wymianie handlowej. Uwaga Römera o niewielkim stopniu eksploracji Jaskini Sadlanej wskazuje jednak, że on również badał inną jaskinię gdyż namulisko w Jaskini Sadlanej zostało w większości zniszczone. Kazimierz Kowalski podejrzewa, że Römer również badał jaskinię Tunel Stromy. Obydwie te jaskinie znajdują się w skale Sadłowa w wąwozie Koziarnia. 

</doc>
<doc id="5066815" url="https://pl.wikipedia.org/wiki?curid=5066815" title="PFAPA">
PFAPA



</doc>
<doc id="5066818" url="https://pl.wikipedia.org/wiki?curid=5066818" title="Naprowadzanie wieży na cel">
Naprowadzanie wieży na cel

Naprowadzanie wieży na cel – czynność polegająca na skierowaniu na cel osi lufy armaty czołgu, obracając wieżę w płaszczyźnie poziomej o określony kąt. 
W czołgu wieża jest naprowadzana ręcznie lub mechanicznie przy pomocy napędu elektrycznego albo hydraulicznego. Czynność wykonuje celowniczy albo też wstępnie, zdalnie dowódca czołgu naciskając przycisk, który znajduje się w obrotowej wieżyczce w której siedzi. Mechanizm naprowadzania jest tak skonstruowany, że gwarantuje obrócenie wieży zawsze po najkrótszej drodze. We współczesnych czołgach jest możliwy obrót wieży z różnymi prędkościami w każdą ze stron, w zależności od tego jaką prędkość nastawi celowniczy odpowiednim regulatorem. Natomiast wieże obrotowe w transporterach opancerzonych naprowadza się na cel ręcznie. 

</doc>
<doc id="5066824" url="https://pl.wikipedia.org/wiki?curid=5066824" title="Reichenbachia">
Reichenbachia



</doc>
<doc id="5066825" url="https://pl.wikipedia.org/wiki?curid=5066825" title="Memoriał Mariana Rosego 1981">
Memoriał Mariana Rosego 1981

Memoriał Mariana Rosego 1981 – 8. edycja turnieju żużlowego, który miał na celu upamiętnienie polskiego żużlowca Mariana Rosego, który zginął tragicznie w 1970 roku, odbyła się 26 lipca 1981 roku w Toruniu. Turniej wygrał Zenon Plech.
Wyniki.
Bieg po biegu

</doc>
<doc id="5066829" url="https://pl.wikipedia.org/wiki?curid=5066829" title="Analong">
Analong

Analong – wymarły rodzaj dinozaura, zauropoda z rodziny Mamenchisauridae.
W leżących na południowym zachodzie Chin prowincji Junnan i powiecie Lufeng, niedaleko miejscowości Konglongshan w Dolinie Lufeng World Dinosaur, w różowoczerownych mułowcach środkowojurajskiej formacji Chuanjie znaleziono zbiorowisko kości, opisane przez Fanga i innych w 2000. Znajdowały się tam kości dinozaura. Zaliczono je do gatunku "Chuanjiesaurus anaensis" umieszczonego wtedy w rodzinie cetiozaurów. Kolejne wyniki badań opublikowano rok później. Sekiya (2011) zaliczał już szczątki do Mamenchisauridae. Odkrył zarazem, że znalezisko obejmuje kości dwóch różnych osobników. W opisie "Nebulasaurus" rodzaj wymieniany jest jako bazalny przedstawiciel Eusauropoda, kreatorzy "Anhuilong" zaliczają rodzaj do Mamenchisauridae, proponując następujący kladogram (uproszczono):
Xin-Xin Ren i inni powtórnie opisali znalezisko. Dostrzegli oni, że holotypowe znalezisko "Chuanjiesaurus" i drugi okaz, skatalogowany jako LFGT LCD 9701–1, obejmujący 11 kręgów szyjnych, 8 grzbietowych, 4-5 krzyżowych (okaz nie został wydobyty), 24 proksymalne ogonowe, żebra, szewrony, kości łonowe, kości ramienną, promieniową i łokciową, kości śródręcza, kości biodrową i udową, dzielą istotne różnice. W ich opinii uzasadniały one wyróżnienie osobnego gatunku, a nawet rodzaju. Nadano mu nazwę "Analong chuanjieensis". Nazwa rodzajowa wywodzi się od wioski leżącej w okolicy miejsca znalezienia kości, do której dodano cząstkę "long", oznaczającą po chińsku smoka, podobnie jak w przypadku np. "Anhuilong". Epitet gatunkowy z kolei nawiązuje do nazwy pobliskiego miasta.
Autorzy rodzaju przeprowadzili ponowną analizę filogenetyczną, która zaowocowała następującym kladogramem (uproszczono):

</doc>
<doc id="5066832" url="https://pl.wikipedia.org/wiki?curid=5066832" title="Honorowi obywatele Brzozowa">
Honorowi obywatele Brzozowa

Honorowi obywatele Brzozowa.

</doc>
<doc id="5066836" url="https://pl.wikipedia.org/wiki?curid=5066836" title="Dominik Maria Zavřel">
Dominik Maria Zavřel

Dominik Maria Zavřel (właściwie: Jan Chryzostom Zavřel) (ur. w kwietniu 1725 w Chodovie (obecnie dzielnica Pragi), zm. 13 maja 1799 w opactwie Casamari k. Veroli) – czeski duchowny katolicki, dominikanin, cysters, męczennik, ofiara prześladowań antykatolickich w Republice Partenopejskiej, państwie zależnym od rewolucyjnej Francji, błogosławiony Kościoła katolickiego.
Życiorys.
Urodził się w czeskim Chodovie W 1745 roku wstąpił do zakonu dominikanów w Litomierzycach. 14 sierpnia 1746 roku złożył tam śluby zakonne i przyjął imię Chryzostom. Przebywał w klasztorach w Ołomuńcu, Pilźnie i Litomierzycach. Opuścił Czechy i udał się do Włoch, gdzie w 1776 roku za zgodą przełożonych wstąpił do zakonu cystersów w Casamari koło Veroli. Rok później przyjął tam śluby zakonne i otrzymał imię Dominik. W opactwie pełnił funkcję przeora i mistrza nowicjatu. 13 maja 1799 roku klasztor został zajęty przez żołnierzy armii francuskiej w wyniku podboju Włoch i utworzenia Republiki Partenopejskiej. Żołnierze przystąpili do grabieży klasztoru.
Zamordowali Dominika, jak i innych pięciu cystersów. Jego ostatnie słowa przed śmiercią brzmiały: „Jezus, Maryja”.
26 maja 2020 papież Franciszek podpisał dekret o męczeństwie jego i innych cystersów z opactwa, co otworzyło drogę do ich beatyfikacji, która odbyła się 17 kwietnia 2021 w opactwie Casamari.

</doc>
<doc id="5066839" url="https://pl.wikipedia.org/wiki?curid=5066839" title="Memoriał Mariana Rosego 1982">
Memoriał Mariana Rosego 1982

Memoriał Mariana Rosego 1982 – 9. edycja turnieju żużlowego, który miał na celu upamiętnienie polskiego żużlowca Mariana Rosego, który zginął tragicznie w 1970 roku, odbyła się 11 lipca 1982 roku w Toruniu. Turniej wygrał Włodzimierz Heliński.

</doc>
<doc id="5066842" url="https://pl.wikipedia.org/wiki?curid=5066842" title="Ignacy Hincz">
Ignacy Hincz

Ignacy Hincz (ur. 24 lipca 1777 w Izdebkach, zm. 12 lutego 1847 w Płocku) – kapitan wojsk Księstwa Warszawskiego, inżynier.
Życiorys.
Urodził się w rodzinie Michała h. Działosza i żony jego Barbary z Osławskich jako drugi syn. Starszy brat Dominik urodzony w 1774, młodszy Antoni w 1794 i najmłodsza była siostra Wiktoria. Ignacy razem z Antonim ukończyli szkoły w Krakowie oraz w Wiedniu, gdzie zdobyli wykształcenie w budowie dróg. 
Obaj bracia zaciągnęli się w 1809 do wojska do oddziałów artylerii, Ignacy w następnym roku został mianowany porucznikiem w artylerii. Brał udział w kampanii 1812 i został odznaczony orderem Legii Honorowej. W 1813 brał udział w obronie Zamościa i był jednym z organizatorów bicia monet w Zamościu. 
W 1816 uzyskał dymisję z wojska i w następnym roku był zatrudniony jako inżynier w Lublinie. Wykonał pomiary budynków i plan miasta oraz projekt rogatek i mostu miejskiego. W 1829 pracował jako budowniczy województwa Płockiego. Uczestniczył w powstaniu listopadowym i kierował szlifiernią broni na Marymoncie a po upadku powstania miał nadzór nad składem broni palnej.
Pracował jako inżynier generalny dróg województwa płockiego. Żonaty z Teklą Nimfą Miaskowską, miał synów Ignacego i Dominika. Zmarł w Płocku 12 lutego 1847 i pochowany tamże.
Ignacy Hincz został pochowany na Cmentarzu Ewangelickim w Płocku. Rodzina zmarłemu postawiła żeliwny pomnik, który obecnie wymaga gruntownej renowacji.

</doc>
<doc id="5066843" url="https://pl.wikipedia.org/wiki?curid=5066843" title="Jarosław Stanisław Michalak">
Jarosław Stanisław Michalak

Jarosław Stanisław Michalak – polski oficer morski, naukowiec.
Życiorys.
W 1992 ukończył studia w zakresie nawigacji morskiej w Akademii Marynarki Wojennej im. Bohaterów Westerplatte w Gdyni. Doktorat na Wydziale Dowodzenia i Operacji Morskich (dyscyplina:nauki wojskowe, specjalność:bezpieczeństwo morskie państwa) obronił 77 grudnia 2006. Stopień doktora habilitowanego w dziedzinie nauk społecznych (dyscyplina:nauki o bezpieczeństwie) uzyskał 23 maja 2019 również w tej uczelni. Tytuł pracy habilitacyjnej: "Bezpieczeństwo morskie państwa wobec zagrożeń generowanych przez zatopioną amunicję chemiczną".
Jest wykładowcą - profesorem uczelni Wydziału Dowodzenia i Operacji Morskich Akademii Marynarki Wojennej im. Bohaterów Westerplatte. 

</doc>
<doc id="5066863" url="https://pl.wikipedia.org/wiki?curid=5066863" title="Spółdzielczy Dom Handlowy „Trzy Korony”">
Spółdzielczy Dom Handlowy „Trzy Korony”

Spółdzielczy Dom Handlowy „Trzy Korony” (SDH „Trzy Korony”) – powstały w 1975 r. dom handlowy, położony przy ul. Kilińskiego 3 w Pabianicach.
Przed powstaniem budynku istniały w tym miejscu XIX-wieczne parterowe domy. Obiekt otwarto 5 grudnia 1975. Dyrektorem został Zenon Spychalski, a jego zastępcą – Eugeniusz Matyniak. Dom handlowy zatrudniał ok. 150 pracowników. W latach 70. w „Trzech Koronach” można było kupić słodycze „Wawelu”, dywany z Kowar i z „Dywilanu”, koszule „Wólczanka” oraz „Romeo”, a także wyroby skórzane „Skórimpex”. Obiekt wykonano z betonu, a jego elewację pokrywają blaszane, tłoczone kwadraty. Na wyższych kondygnacjach znajdują się magazyny, w związku z czym nie mają one okien. Dach budynku wieńczą trzy korony, które stanowią nawiązanie do herbu miasta.

</doc>
<doc id="5066866" url="https://pl.wikipedia.org/wiki?curid=5066866" title="Joel Andersson (piłkarz)">
Joel Andersson (piłkarz)

Eric Joel Andersson (ur. 11 listopada 1996 w Göteborgu) – szwedzki piłkarz występujący na pozycji obrońcy w FC Midtjylland.
Kariera klubowa.
Początki.
Andersson występował w młodzieżowych drużynach Västra Frölunda IF. W 2012 został przesunięty do pierwszego zespołu tego klubu. W 2013 przeszedł do młodzieżowej drużyny BK Häcken.
BK Häcken.
Zimą 2015 został zawodnikiem pierwszego zespołu BK Häcken. W Allsvenskan zadebiutował 4 kwietnia 2015 w przegranym 0:2 spotkaniu z Hammarby IF. Pierwszą bramkę w tych rozgrywkach zdobył 4 maja 2015 w wygranym 2:0 meczu z Halmstads BK. W 2016 zdobył Puchar Szwecji.
FC Midtjylland.
2 lipca 2018 przeszedł do FC Midtjylland. Podpisał z tym klubem 5-letni kontrakt. Swój pierwszy mecz w Superligaen rozegrał 28 lipca 2018 z Esbjergiem (3:1). Pierwszego gola w lidze duńskiej strzelił 7 grudnia 2018 w wygranym 3:0 meczu z Odense Boldklub. W 2019 zdobył Puchar Danii, natomiast rok później został mistrzem kraju.
Kariera reprezentacyjna.
Andersson występował w młodzieżowych reprezentacjach Szwecji. W pierwszej reprezentacji zadebiutował 7 stycznia 2018 w zremisowanym 1:1 meczu towarzyskim z Estonią.
Życie prywatne.
Brat bliźniak , również piłkarza. Od 2021 jest on zawodnikiem Rosenborga, występuje tam na pozycji obrońcy.

</doc>
<doc id="5066868" url="https://pl.wikipedia.org/wiki?curid=5066868" title="ATZ">
ATZ



</doc>
<doc id="5066869" url="https://pl.wikipedia.org/wiki?curid=5066869" title="Bobby Lammie">
Bobby Lammie

Bobby Lammie (ur. 10 lutego 1997 w Stranraer) – szkocki curler, wicemistrz olimpijski z Pekinu 2022, wicemistrz i brązowy medalista mistrzostw świata, mistrz Europy, mistrz świata juniorów.
Studiował nauki sportowe na Edinburgh Napier University oraz Uniwersytecie w Stirling.
Drużyny.
W sezonie 2014/2015 był drugim w zespole Stuarta Taylora. Od 2015 występuje z drużyną Bruce’a Mouata. W sezonie 2015/2016 jako drugi lub trzeci. W sezonie 2016/2017 był trzecim. Od sezonu 2017/2018 jest drugim.
Udział w zawodach międzynarodowych.
Kariera juniorska.
Dwukrotnie zagrał na mistrzostwach świata juniorów w zespole Bruce’a Mouata. W 2015 jako rezerwowy i w 2016 jako trzeci. Szkoci wywalczyli wówczas kolejno 3. i 1. miejsce.
Reprezentował Wielką Brytanię na Zimowej Uniwersjadzie 2017 w Ałmaty jako trzeci w drużynie Bruce’a Mouata. Brytyjczycy wywalczyli wówczas złoty medal.
Kariera seniorska.
Pierwszymi występami Lammiego na międzynarodowych mistrzostwach seniorów był dwukrotny udział w mistrzostwach świata mikstów z drużyną Camerona Bryce’a, w której był drugim. W 2015 Szkoci zajęli 9. miejsce, w 2016 reprezentacja wywalczyła brązowy medal.
Od 2018 drużyna Bruce’a Mouata, w której Lammie gra na pozycji drugiego, jest czołowym szkockim zespołem, reprezentującym Szkocję na imprezach międzynarodowych rangi mistrzowskiej. Zdobyła ona mistrzostwo kontynentu na Mistrzostwach Europy 2018 oraz uczestniczyła na trzech kolejnych mistrzostwach świata, zajmując następujące miejsca:
Reprezentacja Wielkiej Brytanii.
Uczestnik Zimowych Igrzyskach Olimpijskich 2022, na których z drużyną Bruce’a Mouata wywalczył srebrny medal.

</doc>
<doc id="5066871" url="https://pl.wikipedia.org/wiki?curid=5066871" title="Kościół św. Barbary w Kokoszkowach">
Kościół św. Barbary w Kokoszkowach

Kościół św. Barbary – zabytkowa, rzymskokatolicka świątynia parafialna we wsi Kokoszkowy. Jedyna zachowana świątynia joannicka na Pomorzu.
Historia.
Kamienno-ceglany kościół wzniesiono w XIII wieku. Parafię powołali w 1305 roku sprowadzeni do Starogardu Gdańskiego joannici. W 1653 król Jan II Kazimierz przekazał parafię dominikanom z Tczewa, którzy posiadali ją do 1827, kiedy przeszła w ręce diecezji chełmińskiej z siedzibą w Pelplinie.
Architektura.
Świątynia jednonawowa, składa się z prostokątnej nawy oraz węższego od niej, dostawionego od wschodu, prezbiterium, do którego od północy dobudowana jest zakrystia. Od zachodu w kościół wbudowana jest drewniana wieża.
Wyposażenie.
We wnętrzu świątyni znajduje się m.in.:

</doc>
<doc id="5066873" url="https://pl.wikipedia.org/wiki?curid=5066873" title="Ruch lotniskowy">
Ruch lotniskowy

Ruch lotniskowy – oznacza wszelki ruch na polu manewrowym lotniska i ruch wszystkich statków powietrznych wykonujących loty w sąsiedztwie lotniska.
Statek powietrzny wykonujący loty w sąsiedztwie lotniska oznacza m.in. statek wchodzący w krąg nadlotniskowy lub go opuszczający.

</doc>
<doc id="5066876" url="https://pl.wikipedia.org/wiki?curid=5066876" title="Zespół DIRA">
Zespół DIRA



</doc>
<doc id="5066877" url="https://pl.wikipedia.org/wiki?curid=5066877" title="Stacja lotnicza">
Stacja lotnicza

Stacja lotnicza – oznacza stację naziemną ruchomej służby lotniczej.
W pewnych przypadkach stacja lotnicza może być umieszczona np. na pokładzie statku wodnego lub na platformie morskiej.

</doc>
<doc id="5066878" url="https://pl.wikipedia.org/wiki?curid=5066878" title="DIRA">
DIRA



</doc>
<doc id="5066880" url="https://pl.wikipedia.org/wiki?curid=5066880" title="Owen Churchill">
Owen Churchill

Owen Porter Churchill (ur. 8 marca 1896 w Los Angeles, zm. 12 listopada 1985 w Los Angeles) – amerykański żeglarz sportowy, medalista olimpijski.
Podczas letnich igrzysk olimpijskich w Los Angeles (1932) zdobył, wspólnie z Williamem Cooperem, Carlem Dorseyem, Johnem Biby, Robertem Suttonem, Pierpontem Davisem, Alanem Morganem, Alphonse'em Burnandem, Thomasem Websterem, Johnem Huettnerem, Richardem Moore'em i Kennethem Careyem, złoty medal w żeglarskiej klasie 8 metrów.
Urodzony w zamożnej rodzinie Owen Churchill był wiodącą postacią w amerykańskim środowisku żeglarskim przez ponad 50 lat. Jego matka podarowała mu łódź, aby odwieść go od pasji do lotnictwa. Po ukończeniu Uniwersytetu Stanforda w 1919 wygrał swój pierwszy duży wyścig, zdobywając trofeum "San Diego Thomas Lipton". Od tego czasu odniósł wiele sukcesów, ale na olimpijski debiut musiał czekać do 1928, kiedy amerykańscy żeglarze po raz pierwszy wystąpili na igrzyskach olimpijskich. Brał udział w trzech olimpiadach (IO 1928 – 6. miejsce, IO 1932 – złoty medal, IO 1936 – 10. miejsce) i został pierwszym Amerykaninem, który trzykrotnie żeglował na olimpiadach. W 1932 jego jacht, "Angelita", bez problemu zdobył złoty medal, pokonując czterokrotnie Kanadyjczyków – jedynych rywali w klasie 8 metrów. Churchill był kapitanem amerykańskich drużyn żeglarskich we wszystkich trzech występach olimpijskich, a później zasiadał w międzynarodowym jury na igrzyskach w 1952. Po rozczarowującym występie na igrzyskach olimpijskich w 1936 wydzierżawił wyspę Tahiti i spędził na niej dwa lata, obserwując oraz udoskonalając stosowane do nurkowania przez tubylców prymitywne płetwy. Dostrzegł komercyjne możliwości płetwy pływackiej i przeniósł pomysł do Stanów Zjednoczonych, gdzie jego „wynalazek” odniósł ogromny sukces komercyjny.
Owen Churchill obracał się w środowisku mistrzów sportu oraz gwiazd filmowych. Poślubił aktorkę Normę Drew, która grała we wczesnych filmach Flipa i Flapa. Jego córka, Antonia, również uprawiała żeglarstwo i reprezentowała Stany Zjednoczone na olimpiadzie w Berlinie w 1936, w klasie 8 metrów.

</doc>
<doc id="5066882" url="https://pl.wikipedia.org/wiki?curid=5066882" title="Wuling Dragon">
Wuling Dragon

Wuling Dragon – samochód osobowo-dostawczy typu mikrovan klasy najmniejszej produkowany pod chińską marką od Wuling w latach 1990 – 2009.
Historia i opis modelu.
Wuling Dragon trafił do produkcji na początku lat 90. XX wieku jako nowa generacja taniego, niewielkiego samochodu dostawczo-osobowego z jednobryłowym nadwoziem i silnikiem umieszczonym pod przednim rzędem siedzeń. Podobnie jak w przypadku poprzednika, modelu LZ 110, chiński producent nabył licencję od japońskiego Mitsubishi, tworzą bliźniaczą konstrukcję wobec modelu Minicab.
Gama nadwoziowa Wulinga Dragona złożyła się zarówno z dostawczego, jak i osobowego mikrovana z przesuwanymi tylnymi drzwiami, jak i pickupa lub podwozia do zabudowy z dwudrzwiową lub czterodrzwiową kabiną pasażerską. W zależności od rodzaju nadwozia, Wuling Dragon był oferowany na rynku chińskim z różnymi kodami fabrycznymi nadwozia w ramach serii "LZW".
Samochód oferowany był w trzech wariantach silnikowych, z czego wszystkie były czterocylindrowymi jednostkami napędowymi o niewielkiej pojemności: 0,8l, 1,0l oraz 1,1l. 
Lifting.
W 2003 roku Wuling Dragon przeszedł obszerną restylizację nadwozia, zyskując nowy wygląd przedniej części nadwozia z bardziej agresywnie stylizowanymi reflektorami i przemodelowanymi zderzakami, a także nowymi wkładami lamp tylnych. Pas przedni stał się bardziej wysunięty, a na lokalnym rynku pojazd zyskał przydomek Wuling Xingwang.
Sprzedaż.
Poza rynkiem chińskim, dla którego Wuling Dragon został opracowany i gdzie był sprzedawany, na początku lat dwutysięcznych XXI wieku samochód był importowany i sprzedawany w Stanach Zjednoczonych i Kanadzie przez przedsiębiorstwo Marathon.
W zależności od rynku, samochód nosił w Ameryce Północnej nazwy Marathon Wuling Dragon (USA) lub Marathon Mini Truck (Kanada). Samochód oferowano zarówno w wersji furgon, jak i pickup.

</doc>
<doc id="5066884" url="https://pl.wikipedia.org/wiki?curid=5066884" title="Ruchoma służba lotnicza">
Ruchoma służba lotnicza

Ruchoma służba lotnicza – oznacza służbę telekomunikacyjną między naziemnymi stacjami lotniczymi a lotniczymi stacjami pokładowymi lub między lotniczymi stacjami pokładowymi, w której mogą uczestniczyć także stacje jednostek ratunkowych.
W służbie tej mogą również współdziałać awaryjne radiolatarnie wskazujące miejsce położenia na częstotliwościach przeznaczonych do stosowania w sytuacjach zagrożenia i awaryjnych.

</doc>
<doc id="5066893" url="https://pl.wikipedia.org/wiki?curid=5066893" title="Pokładowy system zapobiegania kolizjom">
Pokładowy system zapobiegania kolizjom

Pokładowy system zapobiegania kolizjom (ang. "airborne collision avoidance system – ACAS") – oznacza system pokładowy statku powietrznego oparty na wykorzystaniu sygnałów transpondera wtórnego radaru dozorowania (SSR), który działa niezależnie od wyposażenia naziemnego i zapewnia pilotowi informacje o potencjalnym zagrożeniu kolizją ze statkami powietrznymi wyposażonymi w transpondery SSR;.

</doc>
<doc id="5066896" url="https://pl.wikipedia.org/wiki?curid=5066896" title="Blake Mott">
Blake Mott

Blake Mott (ur. 21 kwietnia 1996 w Caringbah) – australijski tenisista.
Kariera tenisowa.
W przeciągu kariery wygrał jeden singlowy turniej rangi ATP Challenger Tour. Ponadto zwyciężył w dwóch singlowych turniejach rangi ITF.
W 2017 roku zadebiutował w imprezie Wielkiego Szlema podczas turnieju Australian Open w grze pojedynczej. Po wygraniu trzech meczach w kwalifikacjach odpadł w pierwszej rundzie turnieju głównego po porażce z Richardem Gasquetem.
Najwyżej sklasyfikowany w rankingu gry pojedynczej był na 220. miejscu (12 czerwca 2017), a w klasyfikacji gry podwójnej na 991. pozycji (23 maja 2016).

</doc>
<doc id="5066902" url="https://pl.wikipedia.org/wiki?curid=5066902" title="ACAS">
ACAS



</doc>
<doc id="5066906" url="https://pl.wikipedia.org/wiki?curid=5066906" title="Ojo Guareña">
Ojo Guareña

Ojo Guareña – jaskinia krasowa w Hiszpanii, w Górach Kantabryjskich.
W jaskini znajdują się rozległe ciągi obszernych korytarzy.
Ojo Guareña jest systematycznie eksplorowana od 1956 r.

</doc>
<doc id="5066908" url="https://pl.wikipedia.org/wiki?curid=5066908" title="Jerzy Grygorczuk">
Jerzy Grygorczuk

Jerzy Stanisław Grygorczuk (ur. 19 kwietnia 1949 w Warszawie) – polski naukowiec i konstruktor, doktor inżynier. Specjalista do spraw mechaniki, robotyki i tribologii kosmicznej. Wieloletni pracownik Centrum Badań Kosmicznych Polskiej Akademii Nauk. Założyciel spółki Astronika i obecnie kierownik jej działu badawczo-rozwojowego.
Życiorys.
W 1972 ukończył studia inżynierskie, a w 1973 studia magisterskie na Wydziale Mechaniki Precyzyjnej Politechniki Warszawskiej. 1 czerwca 2010 uzyskał stopień doktora nauk technicznych na Wydziale Mechanicznym Energetyki i Lotnictwa PW za rozprawę "Kluczowe problemy projektowania, modelowania i aplikacji autopenetratora kometarnego MUPUS", której promotorem był prof. Paweł Pyrzanowski. 
Staż studencki odbył w Przedsiębiorstwie Państwowym „Polskie Nagrania Muza”. W latach 1973–1977 zatrudniony w Zakładzie Doświadczalnym „Techpan” w Instytucie Podstawowych Problemów Techniki PAN jako inżynier mechatronik. W latach 1977–2010 główny inżynier, od 2010 do 2017 kierownik Laboratorium Mechatroniki i Robotyki Satelitarnej w CBK PAN. W latach 1980–1981 przebywał na stażu w Space Physics Research Laboratory na Uniwersytecie Michigan w Ann Arbor, zaś w latach 1988–1989 w w Kirunie. Członek Komitetu Badań Kosmicznych i Satelitarnych przy Prezydium PAN w kadencji 2019–2022. 
27 maja 1992 założył indywidualną działalność gospodarczą pod firmą GRYTECH – jedno z pierwszych prywatnych przedsiębiorstw w polskim sektorze kosmicznym. Od 5 kwietnia 2013 wspólnik i członek oraz wiceprezes Zarządu Astronika Sp. z o.o., odpowiedzialny za prace badawczo-rozwojowe. Od 1 maja 2015 do 30 kwietnia 2020 członek Rady Polskiej Agencji Kosmicznej jako przedstawiciel polskiego przemysłu kosmicznego.
Uczestniczył w przygotowaniu ponad 30 misji kosmicznych, głównie międzynarodowych, prowadzonych przez Interkosmos, Europejską Agencję Kosmiczną (ESA) i amerykańską Narodową Agencję Aeronautyki i Przestrzeni Kosmicznej (NASA). Od 2018 członek zespołu naukowo-badawczego misji InSight.
Projekty i konstrukcje.
Twórca penetratorów, manipulatorów robotycznych i innych urządzeń eksplorujących podpowierzchniowo ciała niebieskie. 
W latach 1988–1989 zaprojektował spektrometry TICS oraz MATE, umieszczone na szwedzkim satelicie .
W latach 1997–2001 rozwinął konstrukcję penetratora gruntu, pracującego w warunkach mikrograwitacji, dla instrumentu Multi-Purpose Sensors for Surface and Subsurface Science (MUPUS), wysłanego na kometę w ramach misji Rosetta. W ramach współpracy CBK PAN z Instytutem Badań Kosmicznych Rosyjskiej Akademii Nauk, kierował projektem mechanizmu Chomik, mającego pobrać próbki w ramach misji Fobos-Grunt. Od 2013 współtworzył mechanizm wbijający Kret, stanowiący część instrumentu HP3 Niemieckiej Agencji Kosmicznej (DLR), wysłany na Marsa w ramach misji InSight.
Konstruktor wielu komponentów satelitów, takich jak: mechanizmy blokujące podczas startu rakiet, elementy optomechaniczne spektrometrów czy ultralekkie rozwijane anteny radiowe oraz wysięgniki. 
Pionier stosowania technologii ultralekkich taśm zwijanych w polskich urządzeniach kosmicznych, takich jak: antena RABBER (40 MHz), trzykrotnie wystrzelona w 1998 na indyjskich rakietach MR-500, czy wysięgnik odpowiadający za posadowienie instrumentu MUPUS na powierzchni komety, wystrzelony w 2004 r.. 
W latach 2011–2021 nadzorował opracowanie kluczowych instrumentów dla szwedzkiego eksperymentu fal radiowych i plazmowych Radio &amp; Plasma Wave Investigation (RPWI) w ramach europejskiej misji JUICE. Są to cztery wysięgniki Langmuir Probe Plasma Wave Instrument (LP-PWI), odpowiedzialne za precyzyjne umiejscowienie czujników potencjału plazmy względem satelity, oraz system antenowy Radio Wave Instrument (RWI) do pomiarów pola elektromagnetycznego Jowisza i jego księżyców.
Jest autorem i współautorem dziesięciu patentów.
Odznaczenia i wyróżnienia.
W 2017 r. został odznaczony Złotym Krzyżem Zasługi.
Publikacje.
Autor i współautor około 60 publikacji, w tym:

</doc>
<doc id="5066911" url="https://pl.wikipedia.org/wiki?curid=5066911" title="Klaudia Bułgakow">
Klaudia Bułgakow

Klaudia Bułgakow (ur. 1982 w Warszawie) – polska paralotniarka. W 2013 roku została mistrzynią świata na XIII Paralotniowych Mistrzostwach Świata. Wielokrotna mistrzyni Polski wśród kobiet.
Życiorys.
Uprawiała łyżwiarstwo figurowe, tenis i narciarstwo. Latać na paralotni zaczęła w 1999 roku. W zawodach startuje od 2000 roku. W 2005 roku została powołana do kadry narodowej. W latach 2011–2021 była mistrzynią i wicemistrzynią Polski w paralotniarstwie. W 2013 roku wygrała XIII Paralotnicze Mistrzostwa Świata w Sopocie w Bułgarii. W latach 2010–2011 prezydent Womens Paraglding Association. Jest członkinią Warszawskiego Klubu Paralotniowego „Tęcza”. Pisała artykuły do wydawanego w latach 2011–2019 czasopisma paralotniarskiego "Vario". Ukończyła kurs instruktorski w Salzburskim Związku Instruktorów Narciarstwa i Snowboardu i od 2000 roku pracowała jako instruktor w szkołach narciarskich w Austrii i Szwajcarii.
Jest absolwentką teologii na Akademii Teologicznej w Warszawie. Studiowała na Wydziale Teologicznym Uniwersytetu w Bernie w Szwajcarii.
W 2019 roku Martin Smekal nakręcił o niej film dokumentalny "You never know""." Zdjęcia do filmu powstawały w okresie 4 lat, a autorzy towarzyszyli Bułgakow w lotach na całym świecie.

</doc>
<doc id="5066913" url="https://pl.wikipedia.org/wiki?curid=5066913" title="Pomnik żołnierzy 13 Armii Radzieckiej w Wodnicy">
Pomnik żołnierzy 13 Armii Radzieckiej w Wodnicy

Pomnik żołnierzy 13 Armii Radzieckiej w Wodnicy – pomnik poświęcony sowieckim żołnierzom 13 Armii Ogólnowojskowej poległym podczas walk nad Odrą, w tym podczas zdobywania niemieckiej twierdzy w Ścinawie (1945 rok), zlokalizowany w przysiółku Tarchalic, Wodnicy (województwo dolnośląskie, powiat wołowski), na terenie Parku Krajobrazowego Dolina Jezierzycy.
Obiekt w formie obelisku stoi naprzeciw lokalnej stadniny koni, przy drodze wojewódzkiej nr 340 ze Ścinawy do Wołowa. Upamiętnia żołnierzy Armii Czerwonej, którzy walczyli i polegli w dniach 23 stycznia – 2 lutego 1945 roku. Według inskrypcji na tablicy pamiątkowej pomnik wystawiło "społeczeństwo ziemi wołowskiej".
Inskrypcja brzmi:"Wieczna" 
"chwała" 
"żołnierzom"
"13 Armii"
"Radzieckiej"
"poległym"
"w walkach nad Odrą"
"23 • I • - 2 • II • 1945"
"Społeczeństwo"
"Ziemi Wołowskiej".Obok pomnika stoi drewniany krzyż z krucyfiksem.

</doc>
<doc id="5066914" url="https://pl.wikipedia.org/wiki?curid=5066914" title="Likomedes">
Likomedes

Likomedes, Lykomedes () – postać w mitologii greckiej, król Dolopów na wyspie Skiros.
Czasy jego panowania przypadały na okres wojny trojańskiej. Tetyda, chcąc uchronić swojego syna Achillesa przed udziałem w wyprawie przeciw Troi, w której zgodnie z przepowiednią miał zginąć, powierzyła go w opiekę Likomedesowi. Ten ukrył go w kobiecym przebraniu wśród swoich córek, odnaleźli go tam jednak Odyseusz i Diomedes. Podczas swojego pobytu u Likomedesa Achilles miał zakochać się w jego córce Dejdamei, która urodziła mu syna Neoptolemosa.
Postać Likomedesa pojawia się również w cyklu mitów o Tezeuszu. Pewnego razu miał ugościć u siebie ateńskiego herosa, jednak obawiając się utraty królestwa bądź też tocząc z nim jakiś spór o majątek, zaprowadził Tezeusza na klif i strącił go do morza.
Reinterpretacje.
Pobyt Achillesa w gościnie u Likomedesa i jego relacje z jego córkami jest tematem utworu dramatycznego Artura Marii Swinarskiego „Achilles i panny. Komedia pozornie cyniczna w trzech aktach”.

</doc>
<doc id="5066916" url="https://pl.wikipedia.org/wiki?curid=5066916" title="Lykomedes">
Lykomedes



</doc>
<doc id="5066917" url="https://pl.wikipedia.org/wiki?curid=5066917" title="Copa Libertadores 2021">
Copa Libertadores 2021

Copa Libertadores 2021 – 62. edycja rozgrywek piłkarskich Copa Libertadores o miano najlepszej drużyny klubowej konfederacji CONMEBOL. Zwycięzca rozgrywek otrzyma prawo reprezentowania strefy CONMEBOL na Klubowych Mistrzostwach Świata, a także prawo występu w meczu o Recopa Sudamericana w roku 2022. Rozgrywki wygrała brazylijska drużyna Palmeiras.
Rozgrywki składają się z 3 części:
Podział miejsc.
47 miejsc w rozgrywkach zostało podzielonych przez CONMEBOL na poszczególne federacje w formacie:
Szczegółowy podział miejsc.
O tym, w jaki sposób drużyny w poszczególnych krajach zdobywają kwalifikacje, decydują związki krajowe.
Drużyny uczestniczące.
1 Biorąc pod uwagę, że sezon Primera División 2020 nie został zakończony przed etapem kwalifikacji do Copa Libertadores 2021 z powodu Pandemii COVID-19, 14 stycznia 2021 r. rada ligi Urugwajskiego Związku Piłki Nożnej zatwierdziła tymczasową modyfikacje kwalifikacji uruguwajskich drużyn. Ponieważ stowarzyszenia muszą formalnie poinformować CONMEBOL o drużynach, które wezmą udział w międzynarodowych turniejach przed rozpoczęciem zawodów, decyzje o niektórych międzynarodowych miejscach postąpiono na podstawie terminów ustalonych zgodnie z datami, na które zaplanowano poszczególne rundy Copa Libertadores.
Terminarz.
4 lutego 2021 r. CONMEBOL ogłosił zmianę terminu w kwalifikacjach.
Faza kwalifikacyjna.
I runda kwalifikacyjna.
Do startu w I rundzie kwalifikacyjnej uprawniono 6 drużyn, z czego 3 zostały rozstawione.
II runda kwalifikacyjna.
Do startu w II rundzie kwalifikacyjnej uprawniono 16 drużyn (3 z poprzedniej rundy), z czego 8 zostały rozstawione.
III runda kwalifikacyjna.
Do startu w III rundzie kwalifikacyjnej uprawniono 8 drużyn z poprzedniej rundy.
Faza grupowa.
Losowanie odbyło się 9 kwietnia w Luque w Paragwaju. Do startu w fazie grupowej uprawnione są 32 drużyny (w tym 4 zwycięzców III rundy kwalifikacyjnej oraz zwycięzca Copa Sudamericana z poprzedniego sezonu). W trakcie losowania zespoły zostały rozdzielone na 4 koszyki, następnie rozlosowane i podzielone na 8 grup po 4 drużyny każda. Do jednej grupy nie będą mogły trafić drużyny z tego samego koszyka i federacji, z wyjątkiem drużyn, które uzyskały awans z III rundy kwalifikacyjnej, ponieważ w momencie losowania nie były znane drużyny, które awansują z eliminacji.
Wszystkie zespoły zagrają ze sobą dwukrotnie – po 2 najlepsze z każdej grupy awansują do fazy pucharowej, drużyny z 3. miejsc otrzymają prawo gry w drugiej rundzie Copa Sudamericana.
Zasady ustalania kolejności w tabeli:
Faza pucharowa.
Od tej rundy aż do zakończenia turnieju obowiązuje system pucharowy według następujących zasad
Drużyny, które zajęły pierwsze miejsca w swoich grupach będą rozstawione w losowaniu z numerami 1-8, natomiast te z drugich miejsc będą nierozstawione i otrzymają numery 9-16. Podział numerów dokonany zostanie na podstawie wyników osiągniętych w fazie grupowej i na tej podstawie będą stworzone dwie oddzielne klasyfikacje: dla drużyn rozstawionych i nierozstawionych.

</doc>
<doc id="5066918" url="https://pl.wikipedia.org/wiki?curid=5066918" title="Copa Libertadores 2021/Faza grupowa">
Copa Libertadores 2021/Faza grupowa

Faza grupowa Copa Libertadores 2021 ma na celu wyłonienie 16 drużyn uprawnionych do gry w fazie pucharowej Copa Libertadores w sezonie 2021, a także 8 drużyn uprawnionych do startu w drugiej rundzie Copa Sudamericana 2021. Rozgrywki wystartowały 20 kwietnia 2021 roku, a zakończą się 27 maja tego samego roku. W każdej z grup, wszystkie zespoły muszą spotkać się ze sobą dwukrotnie, w systemie mecz-rewanż.
Uczestnicy.
Spośród 32 zakwalifikowanych zespołów, 28 miało zagwarantowany udział w fazie grupowej dzięki rezultatom osiągniętym w krajowych rozgrywkach ligowych. Pozostałe 4 drużyny zostały wyłonione w fazie kwalifikacyjnej.
Podział na koszyki.
O podziale na koszyki decydował ranking klubowy CONMEBOL. Przy podziale na koszyki uwzględniono jedynie drużyny, które miały zapewniony start w fazie grupowej, ponieważ losowanie grup odbyło się przed zakończeniem fazy kwalifikacyjnej. W pierwszym koszyku znalazło się siedem najwyżej sklasyfikowanych drużyn + ubiegłoroczny triumfator Copa Libertadores. Do drugiego koszyka trafił zwycięzca Copa Sudamericana 2020, natomiast w ostatnim koszyku umieszczono cztery najniżej sklasyfikowane ekipy plus miejsca dla czterech drużyn, które wygrały swoje dwumecze w decydującej fazie kwalifikacji.
Losowanie.
Losowanie odbyło się 9 kwietnia w Luque w Paragwaju. Do startu w fazie grupowej uprawnione są 32 drużyny (w tym 4 zwycięzców III rundy kwalifikacyjnej oraz zwycięzca Copa Sudamericana z poprzedniego sezonu). W trakcie losowania zespoły zostały rozdzielone na 4 koszyki, następnie rozlosowane i podzielone na 8 grup po 4 drużyny każda. Do jednej grupy nie będą mogły trafić drużyny z tego samego koszyka i federacji, z wyjątkiem drużyn, które uzyskały awans z III rundy kwalifikacyjnej, ponieważ w momencie losowania nie były znane drużyny, które awansują z eliminacji.
Terminarz.
Kolejne kolejki zostały rozegrane według następującego harmonogramu:
Grupy.
Zasady ustalania kolejności w tabeli:

</doc>
<doc id="5066919" url="https://pl.wikipedia.org/wiki?curid=5066919" title="Jana Mrakotova">
Jana Mrakotova



</doc>
<doc id="5066920" url="https://pl.wikipedia.org/wiki?curid=5066920" title="Jenny Synnove Hagemoen">
Jenny Synnove Hagemoen



</doc>
<doc id="5066921" url="https://pl.wikipedia.org/wiki?curid=5066921" title="Thórsmörk">
Thórsmörk



</doc>
<doc id="5066923" url="https://pl.wikipedia.org/wiki?curid=5066923" title="Matthew Barton">
Matthew Barton

Matthew Barton (ur. 18 grudnia 1991 w Sydney) – australijski tenisista.
Kariera tenisowa.
W przeciągu kariery wygrał jeden singlowy turniej rangi ATP Challenger Tour.
W 2013 roku zadebiutował w imprezie Wielkiego Szlema podczas turnieju Australian Open w grze podwójnej. Startując w parze z Johnem Millmanem dotarł do drugiej rundy turnieju.
W 2016 roku po wygraniu trzech meczach w kwalifikacjach awansował do turnieju głównego Wimbledonu. Po pokonaniu Albano Olivetti'ego dotarł do drugiej rundy turnieju, w której przegrał z Johnem Isnerem.
Najwyżej sklasyfikowany w rankingu gry pojedynczej był na 183. miejscu (10 października 2016), a w klasyfikacji gry podwójnej na 306. pozycji (18 marca 2013).

</doc>
<doc id="5066925" url="https://pl.wikipedia.org/wiki?curid=5066925" title="Jerzy Komar">
Jerzy Komar

Jerzy Komar herbu własnego – wojski wendeński w latach 1651-1664, starosta buciański w 1648 roku.
Był uczestnikiem antyszwedzkiej konfederacji powiatów: wiłkomierskiego, kowieńskiego i upickiego podczas pospolitego ruszenia w Kiejdanach 16 grudnia 1656 roku. Poseł na sejm 1662 roku z powiatu wileńskiego. 

</doc>
<doc id="5066937" url="https://pl.wikipedia.org/wiki?curid=5066937" title="Tunel Stromy">
Tunel Stromy

Tunel Stromy – jaskinia w Ojcowskim Parku Narodowym, w skale Sadłowa w orograficznie lewych zboczach wąwozu Koziarnia, który jest lewym odgałęzieniem Doliny Sąspowskiej. Znajduje się w obrębie wsi Sąspów w województwie małopolskim, w powiecie krakowskim, w gminie Jerzmanowice-Przeginia.
Opis jaskini.
Jaskinia Tunel Stromy znajduje się w odległości około 250 m od wylotu wąwozu Koziarnia do Doliny Sąspowskiej. Ma postać tunelu z kilkoma otworami. Dolny otwór jest największy. Ma południowo-wschodnią ekspozycję, szerokość 7 m i wysokość 4 m. Znajduje się za nim wznoszący się korytarz, który w połowie swojej długości jest częściowo przegrodzony skałami. Za przewężeniem z tych skał znajduje się salka, a w niej 4-metrowej wysokości komin zakończony górnym otworem. Główny korytarz z salki prowadzi do dwóch następnych otworów.
Nacieki w jaskini są bardzo ubogie, miejscami występują tylko niewielkie grzybki naciekowe. Namulisko jest piaszczysto-gliniaste, przy górnych otworach głównie próchniczne i przysypane nawianymi przez wiatr liśćmi.
S. Krukowski w profilu wybranego namuliska wyodrębnił 5 warstw. Znalazł w nich 28 zabytków krzemiennych, z których większość stanowiły odłupki i wióry. Wśród właściwych krzemiennych narzędzi znajdowały się: nieregularny i skręcony podtępiec, niekompletna forma zgrzebłowata, rylec węglowy boczny i drapacz. Wszystkie znalezione zostały w warstwie trzeciej, poniżej poziomu próchnicy holoceńskiej. Pochodzą ze środkowego paleocenu i neolitu. Na spodzie warstwy trzeciej S. Krukowski znalazł poroże jelenia szlachetnego.
Nieporozumienia w nazewnictwie jaskiń.
Tunel Stromy wraz z Jaskinią Sadlaną znajdują się obok siebie w tej samej skale Sadłowej. Było to przyczyną błędów w ich opisywaniu. W 1879 r. prowadził tu badania archeologiczne Ferdynand Römer. Podał, że w Jaskini Sadlanej znalazł 3 artefakty z kości, przekłuwacz kościany i fragment pochodzącej z Oceanu Indyjskiego muszli "Cyprea tigris", co miałoby świadczyć o dalekosiężnej wymianie handlowej. Uwaga Römera o niewielkim stopniu eksploracji Jaskini Sadlanej wskazuje jednak, że badał on jaskinię Tunel Stromy, gdyż namulisko w Jaskini Sadlanej zostało wcześniej w większości zniszczone. W 1919 r. w Tunelu Stromym prowadził badania archeologiczne Stefan Krukowski i on również jaskinię tę opisał jako Jaskinia Sadlana. Sporządzony przez niego rysunek profilu odpowiada przekrojowi Tunelu Stromego. O tym, że badał Tunel Stromy świadczą także inne szczegóły jego opisu, wszystkie dostępne źródła i weryfikacja terenowa.

</doc>
<doc id="5066950" url="https://pl.wikipedia.org/wiki?curid=5066950" title="Ice Seguerra">
Ice Seguerra

Ice Seguerra (dawniej Aiza Seguerra), właśc. Cariza Yamson Seguerra (ur. 17 września 1983 w Manili) – filipiński transpłciowy piosenkarz, gitarzysta, aktor filmowy i telewizyjny.
Początkowo popularność zyskał jako aktor, jako dziecko wystąpił w ponad 30 filipińskich filmach i programach telewizyjnych. W późniejszym okresie rozpoczął karierę muzyczną – jako wokalista popowy i gitarzysta.
Od 2014 roku identyfikuje się jako transpłciowy mężczyzna.

</doc>
<doc id="5066951" url="https://pl.wikipedia.org/wiki?curid=5066951" title="Aiza Seguerra">
Aiza Seguerra



</doc>
<doc id="5066953" url="https://pl.wikipedia.org/wiki?curid=5066953" title="Ruch lotniczy">
Ruch lotniczy

Ruch lotniczy – oznacza ruch wszystkich statków powietrznych podczas lotu oraz na polu manewrowym lotniska.

</doc>
<doc id="5066954" url="https://pl.wikipedia.org/wiki?curid=5066954" title="Mistrzostwa Azji i Strefy Pacyfiku w Curlingu 2019">
Mistrzostwa Azji i Strefy Pacyfiku w Curlingu 2019

Mistrzostwa Azji i Strefy Pacyfiku w Curlingu 2019 – turniej, który odbył się w dniach 2–9 listopada 2019 w chińskim Shenzhenie. Mistrzami Azji i Strefy Pacyfiku zostali południowi Koreańczycy, a mistrzyniami Chinki.
Chińska Republika Ludowa gościła mistrzostwa Azji i Strefy Pacyfiku w curlingu po raz czwarty (ostatni raz w 2013).
System rozgrywek.
Round Robin rozegrany został w systemie kołowym (każdy z każdym). Do fazy play-off awansowały cztery najlepsze drużyny. Faza play-off składała się z półfinałów, w których 1 drużyna po Round Robin zagrała z 4, a 2 drużyna po Round Robin z 3. Zwycięzcy półfinałów zagrali o mistrzostwo w finale, a przegrani w meczu o brązowy medal.
System ten obowiązywał zarówno w turnieju pań jak i panów.
Kobiety.
Reprezentacje.
"pogrubieniem oznaczono skipów."
Klasyfikacja końcowa.
"UWAGA: Po odwołaniu Mistrzostw Świata 2020 z powodu pandemii COVID-19, kwalifikacja przeszła na Mistrzostwa Świata 2021"
Mężczyźni.
Reprezentacje.
"pogrubieniem oznaczono skipów."
Klasyfikacja końcowa.
"UWAGA: Po odwołaniu Mistrzostw Świata 2020 z powodu pandemii COVID-19, kwalifikacja przeszła na Mistrzostwa Świata 2021"

</doc>
<doc id="5066957" url="https://pl.wikipedia.org/wiki?curid=5066957" title="Zbigniew Bożyczko">
Zbigniew Bożyczko

Zbigniew Bożyczko (ur. 22 października 1922 w Wilnie, zm. 8 marca 1977 we Wrocławiu) – polski prawnik, specjalista z zakresu prawa karnego i kryminologii, pracownik naukowy Uniwersytetu Wrocławskiego.
Życiorys.
Pochodził z rodziny robotniczej. W trakcie II wojny światowej był członkiem Armii Krajowej, a następnie służył w Ludowym Wojsku Polskim, które opuścił w 1953 roku w stopniu kapitana. Jeszcze w trakcie służby wojskowej rozpoczął studia prawnicze na Wydziale Prawa Uniwersytetu Wrocławskiego.
W 1960 roku obronił pracę doktorską pt. "Kradzież kieszonkowa i jej sprawca", przygotowaną pod kierunkiem prof. Witolda Świdy. W 1968 roku habilitował się na podstawie rozprawy pt. "Kradzież z włamaniem i jej sprawca," po czym został kierownikiem Katedry Kryminalistyki. W 1975 roku uzyskał tytuł profesora nadzwyczajnego. W swoich badaniach naukowych stosował metodę obserwacji uczestniczącej, poznając blisko środowisko kryminalne i analizując szczegółowo sposób działania zawodowych sprawców przestępstw. Był promotorem w dwóch przewodach doktorskich.
Aktywnie uczestniczył w życiu społecznym i politycznym, będąc członkiem Polskiej Zjednoczonej Partii Robotniczej (pełnił m.in. funkcję sekretarza komitetu dzielnicowego oraz komitetu zakładowego) oraz Związku Bojowników o Wolność i Demokrację.
Był żonaty, miał córkę i syna (Ryszarda - trenera piłkarskiego, ur. 1950, zm. 2008). Został pochowany na Cmentarzu Osobowickim we Wrocławiu.

</doc>
<doc id="5066959" url="https://pl.wikipedia.org/wiki?curid=5066959" title="Katerina Angelaki-Rouk">
Katerina Angelaki-Rouk

Katerina Angelaki-Rouk (, ur. w lutym 1939 w Atenach, zm. 20 stycznia 2020) – grecka poetka i tłumaczka.
Życiorys.
Urodziła się w lutym 1939 roku w Atenach w rodzinie prawnika Janisa Angelakisa i Eleni z domu Stamaki. Jej ojcem chrzestnym był Nikos Kazandzakis, który zachęcił ją do publikacji pierwszego wiersza na łamach magazynu literackiego, gdy miała 17 lat. Studiowała angielski, francuski i rosyjski w Atenach, Nicei i Genewie. Jej debiutancki tomik poetycki ukazał się w 1963 roku. W tym samym roku wyszła za mąż za Anglika, uczonego Rodneya Rooke’a. Jej drugi tomik opublikowano w 1971 roku, od tego czasu jej twórczość zaczęła się ukazywać regularnie.
Należała do najważniejszych poetów drugiej powojennej generacji, zaliczana bywa do „pokolenia roku siedemdziesiątego”, choć zadebiutowała wcześniej, niż większość do niej zaliczanych literatów. Centralne miejsce w jej twórczości zajmowały rozważania nad ciałem: czy pozwala ono zrozumieć istotę świata, czy raczej utrudnia ten proces. Opisywała cielesność odczuć, fizyczność była także ważna w jej procesie twórczym. Według Michała Bzinkowskiego częstymi motywami w jej poezji były „pytania egzystencjalne, poszukiwanie głębszej istoty rzeczy poprzez fizyczność”. Jej postrzeganie samotności jako głębszego, ontologicznego stanu istnienia, wyróżniało ją na tle współczesnej literatury greckiej.
Opublikowała przeszło 20 tomików poetyckich, jej wiersze zostały przełożone na kilkanaście języków. Po polsku jej wiersze ukazały się w antologiach "Poetyki miłości: wybór wierszy współczesnych poetek greckich" (1985), "Ciało z grzechu: greckie wiersze miłosne" (1990), "O, Święty grzechu: greckie wiersze miłosne" (1996), w tłumaczeniu Marii Ganaciu i Stanisława Srokowskiego. Angelaki-Rouk była również cenioną tłumaczką z języka angielskiego i rosyjskiego. Przetłumaczyła na grecki dzieła takich autorów, jak Saul Bellow, Iosif Brodski, Derek Walcott, Wasilij Grossman, Michaił Lermontow i Aleksander Puszkin. Została wyróżniona m.in. grecką Państwową Nagrodą Poetycką (1985), nagrodą Akademii Ateńskiej (2000) oraz Prix Hensch miasta Genewy (1962).
Zmarła 20 stycznia 2020 roku.

</doc>
<doc id="5066962" url="https://pl.wikipedia.org/wiki?curid=5066962" title="Kwenowie">
Kwenowie

Kwenowie – fińska mniejszość etniczna w Norwegii.
Etymologia nazwy.
Mianem Kwenów w średniowieczu opisywano ludzi pochodzenia fińskiego, którzy mieszkali na północnych i wschodnich wybrzeżach Zatoki Botnickiej. Etymonologię nazwy ludu wywodzi się do fińskich słów "kainu(u)" oraz "Kainuunmaa", niemniej to drugie nie dotyczy przynależności etnicznej czy pochodzenia, a określa teren wilgotny, nisko położony. Hans Kr. Eriksen przywołuje etymologię słowa Kwen, które powstało w wyniku nieporozumienia: słowu blisko do dopełniacza staronorweskiego wyrazu "kona" – kobieta (dopełniacz liczby mnogiej: "kvenna"). Stąd przekonanie, że Kwenowie wywodzą się z plemienia amazonek. Przyjęte powszechnie tłumaczenie pochodzenia słowa odnosi się do fińskiego "kainulainen", oznaczającego mieszkańca terenów równinnych nad Zatoką Botnicką.
Historia.
Pochodzenie.
Pierwsze wzmianki o Kwenach pojawiają się w kronikach z IX w., m.in. w relacji Ottara, spisanej na dworze króla Alfreda z Wessex pod koniec wieku. W języku nordyckim określano ich jako "kvenir" lub "kvænir", w staroangielskim jako "cwenas". Informacje o Kwenach pojawiają się też w sagach autorstwa Snorriego Sturlusona.
W średniowieczu lud Kwenów doznał rozpadu zapoczątkowanego ekspansją Karelów ok. 1100, a zakończonego, gdy Szwedzi wyznaczyli granice swojego państwa na północnym wschodzie. Stało się to po zawarciu pokoju w Nøteborgu w 1323. W XVI w. do Finnskogene w krainie Østlandet na południowym wschodzie Norwegii przybyła grupa ludności fińskiej, którą określano mianem Kwenów. Według Hansa Kr. Eriksena nie można mylić tych dwóch grup. Kwenowie to ludność o korzeniach w Finlandii lub północnej Szwecji, która zamieszkuje Nordkalotten. Mianem Kwenów nie można nazywać Finów przybyłych do Østlandet.
Osadnictwo w Norwegii.
W pierwszych spisach ludności prowadzonych dla celów podatkowych w 1520 i później pojawiają się pojedynczy Kwenowie. Nie zajmowali zwartego obszaru. Prawdopodobnie byli to fińscy emigranci, którzy szukali pracy przy sezonowych połowach ryb na wybrzeżu północnej Norwegii, w fiordach albo rzekach. Kwenowie byli zręcznymi i pracowitymi rolnikami, wielu było cenionymi rzemieślnikami (kowale, stolarze, smolarze), więc byli cenieni przez rząd norweski. Regularna migracja Kwenów do północnej Norwegii miała miejsce dopiero w I poł. XVIII w. i przebiegała falami.
Einar Niemi wydzielił trzy etapy fińskiej emigracji do Norwegii:
W pierwszym etapie imigranci osiedlali się głównie w regionach Finnmark i Nord-Troms z powodu możliwości uprawy ziemi. Powstały osady: Tanadalen, Porsanger, Alta, Kvænangen, Nordreisa i Lyngen. Przyczyną migracji była III wojna północna (1700–1721), Finowie uciekali z wojska carskiego lub emigrowali z powodu głodu. Migracje ułatwiało to, że granica między Norwegią i Szwecją aż do Varanger została ustalona dopiero w 1751, a dalej na wschód w 1826.
Tereny zajmowane przez Kwenów były zasiedlone już przez Norwegów i Saamów. Zdarzały się małżeństwa pomiędzy Saamami i Kwenami. Od I poł. XVIII w. wśród Kwenów dominowali mężczyźni w średnim wieku. W świetle danych z 1740 ok. 8% kwenów przybyło do Norwegii ze Szwecji lub Finlandii z żoną, zaś 39% poślubiło kobiety Saamu. Kwenowie przejęli wiele cech od Saamu. Stali się dwujęzyczni, utrzymywali się z rybołówstwa, nosili ubrania i używali rzeczy uważanych za saamskie, ale lepiej od Saamu uprawiali ziemię.
W XIX w. korzystne warunki gospodarcze sprawiały, że nastąpiła kolejna fala migracji Kwenów. Do Norwegii przyciągały ich możliwości uprawy ziemi i rybołówstwo, ale też rozwijający się przemysł wydobywczy, m.in. kopalnia miedzi w Kåfjord w Alcie w 1826. Łączenie pracy na roli z praca w kopalni nie było rzadkością. Do urbanizującego się regionu przyjeżdżali służący, robotnicy, rzemieślnicy i kupcy, a wykształceni zatrudniali się w administracji. W II poł. XIX w. do migracji skłaniała możliwość podjęcia pracy przy budowie dróg i linii kolejowych. Przyjazdy do północnej Norwegii najczęściej kończyły się trwałym osadnictwem Kwenów. Według spisu powszechnego z 1845 w obecnym hrabstwie Troms zarejestrowano ok. 1000 Kwenów. W Finnmark było ich ok. 1700 (13% ludności). Do 1875 liczba Kwenów wzrosła do 3500 w Troms (8% ludności) i 5800 w Finnmark (25% ludności). W niektórych miejscowościach odsetek Kwenów był znacznie wyższy. Szczególnie rozległa była osada Kwenów w Vadsø. W latach 70. XIX w. Kwenowie stanowili tam ok. 60% mieszkańców.
Po II wojnie światowej czynnikiem decydującym o migracji był ten ekonomiczny. Imigracja zarobkowa o charakterze sezonowym skutkowała stałym osadnictwem. W Norwegii, szczególnie latem przy połowie ryb, potrzebna była siła robocza. Jednocześnie północna Finlandia napotkała trudności w rozwoju z powodu transformacji rolnictwa i leśnictwa.
Liczebność i rozmieszczenie w Nowergii.
Istnieją różne kryteria przynależności do Kwenów, więc nierzadko trudno określić ich liczebność. Pomocne są spisy ludności, ale według Bjørnara Seppoli mogą być mylące. Przykładowo w 1930 zarejestrowano 8215 Kwenów w Troms i Finnmarku, natomiast w 1950 było ich tylko 1 724. Mogło to być związane z dążeniem władz norweskich do eliminacji kultury i języka Kwenów w duchu nacjonalizmu norweskiego. Poza tym od XIX w. Kwenowie kojarzeni byli z obcymi, dawniej z carską Rosją, pod panowaniem której była Finlandia, postrzegana jako zagrożenie dla młodego państwa norweskiego.
W celu ustalenia liczebności Kwenów Bjørnar Seppola zaproponował następujące kryteria:
Według pierwszego kryterium 1 500–2 000 osób w Norwegii używa języka kweńskiego w komunikacji z innymi Kwenami. Potwierdziły to badania z lat 80. XX w. Przyjmując za wiodące drugie kryterium, ustalić można, że liczba Kwenów według danych Związku Kwenów Norweskich z 1994 r. to 5–7 tys. osób. Związek Kwenów Norweskich wskazuje, biorąc pod uwagę trzecie kryterium, 10–15 tys. Kwenów. Biorąc pod uwagę czwarte kryterium, warto wskazać, że 18 217 mieszkańców Finnmarku w wieku 20–62 lat w okresie 1988–1992 podało, że dwoje lub więcej dziadków jest/było pochodzenia fińskiego. W Troms prawdopodobnie było ok. 11 tys. takich osób.
Tradycyjne osadnictwo kweńskie obejmuje północne Troms i Finnmark. W północnym Troms wyróżnia się miejscowość Skibotn, gminy Nordreisa i Kvenangen, natomiast w zachodnim Finnmarku gminy Alta i Porsanger z wioskami Lakselv i Børselv. We wschodnim Finnmarku ważną rolę pełnią wioski Bugøynes, Neiden i Pasvik w południowym Varanger. Po północnej stronie fiordu Varanger wskazuje się na Vestre Jakobselv, Vadsø i Skallelv. Kwenowie mieszkają też w Tana. Dawniej w Vardø mieszkało wielu Kwenów, ale ich liczebność spadła.
Tożsamość.
Język i kultura.
W trzymaniu odrębności języka kweńskiego, należącego do ugrofińskiej grupy językowej, pomogła religia. Kwenowie byli Laestadianami. Duchowni kładli nacisk na używanie języka ojczystego w liturgii, nauczaniu i modlitwie, także wielu księży luterańskich spoza ruchu Laestadian popierało prawo Kwenów do nauczania religii w ich języku ojczystym.
W II poł. XIX w. władze Norwegii prowadziły wobec Saamów i Kwenów aktywną politykę narodową. W niektórych miejscach fiński był nauczany do 1936, ale jego użycie gwałtownie spadło. Silny nurt nacjonalistyczny, hasło „jeden naród – jeden naród – jeden język” i wynikającego z tego postawy rasistowskie nie przyczyniały się do pielęgnowania języka Kwenów, którzy byli postrzegani jako zagrożenie, ponieważ mieszkali na terenach graniczących z Finlandią, która w latach 1809–1917 była Wielkim Księstwem w carskiej Rosji. W pewnym momencie władze norweskie zakazały używania języka kweńskiego i fińskiego w szkołach i kościołach. Ustawa o sprzedaży ziemi z 1902 objęła Kwenów i Samów, ustalono, że tylko osoby posługujące się językiem norweskim mogą kupować ziemię. Przepis ten rzadko był przestrzegany, ale przyczynił się do stygmatyzacji mniejszości etnicznych w Norwegii. Stąd też wielu Kwenów i Saamu zaprzeczało swojej tożsamości albo ją ukrywało.
Język i kultura Kwenów przetrwały do II wojny światowej w większości kweńskich osad w północnej Norwegii. Zakaz fińskiego jako języka nauczania zniesiono w końcu lat 60. XX w., w szkołach podstawowych dopiero w 1980.
Rewitalizacja.
W latach 80. XX w. nastąpił renesans kultury kweńskiej, do czego, według Teemu Ryymin, przyczyniły się: pozytywne postrzeganie odrębności etnicznej zgodnie z trendami światowymi, napływ emigrantów z Finlandii do północnej Norwegii po II wojnie światowej oraz rozwój organizacji społecznych, które zakładali Finowie i Saamowie, a Kwenowie mogli nimi zainspirować. Podstawowym impulsem był rozwój poczucia własnej tożsamości oraz odrębności etnicznej.
Istnieje Związek Kwenów Norweskich i wydawana jest gazeta „Ruijan Kaiku” z podtytułem „Kweńsko – fińska gazeta w Norwegii”. Niemniej publikowane teksty nie informują, jak Kwenowie określają własną tożsamość. Co więcej, obywatele Nowergii pochodzenia fińskiego używają różnych określeń na siebie samych. Informatorzy, z którymi rozmawiała Sigrid Skarstein, identyfikują się jako Norwegowie oraz mieszkańcy Finnmarku. Mówią o sobie także jako o Kwenach lub potomkach fińskich imigrantów. Współcześnie tożsamość etniczna Kwenów jest opcjonalna, płynna. Niektórzy podkreślają rozdźwięk między własną przynależnością państwową (norweską) a etniczną (kweńską).
W badaniach Bjørna Olava Medgarda prowadzonych w Vadsø uwidoczniły się różne sposoby identyfikacji etnicznej:
Oprócz Związku Kwenów Norweskich i trójjęzycznego miesięcznika „Ruijan Kaiku” wśród inicjatyw mających na celu podkreślanie istnienia kultury kweńskiej warto wymienić czasopismo naukowe „Arina”. Na Uniwersytecie w Tromsø odbywa się kurs języka kweńskiego, trwają prace nad ustaleniem podstaw języka w formie pisanej. Istnieje też Kweński Instytut w Børselv. Na początku XXI w. w Norwegii zaczął działać Ośrodek Kultury Kweńskiej, którego zadaniem jest dbanie o promocję dziedzictwa Kwenów. Co roku w gminie Nordreisa organizowany jest festiwal Baaski poświęcony kulturze kweńskiej, a w Oslo w kwietniu obywa się tydzień Kwenów. W programie są konferencje, spotkania literackie, warsztaty o kulturze i języku Kwenów. Co tydzień w radio nadawana jest 12-minutowa audycja z języku kweńskim. Język kweński jest nauczany jako język na poziomie B lub C w kilku szkołach średnich w północnej Norwegii. W 1996 zyskał status drugiego języka w wioskach Kwenów na północy kraju, w Troms i Finnmark. Pamięć o Kwenach, ich kulturę i język pielęgnują Instytut Kweński (Narodowe Centrum Języka i Kultury Kweńskiej), Vadsø museum – Ruija kvenmuseum w Vadsø, Centrum Językowe Storfjord, Norweskie Stowarzyszenie Kobiet – Ruijan Kveeniliitto założone w 1987 (zaangażowane m.in. w wydawanie miesięcznika „Ruijan Kaiku”) i Federacja Norwesko-Fińska (Norjalais-Suomalainen Liitto).
W 2020 na Wydziale Prawa i Nauk Społecznych Uniwersytetu Jana Kochanowskiego w Kielcach mgr Sylwia Hlebowicz obroniła pracę doktorską "Kwenowie we współczesnej Norwegii – rewitalizacja i zagadnienie tożsamości na przykładzie norweskiej polityki społeczno-kulturowej".
Kontrowersje.
Kwen to określenie kontrowersyjne. W Norwegii Kwenowie od 1998 są oficjalnie uznawani za mniejszość narodową, ale zasadność tej decyzji jest kwestionowana. Przykładowo norwesko-fińska Grupa Interesu jest przeciwna używaniu określenia Kwen i dąży do zlikwidowania statusu Kwenów jako mniejszości narodowej.
Od kwietnia 2005 język kweński uznawany jest w Norwegii za odrębny. Jest określany jako zagrożony wyginięciem. Część badaczy i użytkowników protestuje przeciwko braku rozróżnienia języka fińskiego i kweńskiego. Stąd definicja Kwenów jako "potomków fińskich imigrantów, którzy przywędrowali do północnej Norwegii w XVI wieku i później", jest kwestionowana. Związek Kwenów Norweskich podejmuje działania, by Kwenowie zostali uznani w Norwegii za tubylców, którzy zamieszkiwali teren obecnej Norwegii przed wyznaczeniem jej dzisiejszych granic i nie byli imigrantami. Również określenie Kwen jest kwestionowane z powodu jego wielowiekowego negatywnego wydźwięku (używano je jako obelgę).
Według Venke Olsen pojęcie „Kwen” należy zastąpić słowami "finne", "finskættet" oraz "finsk", ponieważ określenie „Kwen” nie jest endoetnonimem, odzwierciedla nazewnictwo związane z norweską tradycją etniczną, ludowa etymologia słowa wprowadza zamęt i niepewność, a etnonim jest odbierany przez samych Kwenów jako dwuznaczny i dziwny.
Zwolennik użycia określenia „Kwen”, Einar Niemi, uważa, że Kwenowie nie mieli endoetnonimu, który stałby się reprezentacyjny i akceptowany przez grupę i otoczenie. „Kwen” to słowo o funkcji endo- i egzoetnonimu. Pojęcie jednoznacznie i wystarczająco określa ramy etniczne grupy nim określanej bez odniesienia do narodowej i politycznej nomenklatury. Słowa "finn" i "finne" są kojarzone z Saamami i w tym znaczeniu używane w mowie potocznej. Słowo "finlender" określa osobę mieszkającą w Finlandii lub mająca fińskie obywatelstwo. Z kolei kultury Kwenów nie można zakwalifikować ani do fińskiej, ani norweskiej. Etnonim „Kwen” już zakorzenił się w terminologii fińskiej i norweskiej. Wreszcie „Kwen” jest określenie neutralnym i chętnie jest używane przez młodych przedstawicieli i przedstawicielki grupy, co wybrzmiewa w badaniach etnograficznych.

</doc>
<doc id="5066968" url="https://pl.wikipedia.org/wiki?curid=5066968" title="Jump on Board">
Jump on Board

Jump on Board – dziewiąty album zespołu Texas, wydany 21 kwietnia 2017. Utwory zostały napisane głównie przez Sharleen Spiteri i Johnnyego McElhonea, oraz Angelicę Bjornsson, Iana Wattsa, Jacka Flanagana, Karen Overton. Współtwórcami jest również siostrzenica Sharleen i syn Johnnyego - Lauren Spiteri, Jack McElhone. Album znalazł się na 6 miejscu oficjalnej listy UK Album Chart w Wielkiej Brytanii gdzie spędził 6 tygodni. Główny singiel z albumu „Let's Work it Out” został wydany na początku 2017 roku i znalazł się na liście przebojów singli we Francji. Drugi singiel „Tell That Girl” został wydany za to w marcu 2017 roku, tuż przed oficjalnym wydaniem albumu.
Twórcy.
Źródło

</doc>
<doc id="5066969" url="https://pl.wikipedia.org/wiki?curid=5066969" title="Observer">
Observer

Observer – przygodowa gra akcji opracowana przez Bloober Team i opublikowana przez Aspyr. Została wydana na Microsoft Windows, PlayStation 4 i Xbox One w sierpniu 2017 roku, a następnie w wersjach na Linux, macOS i Nintendo Switch. Ulepszona i rozszerzona wersja o nazwie "Observer: System Redux" została wydana w listopadzie 2020 roku na Windows, Xbox Series X/S i PlayStation 5. Głównym bohaterem gry jest Daniel Lazarski, detektyw znany jako "Obserwator", który w ramach przesłuchania świadków potrafi włamać się do ich umysłów.
Zespół około trzydziestu osób opracował grę przy użyciu silnika Unreal Engine 4. Głosu użyczył Rutger Hauer, znany z postaci androida Roya Battiego w filmie "Łowca androidów". Arkadiusz Reikowski skomponował partyturę, nasycając ją muzyką chóralną, diegetyczną i ambientową. "Observer" otrzymała ogólnie pozytywne recenzje. Krytycy chwalili projekt świata, efekty wizualne i sekwencje wspomnień, ale krytykowali skradanie się i koncentrowanie się na stylu, a nie treści.
W grudniu 2017 roku amerykańska firma produkcyjna Zero Gravity ogłosiła prace nad filmową adaptacją, co przyczyniło się do zwiększenia wartości akcji Bloober Team o ponad 8%.
Fabuła.
Historia opowiedziana w grze toczy się w 2084 roku w Krakowie, po "Nanofagium" – cyfrowej zarazie, która kosztowała życie tysięcy ludzi, w wyniku której doszło do zamieszek i używania narkotyków na dużą skalę. Po tym, jak korporacja Chiron przejęła kontrolę nad Polską i utworzyła V Rzeczpospolitą, jednostka policji znana jako Obserwatorzy przejęła kontrolę nad mieszkańcami, z licencją na włamywanie się do ich umysłów. Ludzie uzależnieni od narkotyków i hologramów zostali zdegradowani do klasy C i przesiedleni do kamienic o niskim stanie.
Pewnego dnia detektyw Daniel Lazarski odbiera telefon od swojego syna Adama, z którym nie miał kontaktu od wielu lat. Identyfikator dzwoniącego jest przypisany do adresu w jednej z kamienic w dzielnicy Stosy. Wschodząc do mieszkania Adama, Daniel odkrywa ciało pozbawione głowy. Początkowo myśli że ciało należy do jego syna, lecz później stwierdza że jest to inna osoba. Skanuje implant KomPas zawierający dane na temat danej osoby i widzi nieodebrane połączenie od „HN”. W tym momencie zostaje uruchomiona kwarantanna skutkująca zamknięciem kamienicy. Sprawdzając dziennik lokatorów, dowiaduje się, że inicjały mogą należeć do Heleny Nowak bądź Hanny Nader. Kierując się na pierwsze piętro kamienicy odkrywa, że była to Helena mieszkająca w lokalu 104. W mieszkaniu Daniel znajduje konającego mężczyznę i włamuje się do jego mózgu w poszukiwaniu wskazówek. Okazuje się, że Helena pracuje dla korporacji Chiron. Jej partner Amir, po wyjściu z więzienia zaczyna rozprowadzać narkotyki wśród innych mieszkańców kamienicy. Pod koniec wspomnienia zostaje zaatakowany przez nieznaną istotę. Hakowanie nagle urywa się, kiedy Amir umiera. Widząc salon tatuażu we wspomnieniach zmarłego, detektyw wychodzi na dziedziniec i kieruje się do salonu.
Helena zostaje znaleziona martwa w salonie; hakowanie jej mózgu ujawnia, że pracowała dla Adama, przemycając dane z korporacji Chiron. Daniel szuka Jacka Karnasa, właściciela salonu tatuażu, który mieszka w lokalu 210. Odnajduje jego ciało i podąża śladami krwawiącego zabójcy na poddasze, gdzie zostaje napadnięty i spada kilka pięter w dół po czym traci przytomność. Kiedy odzyskuje zmysły, zauważa martwego zabójcę i hakuje jego ciało. Daniel idzie dalej do kanałów, docierając do kryjówki zabójcy. Odcięta głowa Adama leży pod przykryciem na stole. Zrozpaczony Daniel słyszy głos swojego syna, który wspomina o sanktuarium. Detektyw wychodzi z kanałów i odnajduje sanktuarium.
Wewnątrz sanktuarium Daniel spotyka Adama w wirtualnym świecie i dowiaduje się, że świadomość Adama została przeniesiona do świata cyfrowego w nadziei, że jest poza zasięgiem firmy Chiron. Adam twierdzi jednak, że Chiron wdrożył wirusa, aby przełamać jego obronę. Daniel jest proszony o ręczne obejście sygnału, który spowodował blokadę, uwalniając Adama z prywatnej sieci budynku. Cyfrowa wersja Adama ujawnia, że zabił prawdziwego Adama za wysłanie wirusa za nim, a następnie uruchomił blokadę, aby doprowadzić Daniela do sanktuarium. Adam prosi, aby został przyjęty w umyśle obserwatora Daniela, aby ocalić to, co zostało z jego syna; jeśli Daniel zaakceptuje, Adam przejmuje nad nim pełną kontrolę. Jeśli odmówi, Adam przenosi świadomość Daniela do drona konserwacyjnego i kradnie jego ciało. Danielowi udaje się ukraść ciało właściciela drona i użyć go do ataku na Adama, ale zostaje zastrzelony przez policję, gdy blokada zostaje w końcu zniesiona.
Rozgrywka.
"Observer" to przygodowa gra akcji z elementami horroru rozgrywana z perspektywy pierwszej osoby. Gracz kontroluje Daniela Lazarskiego, krakowskiego detektywa który jest "Obserwatorem". Potrafi hakować implanty mózgowe ludzi za pomocą urządzenia znanego jako Pożeracz Snów, do celów przesłuchań. Wyposażony w wizję rozszerzoną podzieloną na elektromagnetyczną – która skanuje w poszukiwaniu urządzeń elektronicznych i biologiczną – która skanuje w poszukiwaniu dowodów biologicznych – jest w stanie analizować i lepiej poznawać określone obiekty w swoim otoczeniu. Wchodząc do czyjegoś umysłu czasami gracz musi się skradać i unikać przeciwnika. W wypadku złapania, postać gracza ginie. Po wyjściu z umysłu widoczny świat zaczyna się rozmazywać. Gracz może zażyć synchronizynę, żeby temu zapobiec. Z przedmiotami można wchodzić w interakcje i je badać, podczas gdy drzewa dialogowe służą do rozmów z postaciami niezależnymi. Większość rozmów z lokatorami odbywa się przez zamknięte drzwi. Wyjątkiem jest postać dozorcy Janusza, którego gracz spotyka na początku gry. Karty pacjentów, samochody zdalnie sterowane, nagrania i róże służą jako przedmioty kolekcjonerskie. Do mini-gry o nazwie "With fire and sword: spiders" można uzyskać dostęp przez terminale komputerowe, na których można również czytać dokumenty. Mini gra polega na unikaniu pająków, zebraniu wszystkich monet i uratowaniu księżniczki. Oprócz wątku głównego, gra ma zadania poboczne. Wersja "System Redux" dodaje trzy takie misje.
Produkcja.
Gra "Observer" została opracowana w krakowskim Bloober Team przez zespół, liczący około trzydziestu członków. Do produkcji użyto silnika Unreal Engine 4. Kiedy twórcy kończyli prace nad "Layers of Fear" w 2015 roku zaczęto myśleć nad kolejnym projektem. Jednym z podstawowych założeń było przeniesienie świata przedstawionego jak najdalej od ostatniej produkcji. W grudniu 2015 roku twórcy poprosili scenarzystę "Layers of Fear" Andrzeja Madrzaka o napisanie scenariusza. Po tygodniu wrócił z dwiema wersjami, które znacznie różniły się od siebie. Zespół wybrał tę opisującą cyberpunkowy horror osadzony w starej kamienicy. Jednym z założeń było stworzenie dystopijnego społeczeństwa ozdobionego odniesieniami do kultury i architektury Europy Wschodniej z lat 80. i 90. XX wieku oraz dodanie do gry propagandy przypominającej propagandę Związku Radzieckiego. Twórcy czerpali inspiracje z takich gier jak "Łowca androidów" i "Cyberpunk 2020"; jednym z celów było aby gra wyróżniała się na tle amerykańskiego i japońskiego cyberpunku. Ciągle zmieniający się wygląd poziomów w sekwencjach wspomnień zawiera efekty artefaktów kompresji. Studio HRZ3D pracowało nad filmem otwierającym; firma Frameshunter stworzyła dodatkowe animacje. Zaangażowanie Rutgera Hauera, który gra główną rolę, ujawniono w lipcu 2017 roku: Hauer zagrał wcześniej w "Blade Runner". Arkadiusz Reikowski skomponował ścieżkę dźwiękową, inspirując się muzyką z "Akiry", "Ghost in the Shell" i "Łowcy androidów". Reikowski wykorzystywał analogowy syntezator, aby zachować wierność czasom przedstawionym, współpracował z polskim zespołem Księżyc przy muzyce chóralnej oraz sięgał po diegetyczną muzykę psytrance artysty Mirror Me. Przemek Laszczyk, z którym Reikowski pracował nad grą wideo "Kholat" z 2015 roku, zapewnił dodatkową muzykę ambientową taką jak motyw w salonie tatuażu.
Techland wydało limitowaną edycję w Polsce. "Observer" został wydany na Nintendo Switch 7 lutego 2019 roku. "Observer: System Redux", wersja zawierająca więcej zadań oraz ulepszoną grafikę i rozgrywkę, została wydana w listopadzie 2020 roku.
Odbiór.
W agregatorze Metacritic gra zebrała ogólnie pozytywne recenzje. Została nominowana do nagrody Game of the Year Awards 2017 w kategorii „Najlepszy świat” (Giant Bomb) i wygrała w „Najlepszy świat przedstawiony” w plebiscycie Adventure Game of the Year Awards 2017 czasopisma „Game Informer”. Redakcje serwisów Eurogamer i Polygon umieściły ją wśród najlepszych gier 2017 roku. Gra była również nominowana w kategoriach „Użycie muzyki” i „Nowe IP” na National Academy of Video Game Trade Reviewers Awards i zdobyła nagrodę dla najlepszej emocjonalnej gry niezależnej na Emotional Games Awards 2018.
Javy Gwaltney z magazynu „Game Informer” napisał: „"Observer" świetnie łączy cyberpunk sci-fi z horrorem, mając minimalistyczny opis świata jako coś, co wyróżnia go od innych futurystycznych opowieści”. Pochwalił sekwencje wspomnień, które uznał za intensywne, przerażające i interesujące. W podobnym tonie opisał łamigłówki, ciągłe uczucie przerażenia i historię, które sprawiły, że gra nie była nudna pomimo braku walki. Brittany Vincent z Game Revolution powiedziała, że gra była zdecydowanie jedną z najlepszych w tym roku. Czuła, że eksploracja była ekscytująca i określiła atmosferę i efekty wizualne podczas sekwencji wspomnień jako mistrzowskie. David Rayfield z GameSpot pochwalił szczegółowe otoczenie i uznał tę historię za jedną z najbardziej intrygujących w gatunku od lat. Czuł, że zdolność powolnego otwierania drzwi potęgowała napięcie. Podobało mu się połączenie efektów dźwiękowych z muzyką Reikowskiego i to, jak dialogi nadały autentyczność nawet najbardziej epizodycznym postaciom. Pisząc dla „PC Gamer”, Jody Macgregor powiedział, że pewne momenty surrealizmu były skuteczne, uważając, że efekty wizualne były czasami naprawdę szokujące. Poziomy w których gracz musi się skradać były chwalone za ożywianie rozgrywki. Chris Jarrard z Shacknews podobnie jak Rayfield pochwalił „hiper-szczegółowy świat”, który zrobił na nim duże wrażenie. Zaobserwował znakomite w jego opinii wykorzystanie nagrania obuusznego i uznał, że tempo było doskonałe.
Gwaltney skrytykował dubbing Rutgera Hauera i sekwencje skradania się. Vincent i Rayfield również odebrali te obszary negatywnie, nazywając je frustrującymi. Macgregor narzekała, że chociaż efekty wizualne wyglądały „trochę fajnie”, ostatecznie straciły swój urok; podobnie uznała sekwencje skradania za zbyt częste. Inne skargi obejmowały użycie techniki jump scare i rozczarowującą fabułę. Jarrard uznał eksplorację za niewygodną i męczącą.
W Polsce gra została dobrze przyjęta. Mateusz Zdanowicz z redakcji Eurogamer pisał, że „gęsty klimat to obok porządnej opowieści największa zaleta gry. Choć w praktyce zwiedzamy tylko jeden większy budynek, to i tak możemy poczuć, jak wygląda zewnętrzny świat”. Krytycznie odniósł się do głosu Hauera. W jego opinii wypada on przeciętnie, na równi z Arkadiuszem Jakubikiem, który także użyczył swojego głosu w grze. Podsumowując swoją recenzję Zdanowicz stwierdził, że gra byłaby idealna, gdyby zmniejszono ilość straszenia w poziomach ze wspomnieniami. Piszący dla Gry-Online Przemysław Zamęcki zauważył rolę lokatorów w kamienicy, z którymi gracz może rozmawiać tylko przez zamknięte drzwi. Zdaniem redaktora „nie zmienia to w żaden sposób fabuły, niemniej stanowi znaczący krok w kierunku bardziej wyczerpującej narracji”. Zamęcki porównał produkcję do poprzedniej gry studia "Layers of Fear". W jego ocenie "Observer" wypada lepiej, a „Bloober Team w końcu popełnił dzieło godne zapamiętania”.

</doc>
<doc id="5066971" url="https://pl.wikipedia.org/wiki?curid=5066971" title="Mathias Bourgue">
Mathias Bourgue

Mathias Bourgue (ur. 18 stycznia 1994 w Awinionie) – francuski tenisista.
Kariera tenisowa.
W przeciągu kariery wygrał dwa singlowe turnieje rangi ATP Challenger Tour.
W 2014 roku zadebiutował w imprezie Wielkiego Szlema podczas turnieju French Open w grze podwójnej. Startując w parze z Paul-Henrim Mathieu odpadł w pierwszej rundzie turnieju.
W 2016 roku wystąpił z „dziką kartą” w turnieju głównym French Open. Po pokonaniu Jordiego Sampera-Montañii dotarł do drugiej rundy turnieju, w której przegrał z Andym Murrayem.
Najwyżej sklasyfikowany w rankingu gry pojedynczej był na 140. miejscu (24 kwietnia 2017), a w klasyfikacji gry podwójnej na 727. pozycji (17 maja 2021).

</doc>
<doc id="5066975" url="https://pl.wikipedia.org/wiki?curid=5066975" title="Alessandro Ajres">
Alessandro Ajres

Alessandro Ajres (ur. 1974) – wykładowca języka polskiego na Uniwersytecie w Turynie we Włoszech.
Życiorys.
Tytuł magistra otrzymał w 2000 za pracę o Gustawie Herlingu-Gruzińskim na Uniwersytecie Turyńskim. W 2003 uzyskał tytuł doktora za dysertację napisaną pod kierunkiem Krystyny Jaworskiej, a poświęconą awangardzie dwudziestolecia międzywojennego i jej związku ze sztuką. Od 2009 jest wykładowcą na Uniwersytecie Turyńskim. W 2018 uzyskał habilitację za całokształt pracy naukowej.
Zainteresowania badawcze.
W swojej pracy zajmuje się współczesną polską literaturą i jej związkami ze sztuką – teatrem, kinem, malarstwem. Aktualnie pracuje nad projektem współfinansowanym przez NAWA dot. Hip hopu i literatury na Górnym Śląsku.

</doc>
<doc id="5066979" url="https://pl.wikipedia.org/wiki?curid=5066979" title="Ignacy Pietrzycki">
Ignacy Pietrzycki

Ignacy Antoni Pietrzycki (ur. 25 września 1885 w Wadowicach, zm. 27 lipca 1964 we Wrocławiu) – polski lekarz stomatolog, specjalista z zakresu etiologii i patogenezy próchnicy oraz parodontologii, pracownik naukowy Uniwersytetu Jana Kazimierza we Lwowie, a następnie Akademii Medycznej we Wrocławiu.
Życiorys.
Po ukończeniu gimnazjum w Bochni podjął studia medyczne na Wydziale Lekarskim Uniwersytetu Jagiellońskiego w Krakowie. W 1910 uzyskał dyplom doktora wszech nauk lekarskich. Jego opiekunem naukowym był prof. Napoleon Nikodem Cybulski. Pracował kolejno jako asystent prof. Tadeusza Browicza w Zakładzie Anatomii Patologicznej UJ i sekundariusz w Szpitalu Powszechnym we Lwowie u prof. Witolda Ziembickiego. W trakcie I wojny światowej był lekarzem wojskowym w Dywizyjnym Zakładzie Sanitarnym N-12 armii austro-węgierskiej, a następnie do 1922 w Wojsku Polskim. W latach 1922-32 lekarz powiatowy w Tłumaczu. W latach 1932-36 odbył specjalizację w stomatologii u prof. Antoniego Cieszyńskiego na UJK we Lwowie, gdzie pracował następnie do wybuchu wojny jako asystent.
W grudniu 1945 repatriowany do Wrocławia, gdzie podjął pracę jako starszy asystent Kliniki Stomatologicznej Uniwersytetu i Politechniki we Wrocławiu. Od 1947 organizator i kierownik Zakładu i Katedry Dentystyki Zachowawczej Uniwersytetu i Politechniki we Wrocławiu. W 1948 został zastępcą profesora, w 1955 – docentem, zaś w 1958 – profesorem nadzwyczajnym Akademii Medycznej we Wrocławiu. Był dyrektorem Oddziału Stomatologii Wydziału Lekarskiego w latach 1960–1962.
Wypromował 7 doktorów, m.in. Stanisława Potoczka. Publikował wiele prac z zakresu etiologii i patogenezy próchnicy oraz parodontologii. Autor podręcznika "Zagadnienia z zakresu stomatologii zachowawczej." oraz monografii pt. "Przyzębica". Przewodniczący Oddziału Dolnośląskiego PTS i jego członek honorowy. Był kontynuatorem lwowskiej szkoły naukowej prof. Antoniego Cieszyńskiego i twórcą pojęcia „przyzębica”.
Odznaczony m.in. Złotym Krzyżem Zasługi (1952), Medalem X-lecia PRL (1955), odznaką „Za wzorową pracę w służbie zdrowia”, naukową nagrodą im. Antoniego Cieszyńskiego.
Spoczywa na Cmentarzu Grabiszyńskim we Wrocławiu.

</doc>
<doc id="5066981" url="https://pl.wikipedia.org/wiki?curid=5066981" title="Zofia Mayr">
Zofia Mayr

Zofia Mayr (ur. 30 listopada 1927 we Lwowie, zm. 11 lipca 2014 w Gdyni) – polska aktorka teatralna.
Życiorys.
Siostra aktorki Igi Mayr. W 1949 debiutowała w reżyserowanej przez Bronisława Kassowskiego "Młodej Gwardii" Aleksandra Fadiejewa w Teatru Wybrzeże, z którego sceną była związana przez całe życie artystyczne. W 1981 wystąpiła w Człowieku z żelaza i była to jej jedyna rola filmowa. 
Zmarła w 2014 i została pochowana na Cmentarzu Witomińskim.

</doc>
<doc id="5066982" url="https://pl.wikipedia.org/wiki?curid=5066982" title="Jaskinia Niedostępna">
Jaskinia Niedostępna

Jaskinia Niedostępna – jaskinia w Ojcowskim Parku Narodowym (OPN), w skale Szlachcicowa w orograficznie lewych zboczach wąwozu Koziarnia, który jest lewym odgałęzieniem Doliny Sąspowskiej. Znajduje się w obrębie wsi Sąspów w województwie małopolskim, w powiecie krakowskim, w gminie Jerzmanowice-Przeginia. 
Opis jaskini.
Jaskinia Niedostępna ma dwa otwory znajdujące się jeden nad drugim na północno-zachodniej, pionowej ścianie Skały Szlachcicowej opadającej na łąkę na lewych zboczach wąwozu Koziarnia. Jeden znajduje się na wysokości 4 m, drugi na wysokości 6 m od podstawy ściany. Wejście do nich możliwe jest dość trudną wspinaczką skalną (IV+ w skali polskiej) lub zjazdem na linie ze szczytu skały. Skała znajduje się jednak w OPN i do penetracji jaskini niezbędna jest zgoda dyrekcji parku.
Obydwa otwory jaskini po kilku metrach łączą się w jeden korytarz mający długość ponad 30 m. Stanowi on zasadniczą część jaskini. W końcowej części rozgałęzia się on na kilka niewielkich odnóg połączonych kominkiem.

</doc>
<doc id="5066986" url="https://pl.wikipedia.org/wiki?curid=5066986" title="Kościół pw. Świętego Andrzeja Boboli w Białymstoku">
Kościół pw. Świętego Andrzeja Boboli w Białymstoku



</doc>
<doc id="5066988" url="https://pl.wikipedia.org/wiki?curid=5066988" title="Emiliano Ranocchi">
Emiliano Ranocchi

Emiliano Ranocchi (ur. 1971) – literaturoznawca, wykładowca języka polskiego na Uniwersytecie w Udine. Zastępca redaktor naczelnej kwartalnika „Autoportret”.
Kariera naukowa.
Skończył rusycystykę i germanistykę na Uniwersytecie w Urbino, doktoryzował się z literatury polskiej na rzymskim uniwersytecie „La Sapienza”. Od 2008 związany jest z Uniwersytetem w Udine, gdzie wykłada i prowadzi badania naukowe.

</doc>
<doc id="5066990" url="https://pl.wikipedia.org/wiki?curid=5066990" title="Abra del Acay">
Abra del Acay

Abra del Acay – przełącz w Andach na zboczu Nevado de Acay, położona w departamencie La Poma przy granicy z departamentem Los Andes w prowincji Salta. 
Jest to najwyższa przełęcz w Ameryce o wysokości 4895 m n.p.m., znana jako "nido del viento blanco" (gniazdo białego wiatru). Rozdziela obszar Puny od doliny Calchaquí. Na południe od niej swoje źródła ma rzeka Calchaquí, a na północy rzeka Toro. Przechodząc przez przełącz droga była używana od czasów Inków. Przebiegała przez nią jedna z odgałęzień Qhapac Ñan.
Obecnie przez przełęcz Abra del Acay przebiega słynna Droga krajowa 40 (ruta nacional n.º 40 «Libertador General Don José de San Martín»). Na północy najbliższym miastem jest San Antonio de Los Cobres, na południu La Poma

</doc>
<doc id="5066991" url="https://pl.wikipedia.org/wiki?curid=5066991" title="Kościół Bożego Ciała w Łażanach">
Kościół Bożego Ciała w Łażanach

Kościół Bożego Ciała w Łażanach – rzymskokatolicki kościół filialny zlokalizowany w centrum miejscowości Łażany (powiat świdnicki, województwo dolnośląskie). 
Historia.
Kościół powstał około roku 1300, a wzmiankowano go po raz pierwszy około 1335 roku. W latach 1553-1564 został zagarnięty przez protestantów. Rozbudowano go w 1569 roku. Pamiątką tego zdarzenia jest zachowana tablica fundacyjna. Został strawiony przez pożar i odbudowany w 1641 roku. Poddano go modernizacjom w latach 1843, 1857 oraz 1913, jak również w 1978 i 2014 roku. Ostatnia renowacja odbyła się ze środków pozyskanych przez Stowarzyszenie Miłośników Łażan "Przyjazna Wieś", Fundację Polska Miedź w Lubinie i parafian. Odnowiono wówczas elewację, ułożono nowy chodnik i wykonano granitową opaskę wokół świątyni.
Architektura.
Świątynia jest orientowana jednonawowa, murowana, wzniesiona z kamienia polnego i cegły. Ma prostokątne prezbiterium, z dobudowaną od południa zakrystią. Nawa została przykryta stropem w 1978 roku. Prezbiterium jest sklepione eliptyczną kolebką, zakrystia zaś ma strop drewniany. Od strony zachodniej do kościoła przylega wieża z ostrołukowym portalem. Kryje ją dach czterospadowy. Dachy nad nawą oraz prezbiterium są dwuspadowe (dachówka). Główne wejście znajduje się w nawie od strony południowej. Nad drzwiami umieszczono tablicę fundacyjną (1569) i zegar słoneczny. 
Od wschodu znajdują się:
Otoczenie.
Kościół otaczał dawniej cmentarz obwiedziony zachowanym kamiennym murem o charakterze obronnym ze śladami otworów strzelniczych i częściowo kutym ogrodzeniem z bramą wjazdową od strony pałacu von Seidlitzów. Nie zachowało się mauzoleum von Burghaussów, które stało dawniej na terenie przykościelnym. Miało około 8 metrów wysokości i wymiary 5 x 5 metrów. Jego niewielkie fragmenty pozostają rozpoznawalne przy bramie prowadzącej do pałacu.

</doc>
<doc id="5066998" url="https://pl.wikipedia.org/wiki?curid=5066998" title="World of Tanks Blitz">
World of Tanks Blitz

World of Tanks Blitz – gra symulacyjna typu MMO wyprodukowana przez Wargaming.net. Wydana 5 maja 2014 roku w krajach skandynawskich, a 26 czerwca 2014 roku na całym świecie tylko na iOS. 4 grudnia 2014 roku wydana na Android, 16 grudnia 2015 roku dostępna na Windows, 9 marca 2016 roku pojawiła się na Mac OS, od 9 listopada 2016 roku dostępna na Steam a od 26 sierpnia 2020 roku na Nintendo Switch. Gra oparta jest na modelu płatności free-to-play.
Historia.
Po sukcesie jaki odniosła gra World of Tanks na platformie PC studio Wargaming rozpoczęło prace nad wydaniem tej gry na urządzenia mobilne. W maju 2013 roku twórcy ogłosili udostępnienie mobilnej wersji World of Tanks Blitz na tablety i smartfony z sytstemem Microsoft Windows, Android oraz iOS. Zamknięty test beta rozpoczął się 19 marca i zakończył 3 kwietnia 2014 roku. Gotowy produkt został wydany 5 maja 2014 roku tylko na iOS w kilku krajach europejskich: Norwegii, Szwecji, Finlandii, Danii i Islandii. Wersja na Android została wydana 4 grudnia 2014 roku, natomiast wersja na Windows 30 października 2015 roku. 24 marca 2016 roku produkt został udostępniony dla graczy na macOS. 9 listopada 2016 roku gra pojawiła się na Steam, a 26 sierpnia 2020 roku na Nintendo Switch.
Rozgrywka.
W wersji Blitz, występuje inne rozłożenie pojazdów w drzewku technologicznym. Czołgi fińskie, polskie, szwedzkie, włoskie oraz czechosłowackie są umieszczone w jednym drzewku technologicznym, jako nacja europejska. Ponadto w grze występuje nacja hybrydowa, składająca się tylko z pojazdów kolekcjonerskich lub premium, których nie można zbadać poprzez doświadczenie i kredyty, tylko można je kupić za realne pieniądze, walutę premium, lub są do wygrania w specjalnych wydarzeniach.
Tryb gry.
W grze występuje 8 typów bitew: normalna, rankingowa, realistyczna, szalone gry, odrodzenie, grawitacja, kolizja i przetrwanie.
Jednostki bojowe.
W grze występują cztery klasy pojazdów: czołgi lekkie, średnie, ciężkie oraz niszczyciele czołgów. Występują pojazdy drzewkowe, rozwój modułów bada się w drzewku technologicznym a kupuje się za walutę srebro, zdobywane podczas bitew. Pojazdy specjalne/premium dostępne za wolne doświadczenie, za walutę złoto, bądź zdobywa się w różnego rodzaju operacjach. Wiele modeli czołgów pochodzi z wersji na PC, ale są też czołgi nacji hybrydowej, których nie ma w wersji na PC.

</doc>
<doc id="5067002" url="https://pl.wikipedia.org/wiki?curid=5067002" title="Oblężenie Lwowa (1655)">
Oblężenie Lwowa (1655)

Oblężenie Lwowa miało miejsce pomiędzy 25 września a 8 listopada 1655 podczas wspólnej kampanii wojsk kozacko-moskiewskich przeprowadzonej na Ukrainie w drugiej połowie 1655. Wojskami kozackimi dowodził Bohdan Chmielnicki a rosyjskimi Wasyl Buturlin. W mieście znajdował się tylko niewielki garnizon zaciężnych wojsk królewskich. Główne siły pod dowództwem hetmana Stanisława Potockiego wycofały się w kierunku Gródka. Do obrony murów miejskich zaangażowane zostało mieszczaństwo. Największą zasługę w obronie miasta przed wojskami kozacko-moskiewskimi przypisuje się generałowi artylerii, Krzysztofowi Grodzickiemu, który pełnił funkcję gubernatora fortecy. Chmielnicki po spaleniu przedmieścia zadowolił się, okupem i odstąpił od oblężenia. Jednocześnie mieszczanie lwowscy odmówili wydania swoich żydowskich współmieszkańców na żądanie oblegających miasto wojsk, które uzależniały od tego odstąpienie od zaatakowania miasta.

</doc>
<doc id="5067003" url="https://pl.wikipedia.org/wiki?curid=5067003" title="Rak gruzełkowy drzew liściastych">
Rak gruzełkowy drzew liściastych

Rak gruzełkowy drzew liściastych – choroba drzew liściastych z grupy raków roślin.
Występowanie i szkodliwość.
Raki drzew liściastych mogą być wywołane przez różne czynniki: bakterie, mszyce, niską temperaturę i grzyby. Wśród grzybów najczęściej wywołuje je "Neonectria ditissima" i "Neonectria coccinea". "N. coccinea" występuje głównie na topolach i bukach, "N. ditissima" ma szerszy zakres żywicieli. Występuje na bukach, dębach, klonach, jesionach, olszach, topolach i innych, w tym na drzewach owocowych. Wywołana przez nią choroba drzew owocowych to rak drzew owocowych i zgnilizna owoców.
Rak gruzełkowy drzew liściastych występuje zarówno na kilkuletnich drzewach, jak i w starodrzewach. Rozprzestrzeniony jest w strefie klimatu umiarkowanego na wszystkich kontynentach. Większe znaczenie ma tylko przy sprzyjających patogenom warunkach w zaniedbanych drzewostanach, w których nie są prowadzone prace pielęgnacyjne.
Objawy.
Pierwszym objawem choroby jest zapadnięcie się i nekroza kory drzewa w miejscu wniknięcia patogenu. Później kora wykrusza się i powstaje rak otwarty. Roślina broniąc się wytwarza na jej brzegach kallus próbując zabliźnić ranę. Czasami się to udaje, częściej jednak kallus zamiera i częściowo się wykrusza, zaś brzeg rany przesuwa się dalej na jej zewnątrz. Rana powiększa się a jej brzegi znowu nabrzmiewają od kallusu. Po wielu latach powstaje w ten sposób rana otwarta z koncentrycznymi strefami resztek po pierścieniach kallusu. Na cieńszych pędach zazwyczaj z jednej strony powstaje podłużna rana otwarta, z drugiej strony natomiast wrzecionowate zgrubienie.
Na martwej korze i na powierzchni rany grzyb tworzy drobne, kremowobiałe grudki. Są to perytecja, w których powstają jego zarodniki.
Epidemiologia.
Choroba rozprzestrzenia się zarówno przez konidia, jak i askospory. Infekuje drzewa głównie przez rany. Zarodniki przenosi wiatr i woda. Rozprzestrzenianiu się choroby sprzyjają warunki osłabiające drzewa: uszkodzenia mrozowe, susze, okaleczenia drzew i inne czynniki osłabiające drzewa. Wydzielane przez grzybnię patogenów mykotoksyny zabijają przylegające do niej partie kory i miazgi drzewa, zaś dalsze pobudzają do bardziej intensywnego wzrostu. Choroba rozwija się głównie poza sezonem wegetacyjnym, w okresie wegetacji natomiast roślina zasklepia rany wytworzone przez patogeny. Badania wykazały, że w korze buków o gęstości 1,11–1,10 g/cm³ grzybnia "N. ditissima" w ciągu 6 miesięcy przyrastała 1–3 mm, a przy gęstości 0,88 g/cm³ aż 30 mm.
Zimują perytecja oraz grzybnia w tkankach porażonych przez patogena. Konidia przenoszone są przez krople deszczu i wodę na niewielkie odległości – głównie w obrębie korony drzewa, askospory natomiast mogą być przez wiatr przenoszone na duże odległości.
Ochrona.
Ochrona przed rakiem gruzełkowym drzew liściastych polega na unikaniu ich zranień, usuwaniu drzew silnie porażonych, smarowaniu świeżych ran maścią z fungicydami. W parkach można też zamiast usuwania całych drzew usuwać tylko porażone konary. Dbanie o dobre warunki rozwoju drzew przyczynia się do wzmocnienia ich odporności.

</doc>
<doc id="5067007" url="https://pl.wikipedia.org/wiki?curid=5067007" title="William Cooper (żeglarz)">
William Cooper (żeglarz)

William Hunting "Bill" Cooper (ur. 4 sierpnia 1910 w Los Angeles, zm. 28 marca 1968 w Orange County) – amerykański żeglarz sportowy, medalista olimpijski.
Podczas letnich igrzysk olimpijskich w Los Angeles (1932) zdobył złoty medal w żeglarskiej klasie 8 metrów, wspólnie z Owenem Churchillem, Carlem Dorseyem, Johnem Biby, Robertem Suttonem, Pierpontem Davisem, Alanem Morganem, Alphonse'em Burnandem, Thomasem Websterem, Johnem Huettnerem, Richardem Moore'em i Kennethem Careyem.
William Cooper był bratankiem Owena Churchilla oraz kuzynem Antonii Churchill, która również uprawiała żeglarstwo i reprezentowała Stany Zjednoczone na olimpiadzie w Berlinie w 1936, w klasie 8 metrów. W 1933 ukończył studia na Uniwersytecie Kalifornijskim w Los Angeles. Później, jako inżynier, pracował m.in. w Douglas Aircraft Company.

</doc>
<doc id="5067008" url="https://pl.wikipedia.org/wiki?curid=5067008" title="Jerzy Górecki">
Jerzy Górecki

Jerzy Górecki – polski fizyk, dr hab. nauk fizycznych, profesor zwyczajny Instytutu Chemii Fizycznej Polskiej Akademii Nauk i Katedry Informatyki i Ekonometrii, Szkoły Nauk Ścisłych Wydziału Matematycznego i Przyrodniczego Uniwersytetu Kardynała Stefana Wyszyńskiego.
Życiorys.
Obronił pracę doktorską, 19 grudnia 1994 habilitował się na podstawie rozprawy zatytułowanej "Modelowanie układów chemicznych w stanach dalekich od równowagi termodynamicznej metodami dynamiki molekularnej". 20 maja 2004 nadano mu tytuł profesora w zakresie nauk chemicznych. Został zatrudniony na stanowisku profesora zwyczajnego w Katedrze Informatyki i Ekonometrii, Szkole Nauk Ścisłych na Wydziale Matematycznym i Przyrodniczym Uniwersytetu Kardynała Stefana Wyszyńskiego, oraz w Instytucie Chemii Fizycznej Polskiej Akademii Nauk.

</doc>
<doc id="5067016" url="https://pl.wikipedia.org/wiki?curid=5067016" title="Laugardalur">
Laugardalur

Laugardalur (wymowa: ) – dzielnica Reykjavíku, stolicy Islandii, położona na północny wschód od śródmieścia, nad zatoką Kollafjörður. W 2010 roku zamieszkiwało ją 15,3 tys. osób.
Nazwa dzielnicy oznacza po islandzku "dolinę gorących źródeł". Do lat 30. XX wieku do źródeł tych wybierały się kobiety, żeby zrobić pranie. Droga, którą pokonywały z ówczesnego miasta, nosi nazwę Laugavegur, czyli "droga do gorących źródeł" - współcześnie stanowi ona główną ulicę centralnej części Reykjavíku. 
Od połowy XX wieku obszar ten zaczął przekształcać się w dzielnicę mieszkaniową. Skupiać się w niej zaczęły również tereny sportu i rekreacji, m.in. największy basen w kraju Laugardalslaug, stadion Laugardalsvöllur, hala koncertowo-sportowa Laugardalshöll, ogród botaniczny Grasagarður Reykjavíkur oraz ogród zoologiczny Fjölskyldu- og húsdýragarðurinn.
W zachodniej części dzielnicy mieści się zabytkowy dom Höfði. W środkowej części dzielnicy znajduje się muzeum Ásmundarsafn (oddział Muzeum sztuki w Reykjavíku), poświęcone islandzkiemu rzeźbiarzowi Ásmundurowi Sveinssonowi.

</doc>
<doc id="5067017" url="https://pl.wikipedia.org/wiki?curid=5067017" title="Evan King">
Evan King

Evan King (ur. 25 marca 1992 w Chicago) – amerykański tenisista.
Kariera tenisowa.
Podczas swojej kariery zwyciężył w dziewięciu deblowych turniejach rangi ATP Challenger Tour.
W 2017 roku zadebiutował w imprezie wielkoszlemowej podczas turnieju US Open w grze pojedynczej. Po wygraniu trzech meczów w kwalifikacjach odpadł w pierwszej rundzie turnieju głównego, przegrywając z Pablo Carreño-Bustą.
W 2019 roku, startując w parze z Hunterem Reesem dotarł do drugiej rundy US Open.
W rankingu gry pojedynczej najwyżej był na 185. miejscu (23 kwietnia 2018), a w klasyfikacji gry podwójnej na 113. pozycji (10 lutego 2020).

</doc>
<doc id="5067022" url="https://pl.wikipedia.org/wiki?curid=5067022" title="Mistrzostwa Azji i Strefy Pacyfiku w Curlingu 2018">
Mistrzostwa Azji i Strefy Pacyfiku w Curlingu 2018

Mistrzostwa Azji i Strefy Pacyfiku w Curlingu 2018 – turniej, który odbył się w dniach 3–10 listopada 2018 w południowokoreańskim Gangneung. Mistrzami Azji i Strefy Pacyfiku zostali Japończycy, a mistrzyniami południowe Koreanki.
Korea Południowa gościła mistrzostwa Azji i Strefy Pacyfiku w curlingu po raz piąty (ostatni raz w 2016). Turniej odbył się Gangneung Curling Centre, który kilka miesięcy wcześniej gościł igrzyska olimpijskie.
System rozgrywek.
Round Robin rozegrany został w systemie kołowym (każdy z każdym). Do fazy play-off awansowały cztery najlepsze drużyny. Faza play-off składała się z półfinałów, w których 1 drużyna po Round Robin zagrała z 4, a 2 drużyna po Round Robin z 3. Zwycięzcy półfinałów zagrali o mistrzostwo w finale, a przegrani w meczu o brązowy medal.
System ten obowiązywał zarówno w turnieju pań jak i panów.
Kobiety.
Reprezentacje.
"pogrubieniem oznaczono skipów."
Mężczyźni.
Reprezentacje.
"pogrubieniem oznaczono skipów."

</doc>
<doc id="5067029" url="https://pl.wikipedia.org/wiki?curid=5067029" title="Uniwersytecki Szpital Kliniczny nr 1 im. Norberta Barlickiego w Łodzi">
Uniwersytecki Szpital Kliniczny nr 1 im. Norberta Barlickiego w Łodzi

Uniwersytecki Szpital Kliniczny nr 1 im. Norberta Barlickiego (dawniej Szpital Kasy Chorych m. Lodzi im. Prezydenta I. Mościckiego) – szpital znajdujący się w Łodzi przy ul. dr. Stefana Kopcińskiego 22. Wybudowany został w latach 1928–1930. 
Historia.
W wyniku potrzeby ustanowienia systemu opieki zdrowotnej, kluczowym było powołanie Kas Chorych, które miały umożliwić upowszechnienie dostępu do służby zdrowia. W związku z powyższym Łódzka Kasa Chorych podjęła się realizacji nowego, wielowydziałowego szpitala. Projekt budynku wykonał architekt Wiesław Lisowski. Budowę rozpoczęto w 1928 roku, z inicjatywy Wincentego Tomaszewicza, późniejszego dyrektora szpitala. Otwarcia obiektu swojego imienia dokonał 25 kwietnia 1930 roku prezydent RP Ignacy Mościcki, a w uroczystości uczestniczył m.in. także ówczesny minister zdrowia. Początkowo obiekt mieścił 450 łóżek, następnie 635, a po rozbudowie o skrzydło południowe – 835. W latach 1934–1939 szpital im. I. Mościckiego stanowił największy obiekt spośród 19 Szpitali Ubezpieczalni Społecznej w Polsce. Przed wybuchem II wojny światowej obiekt dostosowano do warunków wojennych i potrzeb rannych. Liczba łóżek wzrosła do 1800. 8 września 1939 szpital został przejęty przez Wehrmacht oraz SS, a 1 kwietnia 1940 roku nadzór nad szpitalem przejęła niemiecka Krankenkasse i został przemianowany na Szpital im. Augusta Biera (August Bier-Krankenhaus). W trakcie okupacji pracował w nim wyłącznie personel narodowości niemieckiej, który udzielał opieki głównie Niemcom. 19 stycznia 1945 szpital przejęły władze radzieckie, a 27 sierpnia 1945 roku oficjalnie powołano pierwsze wydziały medyczne: Lekarski, Stomatologiczny i Farmaceutyczny. 1 stycznia 1955 roku rozpoczął funkcjonowanie jako Państwowy Szpital Kliniczny nr 1 Akademii Medycznej w Łodzi, stanowiąc bazę naukową i dydaktyczną uczelni. Szpital ma 7 oddziałów: wewnętrzny, chirurgicz­ny, położniczy, ginekologiczny, laryngologiczny, neurologiczny i okulistyczny.
Architektura.
Budynek szpitala to czterokondygnacyjna budowla, mająca osiową kompozycję. Wybudowano go na planie litery U. Ma wydłużoną fasadę wzdłuż ul. Kopcińskiego, a dwa skrzydła biegną w głąb dziedzińca. W 1938 roku przy skrzyżowaniu ul. Kopcińskiego i Narutowicza (ul. Narutowicza 96) wybudowano narożny Dom dla Lekarzy (tzw. dom Fajna) w stylu modernistycznym. Autorem projektu budynku był Henryk Goldberg. Obiekt z czasem dołączono do kompleksu szpitalnego.

</doc>
<doc id="5067031" url="https://pl.wikipedia.org/wiki?curid=5067031" title="Zespół Filmowy Rytm">
Zespół Filmowy Rytm

Zespół Filmowy Rytm (Zespół Realizatorów Filmowych „Rytm”) – polska państwowa wytwórnia filmowa założona w 1955 roku, a zlikwidowana 30 kwietnia 1968 roku.
Zajmował się produkcją filmów fabularnych i był tzw. zespołem pierwszej generacji. Pierwszym i jedynym kierownikiem artystycznym był Jan Rybkowski. Kierownikami literackimi byli Aleksander Ścibor-Rylski (1955-65) oraz Jan Gerhard (1965-68). Szefem produkcji był Zygmunt Szyndler. Produkcje tego zespołu były ukierunkowane na kino popularne dla szerokiego odbiorcy z gatunku komedii, musicalu i kryminału. Filmy tej wytwórni należą do najbardziej popularnej klasyki polskiego kina lat 50 i 60 dwudziestego wieku. Zlikwidowana został jak kilka innych polskich zespołów („Kadr”, „Kamera”, „Studio”, „Start” oraz „Syrena”) w rezultacie tzw. "wydarzeń marcowych" w roku 1968.

</doc>
<doc id="5067033" url="https://pl.wikipedia.org/wiki?curid=5067033" title="Zespół Realizatorów Filmowych Rytm">
Zespół Realizatorów Filmowych Rytm



</doc>
<doc id="5067036" url="https://pl.wikipedia.org/wiki?curid=5067036" title="Zespół Filmowy „Rytm”">
Zespół Filmowy „Rytm”



</doc>
<doc id="5067039" url="https://pl.wikipedia.org/wiki?curid=5067039" title="Zespół Realizatorów Filmowych „Rytm”">
Zespół Realizatorów Filmowych „Rytm”



</doc>
<doc id="5067042" url="https://pl.wikipedia.org/wiki?curid=5067042" title="Zamek w Kocobędzu">
Zamek w Kocobędzu

Zamek w Kocobędzu – zamek z XIII wieku w gminie Kocobędz, w powiecie karwińskim, w Czechach (na Zaolziu). Obecnie znajduje się w stanie ruiny po pożarze w latach 70. XX wieku.
Historia i opis budynku.
W latach 1229–1268 opactwo benedyktynów w Tyńcu, którzy byli właścicielami Kocobędza, zbudowali dwór, by dostarczać żywność do klasztoru w Orłowej. Później w niejasnych okolicznościach dwór stał się własnością Piastów cieszyńskich.
W roku 1552 dwór otrzymał kanclerz cieszyński Wacław Rudzki z Rudz, który przebudował go na renesansową twierdzę. Zamek był w rękach szlachciców wraz z Kocobędzem, Ligotą i dworem w Górkach Wielkich.
W 1701 roku wieś wraz z zamkiem otrzymał ród z Kornic. Ostatnią właścicielką była Helena Katarzyna Marklowicka, która umarła bezdzietnie.
W roku 1757 zamek otrzymał ród Lichnowskich, którzy sprzedali zamek Trachom z Brzezia. Ci w latach 1780–1782 przebudowali renesansową twierdzę na barokowy zamek. Do dziś zachował się herb Trachów z Brzezia w bramie wjazdowej do dworu.
W roku 1817 Trachowie sprzedali zamek Albertowi Sasko-Cieszyńskiemu, który dołączył go do Komory Cieszyńskiej. W roku 1840 zamek został przebudowany na zamek łowiecki.
Za czasów Austro-Węgier w budynku zamku została otworzona szkoła rolnicza. Naukę rozpoczęto w roku 1872. By zwiększyć liczbę uczniów, zmodernizowano zamek w latach 1875–1879. Szkoła działała do roku 1923.
W latach międzywojennych w budynku działało kolejno przedszkole, szkoła dwuklasowa, szkoła obwodowa i poczta. W roku 1947 znów doszło do modernizacji obiektu.
Od roku 1952 budynek zamku należał do szkoły rolniczej w Czeskim Cieszynie. W roku 1970 doszło do pożaru, po którym obiekt służył wyłącznie do magazynowania zboża, narzędzi i chemikaliów.
Sformułowano kilka planów rekonstrukcji ruiny, ale dotychczas nie zrealizowano żadnego projektu. W 2013 r. budynek wystawiono na sprzedaż.
Elementy Zamku.
Wieża (przeszła remont w 2004 roku)
Legendy.
Krążą legendy, że zamek w Kocobędzu jest połączony podziemnym tunelem z zamkiem w Cieszynie. Obecność takiego tunelu nie była stwierdzona.
Obecny stan.
Dziś z Zamku pozostała ruina po pożarze w roku 1970. Dach i część sufitów się zawaliły. Miejscami wyrastają brzozy.
W roku 2004 wyremontowano wieżę strażniczą i bramę.

</doc>
<doc id="5067043" url="https://pl.wikipedia.org/wiki?curid=5067043" title="Bos">
Bos



</doc>
<doc id="5067044" url="https://pl.wikipedia.org/wiki?curid=5067044" title="Háaleiti">
Háaleiti

Háaleiti (używana są również nazwy Háaleiti-Bústaðir oraz Háaleiti og Bústaðir; wymowa: ) – dzielnica administracyjna Reykjavíku, stolicy Islandii, położona w środkowej części miasta. Graniczy od zachodu z dzielnicą Hlíðar, od północy - z dzielnicą Laugardalur, od wschodu - z dzielnicami Árbær i Breiðholt, a od południa - z miastem Kópavogur. W 2010 roku zamieszkiwało ją 13,9 tys. osób.
W dzielnicy mieści się centrum handlowe Kringlan.

</doc>
<doc id="5067045" url="https://pl.wikipedia.org/wiki?curid=5067045" title="Háaleiti og Bústaðir">
Háaleiti og Bústaðir



</doc>
<doc id="5067047" url="https://pl.wikipedia.org/wiki?curid=5067047" title="Marek Pietraszkiewicz">
Marek Pietraszkiewicz

Marek Pietraszkiewicz – polski chemik, dr hab. nauk chemicznych, profesor zwyczajny Instytutu Chemii Fizycznej Polskiej Akademii Nauk.
Życiorys.
W 1973 ukończył studia chemiczne na Uniwersytecie Warszawskim. W 1978 obronił pracę doktorską. W 1992 habilitował się na podstawie rozprawy zatytułowanej "Projektownie, synteza i właściwości kompleksujące chiralnych makrocyklicznych receptorów molekularnych pochodnych D-mannozy". 21 grudnia 2007 nadano mu tytuł profesora w zakresie nauk chemicznych. 
Jest zatrudniony na stanowisku profesora zwyczajnego w Instytucie Chemii Fizycznej Polskiej Akademii Nauk.

</doc>
<doc id="5067049" url="https://pl.wikipedia.org/wiki?curid=5067049" title="Háaleiti-Bústaðir">
Háaleiti-Bústaðir



</doc>
<doc id="5067057" url="https://pl.wikipedia.org/wiki?curid=5067057" title="Skerjafjörður">
Skerjafjörður

Skerjafjörður – fiord w południowo-zachodniej Islandii, położony w południowo-wschodniej części zatoki Faxaflói, między półwyspem Álftanes a półwyspem, na którym ulokowany jest Reykjavík. Na północ od niego położona jest zatoka Kollafjörður, a na południe - Hafnarfjörður. Przy wejściu do fiordu osiąga on szerokość około 2 km, a wcina się w głąb lądu na około 4 km. Rozdziela się na kilka mniejszych zatok: Lambhúsatjörn, Arnarnesvogur, Kópavogur i Fossvogur. 
Nad zatoką położone są miasta: Reykjavík z dzielnicami Vesturbær, Miðborg i Hlíðar (gmina Reykjavíkurborg), Kópavogur (gmina Kópavogsbær), Garðabær i Álftanes (gmina Garðabær). 
Nazwa fiordu pochodzi od szkierów Löngusker, które znajdują się u jego wejścia.
Nazwę Skerjafjörður nosi również niewielka dzielnica Reykjavíku, położona nad fjordem w okolicach portu lotniczego Reykjavík.

</doc>
<doc id="5067066" url="https://pl.wikipedia.org/wiki?curid=5067066" title="Ford Focus Classic">
Ford Focus Classic



</doc>
<doc id="5067068" url="https://pl.wikipedia.org/wiki?curid=5067068" title="Laurent Lokoli">
Laurent Lokoli

Laurent Lokoli (ur. 18 października 1994 w Bastii) – francuski tenisista.
Kariera tenisowa.
W karierze wygrał jeden deblowy turniej rangi ATP Challenger Tour. Ponadto zwyciężał w singlowych i deblowych turniejach rangi ITF.
W 2014 roku zadebiutował w imprezie Wielkiego Szlema podczas turnieju French Open. W grze pojedynczej odpadł w pierwszej rundzie po porażce ze Steve’em Johnsonem. Na tym samym etapie zakończył udział w turnieju gry podwójnej, startując w parze z Tristanem Lamasine.
Najwyżej sklasyfikowany w rankingu gry pojedynczej był na 175. miejscu (16 stycznia 2023), a w klasyfikacji gry podwójnej na 371. pozycji (3 listopada 2014).

</doc>
<doc id="5067071" url="https://pl.wikipedia.org/wiki?curid=5067071" title="Dwór Gereta w Toruniu">
Dwór Gereta w Toruniu

Dwór Gereta w Toruniu – zabytkowa siedziba dawnego folwarku Samuela Luthera Gereta w Toruniu.
Lokalizacja.
Budynek znajduje się w północnej części miasta, w dzielnicy Katarzynka, przy ul. Kościewskiej 37, w sąsiedztwie Punktu Selektywnego Zbierania Odpadów Komunalnych MPO oraz cmentarza dla zwierząt. 
Historia.
Dwór w 2. połowie XVIII wieku należał do Samuela Luthera Gereta, zasłużonego toruńskiego polityka, burmistrza Torunia. W 1796 roku sprzedał on te posiadłość Christianowi Elsnerowi. W późniejszych latach majątek ten był w posiadaniu kolejnych właścicieli, m.in. Adama Rödera. W 1950 roku teren folwarku włączono ponownie w struktury administracyjne Torunia, a dwór przeznaczono na cele mieszkalne. Jego gospodarzem (obecnie pustostan) jest Zakład Gospodarki Mieszkaniowej. 
Budynek wpisany jest do gminnej ewidencji zabytków (nr 1667).

</doc>
<doc id="5067074" url="https://pl.wikipedia.org/wiki?curid=5067074" title="Ośrodek Kulturalno-Społeczny „Strzelnica“">
Ośrodek Kulturalno-Społeczny „Strzelnica“

Ośrodek Kulturalno-Społeczny „Strzelnica” (cz. "Kulturní a společenské středisko Střelnice") znajduje się w Czeskim Cieszynie i jest miejscem, gdzie odbywają się miejscowe imprezy, akcje oraz różne spotkania. „Strzelnica” została wybudowana w roku 1882, w stylu neoklasycystycznym.
Historia.
W roku 1795 zostało założone w Cieszynie Towarzystwo Strzeleckie, którego patronem był książę Albert Sasko-Cieszyński. Budowę domu dla strzelców zrealizował Fritz Fulda, a Gustav Raimann nadzorował pracę przy budowie pierwszej części tego budynku. Za budynkiem znajdowała się strzelnica wraz z polem z tarczami oraz łapaczami pocisków. W 1890 roku dobudowano także restaurację.
W zawodach strzeleckich, organizowanych w 1890 roku, brał także udział cesarz Franciszek Józef I.
Później strzelnicę jednak przeniesiono i od 1920 roku w budowli mieścił się urząd celny oraz rada miejska, dopóki nie wybudowano celnicę oraz nowy ratusz na rynku Czeskiego Cieszyna.
W roku 1949 umieszczono w budynku Dom Dzieci i Młodzieży, a w 1950 dobudowano warsztaty i sale gier. W latach 1967–1969 przebiegał remont z niewłaściwymi interwencjami. Budynek „Strzelnicy” był w 1996 roku, w momencie przejęcia od pierwotnego właściciela, w bardzo zaniedbanym stanie. Jednak w 2000 roku przeprowadzono inwentaryzację budowlano-historyczną i rozpoczęto prace nad remontem całego budynku. Nie tylko poprawiono stan techniczny „Strzelnicy”, ale także powiększono przestrzeń wewnątrz budynku, poprzez przesunięcie jednej zewnętrznej ściany w kierunku rzeki Olzy i tak powstała nowa hala.
Imprezy.
W Ośrodku Kulturalno-Społecznym „Strzelnica” są corocznie organizowane festiwale, spotkania autorskie, imprezy firmowe, muzyczne koncerty, wiele balów miejskich i wieczorów tanecznych. Do tych najbardziej popularnych festiwali należą: "Święto Trzech Braci", festiwal muzyki jazzowej, "Ewa Fest" (spotkania piosenkarki Ewy Farnej z fanami) i wiele innych.
Na strychu mieści się także galeria, w której są organizowane wystawy artystyczne.
Ciekawostki.
Podczas rekonstrukcji w roku 2017 została odkryta kamienna studnia z XIX wieku.

</doc>
<doc id="5067075" url="https://pl.wikipedia.org/wiki?curid=5067075" title="Zdobyczne okręty podwodne Kriegsmarine">
Zdobyczne okręty podwodne Kriegsmarine

Zdobyczne okręty podwodne Kriegsmarine – okręty podwodne przejęte przez niemiecką marynarkę wojenną Kriegsmarine, które wcześniej należały do flot innych państw, wykorzystywane przez Niemców w czasie II wojny światowej (1939–1945).

</doc>
<doc id="5067080" url="https://pl.wikipedia.org/wiki?curid=5067080" title="MID (wojsko)">
MID (wojsko)



</doc>
<doc id="5067083" url="https://pl.wikipedia.org/wiki?curid=5067083" title="Maszyna Inżynieryjno-Drogowa MID">
Maszyna Inżynieryjno-Drogowa MID



</doc>
<doc id="5067100" url="https://pl.wikipedia.org/wiki?curid=5067100" title="Czesława Prywer">
Czesława Prywer

Czesława Prywer (Czesława Prywer-Lidzbarska) (ur. 25 grudnia 1898 w Sosnowcu, zm. w 1965 w Meksyku) – inżynier rolnik, cytolog roślin i genetyk, adiunkt Wolnej Wszechnicy Polskiej i nauczyciel akademicki Państwowej Szkoły Rolniczej w Chapingo (Meksyk).
Życiorys.
Czesława Prywer ukończyła w Warszawie szkołę średnią, Wyższą Szkołę Ogrodniczą (gdzie studiowała w latach 1916–1918) i Wydział Rolny Szkoły Głównej Gospodarstwa Wiejskiego. W 1925 roku uzyskała stopień inżyniera rolnika. W czasie studiów była członkinią Związku Młodzieży Polskiej „Zet”, jako sanitariuszka uczestniczyła w obronie Lwowa. Dostała się wtedy do niewoli ukraińskiej, z której uciekła. 
Po studiach rozpoczęła pracę w Zakładzie Systematyki i Geografii Roślin Uniwersytetu Warszawskiego, w latach 1930–1939 pracowała w Wolnej Wszechnicy Polskiej, gdzie zajmowała się genetyką i cytologią, pracując na stanowisku adiunkta zakładu botanicznego i genetycznego. Od 1934 roku była Wiceprezesem Zarządu Zrzeszenia Asystentów WWP (Prezesem był Tomasz Piskorski). Prawdopodobnie pod koniec lat 30. obroniła doktorat.
W pierwszych dniach września 1939 roku wstąpiła do Polskiego Czerwonego Krzyża i została sanitariuszką. Z cofającym się Wojskiem Polskim doszła do Lwowa, gdzie została jeńcem radzieckim. Zesłano ją na Ukrainę, gdzie została skierowana do pracy w rolniczym zakładzie doświadczalnym. Pracowała w bardzo trudnych warunkach: w temperaturze –30°C bez ciepłej odzieży. Kierownik działu, w którym pracowała, zainteresował się, czy jeniec Prywer jest powiązana rodzinnie z autorem prac o cytologii buraka cukrowego. Gdy dowiedział się, że to ona, skierował ją do pracy w ocieplanych szklarniach.
Po podpisaniu układu Sikorski–Majski w 1941 roku zgłosiła się ochotniczo do pracy w radzieckim szpitalu wojskowym. Chorowała na tyfus. W 1943 roku zorganizowała wędrowny sierociniec dla dzieci z Polski i doprowadziła go – zgodnie z instrukcjami Rządu Rzeczypospolitej Polskiej na uchodźstwie – do Indii. Ostatecznie uchodźców tych przyjął Meksyk. Czesława Prywer udała się tam ze swymi podopiecznymi. Od 1943 roku pracowała jako robotnica w Rolniczej Stacji Doświadczalnej Santa Rosa koło miasta León w stanie Guanajuato. Wiosną 1945 roku stację tę wizytował minister rolnictwa. Gdy dowiedział się, że Czesława Prywer mówi po hiszpańsku (i w czterech innych językach) oraz jest znanym w świecie naukowcem, natychmiast skierował ją do grona profesorskiego Państwowej Szkoły Rolniczej w Chapingo (obecnie Uniwersytet Autonomiczny w Chapingo) w gminie Texcoco koło miasta Meksyk. Pracowała tam przez wiele lat w katedrze botaniki ogólnej i cytologii jako kierownik laboratorium botanicznego. Została też członkinią Rady Zarządzającej tej uczelni. Na studiach podyplomowych prowadziła zajęcia z cytologii i technik mikroskopowych. Została profesorem botaniki i m.in. dyrektorem Meksykańskiego Programu Rolnego finansowanego przez Fundację Rockefellera. Prowadziła badania m.in. nad cytologią buraka cukrowego oraz znaczeniem poliploidalności przy powstawaniu roślin uprawnych. 
Swój księgozbiór przekazała w testamencie tamtejszej bibliotece uniwersyteckiej, dom – Jadwidze Ingarden, Polce, z którą mieszkała w Meksyku przez 12 lat. Natomiast niewielki majątek rolny, który wcześniej kupiła, przeznaczyła na źródło finansowania stypendium studenckiego. Na terenie tego majątku wybudowano kolonię domów profesorskich jej uczelni. Główna aleja tej kolonii nosi imię Czesławy Prywer. Jej imię nosi jedna z sal kolegium podyplomowego Uniwersytetu Autonomicznego w Chapingo. Jedno z osiedli w Texcoco również nazwano jej imieniem (Circuito Prywer).
Życie prywatne.
Czesława Prywer była córką Mariana i Felicji z Lidzbarskich. W latach 30. wyszła za mąż za p. Wilczyńskiego, który zginął we wrześniu 1939 roku pod gruzami ich domu w Warszawie. Nie mieli dzieci.

</doc>
<doc id="5067103" url="https://pl.wikipedia.org/wiki?curid=5067103" title="Cenk Torun">
Cenk Torun

Cenk Torun (ur. 24 marca 1974 w Ankarze) – turecki aktor. Rozpoznawalność w Polsce przyniósł mu serial "Więzień miłości" (2018), gdzie zagrał postać Oguza.
Życiorys.
Urodził się w Ankarze jako syn Nurdany Torun, śpiewaczki operowej, i Saliha Envera Toruna. Dorastał z młodszym bratem Tolgą (ur. 1978). 
Po występie w teledysku do piosenki Yıldıza Tilbe „My Boy” (1994), brał udział w wielu serialach, a także w telewizyjnej wersji komiksu "Özdena Öğrüka" (1996). Tuż przed odbyciem służby wojskowej na Cyprze odmówił udziału w serialu "Dolina wilków" ("Kurtlar Vadisi"). W 2003 jego ojciec popełnił samobójstwo skacząc z Mostu Bosforskiego. Ukończył studia na Wydziale Turystyki i Hotelarstwa na Uniwersytecie Marmara. 
W telenoweli "Yeter" (2015) wcielił się w psychologa Gökhana. Stał się znany jako Oğuz Kervancıoğlu w serialu "Więzień miłości" ("Çılgın Bediş", 2018). 
Żonaty z Nevin Ursavaş, z którą ma syna Şana (ur. 2019).

</doc>
<doc id="5067108" url="https://pl.wikipedia.org/wiki?curid=5067108" title="Szkoły wojskowe w Rosji (1798–1919)">
Szkoły wojskowe w Rosji (1798–1919)

Szkoły wojskowe w Imperium Rosyjskim – rosyjskie instytucje edukacyjne, działające od 1798 do powstania Rosji radzieckiej, dające absolwentom wykształcenie średnie specjalne (wojskowe).
W pierwszym kwartale XIX wieku zorganizowano szkoły specjalne: Inżynieryjną (1810, od 1855 Nikołajewska Akademia Inżynieryjna, zamkniętą w 1918), Przewodników Kolumn (1815, zlikwidowana w 1826), Artyleryjską (1820, od 1849 Michajłowska Akademia Artylerii, zamknięta w 1915), Petersburską Topografów (1822, od 1866 Wojskowo-topograficzna, funkcjonowała do 1919 r.).
Podczas reorganizacji instytucji szkolenia wojskowego w 1863 na bazie klas specjalnych wszystkich korpusów kadeckich z wyjątkiem fińskiego, orenburskiego i syberyjskiego, zorganizowano szkoły wojskowe: 3 piechoty (Pawłowska Szkoła Piechoty, dziedziczyła tradycje Wojskowego Domu Sierot (1798), Konstantynowska Szkoła Piechoty – Pułku Szlacheckiego (1807) i Aleksandrowska Szkoła Piechoty) oraz 1 kawalerii (Nikołajewska Szkoła Kawalerii, 1865, dziedzicząca tradycje Szkoły Chorążych Gwardyjskich (1823)). Do szkół wojskowych przyjmowano absolwentów gimnazjów wojskowych.
W 1861 r. w Finlandii, a od 1864 przy sztabach okręgów wojskowych zorganizowano szkoły junkierskie (piechoty, kawalerii i kozackie). Przyjmowano do nich osoby, które nie ukończyły szkoły średniej, edukacja była prowadzona według skróconych programów. W latach 1897–1910 szkoły junkierskie stopniowo przekształcano w szkoły wojskowe.
Aby zaspokoić potrzeby w zakresie oficerów artylerii i saperów w 1894 Konstantynowska Szkoła Wojskowa została przekształcona w szkołę artylerii, w latach 1913–1915 zorganizowano Nikołajewską i Siergiejewską Artylerii oraz Aleksiejewską Szkołę Inżynieryjną.
Podczas I wojny światowej szkoły wojskowe przeszły na przyspieszony kurs nauki. Do 1917 roku było 25 szkół wojskowych: 13 piechoty, 3 kawalerii, 2 kozackie, 4 artylerii, 2 inżynieryjne i wojskowo-topograficzne. Szkoły piechoty, kawalerii i kozackie były prowadzone przez Główny Zarząd Wojskowych Instytucji Szkolnych (Главное управление военно-учебных заведений), artylerii – Główny Zarząd Artylerii (Главное артиллерийское управление), inżynieryjne – Główny Wojskowy Zarząd Techniczny (Главное военно-техническое управление), wojskowo-topograficzne – Główny Zarząd Sztabu Generalnego (Главное управление Генерального штаба).
Szkoły wojskowe zostały rozwiązane w latach 1917–1919.

</doc>
<doc id="5067121" url="https://pl.wikipedia.org/wiki?curid=5067121" title="Christina Morfowa">
Christina Morfowa

Christina Wasilewa Morfowa (; ur. 24 kwietnia 1887 w Starej Zagorze, zm. 1 czerwca 1936 przy Pirdopie) – bułgarska śpiewaczka operowa, sopran.
Stała się znana dzięki koncertom w Pradze, Sofii i innych teatrach operowych w Europie. Jako członkini , wykładała również w do 1935 roku. Zginęła w wypadku drogowym przy Karłowie w wieku 47 lat.
Życiorys.
Morfowa rozpoczęła studia ekonomiczne w Pradze w 1906 roku. Wkrótce potem wstąpiła do Konserwatorium Praskiego, gdzie uczyła się śpiewu pod kierunkiem .
Debiutowała w 1910 roku w Brnie, gdzie śpiewała w operze "Sprzedana narzeczona" Bedřicha Smetany. Po roku w Paryżu, gdzie studiowała pod kierunkiem , wróciła do Sofii w 1912 roku, aby zagrać w bułgarskiej premierze "Sprzedanej narzeczonej" w roli Marzenki.

</doc>
<doc id="5067122" url="https://pl.wikipedia.org/wiki?curid=5067122" title="Christina Wasilewa Morfowa">
Christina Wasilewa Morfowa



</doc>
<doc id="5067133" url="https://pl.wikipedia.org/wiki?curid=5067133" title="Hellenic Petroleum">
Hellenic Petroleum

Hellenic Petroleum () – greckie przedsiębiorstwo przemysłowe działające w branży energetycznej i paliwowej.
Poprzednikiem spółki było państwowe przedsiębiorstwo DEP (Δημόσια Επιχείρηση Πετρελαίου), dysponujące m.in. rafinerią w Aspropirgos, uruchomioną w 1958 roku. W 1975 roku państwo greckie przejęło pełną kontrolę nad przemysłem naftowym, w tym rafinacją, dystrybucją i handlem produktami naftowymi. W późniejszym czasie państwo przejęło też aktywa należące do firmy Esso, w tym rafinerię w Salonikach, zmieniając ich markę na EKO. 
Spółka Hellenium Petroleum powstała w 1998 roku, poprzez połączenie spółek zależnych grupy DEP, akcje nowej spółki zostały wprowadzone na Giełdę Papierów Wartościowych w Atenach (indeks FTSE ATHEX 20) .
Przedsiębiorstwo dysponuje trzema rafineriami w Grecji (w Aspropirgos, Salonikach i Eleusis) i jedną w Skopje w Macedonii Półnicnej. 
Do grupy Hellenic Petroleum należą też spółki zależne działające w krajach bałkańskich m.in.:

</doc>
<doc id="5067135" url="https://pl.wikipedia.org/wiki?curid=5067135" title="Filip Kozina">
Filip Kozina

Filip Kozina (ur. 1981 w Zagrzebiu) – chorwacki polonista. Do jego zainteresowań naukowych należą: współczesna literatura polska, recepcja literatury polskiej w Chorwacji oraz twórczość A.G. Matoša.
Życiorys.
W 1999 zapisał się na studia polonistyczne i kroatystyczne na Wydziale Filologicznym Uniwersytetu w Zagrzebiu. Dyplom uzyskał w 2005 z pracą pt. "A.G. Matoš: Umjetnost i nacionalizam".
Pracę w Katedrze Języka i Literatury Polskiej na Wydziale Filologicznym na Uniwersytecie w Zagrzebiu rozpoczął w 2005 jako ‘nowicjusz’ i współpracownik przy dwóch naukowych projektach, od 2013 był na stanowisku starszego asystenta, a od 2016 pracuje jako docent.
Rozprawę doktorską pt. "Srednja Europa u putopisima i esejima Andrzeja Stasiuka" obronił w 2013. Kilkukrotnie przebywał na stażu naukowym w Polsce na Uniwersytecie Warszawskim i Uniwersytecie Jagiellońskim w Krakowie. W 2016 wygłosił referat pt. "Antun Gustav Matoš jako piewca polskości" na VI Światowym Kongresie Polonistów w Katowicach.
Nauka i dydaktyka.
Zajmuje się tłumaczeniami pisemnymi (teksty naukowe, literackie) i konferencyjnymi z języka polskiego, współpracuje z wydawnictwem „Našа djeca”.
Prowadzi kursy tłumaczeniowe i zajęcia dotyczące literatury polskiej.

</doc>
<doc id="5067138" url="https://pl.wikipedia.org/wiki?curid=5067138" title="Jan Sawicki (1896–1943)">
Jan Sawicki (1896–1943)



</doc>
<doc id="5067147" url="https://pl.wikipedia.org/wiki?curid=5067147" title="Iwan Mandow">
Iwan Mandow

Iwan Mandow (bułg. Иван Мандов; ur. 18 lutego 1951 w Sopocie w Bułgarii) – bułgarski strzelec, olimpijczyk, mistrz świata i medalista mistrzostw Europy.
Kariera sportowa.
Dwukrotny uczestnik igrzysk olimpijskich (IO 1972, IO 1980). Wystartował w 3 konkurencjach, a najwyższe miejsce osiągnął podczas swojego drugiego startu – był 12. w pistolecie szybkostrzelnym z 25 m.
Mandow raz stanął na podium mistrzostw świata. W 1981 roku został drużynowym mistrzem świata w pistolecie pneumatycznym z 10 m (skład drużyny: Lubczo Djakow, Lubczo Dimitrow, Jean Michow, Iwan Mandow). Przynajmniej 3 razy stał na podium mistrzostw Europy. Jedyny medal indywidualnie wywalczył podczas turnieju w 1981 roku, gdy został wicemistrzem Europy w pistolecie pneumatycznym z 10 m (przegrał wyłącznie z Vladasem Turlą z ZSRR). Wraz z drużyną zdobył brązowy medal, zaś 2 lata później zajął z drużyną 3. miejsce w pistolecie dowolnym z 50 m.
Wyniki.
Medale mistrzostw świata.
"Opracowano na podstawie materiałów źródłowych:"
Medale mistrzostw Europy.
"Opracowano na podstawie materiałów źródłowych:"

</doc>
<doc id="5067148" url="https://pl.wikipedia.org/wiki?curid=5067148" title="Rudaki (rejon miorski)">
Rudaki (rejon miorski)

Rudaki (; ) – wieś na Białorusi, w obwodzie witebskim, w rejonie miorskim, w sielsowiecie Powiacie.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś a następnie zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwały tu 102 osoby, 95 były wyznania rzymskokatolickiego, 7 prawosławnego. Jednocześnie 95 mieszkańców zadeklarowało polską przynależność narodową a 7 białoruską. Było tu 18 budynków mieszkalnych. W 1931 w 17 domach zamieszkiwało 90 osób.
Wierni należeli do parafii rzymskokatolickiej i prawosławnej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5067149" url="https://pl.wikipedia.org/wiki?curid=5067149" title="Francesca Fornari">
Francesca Fornari

Francesca Fornari – włoska profesor, wykładowca języka i literatury polskiej na Uniwersytecie Ca’ Foscari (wł. "Università Ca’ Foscari Venezia") w Wenecji.
Zainteresowania badawcze.
Zajmuje się badaniem polskiej literatury XX wieku. Jest autorką tłumaczeń utworów m.in. Józefa Czechowicza i Zbigniewa Herberta.
Kariera naukowa.
Ukończyła studia na rzymskim uniwersytecie La Sapienza w 1998. Doktorat obroniła w 2003 w Mediolanie. W latach 2003–2005 była lektorką języka polskiego w rzymskich uniwersytetach – La Sapienza oraz Tor Vegeta. Od 2005 związana jest z weneckim uniwersytetem Ca’ Foscari.

</doc>
<doc id="5067154" url="https://pl.wikipedia.org/wiki?curid=5067154" title="Karl Dorsey">
Karl Dorsey

Karl James Dorsey (ur. 12 maja 1894 w Limie, zm. 9 lipca 1974 w San Diego) – amerykański żeglarz sportowy, medalista olimpijski.
Podczas letnich igrzysk olimpijskich w Los Angeles (1932) zdobył złoty medal w żeglarskiej klasie 8 metrów, wspólnie z Owenem Churchillem, Williamem Cooperem, Johnem Biby, Robertem Suttonem, Pierpontem Davisem, Alanem Morganem, Alphonse'em Burnandem, Thomasem Websterem, Johnem Huettnerem, Richardem Moore'em i Kennethem Careyem. Drugi raz na igrzyskach olimpijskich wystąpił w Berlinie (1936), zajmując 10. miejsce w klasie 8 metrów.
Karl Dorsey był członkiem klubu California Yacht Club. Pracował jako agent ubezpieczeniowy w firmie Pacific Mutual.

</doc>
<doc id="5067155" url="https://pl.wikipedia.org/wiki?curid=5067155" title="One &amp; Only">
One &amp; Only

One &amp; Only – specjalny single album południowokoreańskiej grupy Astro, wydany cyfrowo 23 lutego 2020 roku przez wytwórnię Fantagio Music. Jego wersja fizyczna ukazała się 13 marca. Sprzedał się w nakładzie egzemplarzy w Korei Południowej (stan na marzec 2020 r.).

</doc>
<doc id="5067156" url="https://pl.wikipedia.org/wiki?curid=5067156" title="Carl Dorsey">
Carl Dorsey



</doc>
<doc id="5067160" url="https://pl.wikipedia.org/wiki?curid=5067160" title="Ivana Vidović Bolt">
Ivana Vidović Bolt

Ivana Vidović Bolt (ur. 20 lutego 1973 w Splicie) – chorwacka tłumaczka i polonistka, wykładowczyni języka polskiego na Uniwersytecie w Zagrzebiu.
Życiorys.
W 1997 ukończyła studia w zakresie języka i literatury włoskiej i polskiej na Wydziale Filologicznym Uniwersytetu w Zagrzebiu. W 2000 obroniła pracę magisterską pt. "Funkcionalne značajke glagola kretanja u poljskom i hrvatskom jeziku,", a w 2004 rozprawę doktorską pt. "Frazemi są zoonimskom sastavnicom u poljskom i hrvatskom jeziku""."
Od 1997 jest zatrudniona na Wydziale Filologicznym Uniwersytetu Zagrzebskiego, najpierw jako ‘nowicjusz naukowy’ przy projektach prof. Dubravki Sesar: "Istraživanje zapadnoslavenskih jezika" (1997–2002), "Zapadnoslavenski jezici u usporedbi s hrvatskim" (2002–2005) i "Slavenski jezici u usporedbi s hrvatskim" (2007–2013)"."
Od 2010 była profesorką nadzwyczajną w Katedrze Języka i Literatury Polskiej, a w 2015 została profesorką zwyczajną.
Oprócz badań językoznawczych zajmuje się przekładem. Przetłumaczyła na język chorwacki pięć książek oraz ponad 40 artykułów naukowych. Razem z Dariuszem Nowackim przygotowała antologię polskich opowiadań "Orkestru iza leđa".
Dydaktyka.
W roku akademickim 1999/2000 pracowała na Uniwersytecie Warszawskim jako lektorka języka chorwackiego. Wygłaszała wykłady za granicą oraz prezentacje na konferencjach we Wrocławiu (2006), Zagrzebiu (2012).
Członkostwo.
W latach 2011–2014 była przewodniczącą Chorwackiego Towarzystwa Filologicznego.
Jest członkinią Chorwackiego Towarzystwa Lingwistyki Stosowanej, Chorwackiego Towarzystwa Filologicznego, Polskiego Towarzystwa Kulturalnego „M. Kopernik”.
Wybrane publikacje.
Publikacje książkowe, w tym redakcje i podręczniki:
Artykuły i rozdziały w publikacjach:

</doc>
<doc id="5067171" url="https://pl.wikipedia.org/wiki?curid=5067171" title="Deni Hočko">
Deni Hočko

Deni Hočko (ur. 22 kwietnia 1994 w Cetynii) – czarnogórski piłkarz grający na pozycji środkowego pomocnika. W sezonie 2020/2021 występuje w klubie Royal Excel Mouscron.
Kariera juniorska.
Hočko grał jako junior w latach 2009–2011 w młodzieżowych drużynach klubu FK Lovćen.
Kariera seniorska.
FK Lovćen.
Przez sezon 2011/2012 Hočko grał w rezerwach FK Lovćen. Do seniorskiej drużyny tego zespołu trafił on 1 lipca 2012 roku. Ostatecznie dla FK Lovćen Czarnogórzec rozegrał 26 meczy, nie strzelając żadnego gola.
Budućnost Podgorica.
25 lipca 2013 roku Hočko podpisał kontrakt z Budućnostem Podgorica. Zadebiutował on w jego barwach 11 sierpnia 2013 roku w zremisowanym 1:1 spotkaniu przeciwko OFK Titogradowi Podgorica. Pierwszego gola piłkarz ten strzelił 28 września 2013 roku w meczu z FK Zetą (wyg. 0:1). Łącznie dla Budućnostu Podgorica Czarnogórzec wystąpił w 137 spotkaniach, zdobywając 9 bramek.
FC Famalicão.
Hočko przeniósł się do FC Famalicão 17 lipca 2017 roku. Debiut dla tego klubu zaliczył on 6 sierpnia 2017 roku w meczu z FC Aroucą (wyg. 2:0). Premierową bramkę zawodnik ten zdobył 7 kwietnia 2018 roku w wygranym 2:0 spotkaniu przeciwko Gil Vicente, notując przy okazji asystę. Ostatecznie dla FC Famalicão Czarnogórzec rozegrał 67 meczów, w których strzelił jednego gola.
Royal Excel Mouscron.
Hočko trafił do Royalu Excel Mouscron 1 lipca 2019 roku. Zadebiutował on dla tego zespołu 27 lipca 2019 roku w starciu z Sint-Truidense VV (wyg. 0:1). Do 17 kwietnia 2021 roku Czanogórzec wystąpił w barwach Royalu Excel Mouscron w 53 spotkaniach, nie zdobywając żadnej bramki.
Kariera reprezentacyjna.
Hočko grał dla młodzieżowych reprezentacji Czarnogóry: U-17 (2 mecze, bez goli), U-19 (3 mecze, bez goli) oraz U-21 (21 meczy, bez goli).
Sukcesy.
"Sukcesy w karierze klubowej:"

</doc>
<doc id="5067172" url="https://pl.wikipedia.org/wiki?curid=5067172" title="Janusz Bańczerowski">
Janusz Bańczerowski

Janusz Czesław Bańczerowski (ur. 2 stycznia 1942 w Ożarowie) – profesor, językoznawca, slawista, polonista, dyrektor Instytutu Filologii Słowiańskiej i Bałtyckiej na Uniwersytecie im. Eotvosa Loranda w Budapeszcie. Autor ponad 300 publikacji z zakresu lingwistyki opublikowanych w językach: węgierskim, polskim, rosyjskim, chorwackim, serbskim, słowackim, angielskim i niemieckim.
Życiorys.
W 1970 roku uzyskał tytuł doktora w dziedzinie językoznawstwa stosowanego na Uniwersytecie Adama Mickiewicza w Poznaniu. W 1989 obronił doktorat na Węgierskiej Akademii Nauk. Rok później uzyskał habilitację oraz tytuł profesora zwyczajnego.
Podczas studiów językoznawczych zajmował się komparatystyką językową, a jego zainteresowania badawcze obejmowały języki słowiańskie, bałtyckie oraz sanskryt. W latach 1970–1989 prowadził kurs języka polskiego w Instytucie Polskim w Budapeszcie. Od 1982 roku wykładał na polonistyce Uniwersytetu im. Eotvosa Loranda. Pełnił funkcję kierownika Katedry Filologii Polskiej, dyrektora Instytutu Filologii Słowiańsko-Bałtyckiej oraz Doktorskiej Szkoły Językoznawczej. Wykładał na Uniwersytecie w Veszprém i Uniwersytecie w Peczu. Wielokrotnie uczestniczył w Międzynarodowym Kongresie Slawistów. 
W 2016 roku otrzymał Nagrodę Polonicum za wybitne osiągnięcia w krzewieniu języka polskiego oraz wiedzy o polskiej kulturze i historii na świecie. Redagował ostatni tom "Karpackiego Atlasu Dialektologicznego".
Członkostwo.
Jest członkiem Komisji Językowej Węgierskiej Akademii Nauk oraz Komitetu Towarzystwa Językoznawczego Węgierskiej Akademii Nauk. Należy do „Studia Slavica Academiae Scientiraum Hungaricae” oraz do komitetu redakcyjnego międzynarodowego czasopisma slawistycznego „Studia Slavica Savariensia”.

</doc>
<doc id="5067186" url="https://pl.wikipedia.org/wiki?curid=5067186" title="Ruśce">
Ruśce

Ruśce (; ) – wieś na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do Gajdzielów i Rypińskich.
W latach 1921–1945 wieś a następnie zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwały tu 48 osób, wszystkie były wyznania rzymskokatolickiego. Jednocześnie 47 mieszkańców zadeklarowało polską przynależność narodową a 1 białoruską. Było tu 10 budynków mieszkalnych. W 1931 w 9 domach zamieszkiwało 40 osób.
Wierni należeli do parafii rzymskokatolickiej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5067189" url="https://pl.wikipedia.org/wiki?curid=5067189" title="Michał Bzinkowski">
Michał Bzinkowski

Michał Bzinkowski (ur. 1975) – polski filolog klasyczny i neohellenista, profesor Uniwersytetu Jagiellońskiego, eseista i tłumacz.
Życiorys.
W 2003 roku doktoryzował się na Wydziale Filologicznym Uniwersytetu Jagiellońskiego na podstawie pracy "Mit antyczny w poezji Jorgosa Seferisa". Na tej samej uczelni, w 2018 roku uzyskał habilitację w oparciu o pracę "Maski Charosa w nowogreckich pieśniach ludowych – źródła, przedstawienia, kontekst".
Jest profesorem Uniwersytetu Jagiellońskiego, wykładowcą Katedry Filologii Greckiej i Nowogreckiej Instytutu Filologii Klasycznej. Do jego obszaru zainteresowania należy literatura nowogrecka, a w szczególności twórczość Jorgosa Seferisa i nowogreckie pieśni ludowe. Zajmuje się również recepcją Antyku w Bizancjum i Grecji współczesnej. Jest członkiem Komisji Filologii Klasycznej Polskiej Akademii Umiejętności.
Zajmuje się tłumaczeniem literatury nowogreckiej, przekładał na polski twórczość m.in. Jorgosa Seferisa, Nikosa Kazandzakisa, Kostasa Ouranisa, Konstandinosa Kawafisa, Kyriakosa Charalambidesa, czy Janisa Ritsosa. Większość jego tłumaczeń ukazała się na łamach czasopism literackich, takich jak „Zeszyty Literackie”, „Nowy Filomata”, „Odra”, czy „Przekładaniec”. Z kolei jego eseje dotyczące literatury nowogreckiej i kultury Grecji ukazały się m.in. w „Odrze” i „Przeglądzie Politycznym”. W 2013 roku otrzymał nominację do Nagrody dla tłumacza Europejskiego Poety Wolności za przekład "Czasowników" Pandelisa Boukalasa.

</doc>
<doc id="5067192" url="https://pl.wikipedia.org/wiki?curid=5067192" title="Most Ewripos">
Most Ewripos

Most Ewripos () – drogowy most wantowy nad cieśniną Ewripos w Chalkidzie, w Grecji. Został oddany do użytku 9 lipca 1993 roku. Długość całkowita mostu wynosi 694,5 m.
Budowa mostu rozpoczęła się w maju 1985 roku. Obiekt został oddany do użytku 9 lipca 1993 roku przy udziale premiera Konstandinosa Mitsotakisa. Był to pierwszy most wantowy w kraju. Przed jego otwarciem wyspę Eubea łączył z kontynentalną Grecją tylko jeden most, również w Chalkidzie (tzw. „Stary Most”).
Jest to most wantowy o długości całkowitej 694,5 m. Przez most przebiega jednojezdniowa, dwupasmowa (po jednym pasie ruchu w każdym kierunku) droga, po bokach której znajdują się chodniki dla pieszych. Most wspierają dwa wysokie pylony, pomiędzy którymi odległość wynosi 215 m. Grubość podwieszonych przęseł wynosi 45 cm, dzięki czemu zalicza się on do najcieńszych mostów na świecie.

</doc>
<doc id="5067194" url="https://pl.wikipedia.org/wiki?curid=5067194" title="Awia Menedżment Grup">
Awia Menedżment Grup

Awia Menedżment Grup S.A., ros. Акционерное общество "Авиа Менеджмент Груп" – rosyjskie linie lotnicze z głównym portem bazowania w Moskwie (Port lotniczy Wnukowo), realizujące lokalne połączenia lotnicze. 
Linie dysponują 1 samolotem CL-600-2B19 i 2 EMB-135BJ.

</doc>
<doc id="5067197" url="https://pl.wikipedia.org/wiki?curid=5067197" title="British Indian Army">
British Indian Army

British Indian Army – główna siła militarna Indii Brytyjskich, istniejąca od 1895 roku do zrzucenia brytyjskiego panowania w 1947 roku. Odpowiadała za obronę zarówno prowincji podlegających Koronie Brytyjskiej, jak i księstw indyjskich, które mogły mieć również własne armie. Armia indyjska była ważną częścią sił Imperium Brytyjskiego, zarówno w Indiach, jak i za granicą, zwłaszcza podczas obu wojen światowych.
Wydaje się, że termin „armia indyjska” został po raz pierwszy użyty nieformalnie, jako zbiorcze określenie na armie trzech prezydencji (Bengal Army, Madras Army i Bombay Army), prawdopodobnie po powstaniu Indii Brytyjskich. Jednak pierwsza formacja, oficjalnie nazywana „armią indyjską”, została powołana przez rząd Indii w 1895 roku i początkowo istniała równolegle z trzema armiami prezydencji. Jednak w 1903 roku British Indian Army wchłonęła te trzy armie w swoje struktury. British Indian Army nie należy mylić z Army of India (1903–1947), która obejmowała zarówno całość British Indian Army, jak i jednostki British Army stacjonujące w Indiach, ani z British Army in India (jednostki brytyjskie wysłane do Indii).
British Indian Army przez cały okres swojego istnienia była całkowicie ochotnicza; największy rozwój osiągnęła w czasie II wojny światowej, dochodząc do liczby 2,5 mln żołnierzy, co czyni ją największą armią ochotniczą w historii.
Organizacja.
Znaczenie terminu „Indian Army” zmieniało się w czasie:
Dowodzenie.
Oficer dowodzący Army of India był jednocześnie głównodowodzącym w Indiach, który podlegał cywilnemu gubernatorowi generalnemu Indii. Tytuł ten był używany już przed utworzeniem zjednoczonej British Indian Army; pierwszym, który go otrzymał, był gen. mjr Stringer Lawrence w 1748 roku. Na początku XX wieku głównodowodzący i jego sztab byli oparci o India Command. Stanowiska w Indian Army były mniej prestiżowe niż równorzędne im funkcje w British Army, ale za to wynagrodzenie było znacznie wyższe, dzięki czemu oficerowie mogli swobodnie żyć z własnej pensji, zamiast szukać dodatkowego źródła dochodu. W związku z tym wakaty w Indian Army były bardzo pożądane i co do zasady zarezerwowane dla wyższych oficerów-kadetów, kończących Royal Military College w Sandhurst. Oczekiwano, że brytyjscy oficerowie Indian Army nauczą się mówić językami swoich żołnierzy, których rekrutowano głównie z obszarów, na których mówi się przeważnie w języku hindi. Wśród wybitnych oficerów British Indian Army znaleźli się Lord Roberts, William Birdwood, Claude Auchinleck, czy William Slim.
Personel.
Oficerowie Indian Army, zarówno Brytyjczycy, jak i Hindusi, otrzymywali stopnie równorzędne stopniom oficerskim British Army. Korpus "King's Commissioned Indian Officer" (KCIO), utworzony w 1920 roku, posiadał równe uprawnienia z brytyjskim korpusem oficerskim. Natomiast "Viceroy's commissioned officers" to pozostali Hindusi w stopniach oficerskich. Prawie pod każdym względem byli oni traktowani jako oficerowie, ale mieli władzę tylko nad żołnierzami indyjskimi i podlegali wszystkim "King's Commissioned Indian Officers". Wśród stopni British Indian Army znalazły się takie rangi, jak "Subedar Major" lub "Risaldar-Major" (odpowiedniki brytyjskiego majora w kawalerii); "Subedar" lub "Risaldar" (odpowiedniki kapitana, także w kawalerii), czy "Jemadar", odpowiednik porucznika.
Stopnie podoficerskie obejmowały takie rangi, jak "Company Havildar Major", odpowiednik "Company Sergeant Major"; "Company Quartermaster Havildar", odpowiednik "Company quartermaster sergeant", "Havildar" lub "Daffadar" (odpowiedniki sierżanta w kawalerii); "Naik" lub "Lance-Daffadar" (odpowiednik brytyjskiego kaprala w kawalerii); i "Lance-Naik" lub "Acting Lance-Daffadar" (odpowiedniki "Lance-Corporal", także w kawalerii). Korpus szeregowych obejmował takie rangi, jak "Sepoy" lub "Sowar" (odpowiednik brytyjskiego "private") w kawalerii, w pozostałych rodzajach broni były używane rangi British Army, takie jak strzelec ("gunner") i saper ("sapper").
W następstwie buntu Hindusów z 1857 roku, zwanego także przez Brytyjczyków powstaniem sipajów, trzy armie byłych prezydencji Kompanii Wschodnioindyjskiej przeszły pod panowanie Korony Brytyjskiej. Po „buncie” rekrutacja przeszła na to, co Brytyjczycy nazywali „martial races”, w szczególności Sikhowie, Awanowie, Gacharowie i innymi pendżabscy muzułmanie, Beludżowie, Pasztuni, Maratha, Buntowie, Nayar, Radźputowie, Yadaw, Kumaoni, Gurkhowie, Gahrwali, Janjuas, Maravars, Kallars, Vellalar, Dogras, Dżatowie, Gurjar, Mahar i Sainis. Gurkhowie zostali czasowo przeniesieni do British Army, ponieważ rzadko się buntowali.
Historia.
Początki Indian Army sięgają pierwszych lat po powstaniu sipajów z 1857 roku, często nazywanego w brytyjskich opracowaniach buntem Hindusów, kiedy w 1858 roku Korona przejęła bezpośrednie panowanie nad Indiami Brytyjskimi od Kompanii Wschodnioindyjskiej. Przed 1858 rokiem jednostki armii prezydencji były kontrolowane przez Kompanię i opłacane z jej zysków. Działały one obok jednostek British Army, finansowanych przez rząd brytyjski w Londynie.
Trzy armie prezydencji pozostawały oddzielnymi siłami, każda z własnym głównodowodzącym. Całościową kontrolę operacyjną sprawował głównodowodzący Bengal Army, który był formalnie głównodowodzącym Indii Wschodnich ("Commander-in-Chief of the East Indies"). Od 1861 roku większość oficerów zgromadzono w trzech Korpusach Sztabu Prezydencji ("Presidential Staff Corps"). Po II wojnie brytyjsko-afgańskiej komisja śledcza zaleciła zniesienie armii prezydencji. Oddziały Uzbrojenia, Zaopatrzenia i Transportu oraz Finansowy zostały do tego czasu ujednolicone.
Pendżabskie Siły Graniczne ("Punjab Frontier Force") znajdowały się pod bezpośrednią kontrolą wicegubernatora Pendżabu w czasie pokoju do 1886 roku, kiedy to przeszły pod rozkazy głównodowodzącego w Indiach. Kontyngent Hajdarabadu i inne lokalne korpusy pozostawały pod bezpośrednią kontrolą rządu. Wyższe związki operacyjne – dywizje i brygady – zostały rozwiązane w 1889 roku. W czasie pokoju nie utrzymywano żadnych sztabów dywizji, wojska były rozproszone po całym subkontynencie indyjskim, a ich główną funkcją było zapewnianie bezpieczeństwa wewnętrznego. W 1891 roku trzy korpusy sztabowe połączono w jeden Indyjski Korpus Sztabowy ("Indian Staff Corps.").
Dwa lata później Madras Army i Bombay Army utraciły stanowiska głównodowodzącego. W 1895 roku zniesiono armie prezydencji. Utworzona w ten sposób Indian Army została przegrupowana na cztery dowództwa: Bengal, Madras (w tym Birma), Bombaj (w tym Sind, Kweta i Aden) oraz Pendżab (w tym Granica Północno-Zachodnia i Pendżabskie Siły Graniczne). Każde znajdowało się pod dowództwem generała porucznika, który odpowiadał bezpośrednio przed głównodowodzącym w Indiach.
Armie prezydencji zostały zniesione ze skutkiem od 1 kwietnia 1895 roku w drodze notyfikacji rządu Indii za pośrednictwem rozkazu Departamentu Armii nr 981 z dnia 26 października 1894 roku, jednocząc trzy armie prezydencji w jedną Indian Army. Armie zostały połączone w cztery dowództwa: północne, południowe, wschodnie i zachodnie. Indian Army, podobnie jak armie prezydencji, nadal zapewniała władzom cywilnym wsparcie zbrojne, zarówno w zwalczaniu przestępczości pospolitej, jak i w przypadku zamieszek oraz buntów. Jedną z pierwszych operacji poza granicami Indii, przed którymi stanęła nowa zjednoczona armia, było powstanie bokserów w Chinach od 1899 do 1901 roku.
Reformy Kitchenera.
Reformy Kitchenera rozpoczęły się w 1903 roku, kiedy Lord Kitchener z Chartumu, nowo mianowany głównodowodzący w Indiach, dokończył zjednoczenie trzech armii prezydencji, a także Pendżabskich Sił Granicznych, Kontyngentu Hajdarabadu i innych lokalnych sił zbrojnych w jedną Indian Army.
Priorytety leżące u podstaw reform były następujące:
Lord Kitchener został armię rozproszoną po całym kraju na posterunkach w sile brygady lub pułku, zapewniające garnizony dla większości dużych miast. Zreformowana Indian Army miała stacjonować w formacjach operacyjnych i skoncentrować się na północy subkontynentu. Plan głównodowodzącego w Indach przewidywał utworzenie dziewięciu dywizji bojowych zgrupowanych w dwóch dowództwach korpusu na głównych osiach przechodzących przez granicę północno-zachodnią. Pięć dywizji miało zostać zgrupowanych na osi Lucknow–Peszawar–Chajber, a cztery na osi Bombaj–Mhow–Kweta. Jednak koszt porzucenia około trzydziestu czterech baz i budowy nowych w proponowanych rejonach korpusu został uznany za nierealny i ten aspekt planu musiał zostać zmodyfikowany.
Na mocy kompromisu przyjętego w 1905 roku cztery istniejące dowództwa zostały zredukowane do trzech i razem z Dowództwem Armii podzielono je na dziesięć stałych dywizji i cztery niezależne brygady:
Dowództwo Armii zachowało 9 Dywizję Secunderabad i Dywizję Birmańską pod swoją bezpośrednią kontrolą. Ponumerowane dywizje zostały tak zorganizowane, aby podczas mobilizacji można było rozmieścić kompletną dywizję piechoty, brygadę kawalerii i pewną liczbę żołnierzy wewnątrz kraju dla utrzymania bezpieczeństwa wewnętrznego lub obrony pobliskiej granicy. Utworzono stałe dowództwa dywizji z etatami oficerów sztabowych pod dowództwem generała majora.
Po zakończeniu reform w 1909 roku Indian Army była zorganizowana na wzór brytyjski, choć zawsze pozostawała w tyle pod względem wyposażenia. Dywizja Indian Army składała się z trzech brygad, a każda z nich z czterech batalionów. Trzy z tych batalionów należały do Indian Army, a jeden do British Army. Bataliony indyjskie były często formowane na zasadzie segregacji rasowej, z kompaniami złożonymi z przedstawicieli jednego plemienia, kasty lub religii. Do służby zgłosiło się półtora miliona ochotników z szacowanej na 315 milionów populacji subkontynentu indyjskiego.
Bataliony pułkowe nie były przydzielane na stałe do poszczególnych dywizji lub brygad, ale zamiast tego spędzały kilka lat w jednej formacji, a następnie były kierowane do innej, stacjonującej w innym miejscu. Taka rotacyjna służba miała zarówno zapewnić wszystkim jednostkom doświadczenie w aktywnej służbie na pograniczu, jak i zapobiec ich „stagnacji” w statycznych bazach pułkowych. Natomiast miejsca stacjonowania dywizji pozostawały niezmienne.
Ponowna numeracja i zmiana nazw pułków.
Aby podkreślić, że istniała teraz tylko jedna armia indyjska oraz że wszystkie jednostki miały zostać wyszkolone i rozmieszczone bez względu na ich regionalne pochodzenie, zmieniono numerację pułków, osobno dla pułków kawalerii, artylerii, piechoty liniowej i strzelców gurkhijskich. Oznaczenia pułków zostały zmienione, aby usunąć wszelkie odniesienia do byłych armii prezydencji. Tam, gdzie było to właściwe, przyjęto tytuły pomocnicze zmieniające dawne nazwy rozpoznawcze. W ten sposób 2 Pułk Bengal Lancers stał się 2 Pułkiem Lancers (Gardner's Horse).
Nowy porządek zapoczątkowały pułki bengalskie, następnie Pendżabskie Siły Pogranicza, po nich pułki Madrasu, Kontyngentu Hajdarabadu i Bombaju. Tam, gdzie było to możliwe, cyfra została zachowana w nowym numerze. Tak więc 1 Pułk Piechoty Sikhów stał się 51 Pułkiem Sikhów, 1 Pułk Pionierów Madras – 61 Pułkiem Pionierów, a 1 Bombajski Pułk Grenadierów – 101 Pułkiem Grenadierów.
Pułki Gurkhów rozwinęły się we własną linię pułków strzeleckich już w 1861 roku. Było ich pięć, dopóki nie dołączyły do nich byłe 42, 43 i 44 Pułki Gurkhów z dawnej Bengal Army, które stały się 6, 7 i 8 Gurkhijskim Pułkiem Strzelców. Liczby 42, 43 i 44 przydzielono odpowiednio do Sił Nieregularnych Deoli i Erinpura oraz Batalionu Mhairwara z Radżputany.
Baterie artylerii górskiej straciły swoje numery już dwa lata wcześniej. W ramach reform z 1903 roku zmieniono ich numerację, dodając dwadzieścia do ich pierwotnego numeru. Indian Army miała bardzo mało artylerii (tylko 12 baterii artylerii górskiej), a do dywizji dołączono baterie Royal Indian Artillery. Indian Army Corps of Engineers, czyli korpus inżynieryjny, został utworzony przez saperów ze wszystkich trzech armii prezydencji.
"The Queen's Own Corps of Guides", składający się ze szwadronów kawalerii i kompanii piechoty, został przemianowany na "Queen's Own Corps of Guides (Lumsden's)", ale pozostał z niepełnymi stanami osobowymi. Nowa numeracja i nazewnictwo pułków zostały ogłoszone w "India Army Order 181" z dnia 2 października 1903 roku.
W 1903 roku Indian Staff Corps został zlikwidowany, a następnie jego oficerowie zostali po prostu przeniesieni „do Indian Army”. Następnie utworzono Sztab Generalny, który zajmował się całokształtem polityki wojskowej, nadzorowaniem szkolenia w czasie pokoju, prowadzeniem operacji podczas wojny, rozmieszczeniem sił w celu zapewnienia bezpieczeństwa wewnętrznego lub ich emisji za granicą, planowaniem przyszłych operacji i zbieraniem danych wywiadowczych. Funkcje zostały rozdzielone wzdłuż linii brytyjskich na dwie gałęzie; pomiędzy Adiutanta Generalnego ("Adjutant-General") zajmującego się szkoleniem, dyscypliną i personelem oraz Kwatermistrza Generalnego ("Quartermaster-General") zajmującego się zaopatrzeniem, kwatermistrzostwem i komunikacją. W 1906 roku utworzono Oddział Generalny zajmujący się polityką wojskową, organizacją i rozmieszczeniem, mobilizacją i planami wojennymi, a także wywiadem i prowadzeniem operacji. Szefowie oddziałów sztabu odpowiadali przed Szefem Sztabu Generalnego, którego stanowisko pełnił generał porucznik. Aby zapewnić szkolenie oficerów sztabowych, w 1905 roku założono Indian Staff College, który od 1907 roku na stałe mieścił się w Kwecie.
Bez pośredniej struktury dowodzenia sztab wojskowy został obciążony wszelkimi, drobnymi szczegółami administracyjnymi. Dowódcy dywizji byli odpowiedzialni nie tylko za swoje aktywne formacje, ale także za bezpieczeństwo wewnętrzne i oddziały ochotnicze na swoich obszarach. Po mobilizacji sztaby dywizji wychodziły w pole, nie pozostawiając nikogo do obsługi lokalnej administracji. Służby pomocnicze były niewystarczające, a wielu żołnierzy przeznaczonych dla sił bojowych nie zostało przeniesionych ze starych posterunków na tereny nowego dowództwa dywizji. Te wady strukturalne ujawniły się podczas I wojny światowej i doprowadziły do dalszej reorganizacji.
"Indian Army Act" z 1911 roku ustanowiła przepisy dotyczące zastąpienia "Indian Articles of War" z 1869 roku. Została ona przyjęta przez gubernatora generalnego. W ramach tego prawa armia oskarżyła podejrzanych o kolaborację z Japończykami podczas procesu Indyjskiej Armii Narodowej w 1945 roku. Po podziale i uzyskaniu niepodległości przez Indie została ona zastąpiona ustawą "Indian Army Act, 1950".
I wojna światowa.
Przed wybuchem I wojny światowej British Indian Army liczyła 215 tys. żołnierzy. W 1914 roku lub wcześniej utworzono jej dziewiątą dywizję, 9 Dywizję Secunderabad.
Jeszcze przed Wielką Wojną rząd Indii zdecydował, że Indie stać na wydzielenie dwóch dywizji piechoty i brygady kawalerii na wypadek wojny w Europie. 140 tys. żołnierzy pełniło czynną służbę na froncie zachodnim we Francji i Belgii, z czego 90 tys. w Indian Corps na linii frontu i około 50 tys. w jednostkach tyłowych. Rząd Indii uważał, że największe zagrożenie dla bezpieczeństwa narodowego nadal pochodzi z wewnątrz. Ostatecznie na początku wojny wysłano do Europy ponad cztery dywizje, gdy Indian Expeditionary Force A utworzyły Indian Corps oraz Indian Cavalry Corps, które przybyły na front zachodni w 1914 roku. Duża ilość strat poniesionych szybko po przybyciu na front uniemożliwiły efektywne wykorzystanie Hindusów w późniejszym czasie. Brytyjskich oficerów Indian Army, którzy rozumieli język, zwyczaje i psychikę swoich ludzi, nie można było szybko zastąpić, a obce środowisko frontu zachodniego miało zły wpływ na morale żołnierzy. Jednak niepokoje w Indiach, których tak się obawiano, nigdy nie miały miejsca, a kiedy Indian Corps został przeniesiony na Bliski Wschód w 1915 roku, Indie zapewniły o wiele więcej dywizji do czynnej służby za granicą.
Pierwsze starcie Hindusów na froncie zachodnim miało miejsce w ciągu miesiąca od rozpoczęcia wojny, w I bitwie pod Ypres. Tutaj "Garwhal Rifles" wzięli udział w pierwszym szturmie na okopy w czasie wojny w dniach 9–10 listopada 1914 roku, a Khudadad Khan został pierwszym Hindusem, który zdobył Krzyż Wiktorii. Po roku służby na pierwszej linii choroby i straty wśród żołnierzy spowodowały, że Indian Corps został wycofany.
Prawie 700 tys. Hindusów służyło wówczas na Bliskim Wschodzie, walcząc z Turkami w kampanii mezopotamskiej. Tam brakowało im środków transportu w celu uzupełnienia zapasów, do tego działali w bardzo gorących i zapylonych warunkach. Dowodzeni przez gen. Charlesa Townshenda doprowadzili ostatecznie w 1917 roku do zdobycia Bagdadu.
W I wojnie światowej British Indian Army przeszła długi szlak bojowy, w tym:
Żołnierze z subkontynentu indyjskiego zdobyli 13 000 medali, w tym 11 Krzyży Wiktorii. Do końca wojny zgłoszono śmierć lub zaginięcie 47 746 Hindusów; 65 126 zostało rannych.
W czasie I wojny światowej służyły także tak zwane "Imperial Service Troops", jednostki dostarczone przez półautonomiczne księstwa indyjskie. Około 21 000 żołnierzy tej formacji zostało wysłanych do Europy i na Bliski Wschód, głównie Sikhów z Pendżabu i Radźputów z Radżputany (takich jak Bikaner Camel Corps, jednostki ułanów z Hajdarabadu, Mysuru i Dźodhpuru z Imperial Service Cavalry Brigade). Siły te odegrały znaczącą rolę w kampanii synajskiej i palestyńskiej.
W sumie, do listopada 1918 roku, British Indian Army wysłała do Europy 1,3 mln żołnierzy.
Okres międzywojenny (1918–1939).
Elementy Indian Army operowały wokół Mary w Turkmenistanie w latach 1918–1919 w ramach tzw. misji Mallesona w czasie interwencji Ententy w rosyjskiej wojnie domowej. Armia brała wówczas udział w III wojnie afgańsko-brytyjskiej w 1919 roku. W następstwie I wojny światowej w latach dwudziestych XX wieku utworzono Indian Territorial Force i Auxiliary Force (India). Indian Territorial Force były niepełnoetatową, płatną, całkowicie ochotniczą organizacją w ramach armii. Jej jednostki składały się głównie z europejskich oficerów i indyjskich żołnierzy niższych rang. ITF została utworzona na mocy "Indian Territorial Force Act 1920" w celu zastąpienia indyjskiej sekcji Indian Defence Force. Była to całkowicie ochotnicza siła wzorowana na brytyjskiej Territorial Army.
Po I wojnie światowej Brytyjczycy rozpoczęli proces „hiduizacji” armii, w wyniku którego Hindusi awansowali na wyższe stopnie oficerskie. Indyjscy kadeci zostali wysłani na studia do Wielkiej Brytanii w Royal Military College w Sandhurst i otrzymali pełne promocje jako "King's Commissioned Indian Officers". Byli oni pod każdym względem równorzędni brytyjskim oficerom i mieli pełną władzę nad wojskami brytyjskimi, w przeciwieństwie do "Viceroy's commissioned officers". Niektórzy z nich zostali nawet przydzieleni do jednostek British Army przez część ich kariery. Do 1932 roku większość oficerów Indian Army, zarówno brytyjskich, jak i indyjskich, była szkolona w Royal Military College w Sandhurst, po czym indyjscy oficerowie byli coraz częściej szkoleni w Indian Military Academy w Dehradun, która została utworzona w tym samym roku.
II wojna światowa.
W momencie wybuchu II wojny światowej British Indian Army liczyła 205 tys. ludzi. Później, podczas wojny, stała się największą ochotniczą armią w historii, osiągając liczebność ponad 2,5 miliona żołnierzy. Czyniąc to, sformowano indyjski III, IV, XV, XXXIII i XXXIV Korpus, indyjską 4, 5, 6, 7, 8, 9, 10, 11, 12, 14, 17, 19, 20, 21 i 23 Dywizję, a także inne oddziały. Dodatkowo utworzono dwie dywizje pancerne i jedną powietrznodesantową. W kwestiach administracyjnych, uzbrojenia, szkolenia i wyposażenia Indian Army miała znaczną niezależność; na przykład przed wojną przyjęła na uzbrojenie lekki karabin maszynowy Vickers-Berthier zamiast erkaemu Bren armii brytyjskiej, jednocześnie kontynuując produkcję i wydawanie starszego karabinu SMLE nr 1 Mk III w okresie II wojny światowej, zamiast nowszego No.4 Mk I, na który przezbrojono British Army w połowie wojny.
Szczególnie godnym uwagi wkładem British Indian Army podczas II wojny światowej były:
Podczas II wojny światowej życie straciło około 87 tys. żołnierzy indyjskich. Wręczono im 30 Krzyży Wiktorii.
Niemcom i Japończykom stosunkowo łatwo udało się rekrutować siły bojowe z indyjskich jeńców wojennych. Siły te były znane jako Ochotniczy Legion Hinduski oraz Indyjska Armia Narodowa. Na czele tej drugiej stanął indyjski przywódca nacjonalistyczny Subhas Chandra Bose. Spośród około 55 tys. Hindusów wziętych do niewoli na Malajach i Singapurze w lutym 1942 roku, ok. 30 tys. wstąpiły do Indyjskiej Armii Narodowej, która walczyła przeciwko siłom alianckimi w kampanii birmańskiej. Inni zostali strażnikami w japońskich obozach jenieckich. Rekrutacja Hindusów była pomysłem mjr. Fujiwary Iwaichiego, który napisał w swoich wspomnieniach, że kpt. Mohan Singh Deb, który poddał się po upadku Jitry, został założycielem Indyjskiej Armii Narodowej.
Część personelu Indian Army sprzeciwiała się propozycji Japończyków i pozostała w obozach. Nieznana liczba schwytanych na Malajach i Singapurze została wywieziona na roboty przymusowe na okupowane przez Japończyków obszary Nowej Gwinei. Wielu z tych żołnierzy doświadczyło złych warunków bytowych i brutalności strażników, takiej samej jak jeńcy innych narodowości w niewoli japońskiej podczas II wojny światowej. Około 6000 z nich przeżyło do wyzwolenia przez siły australijskie i amerykańskie w latach 1943–1945.
Po II wojnie światowej.
W wyniku podziału Indii w 1947 roku formacje, jednostki, aktywa i rdzenny personel Indian Army zostały podzielone, przy czym dwie trzecie aktywów zostało zachowane przez Dominium Indii, a jedna trzecia trafiła do nowego Dominium Pakistanu. Cztery Pułki Gurkhów (w większości rekrutowane w Nepalu, który znajdował się poza Indiami), zostały przeniesione z byłej British Indian Army do British Army, tworząc Brygadę Gurkhów i wyruszając do nowej bazy na Malajach. Jednostki British Army stacjonujące w Indiach wróciły do Wielkiej Brytanii lub zostały wysłane do innych baz poza Indiami i Pakistanem. W okresie przejściowym po podziale Indii dowództwo wojsk brytyjskich w Indiach z gen. mjr. Lashmere Whistlerem na czele kontrolowało odchodzące jednostki brytyjskie. Ostatnia jednostka brytyjska, 1. batalion Pułku Lekkiej Piechoty Somerset, opuściła Indie 28 lutego 1948 roku. Sprzęt z większości jednostek brytyjskich został zatrzymany przez nową Indian Army, ponieważ tylko jedna dywizja piechoty, indyjska 7 Dywizja Piechoty, stacjonowała w Pakistanie przed podziałem.
Większość pozostałego muzułmańskiego personelu Indian Army przystąpiło do nowo utworzonych Sił Zbrojnych Pakistanu. Z powodu braku doświadczonych oficerów do początku lat 50. w Pakistanie pozostało na kontraktach kilkuset oficerów brytyjskich. Od 1947 do 1948 roku, wkrótce po podziale Indii Brytyjskich i ich armii, dwie nowe armie zaczęły walczyć ze sobą w I wojnie kaszmirskiej, rozpoczynając zaciekłą rywalizację, która trwa do dzisiaj.
Obecna Indian Army i Pakistan Army zostały w ten sposób uformowane z jednostek przedrozbiorowej British Indian Army. Obie te siły, jak i Siły Zbrojne Ludowej Republiki Bangladeszu, które zostały wydzielone z Armii Pakistanu po uzyskaniu niepodległości przez Bangladesz, zachowują wiele tradycji dawnej British Indian Army.

</doc>
<doc id="5067200" url="https://pl.wikipedia.org/wiki?curid=5067200" title="Bitwa pod Bojanem">
Bitwa pod Bojanem

Bitwa pod Bojanem miała miejsce w październiku 1685 roku podczas wojny polsko-tureckiej.
Na przełomie lipca i sierpnia 1685 rozpoczęła się wyprawa dowodzona przez hetmana wielkiego koronnego Stanisława Jabłonowskiego, który na czele około 16–18 tys. wojsk polsko-litewskich wkroczył do Mołdawii. Do starcia głównych sił Rzeczypospolitej i Turcji doszło w pobliżu wsi Bojan 1 października. Siły turecko-tatarskie zaatakowały polskie jednostki, ale mimo ich liczebnej przewagi bitwa pozostała nierozstrzygnięta a siły polskie przeszły do działań obronnych w ziemnych umocnieniach. W nocy z 9 na 10 października rozpoczął się odwrót warownym taborem, w czasie którego musiano odpierać kolejne natarcia wojsk turecko-tatarskich. Po dotarciu i przekroczeniu granicy Polski wojska tureckie zaprzestały pościgu.

</doc>
<doc id="5067205" url="https://pl.wikipedia.org/wiki?curid=5067205" title="Aleksandrina Miłczewa">
Aleksandrina Miłczewa

Aleksandrina Miłczewa (; ur. 27 listopada 1934 w Smjadowie) – bułgarska śpiewaczka operowa, mezzosopran.
Kariera.
Po debiucie w Operze Narodowej w Warnie jako Dorabella w "Così fan tutte" Mozarta, zdobyła pierwszą nagrodę na Międzynarodowym Konkursie Śpiewu w Tuluzie.
Jest członkiem od 1968 roku.
Śpiewała główne role z repertuaru na najważniejszych scenach międzynarodowych, takich jak Opéra Garnier w Paryżu, La Scala w Mediolanie, Teatro di San Carlo w Neapolu, w Amfiteatrze w Weronie, a także w Bayerische Staatsoper.
Śpiewała role mezzosopranowe Verdiego, Mozarta, Rossiniego, a także pieśni Mahlera i innych kompozytorów, a także pieśni Musorgskiego i Czajkowskiego pod batutą takich dyrygentów jak Georg Solti, Herbert von Karajan i Riccardo Muti.
Nagrała wiele płyt. Uczy śpiewu i założyła własną szkołę w 1994 roku.

</doc>
<doc id="5067213" url="https://pl.wikipedia.org/wiki?curid=5067213" title="Awiakon Citotrans">
Awiakon Citotrans

Awiakon Citotrans, ros. Авиакон Цитотранс, właściwie Spółka Akcyjna Kompania Lotnicza "Awiakon Citotrans", ros. Акционерное общество Авиакомпания "Авиакон Цитотранс" – rosyjskie linie lotnicze z siedzibą w Jekaterynburgu i głównym portem bazowania w porcie lotniczym Kolcowo), realizujące lokalne połączenia lotnicze. 
Linie dysponują 1 samolotem CL-600-2B19 i 2 EMB-135BJ.

</doc>
<doc id="5067217" url="https://pl.wikipedia.org/wiki?curid=5067217" title="Służba alarmowa">
Służba alarmowa

Służba alarmowa – oznacza służbę ustanowioną w celu zawiadamiania właściwych organizacji o statkach powietrznych potrzebujących pomocy w zakresie poszukiwania i ratownictwa oraz w celu współdziałania z nimi w razie potrzeby.

</doc>
<doc id="5067219" url="https://pl.wikipedia.org/wiki?curid=5067219" title="Celina z Meaux">
Celina z Meaux

Święta Celina z Meaux, fr. "Céline de Meaux" "(Coelina, Coelinia)," (zm. ok. 530) – święta Kościoła katolickiego, towarzyszka św. Genowefy, dziewica konsekrowana.
Życiorys.
Pochodziła z zamożnej rodziny i miała zostać wydana za mąż. Posiadała pokojówkę, która została uzdrowiona przez św. Genowefę, zainspirowana działalnością świętej postanowiła poświęcić się życiu duchowemu i odmówiła zawarcia związku małżeńskiego.
Kult.
Przed Rewolucją francuską w Meaux istniał jej poświęcony przeorat

</doc>
<doc id="5067220" url="https://pl.wikipedia.org/wiki?curid=5067220" title="Hnitessa">
Hnitessa



</doc>
<doc id="5067222" url="https://pl.wikipedia.org/wiki?curid=5067222" title="Menachem Linder">
Menachem Linder

Menachem Linder (ur. w 1911 w Śniatyniu, zm. 17 na 18 kwietnia 1942 w Warszawie) – polsko-żydowski ekonomista i działacz społeczny, współpracownik organizacji Oneg Szabat.
Życiorys.
Ukończył ekonomię na Uniwersytecie Jana Kazimierza we Lwowie. W 1936 zdobył pierwszą nagrodę w konkursie pt. „Monografia miasteczka” zorganizowanym przez sekcję ekonomiczno-naukową Centralnej Kasy Bezprocentowych („Cekabe”), finansowaną przez American Jewish Joint Distribution Committee („Joint”). Dzięki nagrodzie został aspirantem Żydowskiego Instytutu Naukowego w Wilnie (JIWO). W kolejnych latach piastował również funkcję sekretarza warszawskiego oddziału JIWO oraz sekretarza Komisji Historycznej Żydów w Polsce. Był też redaktorem pisma „Jidisze Ekonomik”.
W czasie II wojny światowej znalazł się w utworzonym przez niemieckie władze okupacyjne getcie warszawskim. W grudniu 1940 założył podziemne stowarzyszenia kulturalno-oświatowego Jidisze Kulturele Organizacje (JIKOR). W getcie prowadził Wydział Rejestracyjny Żydowskiej Samopomocy Społecznej. Współpracował z organizacją Oneg Szabat przekazując do archiwum getta warszawskiego organizowanego przez Emanuela Ringelbluma, między innymi opracowania statystyczne przygotowywane dla ŻSS. Dla Oneg Szabat prowadził także badania na temat codziennych budżetów żydowskich rodzin i śmiertelności wśród mieszkańców getta. Wspólnie z Jerzym Winklerem miał opracować część statystyczną w ramach projektu badawczego „Dwa i pół roku wojny”. 
Zginął w trakcie tzw. akcji kwietniowej w getcie, w nocy z 17 na 18 kwietnia 1942. Został wtedy zatrzymany przez gestapo w swoim mieszkaniu przy ul. Leszno 52, a następnie – według relacji Ringelbluma – rozstrzelany przy ul. Mylnej. Pochowano go na cmentarzu żydowskim przy ul. Okopowej w Warszawie.

</doc>
<doc id="5067224" url="https://pl.wikipedia.org/wiki?curid=5067224" title="Strefa kontrolowana lotniska">
Strefa kontrolowana lotniska



</doc>
<doc id="5067227" url="https://pl.wikipedia.org/wiki?curid=5067227" title="Mark Peploe">
Mark Peploe

Mark Peploe (ur. 3 marca 1943 w Nairobi) – brytyjski scenarzysta i reżyser filmowy. Znany głównie ze współpracy z reżyserem Bernardo Bertoluccim, który był prywatnie mężem jego siostry, scenarzystki Clare Peploe. 
Zdobywca Oscara i Złotego Globu za najlepszy scenariusz do filmu Bertolucciego "Ostatni cesarz" (1987). Pracował również przy takich filmach, jak m.in. "" (1975), "Pod osłoną nieba" (1990) czy "Mały Budda" (1993).
Jego żoną jest autorka kostiumów filmowych Louise Stjernsward.

</doc>
<doc id="5067228" url="https://pl.wikipedia.org/wiki?curid=5067228" title="Trochodendron araliowaty">
Trochodendron araliowaty

Trochodendron araliowaty ("Trochodendron aralioides" Siebold &amp; Zucc.) – gatunek z monotypowego rodzaju trochodendron z rodziny trochodendronowatych. Występuje na Wyspach Japońskich od północnej części Honsiu na południe, poprzez wyspy Riukiu, po północny Tajwan. Poza tym rośnie na wyspie Czedżu i Półwyspie Koreańskim. Jest to drzewo rosnące w lasach deszczowych do rzędnej 3000 m n.p.m. Na wyspie Yaku-shima gatunek ten rejestrowany jest także jako epifit rosnący na okazałych okazach kryptomerii japońskiej. Rośliny tego gatunku są owadopylne – zapylacze wabieni są silnie pachnącymi kwiatami i jaskrawo zabarwionymi pręcikami. Kwitną wiosną.
Trochodendron uprawiany jest jako roślina ozdobna. Lokalnie jego kora używana jest jako pułapka do chwytania ptaków.
Systematyka.
Gatunek reprezentuje monotypowy rodzaj trochodendron "Trochodendron" . Należy do rodziny trochodendronowatych z rzędu trochodendronowców. Jest taksonem siostrzanym także monotypowego rodzaju tetracentron "Tetracentron".

</doc>
<doc id="5067229" url="https://pl.wikipedia.org/wiki?curid=5067229" title="Trochodendron">
Trochodendron



</doc>
<doc id="5067230" url="https://pl.wikipedia.org/wiki?curid=5067230" title="Awialift Władiwostok">
Awialift Władiwostok

Awialift Władiwostok, ros. Авиалифт Владивосток, właściwie Spółka Akcyjna "Awialift Władiwostok", ros. Акционерное общество "Авиалифт Владивосток" – rosyjskie linie lotnicze z siedzibą we Władywostoku i głównym portem bazowania w porcie lotniczym Kniewiczi). 
Linie dysponują 3 samolotami Ка-32С.

</doc>
<doc id="5067231" url="https://pl.wikipedia.org/wiki?curid=5067231" title="Trochodendron aralioides">
Trochodendron aralioides



</doc>
<doc id="5067232" url="https://pl.wikipedia.org/wiki?curid=5067232" title="Kastoria (jezioro)">
Kastoria (jezioro)

Kastoria (gr. Λίμνη Καστοριάς, (trl.) Límnī Kastoriás, (trb.) Limni Kastorias, także gr. Λίμνη Ορεστιάδα, dosł. jezioro Orestiada) – jezioro w Grecji, w regionie Epir-Macedonia-Zachodnia. Znajduje się w krainie historycznej Epir, w górach Pindos.
Charakterystyka.
Jezioro ma kształt zbliżony do owalnego z głęboko wciętym od zachodu półwyspem zwieńczonym szczytem Lofos Kastorias (870 m n.p.m.). U podstawy półwyspu położone jest miasto Kastoria. Na zachodnim brzegu znajduje się też miejscowość Chloe. Ponadto na brzegu wschodnim leżą miejscowości Polykarpi i Mavrochori, a na południowym Dispilio.
Kastoria to stosunkowo płytkie jezioro polimiktyczne. Ma powierzchnię 27,9 km². Maksymalna głębokość wody wynosi 9,1 metra (średnia: 4,4 metra). W zlewni jeziora (281 km²) dominują lasy i obszary półnaturalne (52%), a także tereny rolnicze (39%). 2% zlewni to tereny zurbanizowane.
Akwen ma duże walory rekreacyjne, jak również pełni rolę retencyjną dla lokalnego rolnictwa. Rozwija się tu turystyka i rybołówstwo. W ostatnich dziesięcioleciach XX wieku ekosystem jeziora podlegał antropopresji: czerpaniu wód do nawadniania, a także odprowadzaniu ścieków domowych i komunalnych, co spowodowało poważne problemy z jego stanem troficznym. Oddziaływanie człowieka na jezioro wyraża się przede wszystkim w jego eutrofizacji. Zanieczyszczenia miejskie pochodzą głównie z miasta Kastoria (15 tys. mieszkańców), leżącego na brzegu.
Przyroda.
Jezioro stanowi obszar specjalnej ochrony siedlisk Natura 2000. Analiza florystyczna i chorologiczna siedlisk okolicy jeziora wskazuje na występowanie dużej liczby endemitów bałkańskich. Całkowita liczba sklasyfikowanych taksonów roślin wynosi 274 (2 to paprotniki, 4 to nagonasienne i 268 to okrytonasienne), należące do 196 rodzajów i 74 rodzin. W akwenie zidentyfikowano 67 gatunków i 19 grup funkcjonalnych fitoplanktonu. Tylko 4 z 67 gatunków (wyłącznie sinice), były dominujące ("Limnothrix redekei", "Microcystis aeruginosa", "Cylindrospermopsis raciborskii" i "Aphanizomenon gracile"). Okrzemki występowały rzadko.
Do wód jeziora wprowadzono wzdręgę.
Turystyka i zabytki.
W Kastorii znajduje się zabytkowa starówka z licznymi kościołami. Na szczycie szczytu Lofos Kastorias stoi klasztor św. Atanazego (gr. Άγιος Αθανάσιος). Na południowej stronie półwyspu znajduje się Smocza Jaskinia (gr. Σπήλαιο του Δράκου). Przy południowym brzegu jeziora zrekonstruowano osadę rybacką Dispilio (gr. Αναπαράσταση Λιμναίου Οικισμού Δισπηλιού).
Zachodnim brzegiem jeziora przebiega niebieski Europejski długodystansowy szlak pieszy E6.

</doc>
<doc id="5067233" url="https://pl.wikipedia.org/wiki?curid=5067233" title="Elizabeth Ann Smith Whitney">
Elizabeth Ann Smith Whitney

Elizabeth Ann Smith Whitney (ur. 26 grudnia 1800 w Derby, zm. 15 lutego 1882 w Salt Lake City) – żona Newela K. Whitneya, jedna z postaci wczesnej historii ruchu świętych w dniach ostatnich (mormonów).
Życiorys.
Urodziła się w Derby w stanie Connecticut jako córka Gibsona Smitha i Polly Bradley. W 1819 przeniosła się do Ohio. 20 października 1822 w Kirtland poślubiła Newela K. Whitneya. Krótko później związała się z reformowanymi baptystami (późniejszymi Uczniami Chrystusa). Nie należała jednakże formalnie do żadnej denominacji, określała się mianem "naturalnie religijnej". Chętnie eksperymentowała przy tym z różnymi grupami wyznaniowymi. Zetknęła się z niedawno zorganizowanym Kościołem Jezusa Chrystusa Świętych w Dniach Ostatnich i ostatecznie została członkiem tej wspólnoty religijnej. Ochrzczona została w listopadzie 1830 przez misjonarzy wysłanych do pracy na Terytorium Indiańskim. 14 września 1835 otrzymała z rąk Josepha Smitha seniora swoje błogosławieństwo patriarchalne w częściowo wykończonej świątyni mormońskiej w Kirtland. Tuż po ceremonii zaczęła przemawiać w językach. Jej słowa zinterpretował obecny na miejscu Parley P. Pratt. Tak powstały tekst został zapisany następnie przez anonimowego skrybę. Złożył się w pieśń o Adam-ondi-Ahman, kluczowym miejscu w teologii świętych w dniach ostatnich. Opublikowana później na łamach "Woman’s Exponent", pieśń owa zdradza podobieństwa do cenionego mormońskiego hymnu pióra Williama W. Phelpsa. 
Whitney opuściła Kirtland z zamiarem dołączenia do współwyznawców osiedlających się w Far West w Missouri jesienią 1838, po dotarciu do St. Louis dowiedziała się wszakże o mormońskiej przymusowej migracji z tegoż właśnie stanu. Zimę na przełomie 1838 i 1839 spędziła w Carrollton w Illinois, przebywała następnie w Quincy (1839-1840), by w końcu osiąść w Commerce (późniejszym Nauvoo, wiosna 1840). Miasto to wkrótce stało się centrum organizacyjnym mormonizmu.
Włączyła się w działalność afiliowanego przy Kościele Stowarzyszenia Pomocy, została powołana w skład jego prezydium jako doradczyni (17 marca 1842). Dołączyła do kolejnej fali mormońskiej migracji i w lutym 1846 dotarła do Winter Quarters w dzisiejszej Nebrasce. Brała również udział w masowej migracji członków Kościoła na terytorium obecnego Utah. Do doliny Wielkiego Jeziora Słonego dotarła 24 września 1848. Owdowiała w 1850. Ponownie włączona do prezydium Stowarzyszenia Pomocy, była drugą doradczynią prezydent Elizy R. Snow (1880-1882). Zmarła w Salt Lake City. Poza istotną rolą, którą odegrała w swojej wspólnocie religijnej w pierwszych dekadach jej istnienia, znana była również z talentu muzycznego. 
Jedna z najbardziej cenionych mormońskich kobiet swoich czasów, nazywana była przez członków Kościoła "Matką Whitney". Przez wiele lat posługiwała w Endowment House, budynku w Salt Lake City wykorzystywanym przez świętych w dniach ostatnich do odprawiania ceremonii związanych z obrzędami świątynnymi przed wzniesieniem w Utah pierwszych świątyń mormońskich. Miała otrzymać dar śpiewu w języku Adamowym, wraz z obietnicą, że nigdy go nie utraci, jeśli pozostanie wierna Kościołowi. Rok przed śmiercią po raz ostatni zaśpiewała w nim dla grupy przyjaciół, wykorzystując w ten sposób ów duchowy dar po raz ostatni. Przyjmuje się zazwyczaj, że jest jedną z kilku zaledwie osób której prawdopodobnie objawiono niektóre słowa w tym właśnie języku.
Połączona wieczyście ze swoim mężem w obrzędzie pieczętowania, podczas drugiej w historii Kościoła ceremonii tego typu, która odbyła się 21 sierpnia 1842. Włączona w skład Namaszczonego Kworum, utworzonego przez Josepha Smitha, twórcę ruchu świętych w dniach ostatnich oraz prezydenta Kościoła. Jako jedna z siedemnastu kobiet otrzymała drugie namaszczenie za życia Smitha, w obrzędzie zarezerwowanym wówczas dla mormońskich przywódców oraz niektórych z ich małżonek (27 października 1843). Jako jedna z pierwszych kobiet w Nauvoo wzięła również udział w ceremonii obdarowania (8 października 1843).

</doc>
<doc id="5067235" url="https://pl.wikipedia.org/wiki?curid=5067235" title="Awiasierwis (Kazań)">
Awiasierwis (Kazań)

Awiasierwis (Kazań) sp. z o.o., ros. Общество с ограниченной ответственностью "Авиасервис" – rosyjskie linie lotnicze z siedzibą w Kazaniu i głównymi portami bazowania Buzulma, Kazań, Wnukowo), realizujące lokalne połączenia lotnicze. 
Linie dysponują samolotami: CL-600-2B16 - 1, CL-600-2B16 (CL-604) - 2, CL-600-2B16 (CL-605/650) - 1, CL-600-2B19 (CL-850) - 1, FALCON-7X - 2, Mi-8МТВ-1 - 1.

</doc>
<doc id="5067238" url="https://pl.wikipedia.org/wiki?curid=5067238" title="Augusta Savage">
Augusta Savage

Augusta Savage (ur. 29 lutego 1882, zm. 27 marca 1962 – amerykańska rzeźbiarka związana z nowojorskim ruchem artystycznym The . Była również nauczycielką, a jej studio było niezwykle istotne dla karier pokolenia artystów, którzy stali się rozpoznawalni w całym kraju. 
Walczyła o równouprawnienie dla Afroamerykańskich artystów.
Wczesne życie i początki kariery.
Urodziła się jako Augusta Christine Fells 29 lutego 1892 roku w Green Cove Springs (niedaleko Jacksonville) w stanie Floryda. Jej matką była Cornelia Murphy, a ojcem Edward Fells, z zawodu pastor Metodystów. Augusta zaczęła tworzyć rzeźby już jako dziecko, głównie małe figurki zwierząt, wykonane z naturalnej czerwonej gliny lokalnego pochodzenia. Jej ojciec był biednym pastorem Metodystów, który stanowczo sprzeciwiał się wczesnym zainteresowaniem sztuką córki. "Mój ojciec bił mnie cztery, pięć razy tygodniowo", wspomina artystka, "prawie wybił ze mnie sztukę". Było to spowodowane tym, iż w tamtych czasach ojciec Augusty uważał jej praktykowanie rzeźbiarstwa za grzech. Taki pogląd na rzeźby córki był spowodowany jego interpretacją biblijnych "wyrytych obrazów". Augusta wytrwała sprzeciw ojca i za namową dyrektora nowego liceum, do którego zaczęła uczęszczać po przeprowadzce jej rodziny do West Palm Beach w 1915 roku, kontynuowała tworzenie sztuki. Dyrektor wspierał jej działalność oraz podziwiał jej talent, wobec czego zezwolił artystce prowadzić zajęcia z modelowania gliny. To obudziło w Auguście zarówno trwające przez całe życie powołanie do nauki rzeźbiarstwa, jak również miłość do sztuki.
W roku 1907 Augusta wyszła za mąż za Johna T. Moore'a, a w następnym urodziła jedyne dziecko I córkę Rene Connie Moore. Jej mąż zmarł niedługo po narodzinach dziecka. W 1915 ponownie wyszła za mąż za Jamesa Savage, po którym zachowała nazwisko już do końca życia. Po rozwodzie pary w latach 20. Augusta przeprowadziła się z powrotem do West Palm Beach. 
W roku 1919 została nagrodzona grantem w wysokości 25 dolarów na Palm Beach County Fair, gdzie otrzymała również wstęgę za najbardziej oryginalną wystawę. Podążając za sukcesem, rozpoczęła poszukiwanie zleceń w Jacksonville, przed odlotem do Nowego Jorku w roku 1921. Przyjechała z listem polecającym od przedstawiciela Palm Beach County Fair George'a Grahama Currie dla rzeźbiarza Solona Borgluma i 4,60 dolara. Gdy Borglum zauważył, że nie stać jej na opłacenie czesnego w School of American Sculpture, zachęcił ją by aplikowała do Cooper Union, szkole, która przyjmowała osoby na zasadzie stypendium, które Savage otrzymała w październiku 1921 roku. Została wybrana przed 142 mężczyznami z listy osób prosperujących na stypendium. Jej talent i umiejętności tak zaimponowały Radzie Doradczej Cooper Union, że otrzymała dodatkowe fundusze na zakwaterowanie i wyżywienie, gdy straciła pracę jako dozorca mieszkania. W latach 1921–1923 studiowała pod okiem rzeźbiarza George'a Brewster'a. Ukończyła czteroletni kurs w ciągu trzech lat. 
W lecie 1923 roku Augusta aplikowała o przyznanie Letniego kursu artystycznego w Szkole Sztuk Pięknych w Fountainbleau we Francji. Została przyjęta, jednakże w momencie, w którym amerykańska komisja selekcyjna dowiedziała się, że jest czarnoskóra, wycofali ofertę, obawiając się sprzeciwu białych kobiet z Południa. Niezwykle dotknięta tą decyzją, Savage podważyła zdanie komisji, tym samym rozpoczynając jedną w wielu w jej życiu walkę o równouprawnienie. Chociaż apelowała do rządu francuskiego o przywrócenie nagrody, nie przyniosły to skutku i Savage nie była w stanie studiować w Szkole Sztuk Pięknych Fontainebleau. Incydent ten był relacjonowany w prasie po obu stronach Atlantyku i ostatecznie jedyny wspierający rzeźbiarz członek komitetu Hermon Atkins MacNeil – który kiedyś dzielił pracownię z Henry Ossawą Tannerem - zaprosił Augustę do podjęcia nauki u niego. Później wymieniła go jako jednego ze swoich nauczycieli. 
Po ukończeniu studiów na Cooper Union, Savage pracowała w pralniach parowych na Manhattanie, by móc utrzymać siebie i rodzinę. Her ojciec został sparaliżowany w wyniku udaru, a dom rodzinny został zdewastowany przez huragan. Jej rodzina przeniosła się z Florydy do niewielkiego mieszkania artystki, znajdującego się na 137. ulicy w zachodniej części Nowego Jorku. W tym czasie otrzymała swoje pierwsze zamówienie na popiersie Williama Edwarda Burghardta Du Bois dla Biblioteki Harlem. Jej wybitna rzeźba przyniosła kolejne zamówienia, w tym jedno na popiersie Marcusa Garveya. Jej popiersie Williama Pickensa Sr., kluczowej postaci w NAACP zyskało uznanie za przedstawienie Afroamerykanina w bardziej humanitarny, neutralny sposób, odbiegając od dotychczasowych stereotypów, jak zresztą wiele innych prac artystki. W roku 1923 Savage wyszła za mąż za Roberta Lincolna Postona, protegowanego Garveya. Poston zmarł na zapalenie płuc na pokładzie statku podczas powrotu z Liberii w ramach delegacji Universal Negro Improvement Association i African Communities League w 1924 roku. W 1925 roku Augusta otrzymała stypendium na Królewskim Uniwersytecie Sztuk Pięknych w Antwerpii, mające odbyć się w Rzymie. Stypendium to obejmowało jedynie czesne. Artystkę nie było stać na transport oraz utrzymanie, zatem nie mogła w nim uczestniczyć. W latach dwudziestych pisarz i ekscentryk Joe Gould zauroczył się w artystce. Wypisywał do niej niezliczone listy, ciągle do niej telefonował i pragnął by Savage go poślubiła. Ostatecznie doprowadziło to do molestowania. 
Savage zdobyła nagrodę Otto Kahna na wystawie w The Harmon Foundation w 1928 roku za jej rzeźbę "Head of a Negro". Była jednakże jawnym krytykiem fetyszyzowania estetyki, ukazującej w prymitywny sposób osoby czarnoskóre, którą preferowali wówczas biali mecenasi. Publicznie skrytykowała dyrektorkę Fundacji Harmon, Mary Beattie Brady, za jej niskie standardy wobec sztuki czarnych osób oraz za jej generalny brak zrozumienia w dziedzinie sztuk wizualnych.
W 1929 roku dzięki połączonym środkom z Urban League, Rosenwald Foundation, grantowi Carnegie Foundation oraz darowiznom od przyjaciół i byłych nauczycieli, Savage mając 37 lat, mogła w końcu wyjechać do Francji. Mieszkała na Montparnasse i pracowała w pracowni M. [Félix’a] Benneteau [-Desgrois]. Początkowo studio zachęcało Savage do realizowania własnych prac i projektów, artystka jednak później napisała „... mistrzowie nie wykazują za wiele empatii i współczucia, ponieważ wszyscy mają swoje własne, określone wizje i zwykle liczą na to, że uczniowie będą tworzyć wedle opracowanych przez nich metod”. W roku 1930 Augusta rozpoczęła samodzielną pracę.
Wiedza o talencie i zmaganiach Savage'a otrzymała szeroki rozgłos w afroamerykańskiej społeczności; w Harlemie oraz Greenwich Village odbywały się zbiórki pieniężne, a grupy kobiet oraz nauczycielek z Uniwersytetu A&amp;M na Florydzie wysyłały Auguście fundusze na studiowanie za granicą. W 1929 roku, również z pomocą funduszy Juliusa Rosenwalda, Savage uczęszczała do Académie de la Grande Chaumière, czołowej paryskiej szkoły artystycznej. W Paryżu studiowała u francuskiego rzeźbiarza Charles’a Despiau. Wystawiała swoje prace, za które dwukrotnie otrzymała nagrodę - raz na wystawie w Salonie Paryskim, a raz na Ekspozycji. Odbyła tournée po Francji, Belgii i Niemczech, badając rzeźby w muzeach i katedrach. 
Późniejsze prace.
Savage wróciła do Stanów Zjednoczonych w 1931 roku, pełna energii po ukończonych studiach i zdobytych osiągnięciach. Sprzedaż dzieł Augusty niemalże została wstrzymana, z powodu panującego Wielkiego Kryzysu. To bynajmniej nie zastopowało artystki, która idąc dalej naprzód, w roku 1934 została pierwszą afroamerykańską artystką, wybraną do Krajowego Stowarzyszenia Kobiet Malarek i Rzeźbiarzy. Następnie otworzyła własne Studio Sztuki i Rzemiosła, mieszczące się w piwnicy przy West 143rd Street w Harlemie. Jej pracownia była otwarta dla każdego, kto zechciał malować, rysować lub rzeźbić. Wśród wielu jej młodszych studentów można wymienić artystów, którzy z czasem dorobili się krajowej sławy, takich jak: Jacob Lawrence, Norman Lewis i Gwedolyn Knight. Innym studentem był socjolog Kenneth B. Clark, którego późniejsze badania przyczyniły się do orzeczenia Sądu Najwyższego z 1954 r. w sprawie Brown v. Board of Education, dzięki której uznano szkolną segregację rasową za niezgodną z konstytucją. Jej szkoła przekształciła się w Harlem Community Art Centre; w jej warsztatach wzięło udział 1500 osób w każdym wieku i o różnym stopniu sprawności, ucząc się od jej wielokulturowego personelu, a następnie eksponując swoje prace w Nowym Jorku. Pomogły w tym fundusze z Works Progress Administration, jednakże ożył dawny dyskryminujący konflikt między Savage i urzędnikami WPA, którzy sprzeciwiali się pełnieniu przez nią roli przywódczej. 
Savage była jedną z czterech kobiet i tylko dwóch Afroamerykanów, którzy otrzymali profesjonalne zamówienie od Board of Design na Światowej Wystawie w Nowym Jorku w 1939 roku. Stworzyła "Lift Every Voice and Sing" (znaną również jako „The Harp”), zainspirowaną piosenką Jamesa Weldona i Rosamonda Johnsona. Jej wysoka na 16 stóp gipsowa rzeźba była najpopularniejszą i najczęściej fotografowaną pracą na targach; sprzedano małe metalowe kopie pamiątkowe i zakupiono wiele pocztówek. Praca była imitacją instrumentu muzycznego, tak by zawierał 12 śpiewających młodych Afroamerykanów o stopniowanych wysokościach jako struny, z płytą rezonansową harfy przekształconą w ramię i dłoń. Z przodu znajdował się młody mężczyzna, który oferował muzykę ze swych dłoni. Savage nie miała funduszy na odlanie go z brązu lub przeniesienie i przechowywanie. Podobnie jak inne tymczasowe instalacje rzeźba została zniszczona na zakończenie targów. 
Savage otworzyła dwie galerie, których pokazy cieszyły się dużym zainteresowaniem i były dobrze recenzowane, jednakże ilość sprzedaży była niewielka, co wymusiło na artystce ich zamknięcie. Ostatni pokaz jej twórczości odbył się w 1939 roku. Głęboko przygnębiona kłopotami finansowymi, w latach czterdziestych Savage przeprowadziła się do wiejskiego domu w Saugerties w stanie Nowy Jork. Po przeprowadzce nawiązała bliskie stosunki z sąsiadami i powitała rodzinę i przyjaciół z Nowego Jorku w swoim wiejskim domu. Savage zajmowała się ogrodem, a także sprzedawała gołębie, kury i jajka. K-B Products Corporation, wówczas najwięksi na świecie hodowcy grzybów, zatrudniła Savage jako asystenta laboratoryjnego w zakładzie badań nad rakiem. Nabyła auto i nauczyła się prowadzić, by móc dojeżdżać do pracy. Herman K. Knaust, dyrektor laboratorium, zachęcał Savage do kontynuowania kariery artystycznej i zaopatrywał ją w materiały plastyczne. Artystka zaczęła ponownie tworzyć i nauczać sztuki, rzeźbiąc swoich przyjaciół i sąsiadów. Jej ostatnia zlecona praca była dla Knausta i była podobizną amerykańskiego dziennikarza i autora Poultneya Bigelowa, którego ojciec, John, był ministrem USA we Francji podczas wojny secesyjnej. Sąsiedzi Augusty opowiadali, że nie było momentu, w którym by nie tworzyła. 
Większość jej prac była wykonana z gliny lub gipsu, ponieważ nie było jej stać na odlewy z brązu. Jedno z jej najsłynniejszych popiersi nosi tytuł "Gamin" i jest stale eksponowane w Smithsonian American Art Museum w Waszyngtonie; wersja naturalnej wielkości znajduje się w zbiorach Cleveland Museum of Art. W momencie powstania "Gamin", wzorowany na młodzieńcu z Harlemu, został uznany za najpopularniejszy na wystawie ponad 200 prac czarnych artystów. Jej styl można opisać jako realistyczny, ekspresyjny i wrażliwy. Chociaż jej sztuka i wpływy w społeczności artystycznej są udokumentowane, lokalizacja większości jej prac jest nieznana.
W 1945 roku Savage przeprowadziła się do Saugerties w stanie Nowy Jork. Uczyła dzieci sztuki, a także pisała dla nich opowiadania. Savage zmarła na raka 26 marca 1962 roku w Nowym Jorku. Chociaż w chwili śmierci została prawie zapomniana, Savage jest dziś pamiętana jako wielki artysta, aktywistka i pedagog sztuki; będąc inspiracją dla wielu, których uczyła, pomagała i zachęcała.
Dziedzictwo.
Na jej cześć nazwano Augusta Fells Savage Institute of Visual Arts, publiczne liceum w Baltimore w stanie Maryland. 
W 2001 roku jej dom i studio w Saugerties w stanie Nowy Jork zostały wpisane w Nowojorski oraz Krajowy Rejestr Miejsc Historycznych. Jest to najbardziej znaczące zachowane miejsce związane z produktywnym życiem tej słynnej artystki, nauczycielki i aktywistki. Jej dom został odrestaurowany, aby przywołać okres, w którym tam mieszkała i służy do interpretacji jej życia i twórczej wizji. 
W 2007 roku miasto Green Cove Springs na Florydzie nominowało ją do wpisanie do Galerii Sław Artystów na Florydzie; została na nią wprowadzona wiosną 2008 roku. Dziś w miejscu jej urodzenia znajduje się dom kultury nazwany na jej cześć.
Alan Schroeder napisał biografię artystki, przeznaczoną dla młodszych czytelników. "In Her Hands: The Story of Sculptor Augusta Savage" została wydana we wrześniu 2009 roku przez nowojorskie wydawnictwo Lee and Low. 
Artykuły Augusty Savage są dostępne w Schomburg Center for Research in Black Culture w New York Public Library.

</doc>
<doc id="5067239" url="https://pl.wikipedia.org/wiki?curid=5067239" title="Zespół Realizatorów Filmowych &quot;Rytm&quot;">
Zespół Realizatorów Filmowych &quot;Rytm&quot;



</doc>
<doc id="5067241" url="https://pl.wikipedia.org/wiki?curid=5067241" title="Aleksandra Stokłosa">
Aleksandra Stokłosa



</doc>
<doc id="5067245" url="https://pl.wikipedia.org/wiki?curid=5067245" title="Aleksandra Stokłosa (piłkarka ręczna)">
Aleksandra Stokłosa (piłkarka ręczna)

Aleksandra Stokłosa (ur. 16 kwietnia 1999 w Tarnowie) – polska piłkarka ręczna grająca w klubie Start Elbląg. 
Kariera sportowa.
W latach 2018–2019 grała w rumuńskim CS Universitatea Jolidon Kluż-Napoka. W 2016 powołana została do reprezentacji Polski.

</doc>
<doc id="5067250" url="https://pl.wikipedia.org/wiki?curid=5067250" title="Naif">
Naif

Naif – indonezyjski zespół muzyczny, którego twórczość jest klasyfikowana jako retro/pop. Został założony w 1995 roku w Dżakarcie.
W trakcie swojej kariery wydali 11 albumów studyjnych, począwszy od debiutanckiego albumu pt. "Naif" z 1998 r.
W skład formacji wchodzili: David Bayu Danangjaya – wokal, Fajar Endra Taruna Mangkudisastro – gitara, Franki Indrasmoro Sumbodo (Pepeng) – perkusja, Mohammad Amil Hussein – gitara basowa. W 2002 r. grupę opuścił klawiszowiec Chandra Sukardi.
Dwa spośród utworów zespołu znalazły się w zestawieniu 150 indonezyjskich utworów wszech czasów, opublikowanym na łamach miejscowego wydania magazynu „Rolling Stone” („Mobil Balap” na pozycji 55., „Posesif” na pozycji 96.).
W 2021 r. podjęto decyzję o rozwiązaniu grupy.

</doc>
<doc id="5067251" url="https://pl.wikipedia.org/wiki?curid=5067251" title="William Rose">
William Rose

William Rose (ur. 31 sierpnia 1918 w Jefferson City, zm. 10 lutego 1987 na wyspie Jersey) – amerykański scenarzysta filmowy, osiadły na stałe na Wyspach Brytyjskich. 
Życiorys.
Urodził się w Jefferson City w stanie Missouri. Po rozpoczęciu II wojny światowej w Europie udał się do Kanady, by móc zaciągnąć się do armii i wyruszyć na front. Jego oddział stacjonował początkowo w Szkocji, a później na kontynencie europejskim. Po zakończeniu wojny Rose pozostał w Anglii, gdzie zapisał się na kurs scenopisarstwa.
Został autorem scenariuszy do pięciu angielskich komedii z lat 50. ze studia Ealing, w tym "Jak zabić starszą panią" (1955) Alexandra Mackendricka. W latach 60. tworzył scenariusze dla hollywoodzkich wytwórni filmowych.
Był czterokrotnie nominowany do Oscara. Statuetkę za najlepszy scenariusz oryginalny ostatecznie zdobył za film poruszający tematykę rasizmu "Zgadnij, kto przyjdzie na obiad" (1967) w reżyserii Stanleya Kramera.

</doc>
<doc id="5067255" url="https://pl.wikipedia.org/wiki?curid=5067255" title="Zlatá stuha">
Zlatá stuha

Zlatá stuha juniorů (pl. „Złota Wstęga”) – turniej żużlowy, rozgrywany od 1975 w czeskich Pardubicach, na stadionie żużlowym Svítkov.
Historia.
Po raz pierwszy zawody zostały rozegrane w przeddzień Złotego Kasku Czechosłowacji w roku 1975. Do 1992 roku były to zawody krajowe, od 1993 roku jest to turniej międzynarodowy. Podobnie jak Zlatá Přilba, jest to najstarszy turniej w swojej kategorii. Dwóm zawodnikom, Antonínowi Kasperowi młodszemu i Andreasowi Jonssonowi udało się wygrać zarówno Złoty Kask, jak i Złotą Wstęgę.
Format zawodów.
Początkowo zawody rozgrywano formie turnieju 20-biegowego, system ten utrzymał się do roku 2004, wyłączając 27. edycję w roku 2001 rozegraną w 12-osobowej obsadzie (6 zawodników w rundzie kwalifikacyjnej i 6 zawodników rozstawionych w grupach półfinałowych). Według tabeli z 12 zawodnikami zawody rozegrano także w sezonie 2005. W latach 2006-2012 w stawce znajdowało się 20 zawodników, a biegi były rozgrywane w 5-osobowej obsadzie. Zawody składały się wtedy z rundy zasadniczej, dwóch półfinałów i finału. Począwszy od 2013 roku w zawodach startuje 24 żużlowców - Zlatá stuha rozgrywana jest według identycznych zasad jak Zlatá přilba, tj. biegi w sześcioosobowej obsadzie oraz grupy kwalifikacyjne i półfinałowe, z których odrzucany jest wynik najsłabszego z trzech biegów. Finał rozgrywany jest na dystansie sześciu okrążeń. W roku 2020 na skutek problemów finansowych i logistycznych spowodowanych przez pandemię COVID-19 spowodowała redukcję liczby zawodników z 24 do 18. Rozegrano wtedy 12 biegów rundy zasadniczej i finał.

</doc>
<doc id="5067257" url="https://pl.wikipedia.org/wiki?curid=5067257" title="Rozgrywka międzyplatformowa">
Rozgrywka międzyplatformowa

Rozgrywka międzyplatformowa, cross-play, cross-platform play – możliwość wspólnej gry w konkretny tytuł niezależnie od posiadanej platformy. Cross-play często wiąże się z cross-save, czyli możliwością korzystania z tego samego zapisu gry/postaci na różnych platformach. Zdarza się jednak, że można importować lub korzystać z tego samego konta na innych sprzętach, ale wspólna gra na różnych platformach nie jest możliwa.
Tło.
Rozgrywka międzyplatformowa, choć technicznie wykonalna przy użyciu dzisiejszego sprzętu komputerowego, jest utrudniona z dwóch powodów. Jednym z czynników jest różnica w schematach sterowania między komputerami osobistymi i konsolami, sterowanie za pomocą klawiatury i myszy często daje graczom komputerowym przewagę, której nie można łatwo naprawić. Drugi czynnik dotyczy zamkniętych usług online używanych na konsolach, które mają zapewnić bezpieczne i spójne środowisko dla graczy, które wymagają współpracy firm, aby umożliwić grę na różnych platformach.
Przykładem działającej funkcji cross-play jest darmowa strzelanka "Fortnite Battle Royale", w którą wspólnie mogą grać użytkownicy PC, PlayStation 4, Xbox One, iOS, Nintendo Switcha oraz Androida.

</doc>
<doc id="5067258" url="https://pl.wikipedia.org/wiki?curid=5067258" title="Naif (zespół muzyczny)">
Naif (zespół muzyczny)



</doc>
<doc id="5067259" url="https://pl.wikipedia.org/wiki?curid=5067259" title="Cerkiew św. Mikołaja Sofijskiego w Sofii">
Cerkiew św. Mikołaja Sofijskiego w Sofii

Cerkiew św. Mikołaja Sofijskiego (bułg. Свети Николай Софийски) – prawosławna parafialna cerkiew w Sofii, w centralnej części miasta, w jurysdykcji metropolii sofijskiej Bułgarskiego Kościoła Prawosławnego.
Historia.
Cerkiew została wzniesiona w 1900 r. według projektu Antona Torniowa. Znajdowała się w dzielnicy Juczbunar, na miejscu, gdzie według tradycji z rąk Turków zginął jej patron św. Mikołaj Sofijski. Poświęcenia budynku dokonał 3 grudnia 1900 r. metropolita sofijski Parteniusz w asyście innych duchownych metropolii sofijskiej.
Budynek reprezentuje styl neobizantyjski i charakteryzuje się bogactwem dekoracji zewnętrznej, której częścią są m.in. wielobarwne fryzy. Ażurowy ikonostas we wnętrzu cerkwi jest dziełem braci Łazara i Nestora Aleksiewów, artystów ze szkoły debarskiej. Cerkiew jest drugą co do wielkości świątynią prawosławną w Sofii (po soborze św. Aleksandra Newskiego). 
W niewielkiej odległości od cerkwi znajdują się pomniki: ochotników, poległych w 1913 r. podczas oblężenia Adrianopola oraz popiersie egzarchy bułgarskiego Antyma.

</doc>
<doc id="5067264" url="https://pl.wikipedia.org/wiki?curid=5067264" title="Mocca">
Mocca

Mocca – indonezyjski zespół indie-popowy, który swój styl muzyczny określa jako „inspirowany dźwiękami retro lat 70., z wpływami swingu, bossa novy, szwedzkiego popu i jazzu”. Został założony w 1999 roku w Bandungu.
W skład formacji wchodzą: Arina Ephipania – wokal, Riko Prayitno – gitara, Indra Massad – perkusja, Achmad „Toma” Pratama – gitara basowa. Rozpoznawalność zyskali wraz z wydaniem debiutanckiego albumu pt. "My Diary" w 2002 roku.
W 2008 r. grupa otrzymała nagrodę AMI (Anugerah Musik Indonesia) za utwór „The Best Things” (kategoria: najlepsze alternatywne dzieło produkcyjne). Ich utwór „Me &amp; My Boyfriend” znalazł się na pozycji 150. w zestawieniu 150 indonezyjskich utworów wszech czasów, ogłoszonym na łamach miejscowego wydania magazynu „Rolling Stone”.

</doc>
<doc id="5067270" url="https://pl.wikipedia.org/wiki?curid=5067270" title="Antoni Chrościelewski">
Antoni Chrościelewski

Antoni Chrościelewski (ur. 4 września 1924 w Augustowie, zm. 1 kwietnia 2021 w Nowym Jorku) – polski żołnierz, sybirak, uczestnik bitwy o Monte Cassino.
Życiorys.
W kwietniu 1940 razem z rodziną został przymusowo wysiedlony do osady Sochorabowka położonej w Północnym Kazachstanie. W 1942 wstąpił do tworzonych na terenie ZSRR Polskich Sił Zbrojnych, z którymi przeszedł szlak bojowy przez Bliski Wschód. Od lutego 1944 będąc podchorążym 3. Pułku Artylerii Przeciwlotniczej Lekkiej uczestniczył w kampanii włoskiej, przeszedł szlak bojowy 3. Dywizji Strzelców Karpackich. Po wojnie pozostał na emigracji, emigrował do Stanów Zjednoczonych, gdzie działał w środowiskach kombatanckich i polonijnych. Był Komendantem 2. Okręgu Nowojorskiego Stowarzyszenia Weteranów Armii Polskiej w Ameryce oraz prezesem Polskiego Domu Narodowego na Greenpoincie.

</doc>
<doc id="5067287" url="https://pl.wikipedia.org/wiki?curid=5067287" title="Sailfish OS">
Sailfish OS

Sailfish OS — oparty na Linuksie system operacyjny przeznaczony dla urządzeń przenośnych i wbudowanych rozwijany od 2013 roku przez fińską firmę Jolla z wykorzystaniem biblioteki Qt.
Historia.
Poprzez MeeGo – wspólne przedsięwzięcie firm Nokia i Intel – Sailfish wywodzi się z wcześniejszego projektu Nokii, Maemo, który stanowił bazę linuksowych tabletów internetowych fińskiej firmy (np. Nokia 770).
Wobec zarzucenia w sierpniu 2011 rozwoju MeeGo, który stanowił oprogramowanie telefonu Nokia N9, część pracowników zdecydowała o odejściu i założeniu nowej firmy, Jolla Oy.
Początkowo wraz z systemem rozwijane były także przeznaczone dlań urządzenia, począwszy od wydanego w 2013 roku Jolla Phone (architektura ARM) wraz z wersją 1.0 systemu, poprzez Jolla Tablet (AMD64) z 2015 roku, skończywszy na telefonie Jolla C, które stanowiły bazę dla wersji 2.0 oraz koncepcyjnym zegarku elektronicznym Jolla Watch. Jednak wobec zawirowań biznesowych, Jolla wydzieliła jako osobną firmę dział sprzętowy i dalszy rozwój systemu odbywa się bez własnej platformy sprzętowej.
W 2015 roku rosyjskie ministerstwo komunikacji ogłosiło, że Sailfish OS będzie bazą dla krajowego systemu dla urządzeń przenośnych, Aurora OS wykorzystywanego m.in. przez rosyjską pocztę oraz Rostelecom.
Większość urządzeń pracujących pod kontrolą systemu powstaje w ramach relacji "" (jak w przypadku rosyjskiego Aurora OS) lub B2B, zamawianych przez inne firmy (np. indyjski Intex Technologies, rosyjski INOI). 
Firma Jolla sprzedaje użytkownikom końcowym licencje na Sailfish X, wersję systemu pracującą na wybranych urządzeniach firmy Sony oraz Gemini PDA. Z racji, że producent bazuje na wolnym oprogramowaniu, powstało także szereg adaptacji systemu wykonanych przez programistów ochotników na ogólnodostępne urządzenia Android dzięki bibliotece "libhybris".
Interfejs użytkownika dostępny jest w 40 językach, w tym w języku polskim.
Architektura.
Na bazie Wayland funkcjonuje GUI o nazwie "Lipstick" oraz oparta na Qt i QML własnościowa biblioteka "Silica". Funkcje przeglądarki internetowej oparto na silniku Gecko fundacji Mozilla, zaś aplikację map dostarczyła firma Here.
Dzięki bibliotece "libhybris" system jest w stanie korzystać ze sterowników sprzętowych napisanych dla systemu Android. Sailfish OS może także uruchamiać aplikacje napisane dla systemu Android dzięki maszynie wirtualnej Dalvik Turbo (patrz: Dalvik) firmy Myriad.
Nazwa.
Nazwa systemu jest – podobnie jak sama nazwa firmy producenta, Jolla – tj. – nawiązaniem marynistycznym. Została zapożyczona od angielskiej nazwy ryb żaglicowatych, szybkich i silnych ryb znanych szerzej dzięki opowiadaniu "Stary człowiek i morze "Ernesta Hemingwaya pod potoczną nazwą "marlin". Widoczne jest to logotypie systemu. 
Historia wersji.
Początkowo wersje systemu z linii 1.0 określane były nazwami fińskich jezior. Począwszy od wersji 2.0, nazwy zaczęto czerpać od fińskich rzek, a w linii 3.0 i 4.0 od parków narodowych.
Debiutujące jesienią 2013 roku wersje linii 1.x charakteryzowały się opartym o gesty interfejsem użytkownika, wyjątkowym w ówczesnym czasie – podobnych rozwiązań nie wykorzystywał wówczas ani iOS ani Android. Ten model działania wywodził się z interfejsu Harmattan telefonu Nokia N9. Uruchomiony pogram można było zminimalizować przeciągając palcem od bocznej krawędzi, zamknąć wykonując podobny gest od góry ekranu. Przesunięcie palcem od górnej krawędzi na głównym ekranie, blokowało urządzenie. Przechodzenie pomiędzy widokami programu odbywało się poprzez przesunięcie palcem w lewo lub prawo zamiast naciskania przycisków. Użytkownik sterował uruchomionymi a zminimalizowanymi programami poprzez tzw. gesty okładek, tj. przytrzymanie palca i przeciągnięcie w lewo lub prawo na okienku symbolizującym program działający w tle. Widok powiadomień uruchamiał gest przesunięcia palcem od dołu ekranu. 
W wersjach linii 2.x i nowszych wraz z przejściem do modelu biznesowego usunięto większość innowacji w interakcjach z użytkownikiem na rzecz bardziej konserwatywnego, opartego o tapnięcia palcem interfejsu, znajomego użytkownikom systemu Android, którzy po raz pierwszy stykali się z Sailfish OS.

</doc>
<doc id="5067290" url="https://pl.wikipedia.org/wiki?curid=5067290" title="Hôtel Potocki">
Hôtel Potocki

Hôtel Potocki – zabytkowy pałac położony przy ulicy 27 avenue de Friedland w 8 dzielnicy Paryża, wybudowany dla polskiego hrabiego Mikołaja Szczęsnego Potockiego przez architekta, Jules'a Reboul. Obecnie siedziba Izby Przemysłowo-Handlowej regionu Paryża, Île-de-France.
Historia.
Początkowo na miejscu obecnego Hotelu Potocki wybudowano w 1857 r., rezydencję dla Jeana-Louisa Renaud. W 1867 budynek został odkupiony przez Grzegorza Potockiego, jednakże podczas oblężenia Paryża w 1871 roku, hrabia został zraniony odłamkiem pocisku niemieckiego, który trafił w dziedziniec rezydencji, na skutek czego zmarł. 
W 1882 roku, rezydencja została znacząco przebudowana na zlecenie hrabiego Mikołaja Szczęsnego Potockiego, przez architekta Jules'a Reboul, a na jej miejscu powstał Hotel Potocki. Po śmierci hrabiego, hotel został zakupiony w 1923 roku przez Izbę Przemysłowo-Handlową w Paryżu (Chamber de Commerce et d'Industrie de Paris), która zleciła budowę dwóch nowych skrzydeł, zbudowanych w latach 1926-1934 przez architektów Paula Viarda i Marcela Dastugue. Styl nowych budynków harmonizuje ze starym stylem gmachu zaprojektowanym przez Jules'a Reboul. Projekt nowej dekoracji ratusza, jego wiatrołapu i sali obrad powierzono Emile-Jacquesowi Ruhlmannowi. Rzeźbiarz Joseph Bernard wykonał płaskorzeźbę wieńczącą frontowe drzwi ratusza. 
Dziś w salonach Hotelu odbywają się prestiżowe wydarzenia: wręczanie nagród, pokazy mody, wystawy biżuterii czy prezentacje francuskiego przemysłu.

</doc>
<doc id="5067291" url="https://pl.wikipedia.org/wiki?curid=5067291" title="Istanbul Cup 2021">
Istanbul Cup 2021

Istanbul Cup 2021, właśc. TEB BNP Paribas Tennis Championship Istanbul 2021 – tenisowy turniej WTA kategorii WTA 250 w sezonie 2021 z cyklu Istanbul Cup rozgrywany w dniach 19–25 kwietnia 2021 roku w Stambule na kortach ceglanych o puli nagród wynoszącej 235 238 dolarów amerykańskich.

</doc>
<doc id="5067293" url="https://pl.wikipedia.org/wiki?curid=5067293" title="Wybory gubernatorskie w Stanach Zjednoczonych w 1836 roku">
Wybory gubernatorskie w Stanach Zjednoczonych w 1836 roku

Wybory gubernatorskie w Stanach Zjednoczonych w 1836 roku – wybory, które odbyły się w 1836, w wyniku których wyłoniono gubernatorów kilku stanów. W wyborach powszechnych wybrano 7 gubernatorów z Partii Whigów i 5 z Partii Demokratycznej, a w stanowych legislaturach wybrano jednego gubernatura z Partii Demokratycznej i dwóch z Partii Whigów.
Arkansas.
Arkansas prawnie zostało stanem 13 września 1836. Pierwsze gubernatorskie wybory powszechne odbyły się wcześniej, 1 sierpnia tego samego roku.
O urząd gubernatora ubiegali się:
Connecticut.
Wybory powszechne odbyły się 6 kwietnia 1836.
O urząd gubernatora ubiegali się:
Delaware.
Wybory powszechne odbyły się 8 listopada 1836. Poprzednio wybrany gubernator Caleb Prew Bennett z Partii Demokratycznej zmarł w trakcie pełnienia urzędu 9 maja 1836. Zastępował go przewodniczący stanowego senatu Charles Polk z Partii Whigów.
O urząd gubernatora ubiegali się:
Karolina Południowa.
10 grudnia 1836 Pierce Mason Butler z Partii Demokratycznej został wybrany na gubernatora Karoliny Południowej przez stanową legislaturę w tajnym głosowaniu.
Karolina Północna.
Wybory powszechne odbyły się 4 sierpnia 1836.
O urząd gubernatora ubiegali się:
Kentucky.
Wybory powszechne odbyły się 1 sierpnia 1836. Poprzednio wybrany gubernator John Breathitt z Partii Demokratycznej zmarł w trakcie pełnienia urzędu 21 lutego 1834. Jego obowiązki przejął zastępca James Turner Morehead z Partii Whigów.
O urząd gubernatora ubiegali się:
Massachusetts.
Wybory powszechne odbyły się 14 listopada 1836.
O urząd gubernatora ubiegali się:
Maryland.
W Maryland gubernator był wybierany przez stanową legislaturę. Dotychczasowy gubernator James Thomas z Partii Whigów postanowił przejść na emeryturę.
4 stycznia 1836 wybrany został Thomas Ward Veazey z Partii Whigów, były członek stanowej legislatury. Zagłosowały na niego 53 osoby, a 23 nie oddały głosu.
Missouri.
Wybory powszechne odbyły się 1 sierpnia 1836. Były to wybory przedterminowe, ponieważ dotychczasowy gubernator Daniel Dunklin zobowiązał się zrezygnować z urzędu, aby objąć funkcję inspektora generalnego Missouri i Illinois.
O urząd gubernatora ubiegali się:
New Hampshire.
Wybory powszechne odbyły się 8 marca 1836.
O urząd gubernatora ubiegali się:
Nowy Jork.
Wybory powszechne odbyły się 7 i 8 listopada 1836.
O urząd gubernatora ubiegali się:
Ohio.
Wybory powszechne odbyły się 11 października 1836. Dotychczasowy gubernator Robert Lucas z Partii Demokratycznej nie ubiegał się o reelekcję.
O urząd gubernatora ubiegali się:
Rhode Island.
Wybory powszechne odbyły się 6 kwietnia 1836.
O urząd gubernatora ubiegali się:
Vermont.
Wybory powszechne odbyły się 6 września 1836
O urząd gubernatora ubiegali się:
Wirginia.
Do 1851 gubernator stanu Wirginia był wybierany przez legislaturę stanową. 29 kwietnia 1836 gubernatorem został wybrany Wyndham Robertson z Partii Wigów.

</doc>
<doc id="5067298" url="https://pl.wikipedia.org/wiki?curid=5067298" title="Metropolia moskiewska">
Metropolia moskiewska

Metropolia moskiewska () – metropolia Rosyjskiego Kościoła Prawosławnego, z siedzibą w Moskwie, obejmująca teren obwodu moskiewskiego.
Metropolia została utworzona postanowieniem Świętego Synodu 13 kwietnia 2021 r. w miejsce eparchii moskiewskiej obwodowej. Administraturą zarządza namiestnik patriarchy moskiewskiego i całej Rusi, noszący tytuł metropolity krutickiego i kołomieńskiego.
W skład metropolii wchodzi pięć eparchii:

</doc>
<doc id="5067300" url="https://pl.wikipedia.org/wiki?curid=5067300" title="Józef Montwiłł (duchowny)">
Józef Montwiłł (duchowny)

Józef Montwiłł, (ur. 2 stycznia 1885 w Gudine, zm. 15 kwietnia 1912 na Atlantyku) – litewski duchowny rzymskokatolicki oraz działacz narodowy z Suwalszczyzny. Znany przede wszystkim w kontekście swojej postawy w trakcie katastrofy brytyjskiego transatlantyku RMS Titanic, w trakcie której ustąpił swoje miejsce w szalupie innym osobom. 
Życiorys.
Urodził się w 1885 w Gudine pod Mariampolem, jako syn rolników Kazysa i Magdaleny, z domu Karaleviciutes. W 1887 rodzina przeprowadziła się do wioski 
Nendriskiai, gdzie na świat przyszło rodzeństwo Józefa: Piotr, Kazys, Pius, Andrzej, Emilia, Elżbieta i Izabella. Później rodzina przeprowadziła się do Mariampola, gdzie Józef Montwiłł ukończył gimnazjum. Przez cztery lata kształcił się w Seminarium Duchownym w Sejnach, zaś 22 marca 1908 roku przyjął święcenia kapłańskie w Warszawie. Po święceniach objął funkcję wikariusza w parafii w Lipsku koło Augustowa. Mimo zakazu władz carskich w tajemnicy posługiwał unitom i za ochrzczenie dziecka oraz wysłuchanie spowiedzi została skierowana przeciwko niemu sprawa karna (groziło mu pozbawienie funkcji duchownych i święceń). W związku z postępowaniem sądowym, ks. Montwiłł został przeniesiony przez kurię diecezjalną sejneńską do Lubowa, gdzie objął funkcję wikariusza. W Lubawie, duchowny zaangażował się w działalność narodową i mimo zakazów głosił kazania i uczył dzieci katechizmu w języku litewskim. Założył również Towarzystwo Odnowienia Narodowego Litwy. Był redaktorem katolickiej gazety w Sejnach. Pisał również kazania dla wydawnictwa Vadovas.
W wyniku represji oraz obawiając się aresztowania i pozbawienia funkcji kapłańskich ks. Józef Montwiłł potajemnie opuścił kraj i na początku 1912 roku wyjechał do Londynu, gdzie mieszkał jego krewny ks. K. Matułajtys. Docelowo Józef Montwiłł planował emigrację do USA, gdzie od 1907 roku mieszkał jego brat Piotr. Dzięki zbiórce zakupił bilet w 2 klasie na RMS Titanic i wsiadł na pokład statku w porcie Southampton. 14 kwietnia 1912 asystował ks. Thomasowi Bylesowi w trakcie odprawianej przez niego mszy świętej na pokładzie statku. Gdy doszło do zderzenia Titanica z górą lodową w nocy z 14 na 15 kwietnia 1912, ks. Montwiłłowi odmówił skorzystania z zaproponowanego mu miejsca w szalupie ratunkowej i podobnie jak dwaj inni obecni na statku duchowni: ks. Thomas Byles z Anglii oraz benedyktyn Joseph Peruschtz z Bawarii, pozostał z wiernymi do końca udzielając absolucji i odmawiając różaniec.
Ciała duchownego nie odnaleziono, zaś jego rodzice i dziadkowie otrzymali odszkodowanie w wysokości 130 funtów od Titanic Relief Fund.
Upamiętnienie.
W roku 1977 Piotr Montwiłł wydał książkę pt. "Kiedy przeszłość wraca", upamiętniającą zmarłego brata. W 1992 roku litewscy wierni zaapelowali o rozpoczęcie procesu beatyfikacyjnego ks. Józefa Montwiłła. Duchowny został upamiętniony między innymi tablicą pamiątkową w litewskim kościele parafialnym w Londynie oraz medalem ściennym według projektu Petrasa Gintalasa. Ks. Montwiłła upamiętnia również kapliczka słupowa w Lubowie i odsłonięty w 2012 pomnik pod Mariampolem. W 2012 ukazała się książka poświęcona litewskim ofiarom katastrofy Titanica w tym ks. Montwiłłowi pt. "Titaniko Lietuvai", autorstwa Gerd Butkuviene i Vaidy Lowell.

</doc>
<doc id="5067301" url="https://pl.wikipedia.org/wiki?curid=5067301" title="Barcelona Open 2021">
Barcelona Open 2021

Barcelona Open 2021, właśc. Barcelona Open Banc Sabadell 2021 – tenisowy turniej ATP kategorii ATP Tour 500 w sezonie 2021 z cyklu Barcelona Open rozgrywany w dniach 19–24 kwietnia 2021 roku w Barcelonie na kortach ceglanych o puli nagród wynoszącej 1 702 800 euro.

</doc>
<doc id="5067304" url="https://pl.wikipedia.org/wiki?curid=5067304" title="Henryk Hosiasson">
Henryk Hosiasson

Henryk Hosiasson (Henryk Hosson) (ur. 14 marca 1896 w Warszawie, zm. 1948 w Bolonii) – polski kompozytor muzyki rozrywkowej i adwokat.
Życiorys.
Był synem Józefa Hosiassona (1861-ok. wrzesień 1931, syn Samuela) i Zofii Hosiasson (ur. 1876) z domu Feigenblatt. Rodzice rozwiedli się około 1900 roku. Drugą żoną Józefa była Henrietta Hosiasson. Ojciec prowadził dom agenturowo-towarowy na Trębackiej 4 i był przedstawicielem firmy Bourjois, matka Zofia była muzykiem. 
Po pobraniu nauk elementarnych w domu rodziców (Trębacka 4 m 5) wstąpił do Szkoły Handlowej Zgromadzenia Kupców m. Warszawy, do której uczęszczał przez 4 lata. Z tej szkoły przeszedł w dniu 8 czerwca 1911 roku do wyższej prywatnej Szkoły Handlowej A. A. Jeżewskiego, którą ukończył z odznaczeniem srebrnego medalu w końcu maja 1914 roku i otrzymał świadectwo dojrzałości. W grudniu 1915 roku złożył podanie do Uniwersytetu Warszawskiego. Początkowo studiował na wydziale matematyczno-przyrodniczym, a w 1917 wystąpił o przeniesienie na wydział prawny. 
W 1917 roku ukończył klasę fortepianu w Konserwatorium Muzycznym m.st. Warszawy. 
W 1920 roku dostał zwolnienie ze służby wojskowej jako starszy żołnierz.
W 1921 zdał I egzamin sądowy na Wydziale Prawa i Nauk Politycznych Uniwersytetu Warszawskiego i w tym samym roku zdał egzamin polityczny, oba z wynikiem dostatecznym.
W semestrze zimowym 1921/1922 został przyjęty na Wydział Filozoficzny UW, na którym studiowała też w tym czasie jego siostra Janina Hosiasson-Lindenbaum.
Do 1925 roku był aplikantem w sądzie apelacyjnym w Warszawie, m.in. był sekretarzem w procesach sądowych.
Komponował muzykę popularną, m.in. piosenki "Wszystko z miłości" (1928), "Ballada wilanowska" (blues-gavotte, 1927), "Deszcz jesienny" ze słowami Mariana Hemara, "Ja panu powróżę" - tango ze słowami Walerego Jastrzębca, "Kulig na Starem Mieście" - mazur z 1929 roku ze słowami Andrzeja Własta, "Moja pieszczota" - tango ze słowami Hanki Ordonówny, "Ostatnie tango", "Perfumy", "Pragnę pana pocałować" - slow-fox ze słowami Andrzeja Własta z rewii "Warszawa w Kwiatach" z 1929 roku, "Coctail miłosny" (slow-fox), "Little boy" - black bottom ze słowami Mariana Hemara, "Rendez-vous panny Lou" - slow-fox z rewii "Gwiazdy Warszawy" z ok. 1932 roku, "Ostrożnie - świeżo malowane!!!" - fox, "Przysięgnij mi" - tango z rewii "Sympatia Warszawy". Jego utwory nagrywała m.in. wytwórnia płyt gramofonowych "Syrena Rekord".
Pisał muzykę do warszawskich teatrów, kabaretów i rewii, m.in. do Qui Pro Quo, teatru Nowy Ananas i Hollywood, rewii Morskie Oko; "Kulig na Starym mieście" był grany jaki finał w rewii "Morskie Oko". Był jednym z kompozytorów muzyki do sztuki
"Koniec pani Cheney" Fredericka Lonsdale.
Po śmierci ojca we wrześniu 1931 roku Henrietta, Henryk i Janina Hosianssonowie oraz Stefan Hosiasson z Paryża zostali jego spadkobiercami, a później firma pod nazwą „Parfumerie Bourjois” była prowadzona przez Henryka i Ludwika jako spółka aukcyjna z siedzibą na Trębackiej 4.
W roku 1932 został wiceprezesem Związku Autorów i Kompozytorów Scenicznych, w tym czasie prezesem był Aleksander Eibl. Później, w lutym w 1936 roku, wraz z Fryderykiem Jarossym został ponownie wybrany wiceprezesem. Przewodniczącym rady naczelnej był wtedy (w 1936 roku) Julian Tuwim. 
Miał brata Stefana (Stephane) Hosiassona, lekarza i muzyka, który mieszkał w Paryżu i brata przyrodniego Ludwika (Lutka) Hosiassona z drugiego małżeństwa Józefa Hosiassona (1861-1931) z Henriettą. Jego siostrą była Janina Hosiasson-Lindenbaum. Był ożeniony z Edwardą z domu Siekierko. Miał jednego syna – Józefa Hosiassona (1931-2018). W marcu 1940 roku wyjechał wraz ze swoją rodziną z Warszawy do Włoch, przypuszczalnie dzięki paryskim kontaktom swojego brata Stefana w świecie włoskiej arystokracji. Po czerwcu 1940 roku został aresztowany w Rimini skąd wysłano rodzinę do obozu w Abruzji w miejscowości Guardiagrele, gdzie mieszkali przez 3 lata. Po poddaniu się Włoch zamieszkali w miejscowości Quadri. W marcu 1943 roku rodzina przeszła do miejscowości Atessa, gdzie znajdowało się centrum wojsk angielskich. W 1944 znaleźli się w Bari a później w Bolonii przy ulicy Via Santo Stefano. Henryk był wtedy krytykiem filmowym w "Dzienniku Żołnierza". Planował objąć przedstawicielstwo firmy Chanel w Valparaíso, ale zmarł na wylew w 1948 roku.

</doc>
<doc id="5067307" url="https://pl.wikipedia.org/wiki?curid=5067307" title="Juozas Montvila">
Juozas Montvila



</doc>
<doc id="5067309" url="https://pl.wikipedia.org/wiki?curid=5067309" title="Flash (film)">
Flash (film)

Flash (oryg. "The Flash") – amerykański fantastycznonaukowy film akcji na podstawie serii komiksów o superbohaterze o tym samym pseudonimie wydawnictwa DC Comics. Za reżyserię odpowiada Andy Muschietti na podstawie scenariusza Christiny Hodson. Tytułową rolę zagra Ezra Miller, a obok niego w rolach głównych wystąpią Sasha Calle, Michael Shannon, Ron Livingston, Maribel Verdú, Kiersey Clemons, Antje Traue oraz Michael Keaton.
Jest on częścią DC Extended Universe i trzynastym filmem należącym do tej franczyzy. Amerykańska premiera została zapowiedziana na 23 czerwca 2023 roku.
Obsada.
Ponadto Ben Affleck powtórzy swoją rolę jako Bruce Wayne / Batman, oryginalna wersja Wayne’a z linii czasowej Barry’ego i lider Ligi Sprawiedliwości.
W filmie wystąpią także Saoirse-Monica Jackson, Rudy Mancuso i Luke Brandon Field.
Produkcja.
Rozwój projektu.
Pod koniec lat osiemdziesiątych Warner Bros. zatrudniło Jepha Loeba do napisania scenariusza do filmu o Flashu, jednak projekt ten ostatecznie nie został zrealizowany. Prace nad adaptacją zostały wznowione po sukcesie scenariusza "" z 2005 roku. David S. Goyer otrzymał wtedy propozycję pracy nad scenariuszem do adaptacji Flasha lub Zielonej Latarni. W 2004 roku poinformowano, że Goyer napisze scenariusz i wyreżyseruje "The Flash". Został on również producentem filmu. Tytułowa rola została zaproponowana Ryanowi Reynoldsowi. W 2007 roku Goyer zrezygnował z projektu.
W lutym 2007 roku Shawn Levy został zatrudniony na stanowisku reżysera. Miał on również nadzorować prace nad scenariuszem, w którym planowano wykorzystać pracę Goyera. Levy jednak zrezygnował z projektu i został zastąpiony w październiku tego samego roku przez Davida Dobkina. W następnym miesiącu Craig Wright został zatrudniony do napisania scenariusza. Projekt opóźnił się wskutek strajku scenarzystów w Stanach Zjednoczonych. Charles Roven miał odpowiadać za produkcję, a Geoff Johns jako konsultant i współscenarzysta. Johns wspólnie z Danem Mazeau przedstawił studiu nowy scenariusz. Podczas wywiadu w 2009 roku, Roven wyjawił, że studio nie jest pewne powstania filmu, jednak Mazeau zaprzeczył jego słowom i poinformował, że film ma powstać. 
W czerwcu 2010 roku Greg Berlanti, Michael Green i Marc Guggenheim, scenarzyści "Green Lantern" z 2011 roku, zostali zatrudnieni do napisania nowego scenariusza. W październiku 2014 roku Warner Bros. poinformowało, że film będzie miał swoją amerykańską premierę 23 marca 2018 roku jako część franczyzy DC Extended Universe. W kwietniu 2015 roku ujawniono, że Phil Lord i Christopher Miller pracowali nad scenariuszem. W październiku poinformowano, że Seth Grahame-Smith prowadzi rozmowy dotyczące wyreżyserowania filmu oraz napisania scenariusza na podstawie szkiców Lorda i Millera. W kwietniu 2016 roku Grahame-Smith zrezygnował. 
W czerwcu 2016 roku Rick Famuyiwa został zatrudniony na stanowisku reżysera, jednak listopadzie zrezygnował. W styczniu 2017 roku Joby Harold został zatrudniony do napisania scenariusza. W maju 2017 roku poinformowano, że studio rozważała na tym stanowisku Roberta Zemeckisa, Matthew Vaughna, Sama Raimiego i Marca Webba. W lipcu podczas San Diego Comic-Conu ujawniono, że zmieniono tytuł na "Flashpoint". W styczniu 2018 roku John Francis Daley i Jonathan Goldstein prowadzą rozmowy ze studiem dotyczące wyreżyserowania filmu i napisania scenariusza. Studio zaproponowało również stanowisko reżysera Benowi Affleckowi. Daley i Goldstein zostali zatrudnieni przez studio w marcu 2018 roku. W kwietniu koncepcja tytułu "Flashpoint" została porzucona. Ezra Miller i Grant Morrison zajęli się pracą nad nowym scenariuszem, a Daley i Goldstein zrezygnowali w lipcu 2019 roku, a Andy Muschietti i Christina Hodson rozpoczęli negocjacje dotyczące stanowiska, odpowiednio, reżysera i scenarzysty. Barbara Muschietti i Michael Disco zostali producentami filmu. W grudniu 2019 roku studio wyznaczyło nową datę amerykańskiej premiery na 1 lipca 2022 roku. W październiku 2020 roku data została przesunięta z 3 czerwca 2022 na 4 listopada.
Casting.
W październiku 2014 roku poinformowano, że Ezra Miller został obsadzony w tytułowej roli. Kiersey Clemons została obsadzona w roli Iris West w lipcu 2016 roku. Pod uwagę brane były również Rita Ora i Lucy Boynton. W sierpniu poinformowano, że Ray Fisher ma powtórzyć rolę Victora Stone’a / Cyborga. Billy Crudup dołączył do obsady jako Henry Allen we wrześniu tego samego roku. We wrześniu 2017 roku "Deadline Hollywood" poinformowało, że Gal Gadot powróci jako Diana Prince / Wonder Woman.
W czerwcu 2020 roku ujawniono, że Michael Keaton negocjuje rolę alternatywnej wersji Bruce’a Wayne’a / Batmana. Aktor wcześniej wystąpił w tej roli w filmach "Batman" (1989) i "Powrót Batmana" (1992), które nie są związane z DC Extended Universe. W sierpniu potwierdzono powrót aktora, jak i również, że Ben Affleck ponownie wcieli się w Bruce’a Wayne’a, którego zagrał we wcześniejszych filmach franczyzy. W październiku poinformowano, że Crudup renegocjonuje umowę, a udział Clemons w filmie nie jest pewny. 
W styczniu 2021 roku ujawniono, że postać Cyborga została usunięta ze scenariusza ze względu na konflikt Fishera ze studiem. W lutym poinformowano, że Sasha Calle zagra Supergirl. W marcu potwierdzono udział Clemons, a do obsady dołączyli Maribel Verdú jako Nora Allen, Ian Loh jako młodszy Barry Allen oraz Saoirse-Monica Jackson i Rudy Mancuso. Ujawniono również, że Crudup musiał zrezygnować z roli ze względu na zobowiązania związane z serialem "The Morning Show" i został on zastąpiony przez Rona Livingstona. Na początku września 2021 Luke Brandon Field ogłosił, że dołączył do obsady.
Zdjęcia.
Zdjęcia do filmu rozpoczęły się 16 kwietnia 2021 roku w Leavesden Studios w Wielkiej Brytanii. W połowie czerwca kręcono sceny w londyńskiej katedrze św. Pawła. W tym samym miesiącu zdjęcia miały również odbyć się w Edynburgu i Glasgow, gdzie kręcone miały być sceny z Affleckiem i Keatonem. Pod koniec lipca kontynuowano prace na planie w Glasgow na Ingram Street, George Square, John Street i Cochrane Street. 29 lipca zdjęcia zostały wstrzymane po tym, jak operator kamery poruszając się motocyklem, na którym kręcił ujęcia Batmotoru na Renfield Street zderzył się z nim w pobliżu West George Street. Operator nie został poważnie ranny. 17 października 2021 reżyser Andy Muschietti poinformowała, że prace na planie zostały zakończone. Za zdjęcia odpowiada Henry Braham.
Wydanie.
Amerykańska premiera filmu "Flash" została zapowiedziana 23 czerwca 2023 roku. Początkowo premiera filmu była zapowiedziana na 23 marca 2018 roku, jednak wskutek różnych koncepcji była ona kilkukrotnie przekładana. W grudniu 2019 roku wyznaczono ją na 1 lipca 2022 roku. W październiku 2020 roku data została przesunięta z 3 czerwca 2022 na 4 listopada, a w marcu 2022 na czerwiec 2023.
Przyszłość.
W październiku 2022 David Leslie Johnson-McGoldrick ukończył scenariusz sequela, który miałby powstać, gdyby "Flash" odniósł sukces. Oczekiwano, że studio Warner Bros. nie będzie kontynuować współpracy z Millerem w przyszłych produkcjach, ze względu na kontrowersje i problemy prawne aktora, jednak niektórzy włodarze studia byli otwarci na rozmowy, ponieważ rozpoczął leczenie. W styczniu 2023 szef DC Studios James Gunn potwierdził, że film zresetuje całe uniwersum i, wraz z filmem "Aquaman i Zaginione Królestwo", doprowadzi do nadchodzącego filmu "" z 2025 roku, będącego rozpoczęciem nowego uniwersum.

</doc>
<doc id="5067310" url="https://pl.wikipedia.org/wiki?curid=5067310" title="Serbia Open 2021">
Serbia Open 2021

Serbia Open 2021 – tenisowy turniej ATP kategorii ATP Tour 250 w sezonie 2021 z cyklu Serbia Open rozgrywany w dniach 19–25 kwietnia 2021 roku w Belgradzie na kortach ceglanych o puli nagród wynoszącej 711 800 euro.

</doc>
<doc id="5067317" url="https://pl.wikipedia.org/wiki?curid=5067317" title="Ülker">
Ülker

Ülker – turecka firma spożywcza założona w 1944 roku. Jej siedziba znajduje się w Stambule.

</doc>
<doc id="5067318" url="https://pl.wikipedia.org/wiki?curid=5067318" title="Formuła 2 - Hungaroring 2020">
Formuła 2 - Hungaroring 2020



</doc>
<doc id="5067319" url="https://pl.wikipedia.org/wiki?curid=5067319" title="Formuła 2 - Barcelona 2017">
Formuła 2 - Barcelona 2017



</doc>
<doc id="5067321" url="https://pl.wikipedia.org/wiki?curid=5067321" title="Seria GP3 - Hungaroring 2016">
Seria GP3 - Hungaroring 2016



</doc>
<doc id="5067322" url="https://pl.wikipedia.org/wiki?curid=5067322" title="Seria GP3 - Hungaroring 2015">
Seria GP3 - Hungaroring 2015



</doc>
<doc id="5067323" url="https://pl.wikipedia.org/wiki?curid=5067323" title="Formuła 2 - Monaco 2017">
Formuła 2 - Monaco 2017



</doc>
<doc id="5067325" url="https://pl.wikipedia.org/wiki?curid=5067325" title="Formuła 2 - Bahrain 2017">
Formuła 2 - Bahrain 2017



</doc>
<doc id="5067327" url="https://pl.wikipedia.org/wiki?curid=5067327" title="Formuła 2 - Spa-Francorchamps 2020">
Formuła 2 - Spa-Francorchamps 2020



</doc>
<doc id="5067328" url="https://pl.wikipedia.org/wiki?curid=5067328" title="Formuła 2 - Red Bull Ring runda 2 2020">
Formuła 2 - Red Bull Ring runda 2 2020



</doc>
<doc id="5067329" url="https://pl.wikipedia.org/wiki?curid=5067329" title="Formuła 2 - Red Bull Ring 2020">
Formuła 2 - Red Bull Ring 2020



</doc>
<doc id="5067330" url="https://pl.wikipedia.org/wiki?curid=5067330" title="Formuła 2 - Sochi 2020">
Formuła 2 - Sochi 2020



</doc>
<doc id="5067331" url="https://pl.wikipedia.org/wiki?curid=5067331" title="Formuła 2 - Barcelona 2020">
Formuła 2 - Barcelona 2020



</doc>
<doc id="5067332" url="https://pl.wikipedia.org/wiki?curid=5067332" title="Formuła 2 - Monza 2020">
Formuła 2 - Monza 2020



</doc>
<doc id="5067333" url="https://pl.wikipedia.org/wiki?curid=5067333" title="Formuła 2 - Silverstone runda 2 2020">
Formuła 2 - Silverstone runda 2 2020



</doc>
<doc id="5067334" url="https://pl.wikipedia.org/wiki?curid=5067334" title="Formuła 2 - Bahrain 2020">
Formuła 2 - Bahrain 2020



</doc>
<doc id="5067335" url="https://pl.wikipedia.org/wiki?curid=5067335" title="Formuła 2 - Mugello 2020">
Formuła 2 - Mugello 2020



</doc>
<doc id="5067336" url="https://pl.wikipedia.org/wiki?curid=5067336" title="Formuła 2 - Bahrain runda 2 2020">
Formuła 2 - Bahrain runda 2 2020



</doc>
<doc id="5067337" url="https://pl.wikipedia.org/wiki?curid=5067337" title="Formuła 2 - Bahrain 2019">
Formuła 2 - Bahrain 2019



</doc>
<doc id="5067338" url="https://pl.wikipedia.org/wiki?curid=5067338" title="Formuła 2 - Barcelona 2019">
Formuła 2 - Barcelona 2019



</doc>
<doc id="5067339" url="https://pl.wikipedia.org/wiki?curid=5067339" title="Formuła 2 - Monza 2019">
Formuła 2 - Monza 2019



</doc>
<doc id="5067340" url="https://pl.wikipedia.org/wiki?curid=5067340" title="Formuła 2 - Sochi 2019">
Formuła 2 - Sochi 2019



</doc>
<doc id="5067341" url="https://pl.wikipedia.org/wiki?curid=5067341" title="Formuła 2 - Yas Marina 2019">
Formuła 2 - Yas Marina 2019



</doc>
<doc id="5067342" url="https://pl.wikipedia.org/wiki?curid=5067342" title="Formuła 2 - Paul Ricard 2018">
Formuła 2 - Paul Ricard 2018



</doc>
<doc id="5067343" url="https://pl.wikipedia.org/wiki?curid=5067343" title="Formuła 2 - Red Bull Ring 2018">
Formuła 2 - Red Bull Ring 2018



</doc>
<doc id="5067344" url="https://pl.wikipedia.org/wiki?curid=5067344" title="Formuła 2 - Monaco 2018">
Formuła 2 - Monaco 2018



</doc>
<doc id="5067345" url="https://pl.wikipedia.org/wiki?curid=5067345" title="Formuła 2 - Spa-Francorchamps 2018">
Formuła 2 - Spa-Francorchamps 2018



</doc>
<doc id="5067346" url="https://pl.wikipedia.org/wiki?curid=5067346" title="Formuła 2 - Barcelona 2018">
Formuła 2 - Barcelona 2018



</doc>
<doc id="5067347" url="https://pl.wikipedia.org/wiki?curid=5067347" title="Formuła 2 - Bahrain 2021">
Formuła 2 - Bahrain 2021



</doc>
<doc id="5067350" url="https://pl.wikipedia.org/wiki?curid=5067350" title="Dom–Muzeum Alberta i Toni Neisserów">
Dom–Muzeum Alberta i Toni Neisserów



</doc>
<doc id="5067351" url="https://pl.wikipedia.org/wiki?curid=5067351" title="Eksperyment neutrinowy Reinesa–Cowana">
Eksperyment neutrinowy Reinesa–Cowana



</doc>
<doc id="5067352" url="https://pl.wikipedia.org/wiki?curid=5067352" title="Twierdzenie Böhma–Jacopini'ego">
Twierdzenie Böhma–Jacopini'ego



</doc>
<doc id="5067354" url="https://pl.wikipedia.org/wiki?curid=5067354" title="Grzybówka fioletowobrązowa">
Grzybówka fioletowobrązowa

Grzybówka fioletowobrązowa, grzybówka czarnoobrzeżona ("Mycena purpureofusca" (Peck) Sacc.) – gatunek grzybów z rodziny grzybówkowatych ("Mycenaceae").
Systematyka i nazewnictwo.
Pozycja w klasyfikacji według Index Fungorum: "Mycena, Mycenaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Takson ten opisał w 1885 r. Charles Horton Peck nadając mu nazwę "Agaricus purpureofuscus". Obecną, uznaną przez Index Fungorum nazwę nadał mu Pier Andrea Saccardo w 1887 r.
Synonimy: 
Maria Lisiewska w 1987 r. nadała mu polską nazwę grzybówka czarnoobrzeżona. Władysław Wojewoda w 2003 r. zaproponował nazwę grzybówka fioletowobrązowa.
Morfologia.
Średnica 5–40 mm, początkowo stożkowaty, potem dzwonkowaty, w końcu prawie płaski z garbkiem, bruzdowany półprzeźroczyście prążkowany. Powierzchnia naga, w stanie wilgotnym nieco śliska, początkowo ciemnobrązowa z prawie czarniawo fioletowym środkiem i bladobrązowym brzegiem z fioletowym odcieniem, potem przechodząca w kolor szarobrązowy lub od szarego do ciemnoszarego z nieco ciemniejszym środkiem i słabym fioletowym odcieniem.
W liczbie 20–30 dochodzących do trzonu, wypukłe, wąsko przyrośnięte, czasami nieco zbiegające z krótkim ząbkiem, o barwie od szarej. Ostrza bardzo wyraźnie fioletowe.
Wysokość 25–70 (–100) mm, grubość 1–3 (–5) mm, pusty w środku, prosty lub zagięty, walcowaty i na całej długości równy, lub czasami poszerzony przy podstawie. Powierzchnia oprószona, lśniąca, gładka, ale z wiekiem nieco rowkowana podłużnie, szaro-brązowa do szarawo fioletowej, w kierunku podstawy zwykle ciemnobrązowa z fioletowym odcieniem. Podstawa pokryta białymi włókienkami, często ukorzeniająca się.
Bez zapachu.
Podstawki 27–36 × 10–12 µm, maczugowate, 2- lub 4-zarodnikowe. Zarodniki (7,5–) 9–12,2 × 5,5–9 µm, Q = 1,2-1,5, Qav = 1,3, szeroko pipetowate, gładkie, amyloidalne. Cheilocystydy 17–61 × 9–29 µm, tworzące sterylne pasmo, maczugowate, wrzecionowate, workowate do prawie cylindrycznych, gładkie o wierzchołkach zwykle szeroko zaokrąglonych, z liliowatą zawartością. Pleurocystyd brak. Trama blaszek dekstrynoidalna, w odczynniku Melzera czerwonawo-brązowa lub winno-brązowawa. Strzępki włosków kapelusza o szerokości 1,5–6 µm, żelatynizowane, gładkie lub słabo pokryte brodawkami lub dość grube, cylindryczne wybrzuszenia 2,5–11 × 1,5–3,5 μm. Strzępki warstwy korowej trzonu o szerokości 2–3,5 μm, gładkie, lub z rzadkimi brodawkami, komórki końcowe wąsko maczugowate, do znacznie szerszych i silnie zakrzywionych, gładkich lub gruboziarnistych. Sprzążek brak lub bardzo rzadkie.
Występowanie i siedlisko.
Znane jest występowanie grzybówki fioletowobrązowej w wielu krajach Europy, w Ameryce Północnej, Republice Południowej Afryki, Rosji i Mongolii. Władysław Wojewoda w zestawieniu grzybów wielkoowocnikowych Polski w 2003 r. przytacza 10 stanowisk. Znajduje się na "Czerwonej liście roślin i grzybów Polski". Ma status V – gatunek narażony, który zapewne w najbliższej przyszłości przesunie się do kategorii wymierających, jeśli nadal będą działać czynniki zagrożenia.
Grzyb saprotroficzny. Występuje w lasach iglastych, liściastych i mieszanych na butwiejącym drewnie i pniach jodły, olszy, świerka, sosny, oraz na igliwiu. Owocniki najczęściej pojawiają się od stycznia do października.
Gatunki podobne.
Grzybówkę fioletowobrązową od podobnej grzybówki czerwonoostrzowej ("Mycena rubromarginata") można odróżnić po cheilocystydach. Cheilocystydy grzybówki fioletowobrązowej mają szeroko zaokrąglone wierzchołki, podczas gdy u grzybówki czerwonoostrzowej mają wąskie szyjki. Ponadto grzybówka czerwonobrązowa zawsze ma sprzążki, podczas gdy u grzybówki fioletowobrązowej ich brak lub są bardzo rzadkie.

</doc>
<doc id="5067355" url="https://pl.wikipedia.org/wiki?curid=5067355" title="Mycena purpureofusca">
Mycena purpureofusca



</doc>
<doc id="5067356" url="https://pl.wikipedia.org/wiki?curid=5067356" title="Grzybówka czarnoobrzeżona">
Grzybówka czarnoobrzeżona



</doc>
<doc id="5067363" url="https://pl.wikipedia.org/wiki?curid=5067363" title="HIDS">
HIDS



</doc>
<doc id="5067364" url="https://pl.wikipedia.org/wiki?curid=5067364" title="Fornari Francesca">
Fornari Francesca



</doc>
<doc id="5067365" url="https://pl.wikipedia.org/wiki?curid=5067365" title="Jaskinia Złodziejska">
Jaskinia Złodziejska

Jaskinia Złodziejska – jaskinia w Ojcowskim Parku Narodowym (OPN). Znajduje się w wąwozie Jamki, który jest orograficznie prawym odgałęzieniem Doliny Sąspowskiej. 
Opis jaskini.
Jaskinia Złodziejska znajduje się u ujścia Pradła będącego bocznym odgałęzieniem Jamek. Główny otwór wejściowy jaskini znajduje się na wysokości 25 m nad dnem doliny Pradła. Ma wymiary 3 × 4 m i wschodnią ekspozycję. Drugi otwór ma północną ekspozycję i znajduje się nad dnem wąwozu Jamki. Jaskinia ma postać prostego, znajdującego się na szczelinie korytarza o długości 43 m. Korytarz jest najszerszy przy głównym otworze wejściowym, potem stopniowo zwęża się. Przejście nim jest trudne, gdyż w niektórych miejscach występują duże zwężenia.
Namulisko w otworze wejściowym jest muliste i przykryte dużą ilością nawianych przez wiatr liści. Za wejściem korytarz stromo opada w dół, gdyż jego namulisko zostało tutaj wybrane podczas prac archeologicznych prowadzonych w 1922 r. przez Stefana Krukowskiego. Kilka metrów dalej namulisko podnosi się, a w dalszych partiach korytarza składa się prawie wyłącznie z rumoszu skalnego. Znajdujące się przed otworem jaskini wzniesienie to przebadane i wysypane przez Krukowskiego namulisko. 
Badania S. Krukowskiego w Jaskini Złodziejskiej trwały tylko 4 dni i były to jedyne do 2019 r. badania archeologiczne w tej jaskini. Sporządził dokładny plan jaskini i trzech wykopów z notatkami o profilu warstw. Brak materiałów z badań, nie wiadomo więc, czy jaskinia była przez ludzi kiedykolwiek zamieszkiwana.
Nazwa jaskini i napisy.
Do 1910 r. nazwą „Jaskinia Złodziejska” określano inną jaskinię, obecnie nazywaną Jaskinią Góralską. Obecna Jaskinia Złodziejska nie miała jeszcze wówczas nazwy. Świadczy o tym na przykład fakt, że Ferdynand Römer w swoich sprawozdaniach z badań archeologicznych w jaskiniach okolic Ojcowa w 1883 r. wymienia „jaskinie czajowickie”, pod którą to nazwą opisał Jaskinię Krakowską i Złodziejską w dolinie Jamki. Po raz pierwszy została ona tak nazwana w przewodniku z 1910 r.. 
Na ścianie Jaskini Złodziejskiej znajdują się liczne napisy będące świadectwem odwiedzania jej przez ludzi w ciągu ostatnich 150 lat. Napisy znajdują się na ścianach korytarza na wysokości od 80 do 230 cm, ale większość na wysokości wzroku. Zaczynają się w odległości 20 m od wejścia i ciągną aż do trudno dostępnego końca korytarza. Napisy są wykonane ołówkiem lub długopisem, albo wydrapane w miękkiej polewie naciekowej. Zidentyfikowano 205 tych napisów lub grup napisów. Niektóre są już nieczytelne, gdyż albo uległy starciu, albo stopniowo przykrywa je narastająca polewa naciekowa. W większości są to inicjały lub imiona i nazwiska. Udało się odczytać 37 nazwisk. Są też napisy „Klub Jałowców i „Klub Szyszka”. Często podawane były one z datą (rok, lub dzień i rok). Najstarsza data to 1902, najpóźniejsza to 1987. Najliczniejsze są daty między 1904 a 1915. W 15 przypadkach podano także nazwę miejscowości, z której pochodzi podpisująca się osoba. Udało się odczytać w całości lub częściowo 179 napisów. Są to głównie napisy w języku polskim, ale jest kilka pisanych cyrylicą. W załomach korytarza jego ściana jest okopcona. Prawdopodobnie umieszczano tu pochodnie lub łuczywa oświetlające miejsce podczas wykonywania napisów.
Wąwóz Jamki i Jaskinia Złodziejska znajdują się na obszarze ochrony ścisłej OPN i wstęp do nich wymaga zgody dyrekcji parku.

</doc>
<doc id="5067368" url="https://pl.wikipedia.org/wiki?curid=5067368" title="Muzeum Narodowe Republiki Tatarstanu">
Muzeum Narodowe Republiki Tatarstanu

Muzeum Narodowe Republiki Tatarstanu () – instytucja naukowa, kulturalna i edukacyjna, najważniejszy ośrodek muzealny Tatarstanu.
Historia.
Muzeum zostało otwarte 5 kwietnia 1895 roku. W 1912 roku muzeum zostało przemianowane na Muzeum Miasta Kazań. 7 grudnia 1918 zostało przekształcone w Muzeum Gubernialne i podporządkowane pododdziałowi muzeów do spraw ochrony dzieł sztuki i zabytków gubernialnego wydziału oświaty ludowej RFSRR. 25 października 1944 roku dekretem Rady Komisarzy Ludowych otrzymało status Muzeum Państwowego. W 1981 roku muzeum zostało przekształcone w Państwowe Zjednoczone Muzeum Autonomicznej Socjalistycznej Republiki Radzieckiej Tatarstanu, a w 2001 roku otrzymało status Muzeum Narodowego Republiki Tatarstanu, obecnie jest państwową, finansowaną z budżetu, instytucją kultury pod nazwą „Muzeum Narodowe Republiki Tatarstanu”.
Zbiory.
W zbiorach Muzeum Narodowego Republiki Tatarstanu znajduje się ponad 910 tysięcy eksponatów. Największą grupę (ponad 270 tysięcy eksponatów) stanowią zbiory starożytnej i średniowiecznej historii Powołża. W skład tej kolekcji wchodzi między innymi złota i srebrna biżuteria reprezentująca sztukę Bułgarii Kamsko-Wołżańskiej. Muzeum znane jest też z bogatej ekspozycji egipskiej i przedmiotów gospodarstw domowych ludów dalekiego wschodu w tym Chin, Japonii czy Indii. Unikalna jest też ekspozycja poświęcona etnografii regionu kompleksowo przedstawiająca życie i kulturę ludów regionu kamsko-wołżańskiego. Najpełniej reprezentowana jest tu kolekcja etnograficzna tatarska, która obejmuje stroje narodowe i artykuły gospodarstwa domowego. Większość zbiorów pochodzi z XIX i XX wieku.

</doc>
<doc id="5067370" url="https://pl.wikipedia.org/wiki?curid=5067370" title="FMF">
FMF



</doc>
<doc id="5067372" url="https://pl.wikipedia.org/wiki?curid=5067372" title="Irmgard Seefried">
Irmgard Seefried

Irmgard Seefried (ur. 9 października 1919 w Köngetried, zm. 24 listopada 1988 w Wiedniu) – niemiecka śpiewaczka, sopran.
Życiorys.
Ukończyła konserwatorium w Augsburgu (1939), gdzie jej nauczycielem był Albert Mayer. W latach 1941–1943 śpiewała w kierowanym przez Herberta von Karajana Stadttheater w Akwizgranie, gdzie zadebiutowała jako śpiewaczka rolą Kapłanki w "Aidzie" Giuseppe Verdiego. Od 1943 do 1976 roku związana była z Operą Wiedeńską, gdzie debiutowała rolą Ewy w "Śpiewakach norymberskich" Richarda Wagnera pod batutą Karla Böhma. W 1944 roku Richard Strauss powierzył jej partię Kompozytora w przedstawieniu "Ariadny na Naksos", zrealizowanym z okazji 80. rocznicy jego urodzin. W latach 1946–1965 występowała na festiwalu w Salzburgu. W 1949 roku debiutowała w mediolańskiej La Scali w roli Zuzanny w "Weselu Figara", a w 1953 roku tą samą rolą w nowojorskiej Metropolitan Opera. Wykonywała także repertuar pieśniarski. Była pierwszą wykonawczynią "Ariosi" na sopran, skrzypce i orkiestrę Hansa Wernera Henzego (1963). Dokonała licznych nagrań płytowych dla wytwórni Deutsche Grammophon, HMV, Decca Records, EMI i Orfeo. 
Od 1948 roku była zamężna ze skrzypkiem Wolfgangiem Schneiderhanem.

</doc>
<doc id="5067380" url="https://pl.wikipedia.org/wiki?curid=5067380" title="Ramularia didyma">
Ramularia didyma

Ramularia didyma Unger – gatunek grzybów z klasy "Dothideomycetes". Grzyb mikroskopijny, fitopatogen pasożytujący na roślinach z rodziny jaskrowatych ("Ranunculaceae"). Powoduje plamistość liści.
Systematyka i nazewnictwo.
Pozycja w klasyfikacji według Index Fungorum: "Ramularia, Mycosphaerellaceae, Capnodiales, Dothideomycetidae, Dothideomycetes, Pezizomycotina, Ascomycota, Fungi".
Gatunek ten opisał Franz Unger w 1833 r. i wyznaczył jego lektotyp w "Exanth. Pflanzen." 1833. 
Synonimy:
Charakterystyka.
Na porażonych roślinach powoduje powstawanie nieregularnych, w przybliżeniu eliptycznych plam o wymiarach 2–7 × 5–10 mm. Są brązowe i otoczone ciemniejszą obwódką. Czasami sąsiednie plamy zlewają się. Zarodniki tworzą się na obydwu stronach liści w postaci nalotu.
Endofit, jego grzybnia jest zanurzona w tkankach rośliny. Konidiofory 1–4–komórkowe, o wymiarach 6–92 × 2,3–2,5 μm. Na zewnątrz zazwyczaj wydostają się przez aparaty szparkowe, bardzo rzadko przez pęknięcia w skórce. Konidia powstają w łańcuszkach. Są cylindryczne, zwykle 2–, rzadziej 1– lub 4–komórkowe, o wymiarach 11–35 × 2,3–3,4 μm.
Występowanie.
Znane jest występowanie "Ramularia didyma" w Europie, Ameryce Północnej i na Nowej Zelandii. 
Jest oligofagiem występującym na wielu gatunkach roślin z rodziny jaskrowatych: 
zawilec gajowy ("Anemone nemorosa"), sasanka łąkowa ("Pulsatilla pratensis"), jaskier ostry ("Ranunculus acris"), jaskier różnolistny ("R. auricomus"), jaskier bulwkowy ("R. bulbosus"), jaskier kaszubski ("R. cassubicus"), jaskier płomiennik ("R. flammula"), jaskier górski ("R. montanus"), jaskier wielki ("R. lingua"), jaskier wielokwiatowy ("R. polyanthemos"), jaskier gajowy ("R. serpens"), jaskier rozłogowy ("R. repens"), jaskier rdzawy ("R. strigulosus"), "Ranunculus muricatus", "Ranunculus parviflorus". 

</doc>
<doc id="5067381" url="https://pl.wikipedia.org/wiki?curid=5067381" title="Nastawa zapalnika">
Nastawa zapalnika

Nastawa zapalnika – czynność polegająca na ustawieniu działania zapalnika według określonego parametru.
Parametrami tymi są czas, ciśnienie atmosferyczne, albo hydrostatyczne itd. Zazwyczaj dokonywana jest przed strzałem (startem pocisku lub samolotu) w sposób mechaniczny. Zależne jest to od rodzaju oraz położenia celu, w kierunku którego prowadzony jest ogień. Jeżeli zwalczane są cele pociskami, które zaopatrzono w zapalniki uderzeniowe to rozróżnia się nastawy na działanie natychmiastowe oraz ze zwłoką.

</doc>
<doc id="5067385" url="https://pl.wikipedia.org/wiki?curid=5067385" title="Anna Trzeciakowska">
Anna Trzeciakowska



</doc>
<doc id="5067386" url="https://pl.wikipedia.org/wiki?curid=5067386" title="Arboretum w Wojsławicach">
Arboretum w Wojsławicach



</doc>
<doc id="5067388" url="https://pl.wikipedia.org/wiki?curid=5067388" title="Ludwik Fuhrmann">
Ludwik Fuhrmann

Ludwik Fuhrmann (ur. 12 marca 1783 we Wrocławiu, zm. 13 lutego 1829 w Poznaniu) – malarz rodu Raczyńskich.
Życiorys.
Urodził się we Wrocławiu 12 marca 1783 w rodzinie murarza. Ukończył gimnazjum Marii Magdaleny, a naukę malarstwa pobierał w Pradze, w Dreźnie oraz Wiedniu. W 1814 towarzyszył Edwardowi Raczyńskiemu w jego podróży naukowej do Turcji i Grecji i jest autorem wielu szkiców zawartych w "Dzienniku podróży do Turcji". Związał się na stałe z rodziną Raczyńskich.
W 1815 został wysłany przez Raczyńskich do Rzymu celem uzupełnienia wykształcenia malarskiego. Po powrocie zamieszkał w Rogalinie. Był dyrektorem Szkoły Rzemieślniczej w Poznaniu, gdzie prowadził zajęcia z rysunku oraz udzielał lekcji rysunku i malarstwa Antoniemu Radziwiłłowi. Malował głównie dla rodziny Raczyńskich, portrety indywidualne jak i zbiorowe. Wśród jego prac są również obrazy religijne ("Św. Stanisława Kostka", "Św. Marcelli") jak i o tematyce mitologicznej - "Apollo belwederski na tle ruin rzymskich".
Zmarł 13 lutego 1829 w Poznaniu.
Obrazy.
Niektóre z obrazów Ludwika Fuhrmanna

</doc>
<doc id="5067390" url="https://pl.wikipedia.org/wiki?curid=5067390" title="AwiaTIS">
AwiaTIS

AwiaTIS, ros. АвиаТИС, właściwie Spółka z ograniczoną odpowiedzialnością "Lotnicze Technologie Inwestycje Serwis", ros. Общество с ограниченной ответственностью "Авиационные Технологии Инвестиции Сервис" – rosyjskie linie lotnicze z siedzibą w Moskwie i głównym portem bazowania w porcie lotniczym Szeremietiewo), realizujące lokalne połączenia lotnicze. 
Linie dysponują samolotami: AS 350 B3 (1), BD-100-1A10 (CL-300) (1), EC-155 (2), FALCON-7X (2), Mi-8МТВ-1 (1).

</doc>
<doc id="5067392" url="https://pl.wikipedia.org/wiki?curid=5067392" title="Understanding by Design">
Understanding by Design

Understanding by Design, UbD (czyt. "/ju-bi-di/") – podejście edukacyjne obejmujące proces planowania. Polskim tłumaczeniem tego terminu jest "zrozumienie poprzez projekt". UbD stanowi jeden z przykładów odwróconego planowania, w którym odgórnie założone rezultaty bierzemy za punkt odniesienia przy projektowaniu: programu nauczania, kryteriów oceny i instrukcji dla uczniów. Model edukacyjny UbD koncentruje się na takim nauczaniu, które ma doprowadzić uczniów do zrozumienia nauczanego tematu. Orędownikami modelu UbD byli Jay McTighe and Grant Wiggins, którzy opisali go w swojej książce z roku 1998 pod tytułem "Understanding by Design", opublikowanej w Association for Supervision and Curriculum Development „Understanding by Design” oraz „UbD” są zastrzeżonymi znakami towarowymi Stowarzyszenia „Association for Supervision and Curriculum Development” (ASCD).
Nauczanie dla rozumienia.
Smith and Siegel postulowali w swoim artykule iż „edukacja ma na celu przekazywanie wiedzy: uczniowie są kształceni do pewnego momentu, gdy będą zdolni sami dojść do zrozumienia nauczanego przedmiotu”.
Podczas gdy uczniowie są zdolni dysponować elementarną wiedzą w konkretnym temacie, nauczyciele mogą odnosić się do ich zasobów w sposób holistyczny i kształcić uczniów poprzez przywoływanie uczniowskiej wiedzy w różnych kontekstach tematycznych na zasadzie prostego przypominania – w tym właśnie miejscu rozumienie odgrywa kluczową rolę. Celem nauczania dla rozumienia (ang. "teaching for understanding") jest zaopatrzenie uczniów w narzędzia potrzebne do przekucia, tego co wiedzą i tego co będą wiedzieć pod koniec cyklu nauczania, na świadome wykorzystywanie swoich zasobów intelektualnych w realizacji twórczych pomysłów.
W świecie przepełnionym informacjami, nauczyciele są tylko w stanie wesprzeć uczniów w nauczeniu się przez nich niewielkiej liczby faktów i idei. W związku z tym tak ważne jest, aby nauczyciele zaopatrywali uczniów w narzędzia potrzebne do odszyfrowywania i rozumienia różnych idei. Przekładalność umiejętności przezywanych uczniom na rzeczywistość to kwintesencja technik postulowanych przez McTighe'a i Wigginsa. Jeśli uczeń jest w stanie przełożyć swoje umiejętności ćwiczone w klasie na nieznane wcześniej sytuacje (niezależnie czy akademickie, czy nieakademickie), można mówić u niego o prawdziwym i głębokim rozumieniu.
Nauczanie dla rozumienia wykorzystano jako bazę do rozwoju nauki czytania i pisania dla uczniów podlegających pod system TESOL (ang. "Teaching English as a second or foreign language").

</doc>
<doc id="5067394" url="https://pl.wikipedia.org/wiki?curid=5067394" title="Signor Bruschino">
Signor Bruschino

Signor Bruschino (wł. "Il signor Bruschino, ossia Il figlio per azzardo") – opera buffa w jednym akcie Gioacchino Rossiniego do libretta Giuseppego Marii Foppy na podstawie sztuki "La fils par Hasard" René de Chazeta i Maurice’a Ourry’ego (1809). Premiera odbyła się w Teatro San Moisè w Wenecji 27 stycznia 1813 roku. To piąta, ostatnia opera z weneckiego cyklu jednoaktowych fars. Uwertura opery jest obecna we współczesnym repertuarze koncertowym.
Historia powstania dzieła.
"Il signor Bruschino" to ostatnia z pięciu jednoaktowych oper buffa, które Rossini skomponował dla weneckiego teatru San Moisè w latach 1810–1813. Pozostałe farsy to "Weksel małżeński", "Szczęśliwe oszukanie", "Jedwabna drabinka" i "Okazja czyni złodzieja". Ten typ opery był bardzo popularny w Wenecji pod koniec XVIII i na początku XIX wieku. Obsada większości utworów składała się tylko z pięciu do ośmiu śpiewaków, w tym pary kochanków, tu Sofii i Florville, co najmniej dwóch ról komicznych, tutaj Bruschino senior, Gaudenzio i Filiberto oraz jednej lub więcej ról drugoplanowych, tutaj Marianna, Bruschino junior i policjant.
Autorem libretta jest Giuseppe Maria Foppa. Libretto opiera się na francuskiej komedii "Le fils par hasard, ou ruse et folie" Alissana de Chazeta i E. T. M. Ourry’ego, wystawionej w Paryżu w 1809 roku. Rossini skomponował muzykę w pośpiechu, gdyż miał już kolejne zamówienie dla Teatro La Fenice. Jego kolejna opera, "Tankred", miała tam swoją premierę zaledwie tydzień po premierze "Signora Bruschino".
Na premierze 27 stycznia 1813 roku w Teatro San Moisè w Wenecji utwór wykonano razem z dwuaktowym „dramma eroicomico" "Matilde lub La donna selvaggia" Carlo Coccia. Śpiewakami w "Il signor Bruschino" byli Nicola De Grecis (Gaudenzio), Teodolinda Pontiggia (Sofia), Luigi Raffanelli (Bruschino senior), Gaetano Del Monte (Bruschino junior i policjant), Tommaso Berti (Florville), Nicola Tacci (Filiberto) i Karolina Nagher (Marianna).
Premiera nie powiodła się, opera nie miała powodzenia – częściowo dlatego, że krótka farsa nie mogła konkurować z wielkim "Tankredem". Szybko o niej zapomniano.
Dalsze losy opery.
Dopiero po osiągnięciu szczytowej sławy Rossiniego utwór ten ponownie zagrano, np. wiosną 1844 roku w Teatro della Canobbiana w Mediolanie, w 1858 roku w Madrycie i Berlinie, w 1859 roku w Brukseli oraz w 1857 roku w Piccola Scala w Mediolanie. Wersja francuska, którą opracował Jacques Offenbach, odniosła ogromny sukces 29 grudnia 1857 roku w jego Théâtre des Bouffes-Parisiens w Paryżu. Rossini został zaproszony na próbę, ale odpowiedział: „Pozwalam ci robić, co chcesz, ale nie mam zamiaru być twoim wspólnikiem”. Jesienią 1874 roku operę wystawiono w Circolo degli artisti w Turynie i w maju 1901 roku w Teatro Contavalli w Bolonii.
W 1932 roku mocno zredagowana wersja była grana w Metropolitan Opera w Nowym Jorku jako preludium do "Elektry" Richarda Straussa. Kolejne przedstawienia miały miejsce w 1955 roku w Katanii, w 1963 roku w Spoleto i Teatro San Carlo w Neapolu oraz w 1965 roku na Festival du Marais w Paryżu.
W 1985 roku odbył się udany spektakl oparty na nowej edycji krytycznej na Rossini Opera Festival w Pesaro. Od tamtej pory utwór był tam wielokrotnie wykonywany (w latach 1988, 1997, 2012 i 2021). Na uwagę zasługują również przedstawienia z 1989 roku w Schwetzingen i 1992 roku w Wiedeńskiej Operze Kameralnej. 
W Polsce operę pokazano po raz pierwszy w Teatrze Wielkim w Warszawie 26 lipca 1862 roku. Na kolejną premierę trzeba było czekać do 12 lutego 1979 roku w Warszawskiej Operze Kameralnej. Następne, w tejże operze 8 maja 1987 roku i 29 lutego 1992 roku.
W 1984 roku wydawnictwo Muza wydało płytę z nagraniem opery. Wykonanie: Orkiestra Warszawskiej Opery Kameralnej pod dyrekcją Jacka Kaspszyka, soliści: Gaudenzio – Jerzy Mahler; Sofia – Alicja Słowakiewicz; Bruschino – Jan Wolański; Bruschino junior – Krzysztof Molęda; Filiberto – Dariusz Niemirowicz; Marianna – Halina Gorzyńska; Florville – Kazimierz Myrlak. Płyta została następnie wydana na CD przez wytwórnię Gramophone – w 1985 i w 1993 roku.
Treść opery.
Sofia i Florville są w sobie zakochani, ale opiekun Sofii, Gaudenzio, sprzeciwia się ich małżeństwu. Ojciec Florville’a i Gaudenzio to dawni wrogowie. Ojciec Florville’a umarł, ale Gaudenzio już zgodził się wydać Sofię za syna swojego starego przyjaciela, Signora Bruschino.
Młody Florville zbiera się na odwagę, by poprosić Sofię o rękę. Przy pomocy służącej Marianny organizuje potajemne spotkanie z ukochaną, ale ona informuje go, że jej opiekun zamierza wydać ją za mąż za bogatego konkurenta, którego nikt jeszcze nie widział, syna niejakiego Bruschino. Pojawia się karczmarz Filiberto, któremu pijący i uprawiający hazard syn Bruschino jest winien znaczną kwotę, ogłaszając, że młody człowiek pozostanie jego więźniem, dopóki nie spłaci swoich długów. Ma również podpisany list, w którym młody Bruschino błaga Gaudenzio, by ten poprosił ojca o jego uwolnienie. Korzystając z tej sytuacji, Florville oświadcza, że on również nazywa się Bruschino i jest kuzynem mężczyzny o tym samym imieniu. Bierze list, płaci połowę zadłużenia i zaleca dalsze zatrzymanie dłużnika do czasu uregulowania całej kwoty.
Florville przekonuje Gaudenzio, że jest młodym Bruschino, ale pojawia się cierpiący na dnę, narzekający na wszystko Bruschino senior. Florville nie traci głowy, nazywa go ojcem, udaje skruchę i prosi o przebaczenie za lekkomyślny tryb życia. Oszołomiony Bruscino nie rozpoznaje w nim syna. Gaudenzio, przekonany że Florville to młody Bruscino, oskarża starszego o to, że jest ojcem bez litości dla niewinnych słabości młodości, a Bruschino nie może przekonać przyjaciela, że nigdy nie widział tego mężczyzny. Aby wyjaśnić sytuację, wzywają policję. Policjant również otrzymał list od młodego Bruschino, w którym prosił go o wstawiennictwo u ojca. Porównanie pisma z pismem w liście otrzymanym przez Florville od karczmarza Filiberto ujawnia dwa identyczne podpisy. Co więcej, Filiberto pojawia się w poszukiwaniu pieniędzy, które mu się należą, nazywając Florville’a „Bruschino”, uznając go za członka tej rodziny. Biorąc to pod uwagę policjant zmusza Bruschino do uznania Florville’a za swojego syna. Biedny ojciec balansuje na krawędzi szaleństwa.
Gaudenzio uważa, że Bruschino próbuje się wykręcić od umowy, by wydać ożenić syna z Sofią. Wściekły próbuje przyspieszyć ceremonię ślubną. Bruschino senior, odkrywa, że nieznany młody człowiek jest synem słynnego senatora Florville’a, zaprzysiężonego wroga Gaudenzio. Żeby zrobić figla staremu przyjacielowi, udaje, że w końcu rozpoznaje syna i natychmiast odbywa się ślub.
W tym momencie, zapowiedziany przez Filiberta, pojawia się prawdziwy syn Bruschino, proszący o wybaczenie rozwiązłości. Skamieniały Gaudenzio musi zaakceptować nową sytuację i wszyscy przyłączają się do triumfalnej pieśni celebrującej moc miłości. 
Muzyka.
Najbardziej znanym fragmentem opery jest uwertura, która weszła do światowego repertuaru koncertowego. Muzyka uwertury zawiera temat z młodzieńczej symfonii Rossiniego "Al Conventello" (1806 lub 1807). Podczas premiery opery wybuchł skandal, ponieważ w partyturze kompozytor kazał II. skrzypkom uderzać smyczkiem w blaszane wieczka świeczników stojących na ich pulpitach. Ten rytmiczny efekt dźwiękowy można usłyszeć czterokrotnie podczas całej uwertury. 
Ponadto, szczególnie udane są w operze sceny zbiorowe, zwłaszcza scena w której Florville spotyka sie po raz pierwszy z Bruschinem seniorem (tercet "Per un figlio già pentito") oraz finał opery. 

</doc>
<doc id="5067398" url="https://pl.wikipedia.org/wiki?curid=5067398" title="Łucznictwo na Letnich Igrzyskach Olimpijskich 2020">
Łucznictwo na Letnich Igrzyskach Olimpijskich 2020

Łucznictwo na Letnich Igrzyskach Olimpijskich 2020 w Tokio rozgrywane są w dniach 23–31 lipca 2021, na stadionie Yumenoshima Park.
Kwalifikacje.
Na Letnich Igrzyskach Olimpijskich 2020 dostępnych było 128 kwalifikujących się miejsc do strzelania z łuku: 64 dla mężczyzn i 64 dla kobiet. Standardy kwalifikacji zostały opublikowane przez World Archery w marcu 2018 roku.
Każdy Narodowy Komitet Olimpijski (NKOl) może zgłosić maksymalnie sześciu zawodników, po trzech z każdej płci. Narodowe Komitety Olimpijskie, które kwalifikują zespoły dla określonej płci, są w stanie wysłać trzyosobową drużynę na zawody drużynowe, a także pozwolić każdemu członkowi konkurować w zawodach indywidualnych. Istnieje 12 miejsc drużynowych dla każdej płci, co oznacza, że 36 zawodników kwalifikuje się do kwalifikacji drużynowych. Wszystkie inne Narodowe Komitety Olimpijskie mogą otrzymać maksymalnie jedno miejsce dla każdej płci na poszczególne wydarzenia.
Sześć miejsc jest zarezerwowanych dla Japonii jako kraju-gospodarza, a o dalszych czterech zadecyduje Komisja Trójstronna. Pozostałe 118 miejsc jest następnie przydzielane w ramach procesu kwalifikacyjnego, w którym łucznicy zdobywają przydział miejsc dla swoich Narodowych Komitetów Olimpijskich, choć niekoniecznie dla siebie.
Przed Igrzyskami 2020 nie ma procesu kwalifikacji do zawodów drużyn mieszanych. Zamiast tego kwalifikacja do tego wydarzenia odbywa się poprzez rundy rankingowe na początku Igrzysk. Każdy Narodowy Komitet Olimpijski, który zakwalifikował co najmniej jednego mężczyznę i jedną kobietę, będzie miał zsumowane wyniki najwyżej punktowanego mężczyzny i kobiety, która uzyska najwyższy wynik w danej rundzie rankingu; 16 najlepszych Narodowych Komitetów Olimpijskich zakwalifikuje się do mieszanych zawodów drużynowych.
Format Zawodów.
Łącznie oczekuje się 128 zawodników w pięciu konkurencjach: indywidualnej męskiej i kobiecej, drużynowej męskiej i kobiecej oraz zawody mieszane. Mieszane wydarzenie zespołowe to nowe wydarzenie rozgrywane na Igrzyskach od 2020 roku.
Wszystkie pięć konkurencji zaplanowano jako strzelanie z łuku refleksyjnego, odbywające się zgodnie z zatwierdzonymi przez World Archery dystansem 70 metrów i przepisami. Rywalizacja rozpocznie się od pierwszej rundy rankingowej, w której udział weźmie wszystkich 64 łuczników każdej płci. Każdy łucznik ma wystrzelić łącznie 72 strzały, które mają być rozstawione od 1 do 64, zgodnie z ich wynikiem.
Runda rankingowa ma również służyć do rozstawienia drużyn męskich i żeńskich od 1 do 12, poprzez zsumowanie indywidualnych wyników dla członków każdej drużyny. Ponadto runda rankingowa ma wyłonić 16 par, które zakwalifikują się do mieszanego wydarzenia drużynowego (dla krajów, w których rywalizują zarówno mężczyźni, jak i kobiety, najwyższy wynik mężczyzn i kobiet są łączone), a także rozstawienie tych 16 drużyn.

</doc>
<doc id="5067400" url="https://pl.wikipedia.org/wiki?curid=5067400" title="Jadranka Stojaković">
Jadranka Stojaković

Jadranka Stojaković (ur. 24 lipca 1950 w Sarajewie, zm. 3 maja 2016 w Banja Luce) – bośniacka piosenkarka i autorka tekstów. 
W latach 70. XX wieku zaczęła opracowywać piosenki na bazie tradycyjnych bośniackich utworów ludowych "sevdalinka". Wykonywała też piosenki będące aranżacjami poezji Desanki Maksimović. Tworzyła muzykę do programów telewizyjnych, w tym programów dla dzieci emitowanych przez lokalną telewizję w Sarajewie. Była autorką tematu muzycznego wykorzystywanego podczas Zimowych Igrzysk Olimpijskich w Sarajewie w 1984 roku. 
W latach 1988-2012 mieszkała w Japonii. Oprócz występów zajmowała się wówczas także komponowaniem muzyki, wykorzystywanej m.in. w grach komputerowych . 
Cierpiała na stwardnienie zanikowe boczne, zmarła 3 maja 2016 w domu opieki w Banja Luce . 

</doc>
<doc id="5067401" url="https://pl.wikipedia.org/wiki?curid=5067401" title="Grotta di Pertosa">
Grotta di Pertosa

Grotta di Pertosa – jaskinia krasowa w południowych Włoszech, w Apeninach Południowych.
Grotta di Pertosa jest rozwinięta poziomo. W jaskini znajduje się kilka ciągów obszernych korytarzy i komór, w większości z bogatą szatą naciekową. Przez jaskinię płynie rzeka.

</doc>
<doc id="5067413" url="https://pl.wikipedia.org/wiki?curid=5067413" title="Tetracentron chiński">
Tetracentron chiński

Tetracentron chiński ("Tetracentron sinense" Oliv.) – gatunek z monotypowego rodzaju tetracentron z rodziny trochodendronowatych. Występuje w południowych Chinach oraz we wschodnim Nepalu, w Bhutanie, w północno-wschodnich krańcach Indii, w północnej Mjanmie i północnym Wietnamie. Jest to drzewo rosnące w lasach, zwykle wilgotnych, często w dolinach strumieni, często także na skrajach lasów, zwykle zimozielonych, liściastych i mieszanych. Spotykany jest na rzędnych od 1100 m do 3500 m n.p.m. Kwiaty zapylane są przez wiatr. Drzewa te nie mają naczyń w drewnie wtórnym, a komórki ich cewek osiągają 4,5 cm długości.
Drzewo jest bardzo dekoracyjne z powodu wznoszących się konarów i gałęzi, żółtozielonych, zwisających kwiatostanów i liści przebarwiających się jesienią na jaskrawy, czerwony kolor. Młode liście są jednak wrażliwe na późne przymrozki.
Systematyka.
Gatunek reprezentuje monotypowy rodzaj tetracentron "Tetracentron" . Należy do rodziny trochodendronowatych z rzędu trochodendronowców. Jest taksonem siostrzanym także monotypowego rodzaju trochodendron "Trochodendron".

</doc>
<doc id="5067414" url="https://pl.wikipedia.org/wiki?curid=5067414" title="Tetracentron sinense">
Tetracentron sinense



</doc>
<doc id="5067415" url="https://pl.wikipedia.org/wiki?curid=5067415" title="Tetracentron">
Tetracentron



</doc>
<doc id="5067419" url="https://pl.wikipedia.org/wiki?curid=5067419" title="Ford Edge Plus">
Ford Edge Plus



</doc>
<doc id="5067420" url="https://pl.wikipedia.org/wiki?curid=5067420" title="Narząd szyszynkowy płazów">
Narząd szyszynkowy płazów

Narząd szyszynkowy płazów – występujący u przedstawicieli gromady płazów narząd będący homologiem szyszynki i oka ciemieniowego.
Narząd szyszynkowy występuje u niektórych dorosłych płazów bezogonowych i ogoniastych, a także u larw.

</doc>
<doc id="5067422" url="https://pl.wikipedia.org/wiki?curid=5067422" title="Maxime Hamou">
Maxime Hamou

Maxime Hamou (ur. 8 czerwca 1995 w Nimes) – francuski tenisista.
Kariera tenisowa.
W przeciągu kariery wygrał cztery singlowe turnieje rangi ITF.
W 2015 roku zadebiutował w imprezie Wielkiego Szlema podczas turnieju French Open. W grze pojedynczej odpadł w pierwszej rundzie po porażce z Jerzym Janowiczem. Na tym samym etapie zakończył udział w turnieju gry mieszanej, startując w parze z Clothilde de Bernardi.
W 2017 roku po wygraniu trzech meczów w kwalifikacjach awansował do turnieju głównego French Open. Odpadł w pierwszej rundzie turnieju, przegrywając z Pablo Cuevasem.
Najwyżej sklasyfikowany w rankingu gry pojedynczej był na 211. miejscu (27 lipca 2015), a w klasyfikacji gry podwójnej na 744. pozycji (18 lipca 2016).

</doc>
<doc id="5067423" url="https://pl.wikipedia.org/wiki?curid=5067423" title="Rybaczki (rejon miorski)">
Rybaczki (rejon miorski)

Rybaczki (; ) – wieś na Białorusi, w obwodzie witebskim, w rejonie miorskim, w sielsowiecie Powiacie.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do dóbr Idołta, własność Miłoszów.
W latach 1921–1945 wieś a następnie zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwały tu 62 osoby, 8 było wyznania rzymskokatolickiego, 54 prawosławnego. Jednocześnie wszyscy mieszkańcy zadeklarowali polską przynależność narodową. Było tu 16 budynków mieszkalnych. W 1931 w 13 domach zamieszkiwało 68 osób.
Wierni należeli do parafii rzymskokatolickiej i prawosławnej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5067424" url="https://pl.wikipedia.org/wiki?curid=5067424" title="Awiaszelf">
Awiaszelf

Awiaszelf, ros. Авиашельф, właściwie Spółka Akcyjna "Kompania Lotnicza Awiaszelf", ros. Акционерное общество "Авиационная компания Авиашельф" – rosyjskie linie lotnicze z siedzibą w Nogliki i głównymi portami bazowania w porcie lotniczym Nogliki, porcie lotniczym Nowostrojka (Ocha), porcie lotniczym Chomutowo (Jużno-Sachalińsk).
Linie dysponują samolotami: AW189 (1), DHC-6 Series 400 (2), Mi-8МТВ-1 (9), Mi-8Т (1).

</doc>
<doc id="5067425" url="https://pl.wikipedia.org/wiki?curid=5067425" title="Mica Todorović">
Mica Todorović

Mica Todorović, właśc. Mileva Todorović (ur. 16 grudnia 1900 w Sarajewie, zm. 10 października 1981 tamże) – bośniacka malarka i rysowniczka serbskiego pochodzenia.
Życiorys.
Urodziła się 16 grudnia 1900 roku w Sarajewie w serbskiej rodzinie. W 1926 roku została absolwentką akademii sztuk pięknych w Zagrzebiu, gdzie była jedyną kobietą w pracowni prof. Ljubo Babićia. Po studiach wyjechała do Włoch, gdzie zaczęła tworzyć pod silnym wpływem wczesnorenesansowej sztuki florenckiej. Jej portrety namalowane po powrocie do Zagrzebia cechuje wyraźny modelunek i ziemiste kolory, które ożywiała delikatnymi akcentami jasnych barw. W latach 1929–1933 stworzyła cykl krytycznych rysunków, w których zestawiła motywy biblijne ze współczesnością. W latach 30. przeniosła się z powrotem do Sarajewa, gdzie dołączyła do grona artystów sympatyzujących z Komunistyczną Partią Jugosławii, takich jak Roman Petrović, Vojo Dimitrijević, Ismet Mujezinović i Daniel Ozmo. Pod koniec lat 30. skupiła się w pełni na malarstwie; najważniejszym jego elementem stał się dla niej kolor, którym operowała z dużym wyczuciem. 
W 1942 roku, gdy pracowała nad ilustracjami do "Fausta" Goethego, została zaaresztowana i wywieziona do obozu koncentracyjnego Stara Gradiška, po czym – dzięki znajomości niemieckiego – do 1943 roku pracowała w obozach pracy na terenie Austrii i Niemiec. Następnie ukrywała się w Belgradzie do końca wojny, a po nastaniu pokoju została tam pierwszą malarką, która zareagowała na odezwę państwowej komisji do spraw zbrodni wojennej. W swoich pracach dała świadectwo okrucieństwa ustaszy wyrządzonego więźniom obozów w Jasenovacu i Gradišce. W tym czasie stworzyła przejmujący cykl składający się z dziesięciu rysunków przedstawiających ciała unoszące się na Sawie. Po powrocie do Sarajewa pod koniec 1945 roku przez krótki czas malowała realistyczne obrazy, których tematem były kobiety przy pracy. W 1959 roku w jej malarstwie rozpoczął się „biały okres”. W latach 60. zaczęła tworzyć bardziej intymne prace i martwe natury, przedmiotem jej prac nie były jedynie obiekty, ale i emocje, które w niej wywoływały. Pozostawiła po sobie około 300 obrazów i ponad 100 rysunków. 
Nazywana jest „pierwszą damą malarstwa Bośni i Hercegowiny”. Była jednym z dziesięciu założycielu związku artystów Bośni i Hercegowiny (ULUBiH). W 1945 roku została jednym z pierwszych wykładowców szkoły sztuki stosowanej w Sarajewie. Została pierwszą kobietą, która dołączyła do grona członków Akademii Nauk i Sztuki Bośni i Hercegowiny. W 1978 roku została członkinią korespondentem Serbskiej Akademii Nauk i Sztuk. Odznaczona Orderem Zasługi dla Ludu ze Złotą Gwiazdą oraz Orderem Pracy z Czerwoną Flagą. 
Zmarła 10 października 1981 roku w Sarajewie. 

</doc>
<doc id="5067426" url="https://pl.wikipedia.org/wiki?curid=5067426" title="Kaganat Ujgurski">
Kaganat Ujgurski



</doc>
<doc id="5067429" url="https://pl.wikipedia.org/wiki?curid=5067429" title="Kościół św. Jana Chrzciciela w Rdutowie Nowym">
Kościół św. Jana Chrzciciela w Rdutowie Nowym

Kościół świętego Jana Chrzciciela w Rdutowie Nowym – rzymskokatolicki kościół parafialny należący do parafii św. Jana Chrzciciela w Rdutowie (dekanat Krośniewice diecezji łowickiej).
Obecna murowana świątynia, istniejąca do dnia dzisiejszego, w 1800 roku została ufundowana i wybudowana przez właściciela dóbr Bomyczyny, Tomasza z Drozdowa Byszewskiego, który zadedykował ją św. Janowi Chrzcicielowi. Budowla została konsekrowana w 1827 roku przez biskupa sufragana płockiego Konstantego Wincentego Plejewskiego. W latach 1871-1872 po raz pierwszy świątynia została odrestaurowana przez księdza proboszcza Franciszka Kuśmierskiego. W latach 1941-1945 kościół był nieczynny na mocy decyzji niemieckich władz okupacyjnych. Dopiero w 1945 roku przywrócono w nim odprawianie nabożeństw. W latach 1980-1983 świątynia została gruntownie wyremontowana przez księdza proboszcza Mirosława Piszczatowskiego.
Kościół został wzniesiony w stylu klasycystycznym, jest to jednonawowa budowla z przylegającymi do prezbiterium zakrystiami. Przed ścianą frontową wysunięty jest rozczłonkowany pilastrami ryzalit, zakończony trójkątnym szczytem, za którym znajduje się czworokątna wieża. W prezbiterium jest umieszczony ołtarz główny wykonany w 1862 roku. W jego retabulum znajduje się obraz Maryi z Dzieciątkiem, zasuwany obrazem Trójcy Świętej. Przy ścianie tęczowej usytuowane są klasycystyczno-barokowe ołtarze boczne powstałe w 1800 roku. W lewym znajdują się obrazy św. Jana Chrzciciela i św. Kazimierza, z kolei w prawym – jest umieszczony otoczony srebrnymi wotami krucyfiks z Ukrzyżowanym Panem Jezusem i obraz Matki Bożej Bolesnej. Przy ścianie bocznej podwieszona jest ambona ozdobiona figurą Jezusa Zmartwychwstałego w zakończeniu baldachimu.

</doc>
<doc id="5067430" url="https://pl.wikipedia.org/wiki?curid=5067430" title="Piotr Kulpeksza">
Piotr Kulpeksza

Piotr Kulpeksza (ur. 15 sierpnia 1976 w Wyrzysku) – polski trener koszykówki, obecnie trener KS Basket 25 Sp. z o.o. Bydgoszcz.
We wrześniu 2016 został trenerem saudyjskiego zespołu Al-Hilar Riad.
W 2020 został głównym trenerem KS Basket 25 Bydgoszcz. Asystentem w zespole jest jego młodszy brat Paweł.

</doc>
<doc id="5067431" url="https://pl.wikipedia.org/wiki?curid=5067431" title="Awrora (linie lotnicze)">
Awrora (linie lotnicze)

Awrora, ros. Аврора, właściwie Spółka Akcyjna "Kompania Lotnicza "Awrora"", ros. Акционерное общество "Авиакомпания "Аврора" – rosyjskie linie lotnicze z siedzibą we Władywostoku i głównymi portami bazowania w porcie lotniczym Kniewiczi (Władywostok), porcie lotniczym Nowy (Chabarowsk), porcie lotniczym Chomutowo (Jużno-Sachalińsk). 
Linie dysponują samolotami: A-319-111 (9), DHC-6 Series 400 (1), DHC-6 Series 400 Twin Otter (2), DHC-8-201 (1), DHC-8-311 (1), DHC-8-315 (2), DHC-8-402 (5).

</doc>
<doc id="5067433" url="https://pl.wikipedia.org/wiki?curid=5067433" title="Józef Bielawski (biolog)">
Józef Bielawski (biolog)

Józef Franciszek Bielawski (ur. 29 grudnia 1932 w Chojnicach, zm. 15 kwietnia 2021) – polski biolog, prof. dr hab.
Życiorys.
W 1956 ukończył studia na Uniwersytecie im. Adama Mickiewicza, już od 1955 pracował na macierzystej uczelni. Obronił pracę doktorską, następnie uzyskał stopień doktora habilitowanego. Od 1969 kierował Zakładem Cytologii i Histologii. Otrzymał tytuł profesora w zakresie nauk przyrodniczych. Pracował w Instytucie Biologii Eksperymentalnej na Wydziale Biologii Uniwersytetu im. Adama Mickiewicza.
W 1988 został odznaczony Krzyżem Kawalerskim Orderu Odrodzenia Polski.
Zmarł 15 kwietnia 2021.

</doc>
<doc id="5067435" url="https://pl.wikipedia.org/wiki?curid=5067435" title="Ford New Transit">
Ford New Transit



</doc>
<doc id="5067436" url="https://pl.wikipedia.org/wiki?curid=5067436" title="Taum Sauk Mountain">
Taum Sauk Mountain

Taum Sauk Mountain – góra w Stanach Zjednoczonych, w paśmie St. Francois, na wyżynie Ozark, najwyższy szczyt stanu Missouri (540 m n.p.m.).
Położona na terytorium hrabstwa Iron, znajduje się w obrębie parku stanowego Taum Sauk Mountain.

</doc>
<doc id="5067437" url="https://pl.wikipedia.org/wiki?curid=5067437" title="Ford Transit Pro">
Ford Transit Pro



</doc>
<doc id="5067438" url="https://pl.wikipedia.org/wiki?curid=5067438" title="Marian Stępień (architekt)">
Marian Stępień (architekt)

Marian Stępień (ur. 15 czerwca 1915 w Warszawie, zm. 8 listopada 1984 w Detroit) – polski artysta plastyk, rysownik, grafik, architekt wnętrz, scenograf. Więzień obozów w Rothenburgu, Brunszwiku oraz oflagu II C w Woldenbergu. Architekt PLL LOT.
Życiorys.
Był synem Wojciecha Stępnia i Eleonory ze Śmiłowskich. Jego bratem był Wacław Stępień. Ukończył Państwowe Gimnazjum Męskie im. Tadeusza Reytana w Warszawie (matura 1934), a następnie Szkołę Podchorążych Piechoty w Różanie i w Komorowie (1934–1937) w stopniu podporucznika. Po walkach w 1939 roku został jeńcem obozów w Rothenburgu, Brunszwiku oraz oflagu II C w Woldenbergu. Przez 5 lat życia w obozie kształcił się pod kierunkiem Janusza Łonickiego, Stanisława Żukowskiego, Stanisława Horno-Popławskiego, Jerzego Hryniewieckiego, Jana Bogusławskiego i Mieczysława Walissa. W ramach działalności kulturalnej tzw. Woldenberczyków wykonał wiele prac, w tym znaczków, ekslibrisów, rycin, drzeworytów, grafik oraz projektów scenograficznych. Prace były prezentowane na obozowych wystawach plastycznych. 
Po wojnie działał w Łodzi i w Warszawie, współpracując z Teatrem Kameralnym Domu Żołnierza oraz z Teatrem Syrena. W latach 1960–1980 był architektem PLL LOT. Od 1967 na stałe współpracował z dziennikiem „Życie Warszawy” jako ilustrator cyklu „Warszawskie pożegnania” i „Moja Warszawa”. W 1984 roku wyjechał w podróż do Detroit w USA. Przed lądowaniem zmarł na atak serca.
Twórczość.
Najbardziej znanymi pracami Mariana Stępnia są liczne rysunki i grafiki, które ukazywały się w ramach serii „Warszawskie pożegnania” (cykl ilustrowanych felietonów Jerzego Kasprzyckiego na łamach warszawskiego dziennika „Życie Warszawy”) oraz w książkach "Moja Warszawa" i "Warszawskie pożegnania". Istotną częścią twórczości jest też kolekcja rysunków z podróży po całym świecie. Prace Mariana Stępnia prezentowane były na 17 wystawach indywidualnych i kilkunastu zbiorowych w kraju i zagranicą. Wiele jego ilustracji ukazało się w książce Mariana Brandysa "Wyprawa do oflagu" (1955). Projektował dla PLL LOT – tworzył m.in. zewnętrzny i wewnętrzny wymiar plastyczny samolotów IŁ-14, IŁ-18, IŁ-62, An-24, Vickers Viscount, Tu-134. Stworzył ponad pięćdziesiąt zrealizowanych projektów wnętrz zagranicznych placówek PLL LOT i Orbisu w wielu miastach świata (m.in. Algier, Ateny, Berlin, Bruksela, Chicago, Kair, Kopenhaga, Londyn, Mediolan, Paryż, Praga, Rzym, Sztokholm, Wiedeń, Zurych). Autor pawilonów polskich na targach i wystawach międzynarodowych (m.in. w Barcelonie, Bejrucie, Brnie, Brukseli, Casablance, Dar es Salaam, Frankfurcie, Helsinkach, Izmirze, Kairze, Kijowie, Lipsku, Madrycie, Moskwie, Ndoli, Płowdiwie, Teheranie, Utrechcie). Projektant kryształowych żyrandoli w Filharmonii Narodowej w Warszawie. Scenograf licznych przedstawień warszawskiego Teatru Syrena, m.in. „Bliźniak”, „Bez żelaznej kurtyny” (z Janem Rybkowskim), „Moja żona Penelopa” (z J. Rybkowskim), „Colorado”, „Ambasador”, „Miecz Demokratesa”, „Bliźniak, czyli Przeminęło z herbem”, „Wodewil warszawski”, „Pani prezesowa” (z J. Rybkowskim), „Ich dwóch”, „Pana z milionami”, „Sprawa Kowalskiego”, „Arka nowego”.
Część jego obozowej twórczości prezentowana jest na wystawie w Muzeum Oflagu II C Woldenberg w Dobiegniewie.

</doc>
<doc id="5067439" url="https://pl.wikipedia.org/wiki?curid=5067439" title="Powiat Kaitō">
Powiat Kaitō

 – dawny powiat w Japonii, w prefekturze Aichi.
Historia.
W pierwszym roku okresu Meiji na terenie powiatu znajdowało się 108 wiosek. Powiat został założony 20 grudnia 1878 roku. Wraz z utworzeniem nowego systemu administracyjnego 1 kwietnia 1889 roku powiat Kaitō został podzielony na 2 miejscowości 48 wiosek.

</doc>
<doc id="5067440" url="https://pl.wikipedia.org/wiki?curid=5067440" title="Ryże">
Ryże

 
Ryże – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie miorskim, w sielsowiecie Powiacie.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należał do dóbr Malkowszczyzna, własność Szaumanów.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 91 osób, 83 były wyznania rzymskokatolickiego a 8 prawosławnego. Jednocześnie 19 mieszkańców zadeklarowało polską przynależność narodową a 72 białoruską. Było tu 19 budynków mieszkalnych. W 1931 w 19 domach zamieszkiwało 91 osób.
Wierni należeli do parafii rzymskokatolickiej i prawosławnej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.

</doc>
<doc id="5067441" url="https://pl.wikipedia.org/wiki?curid=5067441" title="AZIMUT">
AZIMUT

AZIMUT, , właściwie Spółka Akcyjna "Kompania Lotnicza AZIMUT", ros. Акционерное общество "Авиакомпания АЗИМУТ" – rosyjskie linie lotnicze z siedzibą w Rostowie nad Donem i głównym portem bazowania w porcie lotniczym Płatow (Rostów nad Donem), realizujące lokalne połączenia lotnicze. 
Linie dysponują samolotami: RRJ-95B-100 (5), RRJ-95LR-100 (8).

</doc>
<doc id="5067446" url="https://pl.wikipedia.org/wiki?curid=5067446" title="Marian Stępień">
Marian Stępień



</doc>
<doc id="5067447" url="https://pl.wikipedia.org/wiki?curid=5067447" title="Czesław Radzewicz">
Czesław Radzewicz

Czesław Radzewicz – polski fizyk, dr hab. nauk fizycznych, profesor zwyczajny Instytutu Fizyki Doświadczalnej im. Stefana Pieńkowskiego Wydziału Fizyki Uniwersytetu Warszawskiego.
Życiorys.
Absolwent studiów fizycznych na Uniwersytecie Warszawskim. Obronił pracę doktorską, w 1990 habilitował się na podstawie rozprawy zatytułowanej "Światło chaotyczne ze stałą amplitudą w procesach wymuszonego rozpraszania ramanowskiego". 31 października 2000 nadano mu tytuł profesora w zakresie nauk fizycznych. Został zatrudniony na stanowisku profesora w Instytucie Chemii Fizycznej Polskiej Akademii Nauk.
Jest profesorem zwyczajnym w Instytucie Fizyki Doświadczalnej im. Stefana Pieńkowskiego na Wydziale Fizyki Uniwersytetu Warszawskiego.
Wśród wypromowanych przez niego doktorów znaleźli się: Piotr Wasylczyk oraz Piotr Fita.

</doc>
<doc id="5067448" url="https://pl.wikipedia.org/wiki?curid=5067448" title="Alexandre Müller">
Alexandre Müller

Alexandre Müller (ur. 1 lutego 1997 w Poissy) – francuski tenisista.
Kariera tenisowa.
W karierze wygrał dwa deblowe turnieje rangi ATP Challenger Tour.
W 2017 roku zadebiutował w imprezie Wielkiego Szlema podczas singlowego turnieju French Open. Odpadł wówczas w pierwszej rundzie, przegrywając z Thiago Monteiro.
W 2018 roku, startując w parze z Corentinem Denolly, zdobył złoty medal igrzysk śródziemnomorskich w grze podwójnej.
W 2021 roku zakwalifikował się jako szczęśliwy przegrany do turnieju głównego Australian Open. W pierwszej rundzie wygrał z Juanem Ignacio Londero, natomiast w kolejnej przegrał z Diego Schwartzmanem.
Najwyżej sklasyfikowany w rankingu gry pojedynczej był na 142. miejscu (15 sierpnia 2022), a w klasyfikacji gry podwójnej na 273. pozycji (9 maja 2022).

</doc>
<doc id="5067452" url="https://pl.wikipedia.org/wiki?curid=5067452" title="Kościół Najświętszej Maryi Panny Matki Kościoła w Rudniku nad Sanem">
Kościół Najświętszej Maryi Panny Matki Kościoła w Rudniku nad Sanem

Kościół Najświętszej Maryi Panny Matki Kościoła w Rudniku nad Sanem – rzymskokatolicki kościół parafialny należący do parafii pod tym samym wezwaniem (dekanat Rudnik nad Sanem diecezji sandomierskiej). Znajduje się w Stróży, części miasta Rudnik nad Sanem.
Kościół został wzniesiony jako filialny parafii Trójcy Przenajświętszej w Rudniku nad Sanem. Od 16 czerwca 1987 roku pełni funkcję kościoła parafialnego nowej parafii. Budowla powstała w latach 1983-1985 według projektu inżyniera Romana Orlewskiego z Rzeszowa. Świątynię budował ksiądz Edward Franuszkiewicz. Kościół został poświęcony przez biskupa Ignacego Tokarczuka w dniu 30 czerwca 1985 roku. W ciągu następnych lat w świątyni były prowadzone prace dekoratorsko-wykończeniowe, m.in. zostały zainstalowane witraże świętych Polaków. Kościół został uroczyście konsekrowany w dniu 16 czerwca 2002 roku przez biskupa Wacława Świerzawskiego. Od tego czasu zostało wykonanych kilka inwestycji (m.in. zostały kupione organy elektroniczne, zamontowane zostało nowe nagłośnienie). Bryła kościoła jest stosunkowo prosta, natomiast ściany boczne są poprzecinane rzędami podłużnych, prostokątnych okien obramowanych swoistymi pilastrami. Węższe prezbiterium jest otoczone piętrowym zapleczem, z kolei ściana frontowa nosi cechy architektury modernistycznej. Niesymetrycznie wznosi się ona w lewą stronę w kształt ażurowej wieży, przez którą przebijają się dwa rzędy jednakowych okienek. Na prawej stronie fasady jest umieszczona tzw. „ślepa ściana”, ozdobiona monochromatycznie techniką sgraffito, przedstawiająca apokaliptyczną Niewiastę zwyciężającą smoka. We wnętrzu, na ścianie ołtarzowej, znajduje się grupa ukrzyżowania wykonana z metalowych rzeźb.

</doc>
<doc id="5067457" url="https://pl.wikipedia.org/wiki?curid=5067457" title="Ryżewszczyzna">
Ryżewszczyzna

Ryżewszczyzna (; ) – chutor na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do dóbr Malkowszczyzna, własność Szumanów.
W latach 1921–1945 folwark leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwały tu 25 osób, wszystkie były wyznania rzymskokatolickiego i zadeklarowały polską przynależność narodową. Były tu 3 budynki mieszkalne. W 1931 w 4 domach zamieszkiwały 23 osoby.
Wierni należeli do parafii rzymskokatolickiej i prawosławnej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5067458" url="https://pl.wikipedia.org/wiki?curid=5067458" title="Gianandrea Gavazzeni">
Gianandrea Gavazzeni

Gianandrea Gavazzeni (ur. 27 lipca 1909 w Bergamo, zm. 5 lutego 1996 tamże) – włoski dyrygent, kompozytor i pisarz muzyczny.
Życiorys.
W latach 1921–1925 był uczniem Akademii Muzycznej św. Cecylii w Rzymie. Następnie studiował w konserwatorium w Mediolanie u Renzo Lorenzoniego (dyplom z fortepianu 1929) i Ildebrando Pizzettiego (dyplom z kompozycji 1931). Początkowo aktywny jako pianista, w latach 40. XX wieku rozpoczął działalność jako dyrygent. Po 1949 roku zaprzestał komponowania i nie wykonywał własnych utworów. Występował jako dyrygent w czołowych teatrach operowych świata. Od 1966 do 1968 roku pełnił funkcję dyrektora artystycznego mediolańskiej La Scali. Współpracował jako krytyk muzyczny m.in. z „Corriere della Sera”.
Kawaler krzyża wielkiego Orderu Zasługi Republiki Włoskiej (1994).
Twórczość.
Jako kompozytor tworzył w stylu neoklasycznym, nawiązując do folkloru muzycznego rodzinnej Lombardii. W swoim pisarstwie muzycznym skupiał się na studiach nad muzyką dramatyczną XIX wieku. Jako dyrygent propagował we Włoszech twórczość Antona Brucknera. Wykonywał tradycyjny repertuar operowy, a także muzykę współczesnych kompozytorów włoskich (Ildebrando Pizzetti, Luigi Dallapiccola, Gian Francesco Malipiero).

</doc>
<doc id="5067459" url="https://pl.wikipedia.org/wiki?curid=5067459" title="The Stone Quarry">
The Stone Quarry

The Stone Quarry (wcześniej Cruel and Unusual Films, Inc.) – amerykańska firma produkcyjna założona w 2004 roku przez Zacka Snydera, Deborah Snyder i Wesleya Collera.
Wytwórnia ma siedzibę w Warner Bros., znajduje się w Pasadenie, w Kalifornii.
Snyder i jego żona Deborah są współprezesami wytwórni, Coller służy jako partner firmy.

</doc>
<doc id="5067460" url="https://pl.wikipedia.org/wiki?curid=5067460" title="Cruel and Unusual Films, Inc.">
Cruel and Unusual Films, Inc.



</doc>
<doc id="5067461" url="https://pl.wikipedia.org/wiki?curid=5067461" title="Wołodymyr Bohacz (ur. 1972)">
Wołodymyr Bohacz (ur. 1972)

Wołodymyr Bohacz, ukr. Володимир Володимирович Богач (ur. 17 marca 1972 w Sumach) – ukraiński piłkarz, grający na pozycji pomocnika, trener piłkarski.
Kariera piłkarska.
Kariera klubowa.
W 1990 rozpoczął karierę piłkarską w zespole amatorskim Chimik Sumy. W 1991 został zaproszony do klubu Jawir Krasnopole. Sezon 1992/93 rozpoczął w drużynie Awtomobilist Sumy, ale po pół roku wrócił do Jaworu Krasnopole. Latem 1994 podpisał kontrakt z wyższoligowym Weresem Równe. Podczas przerwy zimowej sezonu 1994/95 przeniósł się do CSKA-Borysfen Kijów. We wrześniu 1995 znów wrócił do Jaworu Krasnopole. Zimą 1997 wyjechał za granicę, gdzie potem bronił barw klubów Tatran Preszów, Łokomotiw Niżny Nowogród i Torpiedo Pawłowo. Wiosną 1999 po odrodzeniu miejscowego klubu w rodzimych Sumach został zawodnikiem zespołu Jawir-Sumy, który potem nazywał się "Spartak Sumy" i "Spartak-Horobyna Sumy". 19 marca 2004 został wpisany na listę piłkarzy Naftowyka Ochtyrka, ale w sierpniu po raz kolejny wrócił do Jaworu Krasnopole. W lutym 2005 zasilił skład azerskiego Qarabağ Ağdam. W sierpniu 2005 ponownie został piłkarzem Jaworu Krasnopole, w którym występował do zakończenia kariery w końcu 2006 roku.
Kariera trenerska.
Po zakończeniu kariery piłkarskiej rozpoczął pracę trenerską. Od lipca do września 2009 trenował Ołkom Melitopol. 7 lipca 2015 stał na czele klubu Barsa Sumy, z którym pracował do 23 września 2015.

</doc>
<doc id="5067463" url="https://pl.wikipedia.org/wiki?curid=5067463" title="Dodo Zakaria">
Dodo Zakaria

Dodo Zakaria (ur. 7 lipca 1960 w Dżakarcie, zm. 22 października 2007 tamże) – indonezyjski muzyk, kompozytor, aranżer i pianista.
Autor takich utworów jak „Di Dadaku Ada Kamu” i „Kumpul Bocah” (wykonanie: Vina Panduwinata) oraz „Esok Kan Masih Ada” i „Akira” (wykonanie: Utha Likumahuwa). Lokalne wydanie magazynu „Rolling Stone” umieściło „Kumpul Bocah” i „Esok Kan Masih Ada” w zestawieniu 150 indonezyjskich utworów wszech czasów (kolejno na pozycjach 67. i 58.).
W trakcie swojej kariery był związany z formacjami takimi jak Drakhma, Bina Musika Band, Ogle Eyes i God Bless.

</doc>
<doc id="5067464" url="https://pl.wikipedia.org/wiki?curid=5067464" title="Lidia Pazio">
Lidia Pazio

Lidia Pazio (ur. 6 lutego 1933, zm. 10 marca 2022) – polska pilotka szybowcowa.
Życiorys.
Lidia Mielczarek z Aeroklubu Łódzkiego ukończyła kurs szybowcowy w Jeżowie Sudeckim. Prowadził go Andrzej Pazio, instruktor szybowcowy, autor kilku książek i jej przyszły mąż. 16 listopada 1965 roku podczas lotu na falę z Mariolą Ruszczyńską na szybowcu Bocian ustanowiła rekordy Polski: wysokości absolutnej 8350 m oraz przewyższenia 7210 m. Rekord ten został pobity dopiero w 1987 roku przez Elżbietę Urbanowicz. Od 2011 roku członek Zarządu Warszawskiego Klubu Seniorów Lotnictwa. 28 marca 2019 roku Zarząd Aeroklubu Polskiego wystąpił do władz z wnioskiem o nadanie jej Złotego Krzyża Zasługi. Pracowała jako pilot i instruktor. Szkoliła między innymi polskiego kosmonautę Mirosława Hermaszewskiego. Zmarła 10 marca 2022 i została pochowana na cmentarzu Północnym. 

</doc>
<doc id="5067468" url="https://pl.wikipedia.org/wiki?curid=5067468" title="Wołodymyr Bohacz">
Wołodymyr Bohacz



</doc>
<doc id="5067471" url="https://pl.wikipedia.org/wiki?curid=5067471" title="Oqgul Omonmurodova">
Oqgul Omonmurodova



</doc>
<doc id="5067474" url="https://pl.wikipedia.org/wiki?curid=5067474" title="Rustam Assakalov">
Rustam Assakalov



</doc>
<doc id="5067482" url="https://pl.wikipedia.org/wiki?curid=5067482" title="Abakan Eir">
Abakan Eir

Abakan Eir sp. z o.o. () – rosyjskie linie lotnicze z portami bazowania Abakan i Psków, realizujące lokalne połączenia lotnicze. 
W marcu 2021 linie dyspononowały jednym samolotem Ił-76T i trzema Ił-76TD, a także czterema śmigłowcami Mi-26T, dwoma Mi-8AMT, sześcioma Mi-8MTW-1 oraz czterema Mi-8T.

</doc>
<doc id="5067483" url="https://pl.wikipedia.org/wiki?curid=5067483" title="Jolanta Przybylak">
Jolanta Przybylak

Joanna Przybylak (ur. 18 sierpnia 1949) – polska pilotka, szybowniczka i spadochroniarka.
Życiorys.
Jolanta jest wnuczką Stanisława Kołodziejczaka, powstańca wielopolskiego służącego w 1 Toruńskim Batalionie Balonowym. Po ukończeniu kursu spadochronowego w 1969 była pierwszą toruńską spadochroniarką, która zdobyła Złotą Odznakę Spadochronową. Oddała 109 skoków, ale musiała zrezygnować ze spadochroniarstwa z powodu kontuzji odniesionej 26 kwietnia 1970 roku na pokazach lotniczych w Toruniu. W 1968 roku ukończyła kurs szybowcowy. Jest pilotem szybowcowym II klasy z licencją i posiada Srebrną Odznakę Szybowcową. Zaliczyła testy lekarskie kwalifikujące do szkoły lotniczej w Dęblinie, ale w 1968 roku szkoła nie przyjmowała kobiet. Pilot samolotowy III klasy. Zbiera pamiątki związane z historia lotnictwa. Była współorganizatorką otwartej w 2018 roku w Muzeum Okręgowym w Toruniu wystawy "Polskie Lotniczki w Stuleciu". Wystawa w 2019 roku była prezentowana w Muzeum Lotnictwa w Krakowie. Organizuje Zloty Polskich Lotniczek im. Ireny Kostki.
Należy do Towarzystwa Miłośników Torunia. Mieszka w Lubiczu Dolnym.

</doc>
<doc id="5067486" url="https://pl.wikipedia.org/wiki?curid=5067486" title="Cmentarz Centralny w Siedlcach">
Cmentarz Centralny w Siedlcach

Cmentarz Centralny – zabytkowa nekropolia w Siedlcach, przy ul. Cmentarnej. Historycznie składał się z większej części rzymskokatolickiej i mniejszej prawosławnej, od 1923 r. w całości administrowany przez rzymskokatolicką parafię katedralną w Siedlcach.
Historia.
Cmentarz został otwarty w 1892 r. Był wówczas położony na północno-zachodnim krańcu zabudowy miejskiej, rozplanowany na planie trapezu. Został podzielony na część rzymskokatolicką (północną) i prawosławną (południową), z tym, że część katolicka była dwa razy obszerniejsza. Odrębna kwatera prawosławna na cmentarzu przestała funkcjonować w 1923 r., gdy w Siedlcach została zlikwidowana parafia tego wyznania, a sobór Świętego Ducha przejął Kościół katolicki. W praktyce już od 1920 r. w części prawosławnej chowano katolików. W 1934 r. cmentarz został powiększony o dodatkowe tereny od strony wschodniej, w 1956 r. po raz kolejny, o dodatkowy teren od zachodu. W 1937 r. cała nekropolia została podzielona na kwatery. 
Na całym terytorium cmentarza zachowało się ok. 90 zabytkowych pomników nagrobnych z końca XIX w. Przetrwało kilkanaście nagrobków prawosławnych z XIX w. i pocz. XX w., jednak ich liczba systematycznie spada.

</doc>
<doc id="5067488" url="https://pl.wikipedia.org/wiki?curid=5067488" title="Józef Czajka">
Józef Czajka



</doc>
<doc id="5067489" url="https://pl.wikipedia.org/wiki?curid=5067489" title="CJR">
CJR

CJR (wcześniej Coboy Junior) – indonezyjski boysband założony w 2011 roku.
Pierwotnie w składzie zespołu znaleźli się: Teuku Rizky Muhammad (Kiki), Bastian Bintang Simbolon (Bastian), Iqbaal Dhiafakhri Ramadhan (Iqbaal), Alvaro Maldini Siregar (Aldy). W lutym 2014 r. grupę opuścił Bastian Bintang Simbolon, a zespół zmienił swoją nazwę na CJR.
Do znanych utworów CJR należy m.in. ich pierwszy singiel – „Kamu”. Na kanwie popularności boysbandu nakręcono film pt. "Coboy Junior: The Movie".
Grupa została rozwiązana w 2017 roku.

</doc>
<doc id="5067490" url="https://pl.wikipedia.org/wiki?curid=5067490" title="Cruel and Unusual Films">
Cruel and Unusual Films



</doc>
<doc id="5067491" url="https://pl.wikipedia.org/wiki?curid=5067491" title="Coboy Junior">
Coboy Junior



</doc>
<doc id="5067493" url="https://pl.wikipedia.org/wiki?curid=5067493" title="Hipolit Podhorodecki">
Hipolit Podhorodecki

Hipolit Podhorodecki (ur. 1840 w Miżyńcu, zm. 17 lutego 1921) – doktor praw tytularny pułkownik C. K. Armii.
Życiorys.
Urodził się w 1840 w Miżyńcu. Jako słuchacz praw w 1863 przystąpił do powstania styczniowego 1863. Służył w oddziale Franciszka Ksawerego Horodyńskiego w szeregach kosynierów. Brał udział w bitwie pod Radziwiłłowem (zakończonej niepowodzeniem 2 lipca 1863). Był także karabinierem w czasie wyprawy Jana Żalplachty Zapałowicza.
Po upadku powstania ukończył studia prawnicze. Od około 1865 był praktykantem audytoriatu w C. K. Audytoriacie, po czym w maju 1867 został nadporucznikiem audytorem w 3 granicznym pułku piechoty w Ogulinie. W stopniu porucznika audytoriatu był oficerem służby frontowej. Następnie został zweryfikowany w stopniu nadporucznika piechoty z dniem 1 maja 1869. Od tego czasu służył w 58 Galicyjskim pułku piechoty w Pesth-Ofen. Od około 1870 służył w szeregach 80 Galicyjskiego pułku piechoty we Lwowie, gdzie już ze stopniem doktora praw od około 1871 do około 1874 był oficerem powiatowym uzupełnień (w Złoczowie). W kolejnych latach pozostawał oficerem 80 pułku. W latach około 1876–1877 był nadzwyczajnym słuchaczem na dwuletnim kursie w Szkole Wojennej w Wiedniu. W tym okresie, w listopadzie 1877 został awansowany na stopień kapitana 2 klasy w korpusie piechoty, strzelców i pionierów z dniem 1 listopada 1877. Następnie od września 1878 do około 1879 był przydzielony z 80 pułku do Sztabu Generalnego, a stamtąd do komendy wojskowej w Hermannstadt na Siedmiogród, gdzie był oficerem w oddziale wojskowym. Od około 1879 ponownie służył w szeregach lwowskiego 80 pułku piechoty. W listopadzie 1880 otrzymał awans na kapitana 1 klasy z dniem 1 listopada 1877. Nadal służył w 80 p.p., w 1880 przeniesionym do Višegradu, a od 1883 ponownie stacjonującego we Lwowie i pozostawał tam do 1889. W sierpniu 1889 został przeniesiony z 80 pułku piechoty do 40 Galicyjskiego pułku piechoty w Rzeszowie. Następnie został awansowany na majora piechoty z dniem 1 listopada 1889. Od tego czasu 40 p.p. pełnił funkcję komendanta 2 batalionu, a następnie od około 1893/1894 był komendantem powiatowej komendy uzupełnień. Został awansowany na podpułkownika piechoty z dniem 1 maja 1894. Od tego czasu 40 pułku garnizonował w Jarosławiu, aczkolwiek komenda rejonu uzupełnień pozostawała w Rzeszowie, zaś Hipolit Podhorodecki był jej komendantem będąc najwyższym rangą polskim oficerem 40 pułku. Na początku lutego 1897 został przeniesiony w stan spoczynku. Przy tej okazji otrzymał od cesarza Franciszka Józef "wyrazy najwyższego zadowolenia".
Następnie, jako nieetatowy tytularny pułkownik około 1897/1898 przebywał w Bolechowie, a potem w Krakowie. Zmarł 17 lutego 1921. Został pochowany na Cmentarzu Rakowickim w Krakowie.

</doc>
<doc id="5067494" url="https://pl.wikipedia.org/wiki?curid=5067494" title="Miroslav Hrdlička">
Miroslav Hrdlička

Miroslav Hrdlička (ur. 1984 w Zagrzebiu) – chorwacki polonista, wykładowca na Uniwersytecie w Zagrzebiu.
Życiorys.
Ukończył polonistykę, literaturę oraz filozofię na Wydziale Filologicznym Uniwersytetu w Zagrzebiu. Od 2012 w Katedrze Języka i Literatury Polskiej w ramach studiów licencjackich prowadzi kursy z historii literatury polskiej oraz z fleksji. Rozprawę doktorską pt. "Kategorija povratnosti u hrvatskom i poljskom jeziku" obronił w 2020. W latach 2014–2018 był współpracownikiem przy projekcie pt. "Komparativnoslavističke lingvokulturalne teme" prof. Nedy Pintarić. Uczestniczył w konferencjach naukowych m.in. w Bułgarii, w Chorwacji i w Polsce.

</doc>
<doc id="5067496" url="https://pl.wikipedia.org/wiki?curid=5067496" title="Anita Račáková">
Anita Račáková

Anita Račáková (ur. 1973) – słowacka slawistka, w tym polonistka, związana z Uniwersytetem Mateja Bela w Bańskiej Bystrzycy.
Życiorys.
Ukończyła studia slawistyczne na Wydziale Filozoficznym Uniwersytetu Preszowskiego. Tytuł doktora uzyskała w 2000 na podstawie pracy pt. "Slovensko-poľské jazykové kontakty (ich odraz na syntaktickej rovine spišských goralských nárečí)" ["Słowacko-polskie kontakty językowe (ich odzwierciedlenie na płaszczyźnie syntaktycznej gwar spiskich)"], obronionej w Instytucie Slawistyki Słowackiej Akademii Nauk w Bratysławie.
W 1999 i 2000 roku odbywała staż naukowy w Zakładzie Dialektologii Instytutu Języka Polskiego Polskiej Akademii Nauk. W 2000 roku zaczęła pracę w Uniwersytecie Mateja Bela. W latach 2000–2001 pracowała jako asystent w Katedrze Języków Słowiańskich Wydziału Filologicznego. W latach 2002–2007 była adiunktem w tej katedrze. W latach 2001–2002 kierowała Działem Polonistyki Katedry Języków Słowiańskich Wydziału Filologicznego. W 2007 roku była zastępczynią kierownika Katedry Języków Słowiańskich. W 2008 roku pracowała na stanowisku adiunkta w Katedrze Europejskich Studiów Kulturowych i Języków Słowiańskich Wydziału Nauk Humanistycznych. W tym samym roku kierowała także Działem Translatoryki tej katedry. Od 2009 roku jest adiunktem w Katedrze Języków Słowiańskich Wydziału Nauk Humanistycznych. Jest aktywnym tłumaczem z języka polskiego (i na język polski).
W obrębie jej zainteresowań naukowych znajdują się dydaktyka tłumaczenia z języków pokrewnych, słowacko-polski dialog międzykulturowy, badania porównawcze nad kolokacjami w polskich i słowackich tekstach z zakresu ekonomii i prawa.
Dydaktyka.
Prowadziła zajęcia z konfrontatywnej gramatyki języka polskiego (fonetyka i fonologia, morfologia, składnia), leksykologii, gramatyki historycznej języka polskiego, tłumaczenia ustnego i slawistyki w ramach kursu kierunkowego dla wszystkich studentów języków słowiańskich. Od 2006 roku prowadzi na polonistyce w Bańskiej Bystrzycy zajęcia z translatoryki (tłumaczenie konsekutywne, tłumaczenie symultaniczne, tłumaczenie dla instytucji UE, przekład tekstów specjalistycznych – użytkowych, reklamowych, ekonomicznych, prawnych i prawniczych, naukowych).
Członkostwa.
2001 – członkini Komisji ds. Badań Naukowych Wydziału Filologicznego Uniwersytetu Mateja Bela
2007 – członkini Komisji ds. Wydawnictw Naukowych Wydziału Filologicznego Uniwersytetu Mateja Bela
2007-2008 – członkini Komisji ds. Współpracy z Zagranicą Wydziału Filologicznego (później Wydziału Nauk Humanistycznych) Uniwersytetu Mateja Bela
Od 2013 – członkini Senatu Akademickiego Wydziału Nauk Humanistycznych Uniwersytetu Mateja Bela
Członkini Stowarzyszenia „Bristol” Polskich i Zagranicznych Nauczycieli Kultury Polskiej i Języka Polskiego jako Obcego

</doc>
<doc id="5067502" url="https://pl.wikipedia.org/wiki?curid=5067502" title="Gordana Jovanović">
Gordana Jovanović

Gordana Jovanović, serb. Гордана Јовановић (ur. 29 stycznia 1940 w Despotovacu) – paleoslawistka, historyczka języka polskiego, rusycystka, wykładowczyni, profesorka Uniwersytetu w Belgradzie i Uniwersytetu w Prisztinie.
Życiorys.
Ukończyła język i literaturę rosyjską oraz język i literaturę polską na Wydziale Filologicznym Uniwersytetu w Belgradzie. W 1969 na podstawie dysertacji "Studia nad językiem „Pamiętników Janczara”" uzyskała tytuł doktora na Uniwersytecie Jagiellońskim. Przez kilka lat pracowała w Krakowie jako lektorka języka serbsko-chorwackiego. Po powrocie do Jugosławii podjęła pracę jako wykładowczyni w Katedrze Języka i Literatury Rosyjskiej Wydziału Filozoficznego Uniwersytetu w Prisztinie oraz w Instytucie Języka Serbsko-Chorwackiego Uniwersytetu w Belgradzie. Prowadziła wykłady z gramatyki historycznej języka polskiego, a od 1978 również z fonetyki i fonologii oraz morfologii współczesnej. Przeszła na emeryturę w 2005.
Zainteresowania badawcze.
Profesor Jovanović zajmuje się diachronią oraz onomastyką historyczną. Dzięki jej pracy ukazały się liczne zabytki piśmiennictwa historycznego, między innymi "Miroslavljevo jevandjelje" (Ewangelia księcia Mirosława), najstarsze dzieło staro-cerkiewno-słowiańskiej redakcji języka serbskiego.

</doc>
<doc id="5067505" url="https://pl.wikipedia.org/wiki?curid=5067505" title="Porsche Tennis Grand Prix 2021">
Porsche Tennis Grand Prix 2021

Porsche Tennis Grand Prix 2021 – tenisowy turniej WTA kategorii WTA 500 w sezonie 2021 z cyklu Porsche Tennis Grand Prix rozgrywany w dniach 19–25 kwietnia 2021 roku w Stuttgarcie na kortach ceglanych w hali o puli nagród wynoszącej 456 073 euro.

</doc>
<doc id="5067508" url="https://pl.wikipedia.org/wiki?curid=5067508" title="AIM-92 Stinger">
AIM-92 Stinger



</doc>
<doc id="5067509" url="https://pl.wikipedia.org/wiki?curid=5067509" title="Ljubica Rosić">
Ljubica Rosić

Ljubica Rosić, serb. Љубица Росић (ur. 1944) – serbska polonistka, slawistka, tłumaczka literatury polskiej na język serbski i serbsko-chorwacki.
Życiorys.
W 1968 ukończyła filologię polską na Uniwersytecie w Belgradzie. Zadebiutowała jeszcze jako studentka, publikując tłumaczenie wiersza Zbigniewa Bieńkowskiego "Warszawa." W latach 1971–1975 prowadziła zajęcia z języka serbsko-chorwackiego na Uniwersytecie Jagiellońskim w Krakowie. Po powrocie do Belgradu obroniła pracę magisterską dotyczącą dzieł Zygmunta Krasińskiego w recepcji Serbów i Chorwatów. Pracowała jako wykładowczyni na Wydziale Filologicznym Uniwersytetu w Prisztinie (1976–2003) i Uniwersytecie im. Adama Mickiewicza w Poznaniu (1991–1995). Stopień doktora otrzymała na podstawie dysertacji na temat recepcji eseistyki Czesława Miłosza w Jugosławii. W 2003 otrzymała tytuł docenta na Wydziale Filologicznym Uniwersytetu w Belgradzie oraz została trzecim z kolei dyrektorem belgradzkiej Katedry Polonistyki (po profesorach Đorđu Živanoviciu i Miroslavie Topliciu). Pełniła tę funkcję do emerytury w 2010.
Tłumaczenia.
Ljubica Rosić jest wielokrotnie nagradzaną popularyzatorką literatury polskiej w Serbii. Przełożyła na język serbski dzieła Władysława Tatarkiewicza, Marii Gołaszewskiej, Tadeusza Różewicza, Juliana Kornhausera, Andrzeja Kuśniewicza, Ryszarda Kapuścińskiego i Kazimierza Brandysa. Tłumaczyła również liczne utwory Czesława Miłosza, między innymi "Rok myśliwego" (2002), "Dolinę Issy" (2013), "Wierszę ostatnie" (2013), "Zdobycie władzy" (2013), "Abecadło" (2014) i "Góry Parnasu" (2016). W 2001 została uhonorowana nagrodą im. Miloša M. Đuricia przyznawaną w Serbii za wybitne osiągnięcia na polu przekładu artystycznego za tłumaczenie książkowego wydania „Dekalogu” Krzysztofa Kieślowskiego i Krzysztofa Piesiewicza. 6 listopada 2002 otrzymała Nagrodę Literacką Stowarzyszenia Autorów ZAiKS dla tłumaczy za całokształt pracy translatorskiej.

</doc>
<doc id="5067512" url="https://pl.wikipedia.org/wiki?curid=5067512" title="Jaskinia Krakowska">
Jaskinia Krakowska

Jaskinia Krakowska – jaskinia w Ojcowskim Parku Narodowym (OPN). Znajduje się w wąwozie Jamki, który jest orograficznie prawym odgałęzieniem Doliny Sąspowskiej. 
Opis jaskini.
Jaskinia znajduje się w orograficznie prawym zboczu wąwozu Jamki, blisko wylotu wąwozu Dzikowiec. Za niezbyt dużym otworem ciągnie się poziomy korytarz przebiegający z północnego zachodu na południowy wschód. W jaskini jest też kilka kominów. Największy ma wysokość 11 m. Jaskinia powstała na spękaniach ciosowych w uławiconym późnojurajskim wapieniu. Na systemie dwóch krzyżujących się spękań ciosowych znajdują się jej kominy. Powstała w strefie wadycznej, ale w związku z budującymi ją warstwami ławicowymi.
Nacieki składają się głównie z polew. Miejscami na ścianach korytarza i na spągu występują na ich powierzchni niewielkie kryształy kalcytu. Część polew tworzy nacieki wełniste powstające przez konsolidacje mleka wapiennego.
Naukowcy stwierdzili występowanie w Jaskini Krakowskiej 9 gatunków nietoperzy. 
Historia poznania.
Jaskinia znana była od dawna, a jej namulisko kilkakrotnie przekopywane. W 1872 r. O. Grube próbował wydobyć namulisko w pierwszej jej sali, jednak uniemożliwiła mu to gruba warstwa polewy kalcytowe. Pozyskane przy tej okazji artefakty przebadali Virchov w 1880 r. i Ferdynand Römer w 1883 r. Znaleźli szczątki kręgowców pochodzące z plejstocenu lub holocenu – dokładnie nie zostało to ustalone. Znaleziono także szczątki ludzkie, w tym czaszki, wyroby z kości, ceramikę i ślady ognisk. W 1924 r. jaskinia uznana zastała za zabytek. Zinwentaryzował ją Kazimierz Kowalski w 1950 r..
Wąwóz Jamki i Jaskinia Krakowska znajdują się na obszarze ochrony ścisłej OPN i wstęp do nich wymaga zgody dyrekcji parku. W 2010 r. otwór Jaskini Krakowskiej zamknięto kratą.

</doc>
<doc id="5067513" url="https://pl.wikipedia.org/wiki?curid=5067513" title="Luca Bernardini">
Luca Bernardini

Luca Bernardini (ur. 12 grudnia 1961) – włoski polonista, profesor języka i literatury polskiej na Uniwersytecie w Mediolanie.
Życiorys.
W 1990 roku obronił pracę magisterską pt. „History and Politics in Polish Literary Memories after WW II” na Uniwersytecie we Florencji. W latach 1991–1996 naukę kontynuował na rzymskim Uniwersytecie La Sapienza, gdzie odbył studia doktoranckie. W 1997 obronił pracę doktorską pt. "„"The Image of the False Demetrius’ Muscovy in Early XVIIth Century Polish Memoires”"." W latach 1999–2001 był zatrudniony jako wykładowca języka i literatury polskiej na Uniwersytecie w Pizie. Od 1998 roku związany jest z Uniwersytetem w Mediolanie, gdzie wykładał takie przedmioty jak: kultura polski, polska literatura, współczesna literatura polska. W 2010 został nominowany na profesora nadzwyczajnego Katedry Slawistyki.
Wybór publikacji.
Tłumaczenie: Andrzej Zaniewski, „"Memorie di un ratto”", Mediolan: Longanesi, 1994. .
Tłumaczenie: Jan Karski", La mia testimonianza davanti al mondo. Storia di uno stato clandestino", Mediolan 2013, .

</doc>
<doc id="5067516" url="https://pl.wikipedia.org/wiki?curid=5067516" title="Marta Vojteková">
Marta Vojteková

Marta Vojteková (ur. 1979) – słowacka polonistka, slawistka związana z Uniwersytetem Preszowskim.
Życiorys.
W 2003 roku ukończyła studia magisterskie z filologii polskiej i słowackiej na Wydziale Filozoficznym Uniwersytetu Preszowskiego. W 2007 roku uzyskała tytuł doktora slawistyki, a w 2014 roku stopień docenta w zakresie języków i literatury słowiańskiej tejże uczelni.
W 1999 roku brała udział w letniej szkole języka i kultury polskiej organizowanej przez Uniwersytet Marii Curie-Skłodowskiej w Lublinie. Na tym uniwersytecie w 2001 roku odbyła również kurs polonistyczny dla studentów lektoratów języka polskiego. W 2003 roku skończyła uzupełniające studium pedagogiczne na Wydziale Filozoficznym Uniwersytetu Preszowskiego. W 2015 roku ukończyła kurs dotyczący zarządzania projektami.
W obrębie jej zainteresowań badawczych znajdują się: komparatystyka współczesnego języka polskiego i słowackiego, językoznawstwo korpusowe, profesjonalne tłumaczenia pisemne z języka polskiego i na niego w obszarach m.in. prawa ubezpieczeń społecznych, współpracy transgranicznej, filozofii oraz leśnictwa; a także język tłumaczeń fachowych i artystycznych. Prowadzi zajęcia dydaktyczne dotyczące współczesnego języka polskiego i słowackiego oraz teorii i praktyki przekładu.
Od 2006 roku pracuje na Wydziale Filozoficznym Uniwersytetu Preszowskiego, w latach 2006–2013 zatrudniona była w Katedrze Slawistyki, a od 2013 roku pracuje w Katedrze Studiów Środkowoeuropejskich, którym kieruje.

</doc>
<doc id="5067520" url="https://pl.wikipedia.org/wiki?curid=5067520" title="Trine Games">
Trine Games



</doc>
<doc id="5067524" url="https://pl.wikipedia.org/wiki?curid=5067524" title="Irena Kostka">
Irena Kostka

Irena Kostka (ur. 29 grudnia 1929, zm. 31 maja 2009) – polska pilotka szybowcowa i samolotowa.
Życiorys.
Należała do Aeroklubu Gdańskiego. Pilot szybowcowy I klasy. Zdobyła Złotą Odznakę Szybowcową z 3 diamentami. Otrzymała tytuł Mistrza Sportu. Od 1996 roku organizatorka Zlotu Polskich Pilotek, któremu nadano jej imię. Zakończyła karierę lotniczą z powodów zdrowotnych, a następnie pracowała jako nauczycielka w szkole. Odznaczona Medalem Komisji Edukacji Narodowej. Miała dwóch synów: Zbigniewa i Radosława.
Napisała książkę "Szybowniczka Świata" poświęconą karierze sportowej i zawodowej Pelagii Majewskiej, która zginęła w 1988 roku. Książka została wydana w 2008 roku przez Agencja Lotnicza ALTAIR.

</doc>
<doc id="5067535" url="https://pl.wikipedia.org/wiki?curid=5067535" title="Leszek Borkowski (farmaceuta)">
Leszek Borkowski (farmaceuta)

Leszek Bogusław Borkowski (ur. 1951) – polski farmaceuta, urzędnik, polityk, działacz społeczny, prezes Urzędu Rejestracji Produktów Leczniczych, Wyrobów Medycznych i Produktów Biobójczych w latach 2005–2009.
Biografia.
W 1974 ukończył studia na Akademii Medycznej w Warszawie, a w 1985 uzyskał na tej uczelni stopień doktora nauk farmaceutycznych. Studiował także w Instytucie France de Gestion. W 1987 uzyskał II stopień specjalizacji z analizy leków. Wykładał na warszawskiej Akademii Medycznej oraz na uniwersytecie w niemieckim Heidelbergu. W latach 1990–1999 pełnił funkcję dyrektora generalnego polskiego oddziału OCP i Cerp Rouen. Od 1991 do 2008 był ekspertem uczestniczącym w pracach zespołów opracowujących m.in. prawo farmaceutyczne, ustawę o wyrobach medycznych oraz ustawę o Izbach Aptekarskich, a od 2000 do 2006 – ekspertem Sejmowej Komisji Zdrowia. Pracował jako główny specjalista w Urzędzie Rejestracji Produktów Leczniczych, Wyrobów Medycznych i Produktów Biobójczych.
W 2005 wstąpił do Samoobrony RP i został ekspertem tej partii ds. ochrony zdrowia. W wyborach parlamentarnych w tym samym roku bez powodzenia ubiegał się z ramienia tego ugrupowania o mandat senatora w okręgu siedleckim (uzyskał 39 342 głosy i zajął ósme miejsce spośród dwudziestu kandydatów). 30 grudnia 2005 został powołany na stanowisko prezesa URPLWMiPB (początkowo jako p.o.), które sprawował do 2009. W związku z objęciem tej funkcji zrezygnował z legitymacji partyjnej. 
W 2012 został pełnomocnikiem dyrektora Szpitala Wolskiego w Warszawie ds. analizy i gospodarki lekiem. W 2014 założył i objął funkcję prezesa Fundacji Razem w Chorobie. W październiku 2015 został powołany przez prezydenta RP Andrzeja Dudę na członka Narodowej Rady Rozwoju, a także koordynatora Sekcji Ochrony Zdrowia w ramach tego gremium. W maju 2016 został członkiem międzynarodowego zespołu ekspertów Europejskiego Banku Odbudowy i Rozwoju pracującego na rzecz ukraińskiego Ministerstwa Zdrowia.
Odznaczenia.
W 2018, "za zasługi w działalności na rzecz ochrony zdrowia publicznego", został odznaczony przez prezydenta RP Andrzeja Dudę Srebrnym Krzyżem Zasługi.

</doc>
<doc id="5067537" url="https://pl.wikipedia.org/wiki?curid=5067537" title="Robert Matthews">
Robert Matthews

Robert Matthews (ur. 1788 w Cambridge, zm. ok. 1841 na terytorium Iowa) – amerykański przestępca i mistyk.
Życiorys.
Urodził się w Cambridge w stanie Nowy Jork. Wychowywał się w pobożnej rodzinie prezbiteriańskiej. W 1813 w Nowym Jorku poślubił Margaret Wright. Przeszedł na metodyzm, następnie zaś na judaizm. Około 1825 przeniósł się do Albany, pięć lat później przepowiadał zniszczenie tego miasta. Imał się ciesielstwa oraz handlu. Spłodził sześcioro dzieci. Jego relacje z rodziną naznaczone były przemocą, zarówno wobec żony jak i dzieci.
Zaczął twierdzić, że jest Bogiem Ojcem reinkarnowanym w ciele apostoła Macieja. Opuścił swoją zamieszkałą w Albany rodzinę i udał się w "apostolską podróż" po wschodzie i południu ówczesnych Stanów Zjednoczonych. Przez jakiś czas przebywał w szpitalu dla psychicznie chorych w nowojorskim Bellevue. Był sądzony w Nowym Jorku pod zarzutem morderstwa, odsiadywał też wyrok za wybatożenie swojej córki. Pozyskał wsparcie Elijahy Piersona oraz Benjamina Folgera i jego żony Ann, wraz z grupą współwyznawców utworzył komunę z siedzibą w wiejskiej posiadłości Folgerów w nowojorskim Sing Sing (obecnie Ossining).
Nauczał w niej, że został posłany z misją ustanowienia męskiego władztwa nad kobietami. Zniechęcał do modlitw czy lektury Biblii, twierdząc, iż wsłuchiwanie się w jego słowa jest wystarczające. Od wiernych wymagał posłuszeństwa, brakiem podporządkowania się tłumaczył napotykające ich kłopoty czy też dotykające ich schorzenia. Aranżował jednocześnie małżeństwa między swymi zwolennikami. 
Źródła nie przekazują zbyt wielu informacji o życiu Matthewsa w późniejszych latach. Podaje się, że miał umrzeć na terytorium Iowa. Stworzona przezeń wspólnota nie przetrwała śmierci swego założyciela.
Postać Matthewsa przewija się w historii wczesnego mormonizmu. Pamiętany jest ze spotkania z Josephem Smithem, twórcą tego ruchu religijnego, w listopadzie 1835. W rozmowach z Matthewsem Smith miał opowiadać o swej pierwszej wizji oraz o innych doświadczonych przez siebie teofaniach. Krótka interakcja obu mężczyzn jest często komentowana. Część historyków przyjmuje jednocześnie porównanie między Matthewsem a Smithem za punkt wyjścia do analizy miejsca twórcy mormonizmu w amerykańskiej historii. Jednocześnie wskazuje się, że Matthews zapoczątkował jedynie efemeryczną sektę, natomiast Smith położył podwaliny pod rozwijający się, również po jego śmierci, prężny Kościół.

</doc>
<doc id="5067546" url="https://pl.wikipedia.org/wiki?curid=5067546" title="Janusz Lewiński">
Janusz Lewiński

Janusz Zbigniew Lewiński – polski chemik, dr hab. nauk chemicznych, profesor Zakładu Katalizy i Chemii Metaloorganicznej Wydziału Chemicznego Politechniki Warszawskiej i profesor zwyczajny Instytutu Chemii Fizycznej Polskiej Akademii Nauk.
Życiorys.
19 grudnia 1989 obronił pracę doktorską "Badanie reakcji acetyloacetonianów glinu z donorami elektronów", 5 czerwca 2001 habilitował się na podstawie rozprawy zatytułowanej "Badanie czynników determinujących strukturę i reaktywność glinoorganicznych kompleksów chelatowych". 21 grudnia 2007 nadano mu tytuł profesora w zakresie nauk chemicznych. Został zatrudniony na stanowisku profesora zwyczajnego w Instytucie Chemii Fizycznej Polskiej Akademii Nauk, oraz profesora w Zakładzie Katalizy i Chemii Metaloorganicznej na Wydziale Chemicznym Politechniki Warszawskiej.
Jest członkiem Rady Dyscypliny - Nauk Chemicznych Naukowych Politechniki Warszawskiej.

</doc>
<doc id="5067547" url="https://pl.wikipedia.org/wiki?curid=5067547" title="Kościół Matki Boskiej Anielskiej w Nętnie">
Kościół Matki Boskiej Anielskiej w Nętnie

Kościół Matki Boskiej Anielskiej w Nętnie – rzymskokatolicki kościół filialny zlokalizowany w centrum miejscowości Nętno (Powiat drawski, województwo zachodniopomorskie). Należy do parafia św. Stanisława w Zarańsku.
Historia i architektura.
Salowy kościół bez wyodrębnionego prezbiterium zamkniętego trójbocznie znajduje się w centrum wsi, na środku błotnistego placu, otoczony wieńcem starych domów. Został wzniesiony na przełomie XVII i XVIII wieku lub w połowie XVIII wieku (ewentualnie w połowie XVI wieku), w technice ryglowej dla lokalnej wspólnoty protestanckiej. Wieża pochodzi z 1744. Kruchta znajduje się z boku nawy. Wieża osadzona jest na nawie i zwieńczona hełmem krytym gontem oraz chorągiewką z datą "1744". Dach jednokalenicowy, kryty dachówką. Był przebudowany w XIX wieku (1869).
Po II wojnie światowej został przejęty przez katolików. Jako katolicki został poświęcony 5 października 1945 roku.
Dzwony.
Dzwon kościelny zdobiony dwoma pasami ornamentu w formie pionowo ustawionych liści akantu został odlany w 1729 roku w Kołobrzegu. Jego wykonawcą był Johann Heinrich Scheel. Ma on nieczytelną inskrypcję łacińską wymieniającą fundatorów: komtura i starostę komandorii świdwińskiej Esperta von Bodelschinga, patrona kościoła Ewalda von der Goltza oraz kamlarza Carla Birnera, jak również ówczesnego pastora, Dawida Kype i ludwisarza Heinricha Scheela. Jej treść znana jest z przekazu z 1883 roku:"RESEDENTE COMMENDATORORE ET SATRAPA SCHVELBEIN / DOMINO DOMINO / GISBERTO DE BODELSCHWING / UT PATRON/ EJUSQUE NOMINE /JUSDICENTE PRAESIDE DOMINO / EWALD DE GOLTZ /ET COMMENDAM RESPICEIENTE PRAEFECTO DOMINO / CAROLO BIRNER, NEC NON MYSTERIA RELIGIONIS EXPLICANTE PASTORE DOMINO / DAVYD DE KUPKE / SUM REFUSA UTJ VIDES SJC / ANNO CURRENTJ / PER O.H. HEN. SCHEEL FUSOREM COLBERG"Obok tego dzwonu jest puste miejsce na jeszcze jeden tego rodzaju artefakt. Dzwon wisiał tu do 1917 roku i został skonfiskowany podczas I wojny światowej. Był bliźniaczo podobny do dzwonu z Rydzewa, a jego wykonawcą w roku 1542 był Jakob Ingermann ze Stargardu. Dzwon ten zdobiły ornamentalne dekoracje i plakiety z głowami świętych. Prawdopodobnie na dzwonie odlano inskrypcję o następującej treści:"help got unde Maria † iakop † ingermann † anno *"
"dm † m * ccccc * in * den * xxxxii"
"Dopomóż Boże i Mario. Jakob Ingermann. Roku Pańskiego 1542""."

</doc>
<doc id="5067548" url="https://pl.wikipedia.org/wiki?curid=5067548" title="Martina Kuhnert">
Martina Kuhnert

Martina Kuhnert (ur. 1956 w Miśni) – niemiecka slawistka, polonistka.
Życiorys.
Maturę zdała w 1975. W latach 1975–1979 studiowała polonistykę na Uniwersytecie Adama Mickiewicza w Poznaniu. W 1979 ukończyła studia z tytułem magistra języka i literatury polskiej. Od 1979 związana z ze slawistyką na Uniwersytecie Martina Lutra w Halle i Wittenberdze. W 1981 skończyła studia z językoznawstwa rosyjskiego.
W 2004 wzięła udział i koordynowała polsko-francuski projekt pt. "Welches Europa soll es sein?", stworzony z okazji przystąpienia Polski do Unii Europejskiej, a kierowany przez Instytut Studiów Romańskich. W latach 2004–2007 uczestniczyła w międzynarodowym projekcie, realizowanym w ramach programu Socrates Lingua 1, pt. "Slavic Network – Językowa i kulturowa integracja", który był wspólnym dziełem pracowników z Polski, Czech, Słowenii, Słowacji, Bułgarii i Niemiec, z następujących uczelni: Uniwersytet Śląski w Katowicach, Uniwersytet Palackiego w Ołomuńcu, Uniwersytet Komeńskiego w Bratysławie, Uniwersytet Lublański, Uniwersytet Sofijski im. św. Klemensa z Ochrydy oraz Uniwersytet Marcina Lutra w Halle i Wittenberdze, a także radia z „Hristo Botev” (Българско Национално радио програма „Христо Ботев“). Projekt służył zachęceniu odbiorców z krajów słowiańskich i innych krajów europejskich do poznawania języków słowiańskich (języka polskiego, czeskiego, słowackiego, słoweńskiego i bułgarskiego), w tym ukazaniu podobieństw i różnic prezentowanych języków i ich kultur.
W 2005 była jedną z organizatorek polsko-niemieckiej konferencji w Lipsku pt. "Polityka językowa i certyfikacja" ("Sprachpolitik und Zertifizierung"), której pokłosiem była książka o tym samym tytule, która ukazała się w polskiej i niemieckiej wersji językowej. W 2013 gościła z wykładami w Szkole Języka i Kultury Polskiej na Uniwersytecie Śląskim
Działalność dydaktyczna i naukowa Martiny Kuhnert skupia się wokół polskiego językoznawstwa i praktyki języka polskiego.
Dydaktyka.
Od 1995 jest nauczycielem do zadań specjalnych (niem. "Lehrkraft für besondere Aufgaben") w obszarze polonistyki, językoznawstwa i kulturoznawstwa w Instytucie Slawistyki Uniwersytetu Martina Lutra w Halle i Wittenberdze.
Tłumaczenia.
Tłumaczenia na język niemiecki:

</doc>
<doc id="5067553" url="https://pl.wikipedia.org/wiki?curid=5067553" title="Eurovision France, c'est vous qui décidez!">
Eurovision France, c'est vous qui décidez!

Eurovision France, c'est vous qui décidez! ("Eurowizja Francja, to ty decydujesz!") – francuskie preselekcje mające w celu wyłonienie francuskiego kandydata na Konkurs Piosenki Eurowizji 2021, zorganizowane przez francuskiego nadawcę publicznego France Télévisions. Eliminacje zwyciężyła Barbara Pravi z utworem „Voilà”.
Program był emitowany na kanale France 2 oraz online za pośrednictwem oficjalnej strony internetowej nadawcy "france.tv", a także na kanałach TV5 Monde i TV5 Québec Canada z opóźnieniem czasowym.
Geneza organizacji konkursu.
W czerwcu 2020 nadawca France Télévisions ogłosił, iż krajowy reprezentant na 65. Konkursie Piosenki Eurowizji zostanie wybrany za pomocą krajowych eliminacji. 
Przebieg konkursu.
Zgłaszanie utworów.
Kanał France 2 otworzył termin przesyłania zgłoszeń w 29 czerwca 2020. Zainteresowani artyści i autorzy piosenek mogli składać swoje propozycje za pośrednictwem internetowego formularza zgłoszeniowego do 30 września 2020. Francuski nadawca otrzymał 700 zgłoszeń. 
Komisja selekcyjna przejrzała nadesłane utwory, zakwalifikowała dwadzieścia z nich do rundy kwalifikacyjnej, która odbyła się w Apollo Théâtre w Paryżu, i wybrała dwanaście do rywalizacji w finale. 
W finale znalazły się zastępujące utwory:
Jurorzy.
W skład jury weszli Amir (przewodniczący jury, reprezentant Francji w konkursie w 2016), Chimène Badi (piosenkarka), Michèle Bernier (komik), Agustín Galiana (hiszpański piosenkarz i komik), Jean-Paul Gaultier (projektant mody), Élodie Gossuin (prezenterka telewizyjna), Duncan Laurence (holenderski piosenkarz, zwycięzca konkursu w 2019), André Manoukian (wokalista jazzowy i były sędzia Nouvelle Star), Marie Myriam (zwyciężczyni konkursu w 1977) i Natasha St-Pier (reprezentantka kraju w konkursie w 2001).
Wyniki.
Finał.
Les Qualifications.
Podczas pierwszej rundy wystąpiło 12 artystów. Siedem propozycji najwyżej ocenionych przez telewidzów zakwalifikowało się bezpośrednio do ostatniej rundy konkursu. Po wyłonieniu finalistów jury przyznało "L’Euro Ticket", który dał jednemu z pozostałych artystów możliwość przejścia do następnego etapu.
Pod koniec każdego występu pokazywano ocenę jury, która wskazywała, ilu jurorom podobała się piosenka. Nie miało to jednak wpływu na głosowanie.
Legenda:
Le Vote Ultime.
W drugiej rundzie spośród ośmiu zakwalifikowanych utworów jury i telewidzowie decydują o zwycięzcy i reprezentancie Francji w 65. Konkursie Piosenki Eurowizji w Rotterdamie.
Legenda:
Oglądalność.
Eurovision France: c’est vous qui décidez! odnotowało średnio 2,37 miliona widzów na kanale France 2. Średni udział na rynku wyniósł 12,3%, co jest wyższe od ostatnich krajowych eliminacji, Destination Eurovision 2019, które obejrzało 2,14 miliona widzów, co dało 11,7% udziału na rynku.

</doc>
<doc id="5067556" url="https://pl.wikipedia.org/wiki?curid=5067556" title="AZUR ejr">
AZUR ejr

Azur Air (ros. Общество с ограниченной ответственностью «АЗУР эйр», do 6 listopada 2015 – „KATEKAWIA”, ros. ООО „КАТЭКАВИА”, marka w jęz. angielskim Azur Air) – rosyjskie linie lotnicze z siedzibą w Krasnojarsku i głównymi portami bazowania w porcie lotniczym Jemieljanowo, porcie lotniczym Wnukowo i w porcie lotniczym Domodiedowo, realizujące lokalne połączenia lotnicze.
Linie dysponują samolotami: Boeing B 757-231 (2), Boeing B-737-8Q8 (1), Boeing B-737-800 (1), Boeing B-737-86J (1), Boeing B737-89L (1), Boeing B-737-900ER (2), Boeing B757-2Q8 (4), Boeing B757-2Q8K (1), Boeing B-757-28A (1), Boeing B-767-3Q8 (2), Boeing B767-3Q8ER (1), Boeing B767-3YO (1), Boeing B-767-300ER (2), Boeing B767-306 (2), Boeing B-767-33A (1), Boeing B767-33AER (3), Boeing B777-31HER (4), Boeing B777-367ER (1).

</doc>
<doc id="5067558" url="https://pl.wikipedia.org/wiki?curid=5067558" title="Dachstein-Rieseneishöhle">
Dachstein-Rieseneishöhle

Dachstein-Rieseneishöhle – jaskinia lodowa w Austrii, w masywie Dachstein.

</doc>
<doc id="5067566" url="https://pl.wikipedia.org/wiki?curid=5067566" title="Salki">
Salki

Salki – dawny folwark. Tereny na których leżał znajdują się obecnie na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należał do Waleriana Salomonowicza.
W latach 1921–1945 folwark leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja, a następnie w gminie Przebrodzie.
Według Powszechnego Spisu Ludności z 1921 roku zamieszkiwało tu 9 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwało 6 osoby.
Wierni należeli do parafii rzymskokatolickiej w Ikaźni. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Przebrodziu.

</doc>
<doc id="5067568" url="https://pl.wikipedia.org/wiki?curid=5067568" title="Tajemnice Sulphur Springs">
Tajemnice Sulphur Springs

Tajemnice Sulphur Springs (ang. "Secrets of Sulphur Springs", od 2021) – amerykański serial przygodowy wytwórni Disney Channel Original Series stworzony przez Tracey Thomson. Jego amerykańska premiera odbyła się 15 stycznia 2021 roku na kanale Disney Channel. Polska premiera serialu odbyła się 24 kwietnia 2021 roku na antenie Disney Channel.
23 kwietnia 2021 roku potwierdzono, że serial został przedłużony o drugi sezon.

</doc>
<doc id="5067569" url="https://pl.wikipedia.org/wiki?curid=5067569" title="Raffaele Ametrano">
Raffaele Ametrano

Raffaele Ametrano (ur. 15 lutego 1973 w Castellammare di Stabia) – włoski piłkarz, grający na pozycji obrońcy lub pomocnika, trener piłkarski.
Kariera piłkarska.
Kariera klubowa.
Wychowanek klubów Juve Stabia, Sessana i Napoli. W 1991 rozpoczął karierę piłkarską w drużynie Napoli, ale nie zagrał żadnej minuty w podstawowym składzie. W 1992 przeszedł do Ischia Isolaverde. W 1994 przeniósł się do Udinese. W latach 1996-2000 był zawodnikiem Juventusu, ale tylko jeden raz wyszedł w 1996 roku w koszulce klubu na oficjalny mecz mistrzostw. Przez większość czasu grał na wypożyczeniu w klubach Verona, Empoli, Genoa, Salernitana i Cagliari. W sezonie 2000/01 bronił barw Crotone, po czym wrócił na rok do Napoli. Potem występował w klubach Messina, Avellino i Potenza. W 2008 został piłkarzem Juve Stabia, w którym zakończył karierę piłkarską w roku 2010.
Kariera reprezentacyjna.
W latach 1994-1996 roku występował w młodzieżowej reprezentacji Włoch. Również bronił barw kadry olimpijskiej.
Kariera trenerska.
Po zakończeniu kariery piłkarza rozpoczął pracę trenerską w klubie Brindisi, pomagając głównemu trenerowi. Od 2014 do 2017 trenował drużyny juniorskie Udinese różnych kategorii wiekowych. W sezonie 2019/20 pracował jako asystent w Padovie.

</doc>
<doc id="5067572" url="https://pl.wikipedia.org/wiki?curid=5067572" title="Jacek Klinowski">
Jacek Klinowski

Jacek Klinowski (ur. 1943) – polski chemik działający w Wielkiej Brytanii.
W latach 1960–1965 studiował chemię na Uniwersytecie Jagiellońskim, a w 1961 roku podjął równoległe studia matematyczne. Wraz z nim studiowali m.in. Andrzej Parczewski, Jerzy Datka i Łukasz Lebioda. Pracę magisterską wykonał pod opieką Macieja Leszko w Zakładzie Chemii Ogólnej, którego kierownikiem był wówczas Bronisław Zapiór
W 1968 roku uzyskał stopień doktora, po czym wyjechał z Polski. W sierpniu tego samego roku podjął pracę na University of Aberdeen, gdzie zajmował się transportem wody i elektrolitów przez membrany jonowymienne. Rok później przeniósł się do Imperial College London, tam pracował w zespole Richarda Barrera, specjalizującego się w badaniach zeolitów.
W 1980 roku przeniósł się na University of Cambridge, gdzie pracował do przejścia na emeryturę w roku 2013. W Cambridge organizował grupę badawczą zajmującą się badaniami zeolitów. Na University of Guelph zapoznał się z wykorzystaniem technik spektroskopii NMR i, w 1983 roku, uzyskał fundusze na zakup spektrometru przystosowanego do badań w ciele stałym. Zastosowanie technik wirowania pod kątem magicznym (MAS NMR "Magic Angle Spinning") do próbek zeolitów było nowym podejściem, które zaowocowało licznymi publikacjami opisującymi strukturę tych materiałów. W 2002 roku Jacek Klinowski był najczęściej cytowanym polskim chemikiem. Jego indeks Hirscha wynosił 61.
Spośród zainteresowań pozanaukowych Jacka Klinowskiego wymieniana jest muzyka (gra on na fortepianie), a także film. Wspólnie z Adamem Garbiczem opracował dwa tomy książki "Cinema, the magic vehicle: a guide to its achievement", wydanej w Polsce jako "Kino wehikuł magiczny".
Żona Jacka Klinowskiego, Margaret jest biologiem zajmującym się ssakami morskimi. Ich córka, Teresa Klinowski (ur. 1970) jest biologiem zajmującym się embriologią i biologią komórki, w 1993 roku uzyskała stopień doktora na The University of Manchester.

</doc>
<doc id="5067573" url="https://pl.wikipedia.org/wiki?curid=5067573" title="Sałowiki">
Sałowiki

Sałowiki – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 12 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. 
Wierni należeli do parafii rzymskokatolickiej i prawosławnej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.

</doc>
<doc id="5067574" url="https://pl.wikipedia.org/wiki?curid=5067574" title="Indywidualne mistrzostwa Łotwy na żużlu">
Indywidualne mistrzostwa Łotwy na żużlu

Indywidualne mistrzostwa Łotwy w sporcie żużlowym to rozgrywany corocznie cykl turniejów wyłaniających mistrza Łotwy.
Historia.
W latach 1965-1988 rozgrywane były zawody o mistrzostwo Łotewskiej SRR. Jako mistrzostwa Łotwy rozgrywane są od roku 1990.
Pierwsza edycja rozegrana w sezonie 1965, uczestniczyli w niej oprócz miejscowych zawodników, także jeźdźcy z Estońskiej SRR i Litewskiej SRR. O tytule zadecydował bieg dodatkowy, w którym wzięli udział mający po 14 punktów Reino Viidas i Anatolij Pietrowski. Estończyk popisał się dobrym startem i zwyciężył uzyskując najlepszy czas dnia, wynoszący 1:21 min. Kolejne dwie edycje rozegrano na jedynym w tym czasie łotewskim stadionie żużlowym w Dyneburgu. W latach 1976 do 1994 niektóre zawody mistrzowskie rozgrywane były na torze w ryskim kompleksie Biķernieki. Od 1995 roku wszystkie edycje rozgrywane są w Dyneburgu.

</doc>
<doc id="5067577" url="https://pl.wikipedia.org/wiki?curid=5067577" title="Pazio">
Pazio

Osoby o nazwisku Pazio posiadające biogram w polskiej Wikipedii:

</doc>
<doc id="5067578" url="https://pl.wikipedia.org/wiki?curid=5067578" title="300 plus">
300 plus



</doc>
<doc id="5067579" url="https://pl.wikipedia.org/wiki?curid=5067579" title="300+">
300+



</doc>
<doc id="5067581" url="https://pl.wikipedia.org/wiki?curid=5067581" title="Casa del Fascio (Como)">
Casa del Fascio (Como)

Casa del Fascio (), także Palazzo Terragni – historyczny budynek we włoskim Como wzniesiony w latach 1932-1936.
Historia.
Znajdująca się w Como we Włoszech Casa del Fascio była lokalną siedzibą partii faszystowskiej. Powstała w 1936 roku, zaprojektowana przez Giuseppe Terragniego. Budynek początkowo stanowił biuro Narodowej Partii Faszystowskiej, a po II wojnie światowej był użytkowany przez Komitet Wyzwolenia Narodowego (). Od 1957 r. stanowi siedzibę włoskiego Korpusu Straży Skarbowej (). Ze względu na wartość historyczną i artystyczną budynek wpisano na listę Nadzoru Archeologii, Sztuk Pięknych i Krajobrazu w 1986 roku.
Architektura.
Architektura budynku opiera się na racjonalnej geometrii. Budynek utworzony jest na planie kwadratu o boku 33,2 m, a wysokość elewacji wynosi połowę boku podstawy (16,6 m). Architekt nawiązał w architekturze budynku do tradycyjnego domu atrialnego w Como oraz do pałacu renesansowego. Podziały elewacji w postaci słupów oraz belek nawiązują do portyku kolumnowego. Monumentalizm budynku podkreśla cokół. 
Fasada budynku miała symbolizować transparentność struktur państwowych zgodnie z przekonaniem Mussoliniego, że „faszyzm ma być szklanym domem, do którego każdy może zajrzeć”.

</doc>
<doc id="5067585" url="https://pl.wikipedia.org/wiki?curid=5067585" title="Max Schnur">
Max Schnur

Max Schnur (ur. 15 lutego 1993 w Richmond) – amerykański tenisista specjalizujący się w grze podwójnej.
Kariera tenisowa.
W przeciągu kariery wygrał siedem deblowych turniejów rangi ATP Challenger Tour.
W 2017 roku zadebiutował w imprezie Wielkiego Szlema podczas deblowego turnieju Wimbledonu, w którym startował z Hsieh Cheng-pengiem. Po wygraniu dwóch meczów w kwalifikacjach amerykańsko-tajwańska para odpadła w pierwszej rundzie turnieju głównego.
Najwyżej sklasyfikowany w rankingu gry pojedynczej był na 1464. miejscu (10 października 2016), a w klasyfikacji gry podwójnej na 88. pozycji (1 sierpnia 2022).

</doc>
<doc id="5067589" url="https://pl.wikipedia.org/wiki?curid=5067589" title="Andrzej Kaliszewski">
Andrzej Kaliszewski

Andrzej Kaliszewski (ur. 17 maja 1954) – polski medioznawca, literaturoznawca, krytyk literacki, publicysta, poeta, doktor habilitowany, profesor uczelni na Uniwersytecie Jagiellońskim w Krakowie (Instytut Dziennikarstwa, Mediów i Komunikacji Społecznej, Wydział Zarządzania i Komunikacji Społecznej).
Życiorys.
Urodził się 17 maja 1954 w Krakowie jako syn Zdzisława Kaliszewskiego, radcy prawnego i Wandy z domu Pychowskiej, ekonomistki.
Ukończył I Liceum Ogólnokształcące im. Bartłomieja Nowodworskiego w Krakowie oraz filologię polską i edytorstwo na Uniwersytecie Jagiellońskim. Doktoryzował się na podstawie rozprawy "Świat poezji Zbigniewa Herberta" (1981, Wydział Filologiczny UJ, promotor doc. dr hab. Wiesław Paweł Szymański). Stopień naukowy doktora habilitowanego (w dziedzinie literaturoznawstwa) otrzymał w 2008 roku na podstawie rozprawy "Nostalgia stylu. Neoklasycyzm liryki polskiej XX wieku w krytyce, badaniach i poetykach immanentnych" (Uniwersytet Jagielloński). 
Od roku 1995 pracuje na Uniwersytecie Jagiellońskim (gdzie pełnił m.in. stanowiska Kierownika Zakładu Genologii Dziennikarskiej, Kierownika Studiów Podyplomowych). Wykładał również na Akademii Pedagogicznej w Krakowie oraz na Wydziale Polonistyki UJ.
Jest profesorem uczelni na Uniwersytecie Jagiellońskim (Wydział Zarządzania i Komunikacji Społecznej, Instytut Dziennikarstwa, Mediów i Komunikacji Społecznej). 
Jako literaturoznawca specjalizuje się w poezji współczesnej i krytyce literackiej; jako medioznawca: w literaturze faktu, teorii i historii gatunków dziennikarskich, teorii i historii reportażu. Członek Komisji Medioznawczej Polskiej Akademii Umiejętności (od 2017 r.).
Działalność literacka.
Zadebiutował wierszami na łamach „Życia Literackiego” w 1971 roku. Jako pisarz najczęściej publikował w „Życiu Literackim”, „Literaturze”, „Poezji”, „Piśmie Literacko-Artystycznym”, „Piśmie”, „Odrze”, „Studencie”, „Dzienniku Polskim” i „Radarze”.
Jako poeta należał do grupy literackiej "My", współtworząc tzw. Pokolenie Nowych Roczników. Członek Związku Literatów Polskich od 1978 do jego rozwiązania, następnie – przez kilka lat - członek „nowego” ZLP.
Jego utwory tłumaczono na języki: angielski, czeski, estoński, fiński, niemiecki, rosyjski, serbsko-chorwacki, węgierski i rumuński.
Publikacje.
Książki i monografie naukowe
Podręczniki, leksykony
Książki poetyckie

</doc>
<doc id="5067591" url="https://pl.wikipedia.org/wiki?curid=5067591" title="Kościół św. św. Cyryla i Metodego w Sahryniu">
Kościół św. św. Cyryla i Metodego w Sahryniu



</doc>
<doc id="5067592" url="https://pl.wikipedia.org/wiki?curid=5067592" title="Ałrosa Awiakompania">
Ałrosa Awiakompania

AŁROSA Awiakompania AO, S.A., ros. Акционерное общество „Авиакомпания АЛРОСА” – rosyjskie linie lotnicze z siedzibą w Lensku i głównymi portami bazowania w porcie lotniczym Lensk, porcie lotniczym Mirny, porcie lotniczym Domodiedowo i w porcie lotniczym Tołmaczewo, realizujące lokalne połączenia lotnicze.
Linie dysponują samolotami: Boeing B-737-700 (2), Boeing B-737-800 (4), An-24РВ (3), An-26-100 (1), An-38-100 (2), Mi171 (3), Mi-26Т (1), Mi-8МТВ-1 (3), Mi-8Т (16), Tu-154М (2).

</doc>
<doc id="5067595" url="https://pl.wikipedia.org/wiki?curid=5067595" title="Wuling LZ110">
Wuling LZ110

Wuling LZ110 – samochód osobowo-dostawczy typu mikrovan klasy najmniejszej produkowany pod chińską marką od Wuling w latach 1984 – 1990.
Historia i opis modelu.
Niewielki samochód dostawczy LZ110 trafił do produkcji w 1984 roku jako pierwszy pojazd w historii chińskiego przedsiębiorstwa Wuling, pierwotnie założonego jako Liuzhou Wuling Automobile w 1982 roku. W tym samym roku kupiono licencję od japońskiego Mitsubishi na wytwarzanie trzeciej generacji modelu Minicab pod własną marką, próbną serię budując na 2 lata przez oficjalnym debiutem rynkowym.
Wuling LZ110 trafił do produkcji w tej samej gamie wariantów nadwoziowych, co japoński odpowiednik. Wśród nich znalazł się osobowy van, dostawczy furgon, a także 2-drzwiowy pickup lub podwozie do zabudowy.
Lifting.
W 1987 roku Wuling LZ110 przeszedł obszerną restylizację, która przyniosła głównie zmiany w stylizacji przedniej części nadwozia. Samochód zyskał niżej osadzone reflektory, a także charakterystyczne, czerwono logo ze stylizowaną literą "W", która pozostała do dziś logiem firmowym. Modernizacja była też okresem wzrostu popularności pojazdu w Chinach.

</doc>
<doc id="5067598" url="https://pl.wikipedia.org/wiki?curid=5067598" title="Abakan Air">
Abakan Air



</doc>
<doc id="5067599" url="https://pl.wikipedia.org/wiki?curid=5067599" title="Wuling LZW7100">
Wuling LZW7100



</doc>
<doc id="5067604" url="https://pl.wikipedia.org/wiki?curid=5067604" title="Kopalnia František (Sucha Górna)">
Kopalnia František (Sucha Górna)

Kopalnia „František” () – nieczynna kopalnia węgla kamiennego w Suchej Górnej, w latach 1948–1989 znana pod nazwą Kopalnia Prezydenta Gottwalda. W czasie swej działalności wydobyła 59 144 518 ton węgla kamiennego.
Powstanie kopalni.
Kopalnię Franciszek założono wraz z innymi tzw. "wielkimi kopalniami" w regionie Zagłębia Ostrawsko-Karwińskiego w dobie zwiększonego popytu na węgiel. Po wykonaniu otworu wiertniczego w roku 1909 stwierdzono, że na głębokości 350 metrów znajdują się obfite złoża węgla. Na podstawie tego w roku 1911 rozpoczęto eksploatację. To zdarzenie uważane jest za moment założenia kopalni. Kopalnia została zbudowana na miejscu byłej bażantarni. Kopalnia powstała na zlecenie Henryka von Larisch-Mönnich. Po dwuletnich przygotowaniach, w roku 1913 po raz pierwszy węgiel został wywieziony wózkiem.
Historia nazwy kopalni.
Kopalnia po założeniu w roku 1911 przez Henryka von Larisch-Mönnich otrzymała nazwę „Erzherzog Franzschacht” (Szyb arcyksięcia Franciszka, na cześć następcy tronu Franciszka Ferdynanda d’Este). Jednak po 1918 roku zmieniła swoją nazwę na „Kopalnia František”. Tak było do roku 1939, kiedy nazwę kopalni zgermanizowano na Franzschacht. W wyniku zmian politycznych nazwa została ponownie zmieniona w 1946 roku na Kopalnię Klementa Gottwalda, a w 1948 roku na Kopalnię Prezydenta Gottwalda. Po raz ostatni nazwę zmieniono w 1989 roku na pierwotną nazwę Kopalnia František.
Zakończenie eksploatacji.
W latach 40.-50. XX wieku kopalnia była uważana za najlepiej wyposażoną i najlepiej działającą. Dnia 30 czerwca 1999 roku został wywieziony ostatni wózek z węglem. Następnie sprzęt górniczy został demontowany i wywieziony na powierzchnię, sztolnie zasypane, a budynki zdemolowane. Jako pozostałość po kopalni została betonowa wieża szybowa.
W 2010 r. na terenie kopalni otwarto strefę przemysłową František, mającą 14 hektarów i dającą zatrudnienie 300 osobom w 25 przedsiębiorstwach.

</doc>
<doc id="5067607" url="https://pl.wikipedia.org/wiki?curid=5067607" title="AłtajAwia">
AłtajAwia

AłtajAwia sp. z o.o. () – rosyjskie linie lotnicze z portem bazowania Gornoałtajsk. 
W marcu 2021 linie dysponowały samolotami: AS 350 B3 (2), AS-350B3 (2), R66 (1), Mi-8МТВ-1 (2), Mi-8Т (2).

</doc>
<doc id="5067608" url="https://pl.wikipedia.org/wiki?curid=5067608" title="Drogi rejonu rudniańskiego w obwodzie smoleńskim">
Drogi rejonu rudniańskiego w obwodzie smoleńskim

Drogi rejonu rudniańskiego w obwodzie smoleńskim w Rosji to: 1 droga federalna R120 i 36 dróg regionalnych: 1 (66A) łącząca rejon z granicą Białorusi, 3 (66K) międzyregionalne i 32 (66N) lokalne (wewnątrzrejonowe). Poza granicami rejonu, ale w bliskim sąsiedztwie południowej granicy tegoż, znajduje się droga magistralna M1 (Moskwa – Smoleńsk – granica Rosji z Białorusią).

</doc>
<doc id="5067611" url="https://pl.wikipedia.org/wiki?curid=5067611" title="Sliwino">
Sliwino

Sliwino (, , "Śliwino") – wieś w Rosji, w obwodzie smoleńskim, w rejonie monastyrszczinskim. 
W 1818 w Śliwinie urodził się Adam Honory Kirkor.

</doc>
<doc id="5067620" url="https://pl.wikipedia.org/wiki?curid=5067620" title="Uniwersytet Medyczny w Sofii">
Uniwersytet Medyczny w Sofii

Uniwersytet Medyczny w Sofii () – bułgarska publiczna szkoła wyższa, zlokalizowana w Sofii.
Poprzednikiem uczelni był Wydział Medycyny utworzony w 1917 roku na Uniwersytecie Sofijskim na podstawie decyzji króla Ferdynanda. W 1950 roku Wydział Medycyny został wyłączony ze struktury uniwersytetu i stał się częścią nowo utworzonej Akademii Medycznej. W 1954 roku Akademia została przemianowana na Wyższy Instytut Medyczny, a w 1995 roku w Uniwersytet Medyczny.
W skład uczelni wchodzą następujące jednostki administracyjne:

</doc>
<doc id="5067622" url="https://pl.wikipedia.org/wiki?curid=5067622" title="Amstel Gold Race 2021">
Amstel Gold Race 2021

Amstel Gold Race 2021 – 55. edycja jednodniowego wyścigu kolarskiego Amstel Gold Race, która odbyła się 18 kwietnia 2021 na liczącej ponad 218 kilometrów trasie z miasta Valkenburg aan de Geul do miejscowości Berg en Terblijt. Impreza kategorii 1.UWT była częścią UCI World Tour 2021.
Uczestnicy.
Lista startowa.
Legenda: DNF – nie ukończył, OTL – przekroczył limit czasu, DNS – nie wystartował, DSQ – zdyskwalifikowany.

</doc>
<doc id="5067626" url="https://pl.wikipedia.org/wiki?curid=5067626" title="Ideologia LGBT">
Ideologia LGBT

Ideologia LGBT, ideologia gender, rzadziej homoseksualna propaganda, homopropaganda – określenia używane w mediach i politycznych wypowiedziach związane z populistyczną retoryką anty-LGBT.
Dziennikarka działu ekonomicznego Ana Campoy jest zdania, że to, co nazywane jest ideologią LGBT lub ideologią gender, w gruncie rzeczy nie spełnia kryteriów ideologii. Według badaczy analizujących terminy takie jak „ideologia gender” czy tzw. „homoseksualna agenda”, byty te nie istnieją poza propagandową retoryką anty-LGBT, a sugerowanie, że istnieją bywa określane jako forma teorii spiskowej.
Pojęcia pokrewne.
"Promocja homoseksualizmu" to grupa zachowań uważanych przez niektórych przeciwników praw gejów za realizowane w środkach masowego przekazu, miejscach publicznych itp. Określenie „homoseksualna propaganda” bywa odnoszone do podobnych zachowań. Wiąże się to z przekonaniem, że lesbijki, geje, osoby biseksualne i transpłciowe (LGBT) angażują się w celowe próby przekonania osób heteroseksualnych do przyjęcia „gejowskiego stylu życia”, a zwłaszcza zajmują się indoktrynacją dzieci. Zwolennicy tych oskarżeń wskazują na „dewiacyjną” i „prymitywną” edukację seksualną jako dowód. Tego rodzaju zarzuty były wykorzystywane jako argument przeciwko zinstytucjonalizowanym programom prewencji HIV, przepisom zapobiegającym nękaniu, ustawom antydyskryminacyjnym, szkolnym dyskusjom na temat feminizmu i praw LGBT, a także przeciwko tworzeniu programów szkolnych typu Gay-Straight Alliance czy Tęczowy Piątek. Zwolennicy tego mitu powołują się na niezdolność par tej samej płci do reprodukcji jako motywację do werbunku.
Przekonanie to jest powszechnie opisywane przez socjologów i psychologów jako homofobiczny mit, mający na celu wzbudzenie strachu. Wielu krytyków uważa, że określenie ten promuje mit, jakoby homoseksualiści byli pedofilami.
Ideologia gender.
Chociaż określenia „ideologia LGBT” i „ideologia gender” bywają używane zamiennie, to jednak pojęcie ideologii gender skupia się przede wszystkim wokół kwestii akceptacji osób transpłciowych. Określenie „gender” odnosi się do pojęcia płci kulturowej, na którą składa się tożsamość płciowa, przyjmowane role płciowe oraz ekspresja płciowa. Zdaniem ekspertów płeć kulturowa nie musi być zgodna z tzw. płcią biologiczną. Według środowisk prawicowych wprowadzenie pojęcia gender miało służyć „podważeniu tradycyjnych norm i wartości”.
W 1997 roku pojęcie" ideologii gender" zyskało na popularności wraz z publikacją" The Gender Agenda "Dale'a O'Leary'ego. Ten wpływowy tekst utrzymywał, że zastąpienie słowa „płeć” słowem „gender”, w takich międzynarodowych przestrzeniach jak ONZ, było częścią globalnego feministycznego planu likwidacji rodziny i przekształcenia społeczeństwa.
Według między innymi organizacji Human Life International ideologia gender „pojawiła się w minionym stuleciu w związku z atakami na zależność między płcią biologiczną a tożsamością płciową. Ideologia gender polega na zaprzeczaniu, że różnice między mężczyznami i kobietami mają naturalne i biologiczne podstawy. Zamiast tego podejście to proponuje, aby te różnice były owocem konstrukcji społecznej i kulturowej. Utrzymuje ona, że społeczeństwo i kultura narzucają mężczyznom i kobietom odpowiednie role, z których żadna nie odzwierciedla naturalnych różnic między płciami. Z tego błędnego założenia jej zwolennicy twierdzą, że płeć sama w sobie jest biologiczna, ale tożsamość płciowa jest tym, co człowiek decyduje się przyjąć. Dlatego też może istnieć wiele różnych «płci», lista potencjalnie tak obszerna jak liczba ludzi zamieszkujących planetę”.
Konsekwencje.
Przekonanie o istnieniu ideologii LGBT, ideologii gender lub homoseksualnej agendy wiąże się z szerzeniem dezinformacji na temat osób LGBT oraz z podsycaniem homofobii, transfobii i strachu przed osobami LGBT. W ramach walki z propagowaniem tzw. ideologii LGBT często walczy się z wprowadzeniem do szkół kompleksowej edukacji seksualnej oraz programów antydyskryminacyjnych.
Strefy wolne od ideologii LGBT.
Od 2019 roku różne samorządy w Polsce podpisują uchwały i deklaracje, w których stwierdzają, że są wolne od tzw. ideologii LGBT. Zwolennicy uchwał twierdzą, że są one wyrazem sprzeciwu wobec tzw. ideologii LGBT, która ma w ich opinii dążyć do zniszczenia ich wartości, takich jak tradycyjna rodzina, którą w ich rozumieniu jest tylko związek kobiety i mężczyzny.
Uchwały te nie mają skutków prawnych i uważane są przede wszystkim za symboliczne, jednak nadały homofobii oficjalny status i radni samorządów interpretują ją jako podstawę homofobicznej dyskryminacji lub też zatrzymania inicjatyw mających na celu zaadresowanie problemu homofobii i dyskryminacji mniejszości. Parlament Europejski w rezolucji stwierdził, że „utworzenie stref wolnych od LGBTI, nawet jeśli nie polega na wprowadzaniu fizycznych barier, stanowi środek skrajnie dyskryminujący, który ogranicza przysługującą obywatelom UE swobodę przemieszczania się”.
Do 30 września 2019 roku różnego rodzaju uchwały, deklaracje i stanowiska dotyczące „ideologii LGBT” przyjęły: 24 gminy, 18 powiatów oraz 4 województwa. W styczniu 2020 łącznie regiony, w których przyjęto Samorządową Kartę Praw Rodzin bądź uchwałę ustanawiającą strefę wolną od LGBT zajmowały ponad 30% obszaru Polski.

</doc>
<doc id="5067627" url="https://pl.wikipedia.org/wiki?curid=5067627" title="Ałtajskije awialinii">
Ałtajskije awialinii

Ałtajskije awialinii sp. z o.o. () – rosyjskie linie lotnicze z portem bazowania Barnauł. 
W marcu 2021 linie dysponowały 1 śmigłowcem Mi-8 i 5 Mi-8T.

</doc>
<doc id="5067629" url="https://pl.wikipedia.org/wiki?curid=5067629" title="Sitniki">
Sitniki

Sitniki – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 13 osób, 10 było wyznania rzymskokatolickiego a 3 prawosławnego. Jednocześnie wszyscy mieszkańcy zadeklarowali polską przynależność narodową. Były tu 2 budynki mieszkalne. W 1931 w 2 domach zamieszkiwało 13 osób.
Wierni należeli do parafii rzymskokatolickiej i prawosławnej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.

</doc>
<doc id="5067631" url="https://pl.wikipedia.org/wiki?curid=5067631" title="Konew (naczynie)">
Konew (naczynie)

Konew – duże naczynie do przechowywania i noszenia płynów.

</doc>
<doc id="5067633" url="https://pl.wikipedia.org/wiki?curid=5067633" title="AŁROSA Awiakompania AO">
AŁROSA Awiakompania AO



</doc>
<doc id="5067635" url="https://pl.wikipedia.org/wiki?curid=5067635" title="Linia kolejowa nr 667">
Linia kolejowa nr 667

Linia kolejowa nr 667 – linia kolejowa łącząca rozjazd odgałęziający Sosnowiec Maczki z posterunkiem odgałęźnym w Długoszyn.
Historia.
Linia została otwarta w 1970 roku, w 1971 roku została zelektryfikowana, a także wyposażona w elektromagnesy samoczynnego hamowania pociągów. W styczniu 1975 roku ruch pasażerski na linii został zamknięty, natomiast 18 listopada 2007 roku został wprowadzony limit prędkości do 50 km/h.

</doc>
<doc id="5067639" url="https://pl.wikipedia.org/wiki?curid=5067639" title="Anita Cerquetti">
Anita Cerquetti

Anita Cerquetti (ur. 13 kwietnia 1931 w Maceracie, zm. 11 października 2014 w Perugii) – włoska śpiewaczka, sopran.
Życiorys.
Ukończyła Liceo musicale w Perugii, gdzie jej nauczycielem śpiewu był Aldo Zeetti. Zadebiutowała na scenie w 1951 roku w Spoleto tytułową rolą w "Aidzie" Giuseppe Verdiego. W następnych latach występowała w Mediolanie (1952) i Weronie (1953). W latach 1955–1956 śpiewała w Lyric Opera of Chicago. W 1957 roku wystąpiła w Nowym Jorku, Florencji i Neapolu. Międzynarodową sławę zdobyła w 1958 roku, zastępując Marię Callas w roli Normy w zerwanym przez nią przedstawieniu "Normy" Vincenzo Belliniego w Teatro dell’Opera w Rzymie. W tym samym roku debiutowała w mediolańskiej La Scali jako Abigail w "Nabucco" Giuseppe Verdiego. Wiele jej ról operowych zostało utrwalonych na nagraniach płytowych. W 1961 roku ze względu na ciężką chorobę zmuszona została do zakończenia kariery scenicznej.

</doc>
