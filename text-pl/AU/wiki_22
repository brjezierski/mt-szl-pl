<doc id="5070850" url="https://pl.wikipedia.org/wiki?curid=5070850" title="Ahmed Karahisari">
Ahmed Karahisari

Ahmed Karahisari (; ur. 1469 w Afyon Karahisar, zm. 1556 w Stambule) – najsłynniejszy osmański kaligraf epoki Sulejmana Wspaniałego (1520–1566).
Zalicza się go do uczniów Şeyha Hamdullaha, jednak spośród swoich nauczycieli on sam za najważniejszego uważał perskiego mistrza Asadollaha Kermaniego (zm. 1488), chociaż nie wiadomo gdzie pobierał od niego nauki. Został członkiem sułtańskiego korpusu kaligrafów ("ahl-i hiraf") i najsłynniejszym kaligrafem Sulejmana Wspaniałego. Sygnowane przez niego dzieła obejmują okres od 1527 do 1554 i wszystkie zdają się być sułtańskimi zamówieniami. Najważniejsze z nich zostały wykonane podczas ostatniej dekady jego życia i zalicza się do nich m.in. największa kiedykolwiek sporządzona dla Osmanów kopia "Koranu", o wymiarach 63 na 43 cm, która była nadal niedokończona w chwili śmierci Karahisariego w 1556 (zobacz ilustracja nr 3). Oprócz egzemplarzy "Koranu" Karahisari kopiował zbiory tradycji i modlitw, kaligraficzne przykłady i ćwiczenia (zobacz ilustracja nr 6).
Zamiast rozwijać modny w tym czasie styl Şeyha Hamdullaha Karahisari starał się ożywić sześć klasycznych duktów Jakuta al-Mustasimiego (zm. 1298), doprowadzając do doskonałości zwłaszcza "sülüs" i "tevkî". Jego "nesih" (zobacz ilustracje nr 2 i 4) nie mógł konkurować z tym wprowadzonym przez Şeyha Hamdullaha i tylko w zakresie dużego "sülüs" ("celî sülüs") (zobacz ilustracja nr 1) przyjmuje się, iż jego styl był efektywniejszy. Podobnie jak Hamdullah Karahisari preferował używanie "celî sülüs", któremu towarzyszył "nesih" na obrzeżach, ale oprócz tego eksperymentował z wieloma różnymi kaligraficznymi formami, takimi jak „kwadratowe kufi” ("banna’i", "makili"), podwójne inskrypcje zawierające lustrzane obrazy ("musanna") i tusze różnych kolorów. Był znany także z używania tzw. pisma łańcuchowego ("musalsal"), w którym litery były połączone tak jakby pióro nie odrywało się od papieru. Za mistrzowski przykład użycia dwóch tak odmiennych technik jak „kwadratowe kufi” i „pismo łańcuchowe” uchodzi jego frontyspis do zbioru tekstów religijnych skopiowanych dla Sulejmana ok. 1550 (zobacz ilustracja nr 5). Był także (wraz ze swoim przybranym synem Hasanem Çelebim (zm. po 1594) autorem kaligrafii zdobiących najbardziej prestiżowe dzieła architektoniczne ówczesnego Stambułu, włącznie z Meczetem Sulejmana (zobacz ilustracja nr 1).
Oprócz Hasana Çelebiego innym ważnym uczniem Karahisariego był Derviş Mehmed (zm. 1592). Poza "celî sülüs" styl Karahisariego został porzucony przez następne pokolenie na rzecz tego stworzonego przez Şeyha Hamdullaha. Pomimo to Karahisari obok właśnie Hamdullaha i Hafiza Osmana tradycyjnie uważany jest za jednego z trzech najważniejszych kaligrafów okresu osmańskiego.

</doc>
<doc id="5070852" url="https://pl.wikipedia.org/wiki?curid=5070852" title="Nechemiasz Tytelman">
Nechemiasz Tytelman

Nechemiasz Tytelman (zm. w 1943) – polsko-żydowski działacz polityczny i sportowy, współpracownik organizacji Oneg Szabat w getcie warszawskim.
Życiorys.
Był działaczem partii Poalej Syjon-Lewica. W 1927 z ramienia Żydowskiego Robotniczego Komitetu Wyborczego Poalej-Syjon kandydował do Rady Miejskiej m.st. Warszawy. Był również współzałożycielem i członkiem władz partyjnego Klubu Sportowego „Sztern”. Na podstawie jego dziennika wiadomo, że po wybuchu II wojny światowej zbiegł do ZSRR, ale na wiosnę 1940 powrócił do Warszawy. W getcie był aktywnym działaczem Poalej Syjon-Lewica. Był również współpracownikiem grupy Oneg Szabat tworzącej podziemne archiwum getta warszawskiego w ramach której gromadził materiały dotyczące folkloru getta (teksty piosenek, dowcipy, anegdoty, przysłowia, zagadki, rymowanki), a także opracowywał relacje. Swoje rękopisy sygnował inicjałami N.R. lub kryptonimem N. Rocheles.
Zginął w 1943 prawdopodobnie w trakcie powstania w getcie warszawskim. 

</doc>
<doc id="5070853" url="https://pl.wikipedia.org/wiki?curid=5070853" title="Atak atomowy na Hiroszimę">
Atak atomowy na Hiroszimę



</doc>
<doc id="5070854" url="https://pl.wikipedia.org/wiki?curid=5070854" title="Atak atomowy na Nagasaki">
Atak atomowy na Nagasaki



</doc>
<doc id="5070855" url="https://pl.wikipedia.org/wiki?curid=5070855" title="ARA Py (1938)">
ARA Py (1938)

ARA Py (M-10) – argentyński trałowiec z lat 30. XX wieku, jedna z dziewięciu jednostek typu "Bouchard". Okręt został zwodowany 30 marca 1938 roku w stoczni Astillero Río Santiago w Ensenada, a do służby w Armada de la República Argentina przyjęto go 1 lipca 1939 roku. W 1967 roku jednostka została zakupiona przez Paragwaj i 6 maja 1968 roku weszła w skład Armada Nacional pod nazwą ARP „Teniente Fariña” jako patrolowiec. Okręt został wycofany ze służby 15 listopada 2017 roku.
Projekt i budowa.
Trałowce typu "Bouchard" były pierwszymi dużymi i nowoczesnymi okrętami zbudowanymi w Argentynie. Projekt jednostek bazował na pozyskanych przez Argentynę po I wojnie światowej niemieckich trałowcach typu "Minensuchboot 1915", z zastąpieniem napędu parowego silnikami wysokoprężnymi. Wadą okrętów była słaba stateczność.
ARA „Py” zbudowany został w stoczni Astillero Río Santiago w Ensenada. Stępkę okrętu położono w 1937 roku, a zwodowany został 30 marca 1938 roku. Nazwa jednostki została nadana na cześć argentyńskiego oficera marynarki.
Dane taktyczno-techniczne.
Okręt był trałowcem o długości całkowitej 59 metrów, szerokości 7,3 metra i zanurzeniu 2,27 metra. Wyporność standardowa wynosiła 450 ton, zaś pełna 520 ton.
Okręt napędzany był przez dwa dwusuwowe silniki wysokoprężne MAN o łącznej mocy 2000 KM, poruszające dwiema śrubami. Maksymalna prędkość okrętu wynosiła 15 węzłów. Okręt zabierał 50 ton paliwa, co pozwalało osiągnąć zasięg wynoszący 3000 Mm przy prędkości 10 węzłów.
Uzbrojenie artyleryjskie jednostki stanowiły dwa pojedyncze działa kalibru 102 mm L/50 Bethlehem Mod. 1 (lub dwa włoskie działa OTO kalibru 100 mm L/47), dwa pojedyncze działka plot. kal. 40 mm Vickers Mark VIII L/39 oraz dwa pojedyncze karabiny maszynowe kalibru 7,7 mm L/94. Wyposażenie trałowe stanowił mechaniczny trał kontaktowy.
Załoga okrętu składała się z 62 oficerów, podoficerów i marynarzy.
Służba.
ARA „Py” został przyjęty do służby w Armada de la República Argentina 1 lipca 1939 roku. Jednostka otrzymała numer burtowy M-10. 17 sierpnia 1945 roku ARA „Py” wraz z okrętami podwodnymi ARA „Salta” i ARA „Santa Fe” nieopodal Mar del Plata przejęły przybyły na argentyńskie wody niemiecki okręt podwodny U-977. Dowódca trałowca, por. mar. Rodolfo Saenz Valiente wszedł na pokład U-Boota i przyjął kapitulację jego załogi, po czym okręt zawinął do portu i został poddany. Na początku lat 60. okręt wyposażono w radar. W listopadzie 1967 roku okręt został sprzedany do Paragwaju, gdzie wszedł do służby w Armada Nacional pod nazwą ARP „Teniente Fariña” i numerem taktycznym M-3 6 maja 1968 roku. Jednostka służyła jako rzeczny okręt patrolowy, a jej uzbrojenie obejmowało dwa podwójne zestawy działek plot. kalibru 40 mm Bofors L/60 Mark 1 oraz dwa pojedyncze wielkokalibrowe karabiny maszynowe kalibru 12,7 mm L/90. Liczebność załogi została powiększona do 70 osób. Na początku lat 90. numer taktyczny okrętu zmieniono na P-03, a wkrótce na P-04. Bazą okrętu był Asunción.
Ostatnie opuszczenie bandery na okręcie odbyło się 15 listopada 2017 roku, po 49 latach służby w paragwajskiej flocie.

</doc>
<doc id="5070857" url="https://pl.wikipedia.org/wiki?curid=5070857" title="Şəfiqə Axundova">
Şəfiqə Axundova

Şəfiqə Axundova (ur. 21 stycznia 1924 w Szeki, zm. 26 lipca 2013 w Baku) – azerska kompozytorka.
Życiorys.
Urodziła się w Szeki i tam uczęszczała do szkoły podstawowej. Potem rodzina przeniosła się do Baku, gdzie ojciec znalazł pracę i tam ukończyła liceum i szkołę muzyczną. W 1956 roku rozpoczęła studia w konserwatorium w klasie Borisa Isakoviça Zeydmanına. Komponować zaczęła jeszcze podczas II wojny światowej, tworząc utwory patriotyczne. Na początku lat 70. XX wieku napisała muzykę do sztuki "Galin gayasi," która powstała na podstawie opowiadania Süleymana Rəhimova. Gdy piosenka z tego spektaklu "Könül təranələri" zaczęła zdobywać popularność, pisarz zaproponował jej napisanie muzyki do opery na podstawie swojego utworu. Opera została wystawiona na scenie w 1974 roku. Libretto napisał azerski poeta İsgəndər Coşqun. Opera łączy muzykę klasyczną z tradycyjną azerską formą muzyczną mugam. Napisała również muzykę do operetki "Ev bizim, sirr bizim" z librettem Novruza Gəncəliego. Jest autorką około 600 piosenek.
W latach 1956–1982 była wykładowcą na "Azərbaycan Dövlət Mədəniyyət və İncəsənət Universiteti" (Uniwersytecie Kultury i Sztuki)"."
Jej synem był znany pianista Taleh Hacıyev.

</doc>
<doc id="5070859" url="https://pl.wikipedia.org/wiki?curid=5070859" title="Sinowilsonia henryi">
Sinowilsonia henryi

Sinowilsonia henryi – gatunek roślin z monotypowego rodzaju Sinowilsonia z rodziny oczarowatych ("Hamamelidaceae"). Występuje w środkowych, południowych i południowo-wschodnich Chinach (prowincje: Gansu, Henan, Hubei, Shaanxi, Shanxi, Syczuan). Rośnie w lasach, zwykle wzdłuż strumieni, na rzędnych od 800 do 1500 m n.p.m.
Okazy tego gatunku uprawiane są jako ozdobne. W Europie Środkowej są one rzadko spotykane, zwykle tylko w kolekcjach botanicznych.
Nazwa naukowa upamiętnia Ernesta Henry’ego Wilsona (1876–1930), kolekcjonera roślin i dyrektora Arnold Arboretum, oraz Augustine’a Henry’ego (1857–1930), urzędnika i kolekcjonera roślin w Chinach, później profesora leśnictwa w Dublinie.
Systematyka.
Jedyny gatunek w obrębie rodzaju "Sinowilsonia" . Rodzaj ten należy do podrodziny "Hamamelidoideae" w obrębie rodziny oczarowatych ("Hamamelidaceae") z rzędu skalnicowców ("Saxifragales").

</doc>
<doc id="5070860" url="https://pl.wikipedia.org/wiki?curid=5070860" title="Sinowilsonia">
Sinowilsonia



</doc>
<doc id="5070868" url="https://pl.wikipedia.org/wiki?curid=5070868" title="ARA Py">
ARA Py

ARA „Py” – nazwa noszona na przestrzeni dziejów przez kilka okrętów Armada de la República Argentina:

</doc>
<doc id="5070870" url="https://pl.wikipedia.org/wiki?curid=5070870" title="Jeremy Thomas">
Jeremy Thomas

Jeremy Thomas (ur. 26 lipca 1949 w Londynie) – brytyjski producent filmowy. Od końca lat 70. jeden z najbardziej uznanych i wpływowych producentów artystycznego kina europejskiego. 
Życiorys.
Urodził się w rodzinie filmowców: jego ojciec Ralph Thomas i wuj Gerald Thomas byli reżyserami. Od wczesnych lat Jeremy próbował swoich sił w branży filmowej na różnych stanowiskach. Po wielu staraniach został montażystą filmów Kena Loacha.
Jego pierwszym sukcesem producenckim był "Wrzask" (1978) w reżyserii Jerzego Skolimowskiego. Później wyprodukował takie filmy, jak m.in. "Wesołych świąt, pułkowniku Lawrence" (1983) Nagisy Ōshimy, "Nagi lunch" (1991) Davida Cronenberga, "Król olch" (1996) Volkera Schlöndorffa, "Sexy Beast" (2000) Jonathana Glazera czy "Pentameron" (2015) Matteo Garrone.
Zdobył Oscara za najlepszy film roku za "Ostatniego cesarza" (1987) Bernarda Bertolucciego. W 2006 wyróżniono go Europejską Nagrodą Filmową za wkład w kino światowe.
Zasiadał w jury konkursu głównego na 40. MFF w Cannes (1987). Przewodniczył konkursowemu jury na 44. MFF w Berlinie (1994) oraz sekcji "Un Certain Regard" na 57. MFF w Cannes (2004).

</doc>
<doc id="5070871" url="https://pl.wikipedia.org/wiki?curid=5070871" title="ARP Teniente Fariña">
ARP Teniente Fariña



</doc>
<doc id="5070873" url="https://pl.wikipedia.org/wiki?curid=5070873" title="Bernard Kampelmacher">
Bernard Kampelmacher

Bernard Kampelmacher znany również jako Berisz Kampelmacher (ur. w 1889 w Stanisławowie, zm. w 1942 w Warszawie) – polsko-żydowski nauczyciel, działacz społeczny i sportowy, w czasie okupacji niemieckiej współpracownik organizacji Oneg Szabat w getcie warszawskim.
Życiorys.
W trakcie I wojny światowej walczył w armii austriackiej i dosłużył się stopnia oficerskiego. Po wojnie pracował jako nauczyciel w Szkole Powszechnej w Sochaczewie, gdzie zorganizował żydowski chór uczniowski, a następnie Żydowskie Towarzystwo Gimnastyczno-Sportowe w Sochaczewie. Następnie objął posadę nauczyciela w Grodzisku Mazowieckim, gdzie od 1928 pełnił funkcję dyrektora państwowej Szkoły Powszechnej nr 4. Podobnie jak w Sochaczewie tak i w Grodzisku był aktywnym działaczem społecznym i animatorem życia kulturalnego. Doprowadził między innymi do powstania nowego budynku szkolnego, a także założył dziecięcy klub sportowy i orkiestrę.
W trakcie okupacji niemieckiej podczas II wojny światowej początkowo był członkiem, a okresowo także prezesem Rady Żydowskiej w Grodzisku oraz przewodniczącym Delegatury Żydowskiej Samopomocy Społecznej. Po przesiedleniu grodziskich Żydów do getta warszawskiego, objął funkcję przewodniczącego ziomkostwa miasta Grodziska. W getcie warszawskim nawiązał również współpracę z grupą Oneg Szabat tworzącą podziemne archiwum getta warszawskiego. W archiwum zachowało się kilkanaście szkiców Kampelmachera dotyczących historii Żydów w Grodzisku. Opracował również dla Oneg Szabat monografie kilku miejscowości powiatu sochaczewskiego. Zmarł na tyfus na początku 1942 w trakcie prac nad monografią Grodziska. 

</doc>
<doc id="5070877" url="https://pl.wikipedia.org/wiki?curid=5070877" title="Plan transportowy">
Plan transportowy

Plan transportowy – plan zrównoważonego rozwoju publicznego transportu zbiorowego opracowany przez organizatora publicznego transportu zbiorowego.

</doc>
<doc id="5070878" url="https://pl.wikipedia.org/wiki?curid=5070878" title="Mustafa al-Ubajdi">
Mustafa al-Ubajdi

Mustafa Abd al-Basit Abd as-Samad al-Ubajdi – iracki zapaśnik walczący w stylu wolnym. Brązowy medalista mistrzostw Azji w 2021. Wygrał mistrzostwa arabskie w 2022. roku.

</doc>
<doc id="5070879" url="https://pl.wikipedia.org/wiki?curid=5070879" title="Usługa trakcyjna">
Usługa trakcyjna

Usługa trakcyjna – działalność przewoźnika kolejowego polegającą na zapewnieniu pojazdu kolejowego z napędem wraz z obsługą maszynistów do wykonywania przewozu kolejowego albo zapewnienie obsługi maszynistów do prowadzenia pojazdu kolejowego z napędem.

</doc>
<doc id="5070880" url="https://pl.wikipedia.org/wiki?curid=5070880" title="Maxime Cressy">
Maxime Cressy

Maxime Cressy (ur. 8 maja 1997 w Paryżu) – francusko–amerykański tenisista.
Kariera tenisowa.
W karierze osiągnął dwa finały zawodów singlowych cyklu ATP Tour. Ponadto wygrał dwa singlowe oraz dwa deblowe turnieje rangi ATP Challenger Tour oraz zwyciężył w jednym singlowym i dwóch deblowych turniejach rangi ITF.
W 2019 roku podczas US Open zadebiutował w turnieju głównym Wielkiego Szlema. W turnieju gry podwójnej, startując wraz z Keeganem Smithem odpadł w pierwszej rundzie. Wziął również udział w turnieju gry mieszanej. Startując wówczas w parze z Coco Vandeweghe odpadł w pierwszej rundzie.
W 2020 roku podczas US Open wygrał pierwszy mecz w swojej karierze w turnieju wielkoszlemowym. Po zwycięstwie nad Jozefem Kovalíkiem, odpadł w drugiej rundzie turnieju ze Stefanosem Tsitsipasem.
W 2021 roku po wygraniu trzech meczów zakwalifikował się do turnieju głównego Australian Open. Wówczas w pierwszej rundzie wygrał z Taro Danielem, natomiast w drugiej przegrał z Alexandrem Zverevem.
W 2022 roku zanotował pierwszy finał zawodów ATP Tour w grze pojedynczej – w meczu mistrzowskim w Melbourne przegrał 6:7(6), 3:6 z Rafaelem Nadalem. W czerwcu zagrał w spotkaniu o tytuł w Eastbourne, ale przegrał w nim z Taylorem Fritzem. W lipcu osiągnął pierwszy turniejowy triumf, wygrywając zawody w Newport. W finale pokonał Aleksandra Bublika 2:6, 6:3, 7:6(3).
Najwyżej sklasyfikowany w rankingu gry pojedynczej był na 31. miejscu (8 sierpnia 2022), a w klasyfikacji gry podwójnej na 180. pozycji (18 listopada 2019).

</doc>
<doc id="5070883" url="https://pl.wikipedia.org/wiki?curid=5070883" title="Metroid Prime">
Metroid Prime

Metroid Prime – przygodowa gra akcji wyprodukowana przez Retro Studios i wydana przez Nintendo na GameCube 17 listopada 2002 roku. Jest to piąta gra należąca do serii "Metroid" i zarazem pierwsza z cyklu "Prime". Produkcja jest też pierwszą częścią cyklu "Metroid" z grafiką 3D, a także pierwszą obserwowaną z perspektywy pierwszej osoby.
Rozgrywka.
"Metroid Prime" jest jednoosobową przygodową grą akcji (metroidvania) obserwowaną z perspektywy pierwszej osoby. Akcja gry toczy się na fikcyjnej planecie Tallon IV, a rozgrywa się pomiędzy wydarzeniami z gry "Metroid" (1986), a "" (1991). Gracz ponownie steruje poczynaniami łowczyni nagród i głównej protagonistki serii – Samus Aran. Na poziomach gry gracz zajmuje się rozwiązywaniem zagadek, skakaniem po platformach oraz strzelaniem do wrogów. Nieodzownym elementem gry jest zdobywanie przedmiotów usprawniających kombinezon głównej bohaterki oraz poszerzających jej wyposażenie. Część z nich jak np. Morph Ball umożliwia postaci gracza opanowanie specjalnych umiejętności pozwalających jej na dostanie się do obszarów, do których wcześniej nie miała dostępu.
Odbiór.
"Metroid Prime" została bardzo dobrze przyjęta przez krytyków, uzyskując wynik 97/100 według agregatora Metacritic i stając się jedną z najwyżej ocenianych gier w historii tego portalu. W recenzjach chwalono szczegółową grafikę, efekty specjalne, różnorodne lokacje, klimatyczną muzykę, innowacyjną rozgrywkę, a także sposób w jaki zaprojektowano poziomy gry. Produkcja otrzymała również tytuł „Gry roku” od takich organizacji jak m.in. Game Developers Choice Awards, GameSpot czy GameSpy, a w 2012 roku magazyn „Time” uznał "Metroid Prime" za jedną ze stu najwybitniejszych gier wideo wszech czasów.

</doc>
<doc id="5070886" url="https://pl.wikipedia.org/wiki?curid=5070886" title="Achsarbiek Gułajew">
Achsarbiek Gułajew

Achsarbiek Kazbiekowicz Gułajew (ros. Ахсарбек Казбекович Гулаев; ur. 23 sierpnia 1997) – rosyjski, a od 2017 roku słowacki zapaśnik osetyjskiego pochodzenia, startujący w stylu wolnym. Zajął osiemnaste miejsce na mistrzostwach świata w 2018. Mistrz Europy w 2021; piąty w 2018. Piąty w indywidualnym Pucharze Świata w 2020. Dwunasty na igrzyskach europejskich w 2019. Drugi na mistrzostwach świata U-23 w 2017 i Europy w 2018 i 2019. Trzeci na ME juniorów w 2017 roku.

</doc>
<doc id="5070887" url="https://pl.wikipedia.org/wiki?curid=5070887" title="67 Armia (ZSRR)">
67 Armia (ZSRR)

67 Armia () – związek operacyjny Armii Czerwonej w czasie II wojny światowej.
Została sformowana w październiku 1942 w składzie Frontu Leningradzkiego na bazie Newskiej Grupy Operacyjnej. Na początku listopada obejmowała 45 Gwardyjską, 46 i 86 Dywizje Strzeleckie, 11 i 55 Brygadę Strzelecką, szereg artyleryjskich, pancernych i innych jednostek.
Podczas bitwy pod Leningradem broniła części prawego brzegu Newy, utrzymując przyczółek w rejonie Moskiewskiej Dubrowki i strzegąc drogi przez jezioro Ładoga („Droga życia”). W styczniu 1943 brała udział w przerwaniu blokady Leningradu.
Pod koniec grudnia 1943 została połączona z 55 Armią, której dowództwo zostało przeniesione do 67 Armii, a poprzednie dowództwo 67 Armii rozformowano.
W styczniu – marcu 1944 Armia uczestniczyła w operacji ofensywnej leningradzko-nowogrodzkiej, a następnie w ramach 3 Frontu Bałtyckiego (od 2 połowy kwietnia 1944) – w pskowsko-ostrowskiej, tartuskiej i ryskiej operacjach ofensywnych. Od 16 października 1944 w składzie Frontu Leningradzkiego broniła wybrzeży Zatoki Ryskiej.

</doc>
<doc id="5070890" url="https://pl.wikipedia.org/wiki?curid=5070890" title="7 Armia Pancerna">
7 Armia Pancerna



</doc>
<doc id="5070891" url="https://pl.wikipedia.org/wiki?curid=5070891" title="Zagir Szachijew">
Zagir Szachijew

Zagir Muchtarpaszajewicz Szachijew (ros. Загир Мухтарпашаевич Шахиев; ur. 15 kwietnia 1999) – rosyjski zapaśnik, dagestańskiego pochodzenia, startujący w stylu wolnym. Triumfator mistrzostw świata w 2021. Mistrz Europy w 2021. Wicemistrz Rosji w 2021 i trzeci w 2020. Mistrz świata kadetów w 2016 roku.

</doc>
<doc id="5070895" url="https://pl.wikipedia.org/wiki?curid=5070895" title="Abasgadży Magomiedow">
Abasgadży Magomiedow

Abasgadży Muchtarowicz Magomiedow (ros. Абасгаджи Мухтарович Магомедов; ur. 15 marca 1998) – rosyjski zapaśnik, dagestańskiego pochodzenia, startujący w stylu wolnym. Triumfator mistrzostw świata w 2021. Mistrz Europy w 2021. Wygrał indywidualny Puchar Świata w 2020. Mistrz Europy U-23 w 2019. Mistrz świata juniorów w 2018, Europy w 2016. Wicemistrz świata kadetów w 2015. Mistrz Rosji w 2020 i 2021 roku.

</doc>
<doc id="5070899" url="https://pl.wikipedia.org/wiki?curid=5070899" title="Dionizy Dreszler">
Dionizy Dreszler

Dionizy Dreszler (ur. 5 października 1891 w Toruniu, zm. w maju 1940 w Katyniu) – polski lekarz weterynarii.
Życiorys.
Syn Tomasza i Marii z Rejenkowskich. W 1912 ukończył gimnazjum w rodzinnym mieście, a następnie wyjechał do Berlina, gdzie studiował w Wyższej Szkole Weterynaryjnej. W 1914 przerwał naukę i został wcielony do armii niemieckiej, gdzie był szeregowcem w 4 Pułku Ułanów im. von Schmidta. Po kilku miesiącach został awansowany na lekarza weterynarii i funkcję tę pełnił do końca wojny, został odznaczony Krzyżem Żelaznym 2 klasy. 
Po zakończeniu wojny powrócił na studia, 5 września 1919 uzyskał absolutorium i dyplom lekarza weterynarii. Po wyjeździe z Berlina zgłosił się do Armii Wielkopolskiej i został awansowany do stopnia porucznika, był lekarzem weterynarzem w 17 Pułku Ułanów Wielkopolskich, a następnie naczelnym lekarzem weterynarzem frontu wielkopolskiego. Uczestniczył w powstaniu wielkopolskim, a następnie w wojnie polsko-bolszewickiej, gdzie pełnił funkcję oficera do zleceń przy naczelnym lekarzu 3 Armii. Po zakończeniu wojny został awansowany do stopnia kapitana i przeniesiony do rezerwy, zamieszkał w Chojnicach, gdzie objął funkcję powiatowego lekarza weterynarii. Zmobilizowany podczas kampanii wrześniowej walczył na froncie wschodnim, został ciężko ranny pod Tarnopolem. Został wzięty do niewoli przez Armię Czerwoną i uwięziony w Kozielsku, został zamordowany w maju 1940 w Katyniu.

</doc>
<doc id="5070901" url="https://pl.wikipedia.org/wiki?curid=5070901" title="Naczyn Mongusz">
Naczyn Mongusz

Naczyn Ołziejewicz Mongusz (ros. Начын Олзеевич Монгуш; ur. 28 stycznia 2000) – rosyjski zapaśnik startujący w stylu wolnym. Wicemistrz Europy w 2021. Złoty medalista wojskowych MŚ w 2021. Mistrz Europy juniorów w 2019. Wicemistrz Rosji w 2021 roku.

</doc>
<doc id="5070903" url="https://pl.wikipedia.org/wiki?curid=5070903" title="Głomazdino">
Głomazdino

Głomazdino () – wieś (ros. деревня, trb. dieriewnia) w zachodniej Rosji, w osiedlu wiejskim Ponizowskoje rejonu rudniańskiego w obwodzie smoleńskim.
Geografia.
Miejscowość położona jest 10,5 km od granicy z Białorusią, 0,5 km od drogi regionalnej 66N-1607 (66N-1605 / Ponizowje – Koszewiczi), 3 km od drogi regionalnej 66K-30 (Diemidow – Ponizowje – Zaozierje), 3 km od centrum administracyjnego osiedla wiejskiego (sieło Ponizowje), 39 km od centrum administracyjnego rejonu (Rudnia), 85,5 km od Smoleńska.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło w październiku 1943 roku.
Demografia.
W 2010 r. miejscowości nikt nie zamieszkiwał.

</doc>
<doc id="5070904" url="https://pl.wikipedia.org/wiki?curid=5070904" title="USS Bonhomme Richard (1765)">
USS Bonhomme Richard (1765)

USS Bonhomme Richard – amerykańska fregata z okresu wojny o niepodległość Stanów Zjednoczonych. Zbudowana w 1765 roku, jako uzbrojony statek handlowy „Duc de Duras” dla Francuskiej Kompanii Wschodnioindyjskiej. W 1769 roku przejęty z powodu długów przez Francję. W 1779 przekazany przez króla Ludwika XVI amerykańskiej marynarce wojennej, gdzie miał nim dowodzić John Paul Jones. Okrętowi nadano imię dla upamiętnienia serii almanachów wydawanych przez Benjamina Franklina.
Projekt i budowa.
„Duc de Duras” został zbudowany jako uzbrojona jednostka mająca obsługiwać szlak handlowy wykorzystywany przez Francuską Kompanię Wschodnioindyjską w rejonie Indii i Chin. Jednostka została zwodowana we francuskiej stoczni w Lorient w 1765 roku. W ramach swojej podstawowej funkcji jednostka była przeznaczona do przewozu towarów. Uzbrojenie w porównaniu do typowych okrętów tego okresu było znacznie ograniczone i mogło służyć jedynie do samoobrony w przypadku ataku mniejszych jednostek. Istniała jednak możliwość dozbrojenia jednostki i przekształcenia jej w pełnowartościowy okręt w przypadku wybuchu otwartego konfliktu zbrojnego. Projekt „Duc de Duras” został opracowany przez królewskiego konstruktora Antoine Groignarda, jako kolejna jednostka handlowa o wyporności około 900 ton, z niewielkim uzbrojeniem, przygotowana w razie konieczności na szybką przebudowę do w pełni uzbrojonego i wyposażonego okrętu.
Służba.
„Duc de Duras” po wejściu do służby odbył jedynie dwa rejsy jako jednostka handlowa. W 1769 roku po bankructwie Francuskiej Kompanii Wschodnioindyjskiej został przejęty przez francuski skarb królewski. Po wybuchu w 1775 roku wojny o niepodległość Stanów Zjednoczonych, król Ludwik XVI aktywnie wspierał siły amerykańskie. 4 lutego 1779 roku jednostka została przekazana Continental Navy, a jej dowódcą został John Paul Jones. Nieużywany od dłuższego czasu okręt wymagał remontu, przebudowy i dozbrojenia. Prace w stoczni i kompletowanie nowej załogi trwały do 19 czerwca 1779 roku, kiedy to „Bonhomme Richard” wraz z improwizowaną eskadrą wypłynął w swój pierwszy patrol bojowy, którego celem było atakowanie brytyjskich jednostek. W sierpniu eskadra ponownie wyszła w morze i operowała w rejonie Morza Północnego, gdzie zdobyła 16 brytyjskich jednostek handlowych.
Bitwa pod Flamborough Head.
23 sierpnia podczas kolejnego wypadu, grupa okrętów w skład której wchodził „Bonhomme Richard” napotkała brytyjski konwój 41 jednostek, eskortowanych przez dwa okręty, fregatę HMS „Serapis” i slup „Countess of Scarborough”. Brytyjskie jednostki transportowały towary z portów bałtyckich, głównie żelazo i drewno. W pobliżu przylądka Flamborough Head, w okolicach Yorkshire, doszło do bitwy morskiej okrętów eskorty z atakującymi jednostkami amerykańskimi i francuskimi. Do szczególnie zaciętych walk doszło pomiędzy fregatą „Serapis” a „Bonhomme Richard”. Oba okręty zostały ciężko uszkodzone w wyniku intensywnego ostrzału artyleryjskiego. W końcowej fazie bitwy doszło do szczepienia się okrętów i prób abordażu z obu stron. Ostatecznie płonący „Serapis” poddał się amerykańskiemu okrętowi. Amerykanie ugasili płonący okręt, przenieśli się na jego pokład i pozwolili zatonąć ciężko uszkodzonemu „Bonhomme Richard”.
Poszukiwanie wraku.
Począwszy od 2006 roku u wybrzeży Yorkshire były prowadzone intensywne poszukiwania wraku z udziałem specjalistycznych jednostek ze Stanów Zjednoczonych, Wielkiej Brytanii i Francji. W poszukiwaniach brał udział m.in. okręt USNS „Grasp”, wielokrotnie wykorzystywano nurków i specjalistyczne sonary. W grudniu 2018 roku BBC poinformowało o odnalezieniu szczątków wraku.

</doc>
<doc id="5070905" url="https://pl.wikipedia.org/wiki?curid=5070905" title="Siergiej Kozyriew">
Siergiej Kozyriew

Siergiej Wadimowicz Kozyriew (ros. Сергей Вадимович Козырев; ur. 18 września 2002) – rosyjski zapaśnik startujący w stylu wolnym. Olimpijczyk z Tokio 2020, gdzie zajął jedenaste miejsce w kategorii 125 kg. Wicemistrz Europy w 2021. Wygrał igrzyska olimpijskie młodzieży w 2018. Mistrz Europy i trzeci na MŚ kadetów w 2018. Mistrz Rosji w 2021 roku.

</doc>
<doc id="5070907" url="https://pl.wikipedia.org/wiki?curid=5070907" title="Niegowka (obwód smoleński)">
Niegowka (obwód smoleński)

Niegowka () – wieś (ros. деревня, trb. dieriewnia) w zachodniej Rosji, w osiedlu wiejskim Ponizowskoje rejonu rudniańskiego w obwodzie smoleńskim.
Geografia.
Miejscowość położona jest nad Niegowicą, 18 km od granicy z Białorusią, 1,5 km od drogi regionalnej 66K-30 (Diemidow – Ponizowje – Zaozierje), 7,5 km od centrum administracyjnego osiedla wiejskiego (sieło Ponizowje), 37,5 km od centrum administracyjnego rejonu (Rudnia), 77 km od Smoleńska.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło w październiku 1943 roku.
Demografia.
W 2010 r. miejscowości nikt nie zamieszkiwał.

</doc>
<doc id="5070916" url="https://pl.wikipedia.org/wiki?curid=5070916" title="Iwniki (obwód smoleński)">
Iwniki (obwód smoleński)

Iwniki () – wieś (ros. деревня, trb. dieriewnia) w zachodniej Rosji, w osiedlu wiejskim Ponizowskoje rejonu rudniańskiego w obwodzie smoleńskim.
Geografia.
Miejscowość położona jest w dorzeczu Kaspli, 17,5 km od granicy z Białorusią, 3 km od drogi regionalnej 66K-30 (Diemidow – Ponizowje – Zaozierje), 6 km od centrum administracyjnego osiedla wiejskiego (sieło Ponizowje), 38,5 km od centrum administracyjnego rejonu (Rudnia), 79 km od Smoleńska.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło w październiku 1943 roku.
Demografia.
W 2010 r. miejscowości nikt nie zamieszkiwał.

</doc>
<doc id="5070917" url="https://pl.wikipedia.org/wiki?curid=5070917" title="Kamil Kerymow">
Kamil Kerymow

Kamil Ełman-Ohły Kerymow (ukr. Каміль Елман-Огли Керимов, ur. 13 lipca 1999) – ukraiński zapaśnik startujący w stylu wolnym. Zajął siedemnaste miejsce na mistrzostwach świata w 2022. Brązowy medalista mistrzostw Europy w 2021. Trzeci na ME juniorów w 2019 roku.

</doc>
<doc id="5070919" url="https://pl.wikipedia.org/wiki?curid=5070919" title="Andrij Dżełep">
Andrij Dżełep

Andrij Jarosławowycz Dżełep (ukr. Андрій Ярославович Джелеп; ur. 23 stycznia 2000) – ukraiński zapaśnik startujący w stylu wolnym. Zajął dwudzieste miejsce na mistrzostwach świata w 2022. Srebrny medalista mistrzostw Europy w 2021. Drugi na MŚ juniorów w 2019 i mistrz kadetów w 2016. Mistrz Europy kadetów w 2017; drugi w juniorach w 2018 roku.

</doc>
<doc id="5070920" url="https://pl.wikipedia.org/wiki?curid=5070920" title="Diundino">
Diundino

Diundino () – wieś (ros. деревня, trb. dieriewnia) w zachodniej Rosji, w osiedlu wiejskim Ponizowskoje rejonu rudniańskiego w obwodzie smoleńskim.
Geografia.
Miejscowość położona jest w dorzeczu Kaspli, 18,5 km od granicy z Białorusią, 3 km od drogi regionalnej 66K-30 (Diemidow – Ponizowje – Zaozierje), 6,5 km od centrum administracyjnego osiedla wiejskiego (sieło Ponizowje), 39 km od centrum administracyjnego rejonu (Rudnia), 78,5 km od Smoleńska.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło w październiku 1943 roku.
Demografia.
W 2010 r. miejscowości nikt nie zamieszkiwał.

</doc>
<doc id="5070922" url="https://pl.wikipedia.org/wiki?curid=5070922" title="Ihor Nykyforuk">
Ihor Nykyforuk

Ihor Iwanowycz Nykyforuk (ukr. Ігор Іванович Никифорук; ur. 2 października 1999) – ukraiński zapaśnik startujący w stylu wolnym. Brązowy medalista mistrzostw Europy w 2021. Dziewiąty w indywidualnym Pucharze Świata w 2020. Trzeci na ME juniorów w 2018 i na MŚ U-23 w 2019 roku.

</doc>
<doc id="5070925" url="https://pl.wikipedia.org/wiki?curid=5070925" title="Mordechaj Szwarcbard">
Mordechaj Szwarcbard

Mordechaj Szwarcbard (ur. w 1896 w Łódź, zm. w 1942) – polsko-żydowski działacz polityczny, współpracownik grupy Oneg Szabat w getcie warszawskim.
Życiorys.
Był aktywnym działaczem partii Poalej Syjon-Lewica w ramach której przed wojną należał między innymi do kierownictwa łódzkiego oddziału partii. W trakcie okupacji niemieckiej na przełomie 1939 i 1940 wyjechał do Warszawy. W getcie warszawskim kontynuował działalność partyjną, a także kierował jedną z partyjnych kuchni ludowych. W getcie należał również do najaktywniejszych współpracowników grupy Oneg Szabat tworzącej podziemne archiwum getta warszawskiego. W ramach grupy dokonywał wywiadów z uchodźcami, opracowywał raporty, a także kopiował materiały. Pozostawił po sobie również dziennik oraz prowadzoną przez siebie kronikę. 
Zginął prawdopodobnie wraz z żoną i synem wywieziony w trakcie wielkiej akcji deportacyjnej do obozu zagłady w Treblince w lecie 1942.

</doc>
<doc id="5070937" url="https://pl.wikipedia.org/wiki?curid=5070937" title="Aleksander Wyhowski">
Aleksander Wyhowski



</doc>
<doc id="5070939" url="https://pl.wikipedia.org/wiki?curid=5070939" title="Saifedine Alekma">
Saifedine Alekma

Saifedine Alekma (ur. 19 października 1994) – francuski zapaśnik walczący w stylu wolnym. Zajął jedenaste miejsce na mistrzostwach świata w 2021. Wicemistrz Europy w 2021 roku.
Wicemistrz Francji w 2013, 2014, 2015, 2016, 2017, 2020; trzeci w 2012, 2018 i 2019 roku.

</doc>
<doc id="5070940" url="https://pl.wikipedia.org/wiki?curid=5070940" title="Alans Amirovs">
Alans Amirovs

Alans Amirovs (ur. 5 marca 1996) – łotweski zapaśnik walczący w stylu wolnym. Zajął piętnaste miejsce na mistrzostwach świata w 2021. Brązowy medalista mistrzostw Europy w 2021. Ósmy w indywidualnym Pucharze Świata w 2020 roku.

</doc>
<doc id="5070942" url="https://pl.wikipedia.org/wiki?curid=5070942" title="Krystyn Mirecki">
Krystyn Mirecki



</doc>
<doc id="5070944" url="https://pl.wikipedia.org/wiki?curid=5070944" title="Maxim Saculțan">
Maxim Saculțan

Maxim Saculțan (ur. 18 listopada 1996) – mołdawski zapaśnik walczący w stylu wolnym. Zajął trzynaste miejsce na mistrzostwach świata w 2022. Brązowy medalista mistrzostw Europy w 2021; piąty w 2019. Trzeci na MŚ U-23 w 2018 i 2019 roku.

</doc>
<doc id="5070945" url="https://pl.wikipedia.org/wiki?curid=5070945" title="Hieronim Komornicki">
Hieronim Komornicki



</doc>
<doc id="5070946" url="https://pl.wikipedia.org/wiki?curid=5070946" title="Mitch Finesilver">
Mitch Finesilver

Mitch Finesilver, właśc. Mitchell Louis Finesilver (ur. 20 marca 1996 w Greenwood Village) – amerykański, a od 2020 roku izraelski zapaśnik walczący w stylu wolnym. Zajął siedemnaste miejsce na mistrzostwach świata w 2021. Brązowy medalista mistrzostw Europy w 2021. Szesnasty w indywidualnym Pucharze Świata w 2020. Wygrał Makabiadę w 2017 roku.

</doc>
<doc id="5070947" url="https://pl.wikipedia.org/wiki?curid=5070947" title="Feliks Turski">
Feliks Turski



</doc>
<doc id="5070960" url="https://pl.wikipedia.org/wiki?curid=5070960" title="Szczelina obok Żabiego">
Szczelina obok Żabiego

Szczelina obok Żabiego – szczelina obok skały Dzwon w Dolinie Kobylańskiej na Wyżynie Olkuskiej będącej częścią Wyżyny Krakowsko-Częstochowskiej. Znajduje się w granicach wsi Kobylany w województwie małopolskim, w powiecie krakowskim, w gminie Zabierzów.
Opis obiektu.
Jest to niewielki schron na pionowej szczelinie skalnej po prawej stronie skały Żabi Koń. Otwór znajduje się w stromym urwisku na wysokości około 15 m nad dnem doliny. Spąg szczeliny wznosi się stromo, zaś szczelina zwęża się i zamyka.
Szczelina została wytworzona w późnojurajskich wapieniach skalistych. Jest nieco wilgotna i w pełni oświetlona. Na skałach przy otworze rozwijają się mchy, porosty i glony, a wewnątrz są nacieki grzybkowe i mleko wapienne. Spąg przykrywa warstwa ziemi.
Dokumentację i plan sporządził J. Nowak w czerwcu 2003 r.

</doc>
<doc id="5070962" url="https://pl.wikipedia.org/wiki?curid=5070962" title="Gérard R.P. Fuchs">
Gérard R.P. Fuchs



</doc>
<doc id="5070963" url="https://pl.wikipedia.org/wiki?curid=5070963" title="Paule Duport">
Paule Duport

Paule Duport (ur. 13 września 1927 w Trémolat, zm. 29 grudnia 2017 w Saint-Égrève) – francuska polityk, lekarz i samorządowiec, od 1981 do 1984 posłanka do Parlamentu Europejskiego I kadencji.
Życiorys.
Z wykształcenia lekarz, pracowała w tym zawodzie w szkołach. Zaangażowała się w działalność Partii Socjalistycznej. We wrześniu 1981 została posłanką do Parlamentu Europejskiego w miejsce Jeana Oehlera. Przystąpiła do frakcji socjalistycznej, należała m.in. do Komisji ds. Socjalnych i Zatrudnienia. Od 1983 do 1995 zajmowała stanowisko pierwszego zastępcy mera Saint-Egrève, odpowiadając za komunikację i planowanie przestrzenne.
Była żoną Paula Duporta (zm. 2014), od 1977 do 1983 zastępcy mera Saint-Egrève.

</doc>
<doc id="5070965" url="https://pl.wikipedia.org/wiki?curid=5070965" title="Grzybówka wiosenna">
Grzybówka wiosenna

Grzybówka wiosenna ("Mycena strobilicola" J. Favre &amp; Kühner) – gatunek grzybów z rodziny grzybówkowatych ("Mycenaceae").
Systematyka i nazewnictwo.
Pozycja w klasyfikacji według Index Fungorum: "Mycena, Mycenaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Takson ten opisali w 1938 r. Jules Favre i Robert Kühner na świerkowych szyszkach w Szwajcarii.
W niektórych opracowaniach jest uznawana za synonim gatunku "Mycena plumipes" (Kalchbr) P.-A. Moreau.
Polską nazwę nadała Maria Lisiewska w 1987 r.
Morfologia.
Średnica 8–38 mm, początkowo dzwonkowaty lub stożkowaty, potem płasko wypukły z szerokim garbkiem, czasem nieco pępówkowaty, bez bruzd, słabo prześwitująco-prążkowany. Powierzchnia naga, nieco śliska, o barwie od ciemno kasztanowej do sepio brązowej, przy brzegu jaśniejsza.
W liczbie 20–40 dochodzących do trzonu, wąsko lub szeroko przyrośnięte, białawe do bladoszarych, czasem u starszych owocników różowiejące.
Wysokość 30–70 mm, grubość 1,5–3,5 mm, prosty lub zagięty, pusty wewnątrz, walcowaty, dość twardy. Powierzchnia naga z wyjątkiem drobno oprószonego wierzchołka, górą biaława, niżej szarobrązowa, u podstawy ciemnobrązowa. Podstawa pokryta grubymi, długimi, białawymi włókienkami.
Zapach moczu.
Podstawki 22–30 × 7–8 µm, maczugowate, 4-zarodnikowe. Zarodniki 7–9,6 × 3,6–5,8 μm, Q = 1,4–1,8, Qav = 1,7, o kształcie od pipetowatego do fasolkowatego, gładkie amyloidalne. Cheilocystydy 27–80 × 9–20 × 0–5,5 µm, tworzące sterylne pasmo, baryłkowate, wrzecionowate, rzadziej cylindryczne, o wierzchołkach zwężonych w krótszą lub dłuższą szyjkę lub dzióbek, rzadziej bez szyjki. Pleurocystydy podobne. Strzępki włosków kapelusza o szerokości 1,5–3,5 µm, osadzone w galaretowatej materii, gładkie lub sporadycznie z pojedynczym, cylindrycznym guzkiem. Strzępki warstwy korowej trzonu o szerokości 2–3 µm, lekko żelatynizowane, gładkie, z kaulocystydami o kształcie od cylindrycznego do wrzecionowatego i długości do 100 µm. W strzępkach brak sprzążek lub są bardzo rzadkie.
Występowanie i siedlisko.
Opisano występowanie grzybówki wiosennej w Europie i Rosji. Władysław Wojewoda w zestawieniu grzybów wielkoowocnikowych Polski w 2003 r. przytacza 2 stanowiska (w Babiogórskim Parku Narodowym i w Kotlinie Nowotarskiej. Bardziej aktualne stanowiska podaje internetowy atlas grzybów. W Polsce gatunek rzadki. Znajduje się na "Czerwonej liście roślin i grzybów Polski". Ma status R – gatunek potencjalnie zagrożony z powodu ograniczonego zasięgu geograficznego i małych obszarów siedliskowych.
Grzyb saprotroficzny. Występuje w lasach na opadłych szyszkach świerka i jodły, a także na kawałkach drewna częściowo zakopanych w ziemi. Owocniki wczesną wiosną, od marca do maja. 
Gatunki podobne.
Grzybówka wiosenna jest łatwa do zidentyfikowania z powodu wczesnowiosennego pojawiania się owocników. Jej charakterystycznymi cechami są także cechy mikroskopowe: gładkie strzępki włosków, kaulocystydy, kształt zarodników i brak sprzążek. "Mycena silvae-nigrae" również występuje wiosną. Ma podobny brązowy kapelusz i zapach, również związana jest ze świerkiem, a nawet rośnie na zakopanych szyszkach świerka (choć bardzo rzadko). Można ją jednak odróżnić po 2-zarodnikowych podstawkach, uchyłkowatych strzępkach włosków, warstwie korowej trzonu oraz inaczej ukształtowanych cheilocystydach, które zazwyczaj mają grube narośla. W Polsce nie występuje. 

</doc>
<doc id="5070966" url="https://pl.wikipedia.org/wiki?curid=5070966" title="Mycena strobilicola">
Mycena strobilicola



</doc>
<doc id="5070968" url="https://pl.wikipedia.org/wiki?curid=5070968" title="Naiane Rios">
Naiane Rios

Naiane de Almeida Rios (ur. 29 listopada 1994 w Belém) – brazylijska siatkarka grająca na pozycji rozgrywającej, reprezentantka kraju. 
Sukcesy klubowe.
Liga brazylijska:
Liga polska:
Sukcesy reprezentacyjne.
Mistrzostwa Ameryki Południowej Kadetek:
Puchar Panamerykański U-23:
Mistrzostwa Ameryki Południowej Juniorek:
Mistrzostwa Świata Juniorek:
Mistrzostwa Świata U-23:
Volley Masters Montreux:
Grand Prix:
Puchar Wielkich Mistrzyń:

</doc>
<doc id="5070976" url="https://pl.wikipedia.org/wiki?curid=5070976" title="Bimanol">
Bimanol



</doc>
<doc id="5070984" url="https://pl.wikipedia.org/wiki?curid=5070984" title="Departament Centralny (Paragwaj)">
Departament Centralny (Paragwaj)

Departament Centralny (hiszp. "Departamento Central") – jeden z 18 departamentów Paragwaju, z siedzibą w mieście Areguá.
Podział administracyjny.
Departament centralny dzieli się na 19 dystryktów:
Populacja.
Źródło:
Edukacja.
Do placówek oświatowych uczęszcza 84,30% osób w wieku od 7 do 18 lat, z których 69,9% uczęszcza do szkół publicznych, a 30,1% – do prywatnych. Na terenie departamentu znajduje się około 750 szkół podstawowych i około 350 szkół średnich. Analfabeci stanowią 5,5% populacji.
Przemysł.
W 1997 roku zarejestrowanych było 3049 zakładów przemysłowych. Głównymi sektorami produkcji przemysłowej są: przetwórstwo spożywcze, produkcja mebli drewnianych, produkcja tekstyliów i obuwia, produkcja farmaceutyczna, produkcja tworzyw sztucznych i obróbka metali.

</doc>
<doc id="5070987" url="https://pl.wikipedia.org/wiki?curid=5070987" title="Central (departament)">
Central (departament)



</doc>
<doc id="5070988" url="https://pl.wikipedia.org/wiki?curid=5070988" title="Timoszenki">
Timoszenki

Timoszenki () – wieś (ros. деревня, trb. dieriewnia) w zachodniej Rosji, w osiedlu wiejskim Pieriewołoczskoje rejonu rudniańskiego w obwodzie smoleńskim.
Geografia.
Miejscowość położona jest 14,5 km od granicy z Białorusią, przy drodze regionalnej 66N-1620 (Życzicy / 66K-28 – Timoszenki – Kartaszewiczi / 66K-30), 5,5 km od drogi regionalnej 66K-30 (Diemidow – Ponizowje – Zaozierje), 2 km od drogi regionalnej 66K-28 (Diemidow – Rudnia), 13 km od centrum administracyjnego osiedla wiejskiego (Pieriewołoczje), 19,5 km od centrum administracyjnego rejonu (Rudnia), 62,5 km od Smoleńska.
W granicach miejscowości znajduje się ulica Lesnaja (1 posesja).
Demografia.
W 2010 r. miejscowość zamieszkiwało 6 osób.

</doc>
<doc id="5070990" url="https://pl.wikipedia.org/wiki?curid=5070990" title="Tauț (gmina)">
Tauț (gmina)

Tauț – gmina w Rumunii, w okręgu Arad. Obejmuje miejscowości Minișel, Minișu de Sus, Nadăș i Tauț. W 2011 roku liczyła 1779 mieszkańców.

</doc>
<doc id="5070991" url="https://pl.wikipedia.org/wiki?curid=5070991" title="Tauț">
Tauț

Tauț – wieś w Rumunii, w okręgu Arad, w gminie Tauț. W 2011 roku liczyła 756 mieszkańców. 

</doc>
<doc id="5070994" url="https://pl.wikipedia.org/wiki?curid=5070994" title="Minișel">
Minișel

Minișel – wieś w Rumunii, w okręgu Arad, w gminie Tauț. W 2011 roku liczyła 163 mieszkańców. 

</doc>
<doc id="5070996" url="https://pl.wikipedia.org/wiki?curid=5070996" title="Minișu de Sus">
Minișu de Sus

Minișu de Sus – wieś w Rumunii, w okręgu Arad, w gminie Tauț. W 2011 roku liczyła 71 mieszkańców. 

</doc>
<doc id="5070997" url="https://pl.wikipedia.org/wiki?curid=5070997" title="Nadăș (okręg Arad)">
Nadăș (okręg Arad)

Nadăș – wieś w Rumunii, w okręgu Arad, w gminie Tauț. W 2011 roku liczyła 789 mieszkańców. 

</doc>
<doc id="5070998" url="https://pl.wikipedia.org/wiki?curid=5070998" title="Kartaszewiczi">
Kartaszewiczi

Kartaszewiczi () – wieś (ros. деревня, trb. dieriewnia) w zachodniej Rosji, w osiedlu wiejskim Pieriewołoczskoje rejonu rudniańskiego w obwodzie smoleńskim.
Geografia.
Miejscowość położona jest nad Rutawieczem, 10 km od granicy z Białorusią, przy drodze regionalnej 66N-1620 (Życzicy / 66K-28 – Timoszenki – Kartaszewiczi / 66K-30), 0,5 km od drogi regionalnej 66K-30 (Diemidow – Ponizowje – Zaozierje), 3,5 km od drogi regionalnej 66K-28 (Diemidow – Rudnia), 8,5 km od centrum administracyjnego osiedla wiejskiego (Pieriewołoczje), 15,5 km od centrum administracyjnego rejonu (Rudnia), 64 km od Smoleńska.
W granicach miejscowości znajdują się ulice: Centralnaja, Cwietocznaja, Lesnaja, Ługowaja, Mołodiożnaja, Parkowaja.
Demografia.
W 2010 r. miejscowość zamieszkiwały 222 osoby.

</doc>
<doc id="5070999" url="https://pl.wikipedia.org/wiki?curid=5070999" title="Târnova (gmina w okręgu Arad)">
Târnova (gmina w okręgu Arad)

Târnova – gmina w Rumunii, w okręgu Arad. Obejmuje miejscowości Agrișu Mare, Arăneag, Chier, Drauț, Dud i Târnova. W 2011 roku liczyła 5935 mieszkańców.

</doc>
<doc id="5071000" url="https://pl.wikipedia.org/wiki?curid=5071000" title="Târnova (okręg Arad)">
Târnova (okręg Arad)

Târnova – wieś w Rumunii, w okręgu Arad, w gminie Târnova. W 2011 roku liczyła 1667 mieszkańców. 

</doc>
<doc id="5071001" url="https://pl.wikipedia.org/wiki?curid=5071001" title="Mierwino">
Mierwino

Mierwino () – wieś (ros. деревня, trb. dieriewnia) w zachodniej Rosji, w osiedlu wiejskim Pieriewołoczskoje rejonu rudniańskiego w obwodzie smoleńskim.
Geografia.
Miejscowość położona jest nad Rutawieczem, 11,5 km od granicy z Białorusią, przy drodze regionalnej 66N-1620 (Życzicy / 66K-28 – Timoszenki – Kartaszewiczi / 66K-30), 2 km od drogi regionalnej 66K-30 (Diemidow – Ponizowje – Zaozierje), 2 km od drogi regionalnej 66K-28 (Diemidow – Rudnia), 9 km od centrum administracyjnego osiedla wiejskiego (Pieriewołoczje), 15,5 km od centrum administracyjnego rejonu (Rudnia), 62,5 km od Smoleńska.
W granicach miejscowości znajduje się ulica Zariecznaja (24 posesje).
Demografia.
W 2010 r. miejscowość zamieszkiwało 45 osób.

</doc>
<doc id="5071002" url="https://pl.wikipedia.org/wiki?curid=5071002" title="Agrișu Mare">
Agrișu Mare

Agrișu Mare – wieś w Rumunii, w okręgu Arad, w gminie Târnova. W 2011 roku liczyła 1169 mieszkańców. 

</doc>
<doc id="5071003" url="https://pl.wikipedia.org/wiki?curid=5071003" title="Chier">
Chier

Chier – wieś w Rumunii, w okręgu Arad, w gminie Târnova. W 2011 roku liczyła 1216 mieszkańców. 

</doc>
<doc id="5071004" url="https://pl.wikipedia.org/wiki?curid=5071004" title="Arăneag">
Arăneag

Arăneag – wieś w Rumunii, w okręgu Arad, w gminie Târnova. W 2011 roku liczyła 373 mieszkańców. 

</doc>
<doc id="5071005" url="https://pl.wikipedia.org/wiki?curid=5071005" title="Drauț">
Drauț

Drauț – wieś w Rumunii, w okręgu Arad, w gminie Târnova. W 2011 roku liczyła 817 mieszkańców. 

</doc>
<doc id="5071006" url="https://pl.wikipedia.org/wiki?curid=5071006" title="Dud (okręg Arad)">
Dud (okręg Arad)

Dud – wieś w Rumunii, w okręgu Arad, w gminie Târnova. W 2011 roku liczyła 693 mieszkańców. 

</doc>
<doc id="5071007" url="https://pl.wikipedia.org/wiki?curid=5071007" title="Ususău (gmina)">
Ususău (gmina)

Ususău – gmina w Rumunii, w okręgu Arad. Obejmuje miejscowości Bruznic, Dorgoș, Pătârș, Ususău i Zăbalț. W 2011 roku liczyła 1392 mieszkańców.

</doc>
<doc id="5071008" url="https://pl.wikipedia.org/wiki?curid=5071008" title="Ususău">
Ususău

Ususău – wieś w Rumunii, w okręgu Arad, w gminie Ususău. W 2011 roku liczyła 666 mieszkańców. 

</doc>
<doc id="5071009" url="https://pl.wikipedia.org/wiki?curid=5071009" title="Bruznic">
Bruznic

Bruznic – wieś w Rumunii, w okręgu Arad, w gminie Ususău. W 2011 roku liczyła 145 mieszkańców. 

</doc>
<doc id="5071010" url="https://pl.wikipedia.org/wiki?curid=5071010" title="Dorgoș">
Dorgoș

Dorgoș – wieś w Rumunii, w okręgu Arad, w gminie Ususău. W 2011 roku liczyła 251 mieszkańców. 

</doc>
<doc id="5071011" url="https://pl.wikipedia.org/wiki?curid=5071011" title="Pătârș">
Pătârș

Pătârș – wieś w Rumunii, w okręgu Arad, w gminie Ususău. W 2011 roku liczyła 67 mieszkańców. 

</doc>
<doc id="5071013" url="https://pl.wikipedia.org/wiki?curid=5071013" title="Zăbalț">
Zăbalț

Zăbalț – wieś w Rumunii, w okręgu Arad, w gminie Ususău. W 2011 roku liczyła 263 mieszkańców. 

</doc>
<doc id="5071014" url="https://pl.wikipedia.org/wiki?curid=5071014" title="Sultan Assetuly">
Sultan Assetuly



</doc>
<doc id="5071015" url="https://pl.wikipedia.org/wiki?curid=5071015" title="Vărădia de Mureș (gmina)">
Vărădia de Mureș (gmina)

Vărădia de Mureș – gmina w Rumunii, w okręgu Arad. Obejmuje miejscowości Baia, Julița, Lupești, Nicolae Bălcescu, Stejar i Vărădia de Mureș. W 2011 roku liczyła 1755 mieszkańców.

</doc>
<doc id="5071016" url="https://pl.wikipedia.org/wiki?curid=5071016" title="Vărădia de Mureș">
Vărădia de Mureș

Vărădia de Mureș – wieś w Rumunii, w okręgu Arad, w gminie Vărădia de Mureș. W 2011 roku liczyła 558 mieszkańców. 

</doc>
<doc id="5071018" url="https://pl.wikipedia.org/wiki?curid=5071018" title="Baia (okręg Arad)">
Baia (okręg Arad)

Baia – wieś w Rumunii, w okręgu Arad, w gminie Vărădia de Mureș. W 2011 roku liczyła 123 mieszkańców. 

</doc>
<doc id="5071020" url="https://pl.wikipedia.org/wiki?curid=5071020" title="Julița">
Julița

Julița – wieś w Rumunii, w okręgu Arad, w gminie Vărădia de Mureș. W 2011 roku liczyła 392 mieszkańców. 

</doc>
<doc id="5071022" url="https://pl.wikipedia.org/wiki?curid=5071022" title="Nicolae Bălcescu (okręg Arad)">
Nicolae Bălcescu (okręg Arad)

Nicolae Bălcescu – wieś w Rumunii, w okręgu Arad, w gminie Vărădia de Mureș. W 2011 roku liczyła 247 mieszkańców. 

</doc>
<doc id="5071023" url="https://pl.wikipedia.org/wiki?curid=5071023" title="Adlan Askarov">
Adlan Askarov



</doc>
<doc id="5071025" url="https://pl.wikipedia.org/wiki?curid=5071025" title="Lupești (okręg Arad)">
Lupești (okręg Arad)

Lupești – wieś w Rumunii, w okręgu Arad, w gminie Vărădia de Mureș. W 2011 roku liczyła 273 mieszkańców. 

</doc>
<doc id="5071028" url="https://pl.wikipedia.org/wiki?curid=5071028" title="Stejar (okręg Arad)">
Stejar (okręg Arad)

Stejar – wieś w Rumunii, w okręgu Arad, w gminie Vărădia de Mureș. W 2011 roku liczyła 162 mieszkańców. 

</doc>
<doc id="5071030" url="https://pl.wikipedia.org/wiki?curid=5071030" title="Syrbaz Talgat">
Syrbaz Talgat



</doc>
<doc id="5071031" url="https://pl.wikipedia.org/wiki?curid=5071031" title="Desire (singel Radioramy)">
Desire (singel Radioramy)

„Desire” – singel włoskiego zespołu Radiorama wydany w grudniu 1985 roku przez wytwórnie Out Records i Discomagic Records. Utwór napisali Mauro Farina, Giuliano Crivellente, Simona Zanini i Claudio Barluzzi. Piosenkę zaśpiewali Mauro Farina oraz Clara Moroni. Podobnie jak poprzednik, singel okazał się sporym sukcesem, powtarzając osiągnięcie debiutanckiego „Chance To Desire” i wchodząc do Top 20 szwajcarskiej listy przebojów.

</doc>
<doc id="5071032" url="https://pl.wikipedia.org/wiki?curid=5071032" title="Vârfurile (gmina)">
Vârfurile (gmina)

Vârfurile – gmina w Rumunii, w okręgu Arad. Obejmuje miejscowości Avram Iancu, Groși, Lazuri, Măgulicea, Mermești, Poiana, Vârfurile i Vidra. W 2011 roku liczyła 2715 mieszkańców.

</doc>
<doc id="5071033" url="https://pl.wikipedia.org/wiki?curid=5071033" title="Vârfurile (okręg Arad)">
Vârfurile (okręg Arad)

Vârfurile – wieś w Rumunii, w okręgu Arad, w gminie Vârfurile. W 2011 roku liczyła 752 mieszkańców. 

</doc>
<doc id="5071034" url="https://pl.wikipedia.org/wiki?curid=5071034" title="Avram Iancu (gmina Vârfurile)">
Avram Iancu (gmina Vârfurile)

Avram Iancu – wieś w Rumunii, w okręgu Arad, w gminie Vârfurile. W 2011 roku liczyła 634 mieszkańców. 

</doc>
<doc id="5071035" url="https://pl.wikipedia.org/wiki?curid=5071035" title="Groși (okręg Arad)">
Groși (okręg Arad)

Groși – wieś w Rumunii, w okręgu Arad, w gminie Vârfurile. W 2011 roku liczyła 91 mieszkańców. 

</doc>
<doc id="5071038" url="https://pl.wikipedia.org/wiki?curid=5071038" title="Lazuri (okręg Arad)">
Lazuri (okręg Arad)

Lazuri – wieś w Rumunii, w okręgu Arad, w gminie Vârfurile. W 2011 roku liczyła 392 mieszkańców. 

</doc>
<doc id="5071039" url="https://pl.wikipedia.org/wiki?curid=5071039" title="Măgulicea">
Măgulicea

Măgulicea – wieś w Rumunii, w okręgu Arad, w gminie Vârfurile. W 2011 roku liczyła 269 mieszkańców. 

</doc>
<doc id="5071040" url="https://pl.wikipedia.org/wiki?curid=5071040" title="Poiana (okręg Arad)">
Poiana (okręg Arad)

Poiana – wieś w Rumunii, w okręgu Arad, w gminie Vârfurile. W 2011 roku liczyła 168 mieszkańców. 

</doc>
<doc id="5071042" url="https://pl.wikipedia.org/wiki?curid=5071042" title="Mermești">
Mermești

Mermești – wieś w Rumunii, w okręgu Arad, w gminie Vârfurile. W 2011 roku liczyła 175 mieszkańców. 

</doc>
<doc id="5071045" url="https://pl.wikipedia.org/wiki?curid=5071045" title="Bellum iustum">
Bellum iustum



</doc>
<doc id="5071046" url="https://pl.wikipedia.org/wiki?curid=5071046" title="Firletka alpejska">
Firletka alpejska



</doc>
<doc id="5071048" url="https://pl.wikipedia.org/wiki?curid=5071048" title="Vidra (okręg Arad)">
Vidra (okręg Arad)

Vidra – wieś w Rumunii, w okręgu Arad, w gminie Vârfurile. W 2011 roku liczyła 234 mieszkańców. 

</doc>
<doc id="5071050" url="https://pl.wikipedia.org/wiki?curid=5071050" title="Ramularia variabilis">
Ramularia variabilis

Ramularia variabilis Fuckel – gatunek grzybów z klasy "Dothideomycetes". Grzyb mikroskopijny, fitopatogen pasożytujący na gatunkach roślin zaliczanych do rodzajów dziewanna ("Verbascum") i naparstnica ("Digitalis"). Powoduje plamistość liści.
Systematyka i nazewnictwo.
Pozycja w klasyfikacji według Index Fungorum: "Ramularia, Mycosphaerellaceae, Capnodiales, Dothideomycetidae, Dothideomycetes, Pezizomycotina, Ascomycota, Fungi".
Gatunek ten opisał Leopold Fuckel w 1870 r.
Synonimy:
Charakterystyka.
Na porażonych roślinach powoduje powstawanie okrągławych lub wielokątnych, zielonkawobrązowych, brązowych lub brązowoczarnych plam, zazwyczaj z fioletowobrązową obwódką. Mają średnicę 2–15 mm i czasami zlewają się z sobą. W sprzyjających patogenowi warunkach w obrębie tych plam na obydwu stronach liści pojawia się nalot złożony z konidioforów i zarodników.
Endobiont, jego grzybnia jest zanurzona w tkankach rośliny. Konidiofory 1–3–komórkowe, o wymiarach 16–74 (–92) × 2–3 (–4,6) μm. Konidia powstają w łańcuszkach. Są zazwyczaj jednokomórkowe. rzadziej dwukomórkowe, elipsoidalne, cylindryczne lub jajowate, o wymiarach 7–21 (–26) × 2–4,6 μm.
Występowanie.
"Ramularia variabilis" jest szeroko rozprzestrzeniona w Ameryce Północnej (USA, Kanada) i Europie. Podano jej stanowiska także w Japonii i na Nowej Zelandii. W Polsce opisana została na wielu stanowiskach.
Polifag. Podano jego występowanie na następujących gatunkach roślin: dziewanna drobnokwiatowa ("Verbascum thapsus"), dziewanna fioletowa ("Verbascum phoeniceum"), dziewanna firletkowa ("Verbascum lychnitis"), dziewanna pospolita ("Verbascum niger"), dziewanna wielkokwiatowa ("Verbascum densiflorum"), naparstnica purpurowa ("Digitalis purpurea"), naparstnica zwyczajna ("Digitalis grandiflora"), nieoznaczone gatunki naparstnicy i dziewanny, naparstnica żółta ("Digitalis lutea").

</doc>
<doc id="5071051" url="https://pl.wikipedia.org/wiki?curid=5071051" title="Vinga (gmina)">
Vinga (gmina)

Vinga – gmina w Rumunii, w okręgu Arad. Obejmuje miejscowości Mailat, Mănăștur i Vinga. W 2011 roku liczyła 6150 mieszkańców.

</doc>
<doc id="5071054" url="https://pl.wikipedia.org/wiki?curid=5071054" title="Vinga">
Vinga

Vinga – wieś w Rumunii, w okręgu Arad, w gminie Binga. W 2011 roku liczyła 4063 mieszkańców. 

</doc>
<doc id="5071055" url="https://pl.wikipedia.org/wiki?curid=5071055" title="Mailat">
Mailat

Mailat () – wieś w Rumunii, w okręgu Arad, w gminie Binga. W 2011 roku liczyła 988 mieszkańców. 

</doc>
<doc id="5071056" url="https://pl.wikipedia.org/wiki?curid=5071056" title="Mănăștur">
Mănăștur

Mănăștur – wieś w Rumunii, w okręgu Arad, w gminie Binga. W 2011 liczyła 1099 mieszkańców.

</doc>
<doc id="5071060" url="https://pl.wikipedia.org/wiki?curid=5071060" title="Czerwony Kościół w Ołomuńcu">
Czerwony Kościół w Ołomuńcu



</doc>
<doc id="5071062" url="https://pl.wikipedia.org/wiki?curid=5071062" title="Vladimirescu (gmina)">
Vladimirescu (gmina)

Vladimirescu – gmina w Rumunii, w okręgu Arad. Obejmuje miejscowości Cicir, Horia, Mândruloc i Vladimirescu. W 2011 roku liczyła 10 710 mieszkańców.

</doc>
<doc id="5071063" url="https://pl.wikipedia.org/wiki?curid=5071063" title="Vladimirescu (okręg Arad)">
Vladimirescu (okręg Arad)

Vladimirescu – wieś w Rumunii, w okręgu Arad, w gminie Vladimirescu. W 2011 roku liczyła 6445 mieszkańców. 

</doc>
<doc id="5071064" url="https://pl.wikipedia.org/wiki?curid=5071064" title="Cicir">
Cicir

Cicir – wieś w Rumunii, w okręgu Arad, w gminie Vladimirescu. W 2011 roku liczyła 941 mieszkańców. 

</doc>
<doc id="5071067" url="https://pl.wikipedia.org/wiki?curid=5071067" title="Mândruloc">
Mândruloc

Mândruloc – wieś w Rumunii, w okręgu Arad, w gminie Vladimirescu. W 2011 roku liczyła 1207 mieszkańców. 

</doc>
<doc id="5071071" url="https://pl.wikipedia.org/wiki?curid=5071071" title="Horia (okręg Arad)">
Horia (okręg Arad)

Horia – wieś w Rumunii, w okręgu Arad, w gminie Vladimirescu. W 2011 roku liczyła 2117 mieszkańców. 

</doc>
<doc id="5071072" url="https://pl.wikipedia.org/wiki?curid=5071072" title="Zăbrani (gmina)">
Zăbrani (gmina)

Zăbrani – gmina w Rumunii, w okręgu Arad. Obejmuje miejscowości Chesinț, Neudorf i Zăbrani. W 2011 roku liczyła 4251 mieszkańców.

</doc>
<doc id="5071074" url="https://pl.wikipedia.org/wiki?curid=5071074" title="Zăbrani">
Zăbrani

Zăbrani – wieś w Rumunii, w okręgu Arad, w gminie Zăbrani. W 2011 roku liczyła 2165 mieszkańców. 

</doc>
<doc id="5071076" url="https://pl.wikipedia.org/wiki?curid=5071076" title="Chesinț">
Chesinț

Chesinț – wieś w Rumunii, w okręgu Arad, w gminie Zăbrani. W 2011 roku liczyła 1160 mieszkańców. 

</doc>
<doc id="5071078" url="https://pl.wikipedia.org/wiki?curid=5071078" title="Neudorf (okręg Arad)">
Neudorf (okręg Arad)

Neudorf – wieś w Rumunii, w okręgu Arad, w gminie Zăbrani. W 2011 roku liczyła 926 mieszkańców. 

</doc>
<doc id="5071082" url="https://pl.wikipedia.org/wiki?curid=5071082" title="Zădăreni (gmina)">
Zădăreni (gmina)

Zădăreni – gmina w Rumunii, w okręgu Arad. Obejmuje miejscowości Bodrogu Nou i Zădăreni. W 2011 roku liczyła 2495 mieszkańców.

</doc>
<doc id="5071083" url="https://pl.wikipedia.org/wiki?curid=5071083" title="Zădăreni">
Zădăreni

Zădăreni – wieś w Rumunii, w okręgu Arad, w gminie Zădăreni. W 2011 roku liczyła 2249 mieszkańców. 

</doc>
<doc id="5071085" url="https://pl.wikipedia.org/wiki?curid=5071085" title="Bodrogu Nou">
Bodrogu Nou

Bodrogu Nou – wieś w Rumunii, w okręgu Arad, w gminie Zădăreni. W 2011 roku liczyła 246 mieszkańców. 

</doc>
<doc id="5071087" url="https://pl.wikipedia.org/wiki?curid=5071087" title="Zărand (gmina)">
Zărand (gmina)

Zărand – gmina w Rumunii, w okręgu Arad. Obejmuje miejscowości Cintei i Zărand. W 2011 roku liczyła 2677 mieszkańców.

</doc>
<doc id="5071088" url="https://pl.wikipedia.org/wiki?curid=5071088" title="Zărand">
Zărand

Zărand – wieś w Rumunii, w okręgu Arad, w gminie Zărand. W 2011 roku liczyła 1405 mieszkańców. 

</doc>
<doc id="5071089" url="https://pl.wikipedia.org/wiki?curid=5071089" title="Cintei">
Cintei

Cintei – wieś w Rumunii, w okręgu Arad, w gminie Zărand. W 2011 roku liczyła 1272 mieszkańców. 

</doc>
<doc id="5071094" url="https://pl.wikipedia.org/wiki?curid=5071094" title="Zerind (gmina)">
Zerind (gmina)

Zerind – gmina w Rumunii, w okręgu Arad. Obejmuje miejscowości Iermata Neagră i Zerind. W 2011 roku liczyła 1320 mieszkańców.

</doc>
<doc id="5071096" url="https://pl.wikipedia.org/wiki?curid=5071096" title="Zerind">
Zerind

Zerind () – wieś w Rumunii, w okręgu Arad, w gminie Zerind. W 2011 roku liczyła 829 mieszkańców. 

</doc>
<doc id="5071097" url="https://pl.wikipedia.org/wiki?curid=5071097" title="Iermata Neagră">
Iermata Neagră

Iermata Neagră () – wieś w Rumunii, w okręgu Arad, w gminie Zerind. W 2011 roku liczyła 491 mieszkańców. 

</doc>
<doc id="5071099" url="https://pl.wikipedia.org/wiki?curid=5071099" title="Zimandu Nou (gmina)">
Zimandu Nou (gmina)

Zimandu Nou – gmina w Rumunii, w okręgu Arad. Obejmuje miejscowości Andrei Șaguna, Zimandcuz i Zimandu Nou. W 2011 roku liczyła 4657 mieszkańców.

</doc>
<doc id="5071100" url="https://pl.wikipedia.org/wiki?curid=5071100" title="Zimandu Nou">
Zimandu Nou

Zimandu Nou ()– wieś w Rumunii, w okręgu Arad, w gminie Zimandu Nou. W 2011 roku liczyła 1575 mieszkańców. 

</doc>
<doc id="5071104" url="https://pl.wikipedia.org/wiki?curid=5071104" title="Zimandcuz">
Zimandcuz

Zimandcuz ()– wieś w Rumunii, w okręgu Arad, w gminie Zimandu Nou. W 2011 roku liczyła 1630 mieszkańców.

</doc>
<doc id="5071105" url="https://pl.wikipedia.org/wiki?curid=5071105" title="Roman Safiullin">
Roman Safiullin

Roman Riszatowicz Safiullin, (ur. 7 sierpnia 1997 w Podolsku) – rosyjski tenisista, zwycięzca juniorskiego Australian Open 2015 w grze pojedynczej.
Kariera tenisowa.
W przeciągu kariery wygrał jeden singlowy oraz jeden deblowy turniej rangi ATP Challenger Tour. Ponadto wygrał trzy singlowe i jeden deblowy turniej rangi ITF.
W 2015 roku zwyciężył w juniorskim turnieju wielkoszlemowego Australian Open w grze pojedynczej. W finale wówczas pokonał Hong Seong-chana.
W 2017 roku podczas Uniwersjady zdobył dwa brązowe medale: w grze pojedynczej oraz w rozgrywkach drużynowych.
W 2021 podczas Australian Open zadebiutował w turnieju głównym imprezy wielkoszlemowej. Po wygraniu trzech meczów w kwalifikacjach zwyciężył w pierwszej rundzie z Ilją Iwaszką. Odpadł w drugiej rundzie turnieju po porażce z Cameronem Norrie.
Najwyżej sklasyfikowany w rankingu gry pojedynczej był na 88. miejscu (28 listopada 2022), a w klasyfikacji gry podwójnej na 239. pozycji (7 lutego 2022).

</doc>
<doc id="5071109" url="https://pl.wikipedia.org/wiki?curid=5071109" title="Andrei Șaguna (okręg Arad)">
Andrei Șaguna (okręg Arad)

Andrei Șaguna ()– wieś w Rumunii, w okręgu Arad, w gminie Zimandu Nou. W 2011 roku liczyła 1452 mieszkańców. 
Nazwa miejscowości została nadana na cześć Andrzeja (Șaguna), prawosławnego metropolity Siedmiogrodu i Węgier w latach 1864–1873, świętego prawosławnego.

</doc>
<doc id="5071118" url="https://pl.wikipedia.org/wiki?curid=5071118" title="Kapitan Ameryka i Zimowy Żołnierz">
Kapitan Ameryka i Zimowy Żołnierz



</doc>
<doc id="5071119" url="https://pl.wikipedia.org/wiki?curid=5071119" title="Grupa Ukrzyżowania w kościele Mariackim w Gdańsku">
Grupa Ukrzyżowania w kościele Mariackim w Gdańsku



</doc>
<doc id="5071121" url="https://pl.wikipedia.org/wiki?curid=5071121" title="Armeniș (okręg Caraș-Severin)">
Armeniș (okręg Caraș-Severin)

Armeniș – wieś w Rumunii, w okręgu Caraș-Severin, w gminie Armeniș. W 2011 roku liczyła 1255 mieszkańców. 

</doc>
<doc id="5071125" url="https://pl.wikipedia.org/wiki?curid=5071125" title="Feneș (okręg Caraș-Severin)">
Feneș (okręg Caraș-Severin)

Feneș – wieś w Rumunii, w okręgu Caraș-Severin, w gminie Armeniș. W 2011 roku liczyła 599 mieszkańców. 

</doc>
<doc id="5071126" url="https://pl.wikipedia.org/wiki?curid=5071126" title="Plopu (okręg Caraș-Severin)">
Plopu (okręg Caraș-Severin)

Plopu – wieś w Rumunii, w okręgu Caraș-Severin, w gminie Armeniș. W 2011 roku liczyła 6 mieszkańców. 

</doc>
<doc id="5071127" url="https://pl.wikipedia.org/wiki?curid=5071127" title="Sat Bătrân">
Sat Bătrân

Sat Bătrân – wieś w Rumunii, w okręgu Caraș-Severin, w gminie Armeniș. W 2011 roku liczyła 391 mieszkańców. 

</doc>
<doc id="5071129" url="https://pl.wikipedia.org/wiki?curid=5071129" title="Sub Margine">
Sub Margine

Sub Margine – wieś w Rumunii, w okręgu Caraș-Severin, w gminie Armeniș. W 2011 roku liczyła 203 mieszkańców. 

</doc>
<doc id="5071130" url="https://pl.wikipedia.org/wiki?curid=5071130" title="Jan Subocz">
Jan Subocz

Jan Zbigniew Subocz (zm. 12 kwietnia 2021) – polski specjalista w dziedzinie inżynierii wysokonapięciowej i materiałowej, prof. dr hab. inż.
Życiorys.
W 1973 ukończył studia elektrotechniki w Politechnice Szczecińskiej, w 1981 obronił pracę doktorską "Termicznie stymulowane prądy i luminescencja jako metoda oceny własności elektrycznych i temperaturowych konstrukcyjno-izolacyjnych kompozycji epoksydowych", 28 czerwca 2004 habilitował się na podstawie rozprawy zatytułowanej "Wybrane zagadnienia przewodnictwa i relaksacji dielektrycznej w aspekcie diagnostyki izolacji kompozytowej". 18 kwietnia 2013 nadano mu tytuł profesora w zakresie nauk technicznych. Pracował w Instytucie Elektrotechniki na Wydziale Elektrycznym Politechniki Szczecińskiej.
Został zatrudniony na stanowisku profesora w Katedrze Elektrotechnologii i Diagnostyki na Wydziale Elektrycznym Zachodniopomorskiego Uniwersytetu Technologicznego w Szczecinie.
Zmarł 12 kwietnia 2021. Pochowany na cmentarzu w Zdrojach.

</doc>
<doc id="5071132" url="https://pl.wikipedia.org/wiki?curid=5071132" title="Togo (pies)">
Togo (pies)

Togo (ur. 17 października 1913, zm. 5 grudnia 1929 w Poland Spring) – pies zaprzęgowy rasy syberyjski husky. Był psem liderem zaprzęgu norweskiego maszera Leonharda Seppali w czasie tzw. „Wielkiego Wyścigu Miłosierdzia” (sztafetowego wyścigu psich zaprzęgów prowadzącego przez środkową i północną Alaskę z misją dostarczenia surowicy na czas do ogarniętego epidemią dyfterytu odciętego od świata miasteczka Nome na przełomie stycznia i lutego 1925 roku). Mimo pokonania największego dystansu ze wszystkich biorących udział w biegu psich liderów i przebycie przez najbardziej niebezpieczny odcinek trasy, jego dokonanie zostało zmarginalizowane przez ówczesne media, na korzyść ostatniego psa lidera w sztafecie, Balto.
Życiorys.
Przed wyścigiem.
Psie zaprzęgi jeszcze w XIX i w początkowym okresie XX wieku były siłą, która ciągnęła Alaskę do przodu. Zimny klimat, śnieg, lód, ogromne odległości do przebycia, poczta na Alasce mogła funkcjonować tylko dzięki psim zaprzęgom. Dlatego najlepiej opłacanym, ale też niezwykle niebezpiecznym zawodem na Alasce w tamtym okresie był przewoźnik pocztowy. Sami hodowcy psów zaprzęgowych cieszyli się dużym uznaniem. Jednym z najbardziej znanych hodowców i trenerów psów zaprzęgowych był norweski imigrant Leonhard Seppala.
Togo był jednym z potomków byłego już psa lidera Seppali, Suggena i importowanej suczki syberyjskiej o imieniu Dolly. Początkowo nazywany był Cugu, co w języku alaskańskiej rdzennej ludności oznacza szczeniaka, później otrzymał imię od nazwiska japońskiego admirała Heihachirō Tōgō.
Togo początkowo miał uniknąć ciężkiego losu psa zaprzęgowego. Seppala chciał, by szczeniak trafił do ciepłego domu. Pies jednak nie chciał być domowym pupilem i wrócił do swojego pierwotnego właściciela gdzie szybko dał się poznać jako doskonały materiał nie tylko na psa zaprzęgowego, ale wręcz na przewodnika zaprzęgu.
Wielki Wyścig Miłosierdzia.
W 1925 roku w Nome pojawiły się pierwsze przypadki błonicy. Gdy zmarło na nią troje dzieci, a następnych dwadzieścia osób zachorowało, burmistrz ogłosił kwarantannę. Miastu groził wybuch epidemii i śmierć wielu mieszkańców, gdyż zapasy antytoksyny były przeterminowane. W tej sytuacji zorganizowano jej transport z Anchorage do oddalonego o 350 km miasteczka Nenana. Stamtąd mieli ją dostarczyć do Nome rozstawieni na trasie maszerzy, gdyż tylko w ten sposób można najszybciej dowieźć antytoksynę, która w zimowych warunkach nie przetrwałaby dłużej niż sześć dni. Wśród maszerów znalazł się Seppala, który wraz z zaprzęgiem sześciu psów oraz ich psim liderem Togo, obstawił najdłuższy i najtrudniejszy odcinek trasy biegnący z Shaktoolik do Golovin. Piątego dnia sztafety przejął on pakunek surowicy od Henry’ego Ivanoffa i podążył w stronę zatoki Norton. Mimo że, była ona zamarznięta to wiatr wiał od strony brzegu, a więc istniało niebezpieczeństwo, że pękający lód uwięzi go na krze i wypchnie w morze. Z drugiej strony droga przez zatokę pozwalała zaoszczędzić kilkadziesiąt kilometrów. Maszer polegał przy tym na swoim najbardziej doświadczonym psie Togo. Pomimo porywistego wiatru i burzy śnieżnej po kilku godzinach pokonał ją i dotarł na drugi brzeg do Isaac's Point. Tam po krótkim odpoczynku wyruszył w nocy w dalszą trasę. Jednakże lód na zatoce zaczął pękać, dlatego Seppala nie chcąc ryzykować wrócił na brzeg i dalszą część drogi pokonał idąc przez wysokie na 1500 metrów góry Little McKinley Mountain. Ostatecznie mimo fatalnej pogody w ciągu dwóch dni przebył 146 km i dotarł do Golovin, gdzie pakunek odebrał od niego Charlie Olson, a potem przejął go Gunnar Kaasen i dostarczył do Nome.
Wydarzenie to nazwano „Wielkim wyścigiem miłosierdzia”, lub też „Biegiem surowiczym” a upamiętnia je doroczny wyścig psich zaprzęgów Iditarod Trail.
Po wyścigu.
Mimo iż Balto i jego właściciel Gunnar Kaasen zbierali największe laury, sława nie ominęła pozostałych maszerów i psów biorących udział w „Wyścigu Miłosierdzia”. W październiku 1926 Seppala wraz z Togo i innymi swoimi psami wyruszyli w tournée po USA, rozpoczynając podróż od Seattle w stanie Waszyngton, a następnie do Kalifornii. Seppala i Togo przyciągali tłumy, pojawili się nawet w kampanii papierosów Lucky Strike. Jednym z ważniejszych przystanków był Nowy Jork, gdzie 30 grudnia Togo został odznaczony złotym medalem przez Roalda Amundsena.
Tournée zakończyło się w styczniu 1927 roku w miasteczku Poland Spring w stanie Maine, wyścigiem psich zaprzęgów, gdzie Togo i Seppala pokonali z ogromną przewagą Arthura Waldena. Rozgłos i wzrost zainteresowania psimi zaprzęgami pozwoliły Seppali wraz z partnerką Elizabeth Ricker założyć hodowlę husky syberyjskich w Poland Spring, w której Togo już na psiej emeryturze brał czynny udział, kładąc podwaliny pod współczesne psy zaprzęgowe rasy syberyjskich husky.
Adaptacje filmowe.
20 grudnia 2019 roku na Disney+ premierę miał wyprodukowany przez wytwórnie Walt Disney Pictures film pełnometrażowy „Togo”, opowiadający o wyczynie tytułowego psa i jego właściciela.

</doc>
<doc id="5071135" url="https://pl.wikipedia.org/wiki?curid=5071135" title="Flaga Prowincji Dolny Śląsk">
Flaga Prowincji Dolny Śląsk



</doc>
<doc id="5071136" url="https://pl.wikipedia.org/wiki?curid=5071136" title="Teatr Exit">
Teatr Exit

Teatr Exit – polski teatr, działający od 2016 roku w Krakowie, założony i prowadzony przez Macieja Sikorskiego w ramach działań Katolickiego Stowarzyszenia Osób Niepełnosprawnych i Ich Przyjaciół „Klika”. Organizacją działań Teatru Exit i pozyskiwaniem funduszy na realizację spektakli i filmów zajmuje się Fundacja Budzenie Pasji. Zespół aktorski Teatru Exit tworzą wspólnie osoby o różnym stopniu i charakterze niepełnosprawności (osoby z dziecięcym porażeniem mózgowym, niepełnosprawne intelektualnie, niewidome) oraz profesjonalni artyści i muzycy. W ramach działalności Teatru Exit powstają przedstawienia teatralne, a także filmy ze steatralizowaną fabułą. W przedstawieniach Teatru istotnym elementem jest technika teatru cieni i muzyka grana na żywo, a także spotkania i rozmowy twórców z widzami, które odbywają się po każdym spektaklu czy pokazie filmowym. Teatr zaprasza do współpracy uznanych artystów reprezentujących różne dziedziny sztuki. Plakaty do spektakli i filmów Teatru Exit charakteryzują się dbałością o klarowną formę graficzną i siłę przekazu.
Idea.
Ideą twórcy i dyrektora Teatru Exit Macieja Sikorskiego było stworzenie takiej przestrzeni artystycznej, jaką – na prawdziwej teatralnej scenie, z wykorzystaniem profesjonalnych środków teatralnych i muzyki na żywo – będą mogły tworzyć razem osoby pełnosprawne i niepełnosprawne. Istotą teatru jest tworzenie spektakli w takim zespole teatralnym, który nie tylko podejmuje i wykonuje przedsięwzięcia artystyczne, ale przede wszystkim stanowi grupę ludzi wspierających się wzajemnie w codzienności teatralnej i życiowej. Teatr realizuje w ten sposób w pełni założenia idei teatr społeczny: tworzy miejsce na aktywizowanie osób pełnosprawnych i niepełnosprawnych będących w różnych życiowych potrzebach oraz pomaga im w znalezieniu ich własnych sposobów na zaspokojenie tych potrzeb. W rezultacie poprawia ich społeczne funkcjonowanie oraz daje im możliwość faktycznego przezwyciężania trudnych sytuacji, w jakich postawiło je życie.
Misja.
Misją Teatru Exit jest spotkanie osób pełnosprawnych i niepełnosprawnych, które w trakcie pracy nad tworzeniem przedstawień teatralnych wspierają się wzajemnie swoimi talentami i umiejętnościami, a także codzienną, wzajemną pomocą. Wspólna praca nad spektaklami ma odsłonić, zarówno twórcom, jak i widzom Teatru Exit, wielką potrzebę wzajemnej obecności pozornie dalekich sobie światów: osób pełnosprawnych i niepełnosprawnych. Wymiana wzajemnych darów w trakcie wspólnej pracy teatralnej stwarza bliskie relacje, w których twórcy Teatru Exit dostrzegają prawdziwe piękno i o nim chcą opowiadać. Wychodzą z założenia, że jest ono przede wszystkim wielką wartością wewnętrzną, a nie zewnętrzną atrakcyjnością, tak ważną dla współczesnego świata. Podczas spektakli i rozmów z widzami, twórcy Teatru chcą szukać odpowiedzi na pytanie czym jest prawdziwe ludzkie szczęście i jakie drogi do niego prowadzą. Scenariusze spektakli Teatru Exit są w większości adaptacjami ksiąg Biblii, która zgodnie z przekonaniami jego twórców jest księgą, której słowa mogą zmieniać życie i przynosić ludziom dobro.
Siedziba.
Od momentu swojego powstania w 2016 roku Teatr Exit nie ma w Krakowie stałej siedziby. Próby i prace nad spektaklami odbywały się początkowo w sali teatralnej na terenie Salezjańskiego Centrum Wychowania i Duszpasterstwa Młodzieży, później w Teatrze Łaźnia Nowa, a od 2020 w teatrze znajdującym się na terenie Szpitala Klinicznego im. dr. Józefa Babińskiego w Krakowie.

</doc>
<doc id="5071143" url="https://pl.wikipedia.org/wiki?curid=5071143" title="Nóż motylkowy">
Nóż motylkowy



</doc>
<doc id="5071147" url="https://pl.wikipedia.org/wiki?curid=5071147" title="4 Gwardyjska Armia">
4 Gwardyjska Armia

4 Gwardyjska Armia () – związek operacyjny Armii Czerwonej z okresu II wojny światowej, a następnie Armii Radzieckiej.
Historia.
Przekształcona 16 kwietnia 1943 z 24 Armii. W skład armii włączono 20 i 21 Gwardyjski Korpus Strzelecki oraz 3 Gwardyjski Korpus Pancerny. 
Od 13 sierpnia brała udział w składzie Frontu Woroneskiego w operacji ofensywnej biełgorodzko-charkowskiej i bitwie o Dniepr. W listopadzie – grudniu 1943 w składzie 2 Frontu Ukraińskiego wzięła udział w walkach o rozbudowę przyczółka na prawym brzegu Dniepru na kierunku kriworożskim. Następnie uczestniczyła w kirowogradzkiej, korsunsko-szewczenskiej, umansko-botoszanskiej i jassko-kiszyniowskiej operacjach ofensywnych. Potem przeszła do rezerwy Stawki Naczelnego Dowództwa. Na początku listopada 1944 została przeniesiona na 3 Front Ukraiński, w składzie którego brała udział w operacjach w Budapeszcie, Balatonie i Wiedniu.
Rozformowana w marcu 1947 roku.

</doc>
<doc id="5071148" url="https://pl.wikipedia.org/wiki?curid=5071148" title="Granice Paragwaju">
Granice Paragwaju

Granice Paragwaju – Paragwaj graniczy z trzema państwami: Brazylią, Boliwią i Argentyną. Łączna długość granic wynosi 3799 km.

</doc>
<doc id="5071151" url="https://pl.wikipedia.org/wiki?curid=5071151" title="Nildo Viera">
Nildo Viera

Nildo Arturo Viera Recalde (ur. 20 marca 1993 w San Lorenzo) – paragwajski piłkarz grający na pozycji środkowego napastnika. W sezonie 2021 występuje w klubie Club Sol de América.
Kariera klubowa.
Club Guaraní.
Viera zadebiutował w barwach Club Guaraní 4 grudnia 2010 roku w meczu z Club Rubio Ñú (2:2). W spotkaniu tym zdobył on jeszcze bramkę w 27 minucie, a w 87 minucie dostał czerwoną kartkę. Łącznie dla Club Guaraní Paragwajczyk rozegrał 23 mecze, w których strzelił 4 gole.
Sportivo Carapeguá.
Vierę wypożyczono do Sportivo Carapeguá 1 stycznia 2013 roku. Debiut dla tego klubu zaliczył on 18 lutego 2013 roku w starciu z Cerro Porteño (1:1). Ostatecznie w barwach Sportivo Carapeguá Paragwajczyk wystąpił w 9 spotkaniach, nie zdobywając żadnej bramki.
Gimnasia.
Viera trafił na wypożyczenie do Gimnasii 11 stycznia 2014 roku. Zadebiutował on dla tego zespołu 14 lutego 2014 roku w meczu z Unión Sunchales (0:0). Premierową bramkę piłkarz ten zdobył 19 kwietnia 2014 roku w wygranym 2:0 spotkaniu przeciwko Central Córdoba. Łącznie dla Gimnasii Paragwajczyk rozegrał 8 meczy, w których strzelił jednego gola.
Club River Plate.
Viera podpisał kontrakt z Club River Plate 8 czerwca 2016 roku. Debiut dla tego klubu zaliczył on 17 lipca 2016 roku w zremisowanym 0:0 spotkaniu przeciwko Club General Díaz. Pierwszego gola zawodnik ten strzelił 29 stycznia 2019 roku w meczu z Sportivo Luqueño, dwukrotnie wpisując się na listę strzelców. Ostatecznie dla Club River Plate Paragwajczyk wystąpił w 27 spotkaniach, zdobywając 9 bramek.
Club Sol de América.
Viera przeniósł się do Club Sol de América 1 lipca 2019 roku. Zadebiutował on w barwach tego zespołu 14 lipca 2019 roku w meczu z Club Nacional (wyg. 2:1). Pierwszą bramkę piłkarz ten zdobył 22 września 2019 roku w wygranym 1:0 spotkaniu przeciwko Club General Díaz. Do 23 kwietnia 2021 roku Paragwajczyk rozegrał dla Club Sol de América 58 meczy, strzelając 12 goli.
Sukcesy.
"Sukcesy w karierze klubowej:"

</doc>
<doc id="5071155" url="https://pl.wikipedia.org/wiki?curid=5071155" title="Emil Olej">
Emil Olej

Emil Olej (ur. 16 stycznia 1932 w Murckach, zm. 26 marca 1995 w Katowicach) – polski szachista i międzynarodowy sędzia szachowy.
Życiorys.
Szachami zainteresował się podczas nauki w Śląskich Technicznych Zakładach Naukowych w Katowicach. Wówczas to, w 1952 roku wziął udział w I Ogólnopolskich Drużynowych Mistrzostwach Szkół Zawodowych w Piotrowicach, a następnie - jako jeden z 22 finalistów - w obozie szkoleniowym w Polanicy-Zdroju, podczas których rozegrano turniej o Mistrzostwo Szkół Technicznych i Zawodowych Śląska. W turnieju tym Emil Olej zdobył piąte miejsce, skutkiem czego wziął udział w kończącej mistrzostwa symultanie ze Zbigniewem Bolesławskim (wówczas kandydatem na mistrza szachowego), wygrywając swoją partię. Dzięki tym osiągnięciom zyskał trzecią kategorię szachową. W 1952 roku podjął jeszcze nieudaną próbę uzyskania drugiej kategorii szachowej. 
W kolejnych latach jego zainteresowanie szachami zogniskowało się na szachach korespondencyjnych. W tej dyscyplinie największe sukcesy odnosił w latach 1963-1966, kiedy to awansował do finału 6. Mistrzostw Polski w szachach korespondencyjnych (1963-1965), a następnie zdobył brązowy medal w finale 7. Mistrzostw Polski w szachach korespondencyjnych (1964-1966). Brał udział w wielu korespondencyjnych turniejach i meczach krajowych oraz międzynarodowych, występując poziomie reprezentacji Polski oraz Śląska.
W latach 60. i 70. XX reprezentował barwy KS Dąb Katowice, występując z zespołem w I lidze szachowej (1966, 1970, 1971 i 1973). Ponadto w 1962 roku rozpoczął starania o uzyskanie tytułu kandydata na mistrza szachowego, który zdobył w 1966 roku. Czterokrotnie występował w Finale Mistrzostw Śląska (najlepszy wynik - IV miejsce w 1975 roku) oraz Memoriale Emila Sojki (najlepszy wynik - II miejsce w 1971 roku). Brał również udział licznych międzynarodowych meczach i turniejach klubowych.
Oprócz startów zawodniczych zajmował się również sędziowaniem zawodów szachowych. W latach 70. XX wieku był sędzią okręgowym, a w latach kolejnych uzyskiwał kolejne uprawnienia sędziowskie: pierwsza klasa sędziowska (1980) oraz sędzia klasy państwowej (1984). W 1987 roku Międzynarodowa Federacja Szachowa (FIDE) nadała mu tytuł sędziego klasy FIDE ("International Arbiter"). W latach 1988-1982 był członkiem Kolegium Sędziów Polskiego Związku Szachowego. Kierował także pracami Kolegium Sędziów Śląskiego Związku Szachowego oraz był członkiem Komisji Klasyfikacji i Ewidencji PZSzach.

</doc>
<doc id="5071156" url="https://pl.wikipedia.org/wiki?curid=5071156" title="Ufa (stacja kolejowa)">
Ufa (stacja kolejowa)

Ufa (, ) – główna stacja kolejowa w Ufie, w Rosji. Istnieje od 1888 roku.
Historia.
9 stycznia 1885 roku zatwierdzono projekt budowy linii kolejowej mającej połączyć Samarę z Jekaterynburgiem. 23 października tego samego roku rozpoczęły się prace na odcinku z Samary do Ufy. W samej Ufie budowa rozpoczęła się 26 kwietnia 1886 roku, kiedy położono kamień węgielny pod przyszły budynek dworca. Stacja kolejowa w Ufie rozpoczęła swą działalność 8 września 1888 roku, kiedy oddano do użytku most kolejowy na rzece Biełaja i tym samym gotowy był cały odcinek z Samary do Ufy. W 1890 roku linię kolejową przedłużono dalej na wschód, do Złatousta, a w roku 1892 do Czelabińska. 
Eklektyczny budynek dworca z 1888 roku został rozebrany w 1967 roku. W jego miejscu w latach 1968–1970 wybudowano zupełnie nowy obiekt. W latach 2004–2020 dworzec został gruntownie zmodernizowany, m.in. do budynku dworca dobudowano wówczas nowy fragment z charakterystyczną kopułą.

</doc>
<doc id="5071159" url="https://pl.wikipedia.org/wiki?curid=5071159" title="Neobulgaria">
Neobulgaria

 
Neobulgaria Petr. (galaretówka) – rodzaj grzybów z rodziny "Gelatinodiscaceae". W Polsce występują 2 gatunki: "N. pura" i "N. koningiana".
Systematyka i nazewnictwo.
Pozycja w klasyfikacji według Index Fungorum: "Gelatinodiscaceae, Helotiales, Leotiomycetidae, Leotiomycetes, Pezizomycotina, Ascomycota, Fungi".
Gatunek ten opisał Franz Petrak w 1921 r.. Synonim naukowy "Evulla" Kavina.
Gatunki.
Wykaz gatunków i nazwy naukowe według Index Fungorum.. Nazwy polskie podali Barbara Gumińska i Władysław Wojewoda w 1985 r.

</doc>
<doc id="5071164" url="https://pl.wikipedia.org/wiki?curid=5071164" title="Pietà w kościele Mariackim w Gdańsku">
Pietà w kościele Mariackim w Gdańsku



</doc>
<doc id="5071167" url="https://pl.wikipedia.org/wiki?curid=5071167" title="Rosella (stolica tytularna)">
Rosella (stolica tytularna)

Limosano (łac. "Diocesis Rosellanus") – stolica historycznej diecezji erygowanej ok. VII wieku, a skasowanej ok. roku 1100. Współcześnie we Włoszech. 
Od 2018 katolickie biskupstwo tytularne. 

</doc>
<doc id="5071168" url="https://pl.wikipedia.org/wiki?curid=5071168" title="Wasyl Czekurin">
Wasyl Czekurin

Wasyl Czekurin, (ukr. Bасиль Феодосійович Чекурін"," ur. 14 stycznia 1951 w Mańkówce, zm. 8 kwietnia 2021) – ukraiński informatyk pracujący w Polsce, prof. dr hab.
Życiorys.
Studiował w Politechnice Lwowskiej, w 1982 uzyskał doktorat, a w 1999 stopień doktora habilitowanego. W 2005 otrzymał nominację profesorską. Został zatrudniony na stanowisku profesora nadzwyczajnego w Katedrze Informatyki Stosowanej na Wydziale Elektrotechniki, Elektroniki, Informatyki i Automatyki Politechniki Łódzkiej, oraz profesora zwyczajnego w Kujawskiej i Pomorskiej Szkole Wyższej w Bydgoszczy.

</doc>
<doc id="5071169" url="https://pl.wikipedia.org/wiki?curid=5071169" title="Bitwa pod Sieliszczami">
Bitwa pod Sieliszczami

Bitwa pod Sieliszczami – walki polskiego 4 pułku piechoty Legionów z oddziałami sowieckimi toczone w pierwszym roku wojny polsko-bolszewickiej.
Geneza.
W drugiej połowie lipca 1919 Naczelne Dowództwie WP zakończyło prace nad planem szeroko zakrojonej operacji zaczepnej, której celem było opanowanie Mińska, Borysowa, Bobrujska i oparcie frontu o linię rzek Dźwiny i Berezyny.
W rozkazie operacyjnym Frontu Litewsko-Białoruskiego z 3 sierpnia 1919 przewidziano, że natarcie na Mińsk ubezpieczą na lewym skrzydle oddziały 1 Dywizji Piechoty Legionów w rejonie Mołodeczna, Wilejki, a na prawym skrzydle oddziały Grupy Operacyjnej gen. Lasockiego. 2 Dywizja Piechoty Legionów miała wykonać natarcie na miasto z północnego zachodu, a następnie miała ubezpieczyć Mińsk z kierunku Borysowa.
Po zajęciu Mińska 2 Dywizja Piechoty Legionów nacierała dalej w kierunku na Borysów i 18 sierpnia zajęła miasto. Uchwyciła też obszerny przyczółek na wschodnim brzegu Berezyny, który stworzył podstawę wyjściową dla wielu wypadów na tyły Armii Czerwonej.
Wypad na Sieliszcze.
Latem 1919 4 pułk piechoty Legionów mjr. Mieczysława Smorawińskiego obsadzał nad Berezyną 34 kilometrowy odcinek obrony. 10 listopada rozpoznanie stwierdziło obecność większych sił sowieckiej piechoty wzmocnionej artylerią w Sieliszczach i Tajlance. Przeciwnik, czując się bezpiecznie na tyłach frontu, nie wystawiał ubezpieczeń. 13 listopada pełniący obowiązki dowódcy 4 pułku piechoty Legionów mjr Erwin Więckowski rozkazał dowódcy III batalionu por. Władysławowi Kaszy zorganizować wyprawę „po armaty". W wypadzie wziąć udział mieli żołnierze 9, 11 i 12 kompanii. W sumie grupa wypadowa miała liczyć 214 żołnierzy i pięć ckm-ów. 10 kompania i 3 kompania ckm pozostała na stanowiskach obronnych. 
Działania na Sieliszcze por. Kasza rozpoczął o północy, ubezpieczając się patrolem z 11 kompanii. Maszerując lasami zbliżył się od południowego wschodu do miejscowości i tu podzielił batalion na dwie części. Dwa plutony pod dowództwem ppor. Zdzisława Rosołowskiego skierował na Tajlankę, gdzie stwierdzono obecność półbaterii artylerii ciężkiej, a pozostałe pododdziały pod dowództwem ppor. Witolda Rosołowskiego zaatakowały Sieliszcze.
Działając z zaskoczenia, siły główne grupy wypadowej zdobyły miejscowość. Także dwa wydzielone plutony opanowały Tajlankę, gdzie bez walki zdobyto dwa ciężkie działa. O świcie dowódca batalionu zarządził odwrót. Szpica tylna musiała odpierać ataki sowieckiej kawalerii, a pod wsią Miotcza czoło batalionu zostało zatrzymane ogniem sowieckiej broni maszynowej.
Do walki z czerwonoarmistami użyto zdobycznych armat, a obsługiwali je, nadzorowani przez Polaków, wzięci do niewoli sowieccy kanonierzy. Celny ogień dział zmusił nieprzyjaciela do opuszczenia wioski i otworzył batalionowi drogę odwrotu.
Za wzorowe przeprowadzenie wypadu pułk otrzymał depeszę gratulacyjną od dowódcy frontu i rozkaz pochwalny od dowódcy 2 Dywizji Piechoty:
Bilans walk.
Podczas wypadu na Sieliszcze Polacy stracili dwóch poległych i dwóch rannych. Wzięto do niewoli czterdziestu jeńców, zdobyto dwa działa lekkie, dwa działa ciężkie i dwa ciężkie karabiny maszynowe. 

</doc>
<doc id="5071188" url="https://pl.wikipedia.org/wiki?curid=5071188" title="Minus 10 w Rio">
Minus 10 w Rio



</doc>
<doc id="5071192" url="https://pl.wikipedia.org/wiki?curid=5071192" title="Henryk Wąsala">
Henryk Wąsala

Henryk Eustachiusz Wąsala (ur. 12 maja 1899 w Częstochowie, zm. 9-11 kwietnia 1940 w Kalininie) – podkomisarz Policji Państwowej, żołnierz Legionów Polskich i Wojska Polskiego.
Życiorys.
Urodził się 12 maja 1899 w Częstochowie, w rodzinie Franciszka i Anny z Gaćków. W czasie I wojny światowej walczył w szeregach 1. kompanii I batalionu 5 Pułk Piechoty Legionów Polskich, a od 11 listopada 1918 do 6 lipca 1923 w Wojsku Polskim. 15 lutego 1924 wstąpił do Policji Państwowej. Ukończył Szkołę Oficerów PP w Warszawie. W stopniu przodownika służył w Komisariacie PP w Kielcach. 1 kwietnia 1939 został mianowany podkomisarzem PP. W tym samym roku pełnił obowiązki dowódcy 4 Kompanii Rezerwy Policyjnej w Herbach Starych.
W czasie kampanii wrześniowej 1939 dostał się do sowieckiej niewoli. Przebywał w obozie w Ostaszkowie. 8 lub kwietnia 1940 został przekazany do dyspozycji naczelnika Obwodowego Zarządu NKWD w Kalininie (obecnie Twer). Między 9 a 11 kwietnia 1940 zamordowany i pogrzebany w Miednoje. Od 2 września 2000 spoczywa na Polskim Cmentarzu Wojennym w Miednoje.
Henryk Wąsala był żonaty. Miał dwie córki.
4 października 2007 Minister Spraw Wewnętrznych i Administracji Władysław Stasiak mianował go pośmiertnie na stopień komisarza Policji Państwowej. Awans został ogłoszony 10 listopada 2007, w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.

</doc>
<doc id="5071199" url="https://pl.wikipedia.org/wiki?curid=5071199" title="Józef Grabarek">
Józef Grabarek

Józef Hubert Grabarek (ur. 26 marca 1948 w Pleszewie, zm. 31 marca 2021 w Szubinie) – polski językoznawca, profesor nauk humanistycznych.
Życiorys.
Syn Huberta i Józefy. Obronił pracę doktorską, 26 kwietnia 1993 habilitował się na Uniwersytecie Wrocławskim, na podstawie rozprawy zatytułowanej "Indikatoren des Grundes im deutschen und polnischen einfachen Satz. Eine konfrontative Studie". 22 kwietnia 2016 nadano mu tytuł profesora w zakresie nauk humanistycznych. Został zatrudniony na stanowisku profesora na Uniwersytecie Gdańskim w Instytucie Neofilologii i Lingwistyki Stosowanej na Wydziale Filologicznym w powołanym z jego inicjatywy w 2009 Zakładzie Językoznawstwa Stosowanego i Translatoryki (od 2016 Instytucie Lingwistyki Stosowanej i Traslatoryki), a także na Wydziale Humanistycznym Uniwersytetu Kazimierza Wielkiego, w Wyższej Szkole Biznesu w Pile oraz w Katedrze Filologii Wszechnicy Mazurskiej w Olecku.
Był profesorem nadzwyczajnym w Instytucie Skandynawistyki i Lingwistyki Stosowanej na Wydziale Filologicznym Uniwersytetu Gdańskiego i w Katedrze Filologii Germańskiej na Wydziale Filologicznym Uniwersytetu Mikołaja Kopernika w Toruniu. Piastował stanowisko profesora zwyczajnego w Kujawsko-Pomorskiej Szkole Wyższej w Bydgoszczy, a także w Instytucie Filologii Germańskiej na Wydziale Filologicznym Uniwersytetu Gdańskiego.
W 2000 został odznaczony Złotym Krzyżem Zasługi.
Pochowany 7 kwietnia 2021 na cmentarzu komunalnym przy ul. Wiślanej w Bydgoszczy.

</doc>
<doc id="5071206" url="https://pl.wikipedia.org/wiki?curid=5071206" title="BNNVARA">
BNNVARA

BNNVARA – holenderski nadawca radiowy i telewizyjny. Powstał w 2014 z połączenia nadawców BNN i VARA. Jest częścią Nederlandse Publieke Omroep (NPO).
Historia.
BNNVARA powstała 1 stycznia 2014 w wyniku połączenia stowarzyszeń BNN (założona w 1997) I VARA (założona w 1925). Ich połączenie zostało ogłoszone w 2011 roku. 6 listopada 2011 członkowie VARA zagłosowali za połączeniem, rada BNN zrobiła to tydzień wcześniej. Partie VVD i Partia Wolności sprzeciwiły się połączeniu.
Działanie.
Po połączeniu BNN i VARA do 24 sierpnia 2017 używano brandingu sprzed fuzji. 
W 2017 pojawiły się kontrowersje po emisji przez BNNVARA dokumentu "Jesse" o liderze partii GroenLinks, Jesse Klaverm. Dokument był postrzegany jako zbyt stronniczy w stosunku do Klavera, podsycając oskarżenia o brak rzetelności dziennikarskiej nadawcy.

</doc>
<doc id="5071207" url="https://pl.wikipedia.org/wiki?curid=5071207" title="Herb gminy Morzeszczyn">
Herb gminy Morzeszczyn

Herb gminy Morzeszczyn – jeden z symboli gminy Morzeszczyn, ustanowiony 31 maja 2000.
Wygląd i symbolika.
Herb przedstawia na tarczy, podzielonej poziomą kreską na dwie części - górną, koloru zielonego i dolną, koloru złotego, w górnej części krzyż, symbolizujący zakon cystersów, a po obu jego stronach dwa złote kłosy zboża, wskazujące na wiejski charakter gminy. W dolnej części natomiast znajduje się zielony dąb. Nawiązuje on do terenów leśnych gminy, a także do pomnika przyrody - 300-letnich dębów, pod którymi wedle legendy odpoczywał Napoleon. 

</doc>
<doc id="5071208" url="https://pl.wikipedia.org/wiki?curid=5071208" title="Hey Hey">
Hey Hey

„Hey Hey” – singel włoskiego zespołu Radiorama wydany w 1986 roku przez wytwórnię Out Records. Utwór napisali Mauro Farina, Giuliano Crivellente i Simona Zanini. Nagranie oryginalnie pojawiło się jako bonus na stronie B niemieckiego maxi singla zawierającego remiks poprzedniego singla grupy („Desire”), dopiero nieco później piosenka została wydana na osobnym singlu, promując wydany w tym czasie album zespołu pt. "Desires And Vampires". 
W przeciwieństwie do swoich poprzedników („Chance To Desire” oraz „Desire”), singel nie odniósł sukcesu na listach przebojów.

</doc>
<doc id="5071209" url="https://pl.wikipedia.org/wiki?curid=5071209" title="Zawiadowca stacji">
Zawiadowca stacji



</doc>
<doc id="5071210" url="https://pl.wikipedia.org/wiki?curid=5071210" title="Miecz artyleryjski model 1832">
Miecz artyleryjski model 1832



</doc>
<doc id="5071212" url="https://pl.wikipedia.org/wiki?curid=5071212" title="Girolamo Bartolomeo Bortignon">
Girolamo Bartolomeo Bortignon

Girolamo Bartolomeo Bortignon (ur. 31 marca 1905 w Romano d’Ezzelino, zm. 12 marca 1992 w Rubano) – włoski duchowny rzymskokatolicki.

</doc>
<doc id="5071219" url="https://pl.wikipedia.org/wiki?curid=5071219" title="Herb gminy Słupsk">
Herb gminy Słupsk

Herb gminy Słupsk – jeden z symboli gminy Słupsk, ustanowiony 20 maja 2020, po uprzedniej zgodzie Komisji Heraldycznej.
Wygląd i symbolika.
Herb przedstawia na tarczy koloru białego z czarną obwódką w centralnej części czerwoną głowę gryfa pomorskiego (symbol Pomorza), a pod nią czerwone koło młyńskie, przypominające o elektrowniach wodnych na rzece Słupia. Całość otaczają zielone gałązki, nawiązujące do Parku Krajobrazowego Dolina Słupi.

</doc>
<doc id="5071224" url="https://pl.wikipedia.org/wiki?curid=5071224" title="Zygmunt Wirpsza">
Zygmunt Wirpsza

Zygmunt Wirpsza (ur. 25 maja 1928 w Równem, zm. 1 kwietnia 2021) – polski chemik, prof. dr hab. inż.
Życiorys.
Studiował na Wydziale Chemicznym Politechniki Wrocławskiej, w 1960 obronił pracę doktorską, w 1971 uzyskał stopień doktora habilitowanego. W 1990 nadano mu tytuł profesora nadzwyczajnego. Został zatrudniony na stanowisku profesora w Katedrze Technologii i Materiałoznawstwa na Wydziale Materiałoznawstwa i Technologii Obuwia Politechniki Radomskiej im. Kazimierza Pułaskiego, oraz w Instytucie Włókien Naturalnych.
Zmarł 1 kwietnia 2021. Pochowany na cmentarzu Powązki Wojskowe w Warszawie (kwatera A-2-33 (65)).

</doc>
<doc id="5071228" url="https://pl.wikipedia.org/wiki?curid=5071228" title="Gioacchino Muccin">
Gioacchino Muccin

Gioacchino Muccin (ur. 25 listopada 1899 w San Giovanni di Casarsa, zm. 27 sierpnia 1991) – włoski duchowny rzymskokatolicki.

</doc>
<doc id="5071229" url="https://pl.wikipedia.org/wiki?curid=5071229" title="Kościół Matki Bożej z Candelarii w Areguá">
Kościół Matki Bożej z Candelarii w Areguá

Kościół Matki Bożej z Candelarii (hiszp. "La Iglesia Nuestra Señora de la Candelaria") – rzymskokatolicka świątynia w paragwajskim mieście Areguá.
Co roku, 2 lutego, organizowana jest procesja eucharystyczna ulicami miasta na cześć patronki kościoła, Matki Bożej z Candelarii.
Historia i architektura.
Budowę kościoła ukończono w 1862 roku. Odrestaurowano go w latach 1912–1914, jednak zachowano jego eklektyczny wystrój. Świątynia trójnawowa, okrążona z czterech stron krużgankami. W 2010 roku zainstalowano reflektory oświetlające kościół po zmierzchu.

</doc>
<doc id="5071237" url="https://pl.wikipedia.org/wiki?curid=5071237" title="Ignacy Klukowski">
Ignacy Klukowski

Ignacy Klukowski (ur. 30 maja 1908 w majątku Łotowiany na Wileńszczyźnie, zm. 19 kwietnia 1978 w Gdańsku) – polski malarz, marynista i konserwator zabytków. 
Życiorys.
Był synem Karola (inżyniera technologa w belgijskich zakładach metalurgicznych w Kamienskoje na Zaporożu) i Anny z Szadziewiczów (lekarki). Rodzina od 1919 mieszkała w Wilnie, gdzie rozpoczął Zawodowe Kursy Rysunkowe Wileńskiego Towarzystwa Artystów Plastyków. W latach 1928–1932 studiował na Wydziale Sztuk Pięknych Uniwersytetu Stefana Batorego. Jego nauczycielami byli m.in. Ludomir Ślendziński, Tymon Niesiołowski, Ferdynand Ruszczyc i Bronisław Jamontt. Studia kontynuował w Paryżu w "École nationale supérieure des beaux-arts" w latach 1932–1934 w pracowni Paula Alberta Laurensa, 1935–1937 Louisa Rogera. Równolegle studiował rysunek w l'Art et a d'Industrie przy Montparnasse 80, był częstym gościem w pracowni Józefa Pankiewicza. W Paryżu utrzymywał bliski kontakt z rodziną Mickiewiczów i Goreckich. Poznał m.in. takich ludzi, jak: Paul Cazin, Franciszek Black, Alfred Chłapowski, Juliusz Kaden-Bandrowski. Przyjaźnił się z Grażyną Bacewicz, Antonim Szałowskim, Feliksem Nowowiejskim, Zygmuntem Mycielskim, Józefem Mikulskim, Wandą Jurgielewicz i licznym gronem artystów polskich oraz francuskich. W 1936, podczas wystawy w Wersalu, za portret „"Mnicha"” otrzymał „"Medal Złocisty"” oraz zebrał bardzo przychylne recenzje. Na początku 1936 uczestniczył w tworzeniu „Grupy Artystów Polskich we Francji i ich Przyjaciół” (Groupe des Artistes Polonais et de Leurs Amis), aktywnie działał na rzecz grupy. Udział w wystawie Exposition Internationale Arts et Techniques 1937 w Paryżu otworzył artyście drogę do przynależności do Międzynarodowego Związku Plastyków w Paryżu. Na prośbę paryskiej rzeźbiarki Wandy Jurgielewicz artysta pozował do wizerunku Marszałka Józefa Piłsudskiego w płaskorzeźbie „Relief – Rycerze”. Po powrocie do Polski w 1937 został członkiem Towarzystwa Zachęty Sztuk Pięknych w Warszawie i Towarzystwa Szerzenia Sztuk Plastycznych w Wilnie. Artysta żył z dochodów z własnego majątku ziemskiego uzupełnionych przychodami z malowania. Okres wojenny przeżył w Wilnie i pobliskim majątku Plikiszki. Duża część jego prac uległa zniszczeniu w mieszkaniu ojca, podczas powstania warszawskiego. 
Po zakończeniu II wojny światowej przeprowadził się do Gdańska, gdzie był współzałożycielem Związku Zawodowego Polskich Artystów Plastyków w Gdańsku. Należał do utworzonej w 1946 Grupy Polskich Marynistów Plastyków kultywującej pod przewodnictwem Franciszka Szwocha tradycje przedwojennej marynistyki. Na swoich pracach zobrazował wojenne zniszczenia Gdańska z dużą dbałością o szczegóły. W 1946 miała miejsce jego pierwsza wystawa indywidualna. W tym czasie dorywczo wykonywał prace konserwatorskie. Brał udział m.in. w rekonstrukcji kamienic mieszczańskich przy Długim Targu, czy zabezpieczaniu i renowacji Sali Czerwonej w Ratuszu Głównego Miasta. Od 1951 był etatowym pracownikiem Przedsiębiorstwa Państwowego Pracownie Konserwacji Zabytków. Od 1957 był starszym konserwatorem. Portretował konserwatorów przy pracy, malował prace portowe, rybaków, architekturę Gdańska, statki i wybrzeże morskie. Jedną z jego ulubionych modelek była jego siostra Anna, żona Eugeniusza Paukszty, osiadła w Poznaniu, do którego kilkakrotnie był delegowany służbowo, jako konserwator. Pracował tam przy odtwarzaniu sal: Królewskiej, Sądowej i Wielkiej Ratusza (1954–1960), a także wnętrz innych zabytkowych budynków. Przyczynił się do odbudowy Pałacu Działyńskich. Malował też portrety znaczących obywateli miasta. Z rodziną Pauksztów związała go wieloletnia przyjaźń. 
Od 1971 do 1975 był głównym konserwatorem w Pracowniach Konserwacji Zabytków. Praca konserwatora była w tym (powojennym) okresie niezwykle wyczerpująca; chemikalia, słabe oświetlenie, żmudne punktowanie sprawiły, że artysta zaczął mieć kłopoty ze zdrowiem. Po przejściu na emeryturę spędził kilka miesięcy w Paryżu odwiedzając przedwojennych przyjaciół, wracając na paryskie plenery. Zmarł 19 kwietnia 1978 w Gdańsku. Pochowany został na cmentarzu Srebrzysko w rodzinnym grobie wraz z rodzicami i żoną (rejon V, kwatera III). 
W 2020 wydano album opisujący jego życie, zawierający reprodukcje 100 obrazów artysty ("Teka Gdańska"). Wydawnictwo miało charakter kolekcjonerski (300 egzemplarzy). Po śmierci urządzono wystawy indywidualne: w 2009 w Domu Uphagena w Gdańsku – Muzeum Gdańska; w 2011 w Centralnym Muzeum Morskim w Gdańsku; w 2018 roku w Muzeum Ziemi Puckiej dwie wystawy: w okresie luty – kwiecień pt. „Portret z morzem w tle” , kwiecień – wrzesień 2018 „Pejzaże nadmorskie Ignacego Klukowskiego”; maj – wrzesień 2018 – Narodowe Muzeum Morskie oddział w Helu pt. „Marynistyka Ignacego Klukowskiego”; listopad 2018 – luty 2019 wystawa pt. „Gdański marynista Ignacy Klukowski przedstawia: Marynistykę w pejzażu i portrecie” w Muzeum Fauny i Flory Morskiej i Śródlądowej w Jaworzu; maj 2019 wystawa „Artysta malarz Ignacy Klukowski (1908–1978) przedstawia : Marynistyka Gdańskiego Wybrzeża w pejzażu i portrecie” – galeria Rozewie – Towarzystwo Przyjaciół NMM w Gdańsku; luty 2021 wystawa prac Ignacego Klukowskiego: „W kręgu gdańskiej tradycji” Mediateka Sopot. Siedem obrazów Ignacego Klukowskiego wystawiono na wystawie Muzeum Narodowe w Gdańsku pt. „Pierwsza dekada (po burzy nad starym światem) – Malarstwo na Wybrzeżu w latach 1945–1955” – listopad 2017 – luty 2018.
Rodzina.
25 czerwca 1938 w Wilnie ożenił się z Jadwigą Wojciechowską. Miał z nią trójkę dzieci: Danutę, Halinę oraz Karola. Rodzeństwo: dr hab. medycyny Jan Klukowski (zmarł w KL Auschwitz-Birkenau) oraz Anna Klukowska, żona Eugeniusza Paukszty.

</doc>
<doc id="5071241" url="https://pl.wikipedia.org/wiki?curid=5071241" title="Pablo Giménez">
Pablo Giménez

Pablo Júnior Giménez (ur. 26 czerwca 1981 w Juan de Mena) – paragwajski piłkarz grający na pozycji napastnika. W 2004 roku reprezentant kraju na igrzyskach olimpijskich w Atenach.
Kariera sportowa.
Kariera klubowa.
Jego pierwszym klubem był paragwajski klub Guarani. Występował tam przez 3 sezony – 2001/2002, 2002/2003 oraz 2003/2004. W ciągu 3 sezonów wystąpił 113 razy i strzelił 35 bramek. Następnie na rok przeniósł się do brazylijskiego klubu Atlético Mineiro, w którym wystąpił 7 razy. W 2006 roku przeniósł się do Cerro Porteño, w którym w 17 meczach strzelił 1 bramkę, a następnie przeszedł do argentyńskiego klubu Quilmes, gdzie wystąpił 12 razy i strzelił 2 bramki. W sezonie 2007/2008 wrócił do Cerro Porteño, w którym rozegrał 43 mecze i strzelił 11 bramek. W sezonie 2008/2009 roku przeszedł do meksykańskiego klubu Querétaro, w którym w 11 meczach strzelił 4 bramki. W 2010 roku wrócił do swojego pierwszego klubu Guarani, w którym w 3 spotkaniach strzelił 2 bramki. W 2011 roku przeniósł się do kolumbijskiego klubu Desportes Tolima. Po 12 meczach, w których nie strzelił ani jednej bramki, na resztę sezonu 2011/2012 przeniósł się do Sportivo Luqueño, w którym strzelił 3 bramki w 20 meczach. W kwietniu 2012 roku jego umowa ze Sportivem została rozwiązana z powodu braku dyscypliny.
Kariera reprezentacyjna.
Pablo Gimenez w 2001 roku został powołany do kadry Paragwaju, w której zagrał 2 mecze. W 2004 roku razem z kadrą wywalczył srebrny medal na igrzyskach olimpijskich w Atenach w 2004 roku.

</doc>
<doc id="5071243" url="https://pl.wikipedia.org/wiki?curid=5071243" title="Lilije">
Lilije

Lilije – ballada autorstwa Adama Mickiewicza, która została po raz pierwszy wydana w zbiorze "Ballady i romanse" w 1822 jako część tomu "Poezyj". Całość została oparta na pieśni ludowej "Pani zabiła pana".
Treść.
Na początku utworu główna bohaterka zabija swojego męża, uczestnika wyprawy Bolesława Chrobrego na Kijów, w obawie przed jego reakcją na wiadomość o niewierności swojej żony. Zabitego mężczyznę grzebie w gaju, a na jego grobie zasiewa lilie. Następnie kobieta odwiedza pustelnika i wyjawia mu motyw morderstwa. Gdy minął rok od haniebnego czynu wdowę odwiedzają dwaj bracia jej martwego męża, którzy również towarzyszyli polskiemu władcy w wyprawie na Rusi. Po roku długiego oczekiwania na powrót brata postanawiają oświadczyć się w bohaterce. Ona nie wiedząc co czynić postanawia poradzić się pustelnika, ten proponuje jej wskrzeszenie męża. Jednak ona odmawia. Dlatego starzec radzi kobiecie, aby obaj mężczyźni upletli dla niej wianek. Ona natomiast poślubi tego z braci, którego plecionka kwiatów przypadnie kobiecie bardziej do gustu.
Wreszcie nadchodzi niedziela, huczny dzień wesela. Ranną porą w kościele odbywa się uroczystość. Bohaterka jest prowadzona do przybytku przez druhny, uczestnikami ceremonii są również obaj kandydaci na pana młodego. Nadchodzi moment wyboru męża, panna młoda wybiera ostatecznie piękniejszy wianek, spleciony z lilii. Najpierw do autorstwa przyznaje się starszy brat, jednak młodszy po chwili twierdzi, że nie jest to prawda. Dochodzi do pojedynku na miecze między braćmi, który przerywa pojawienie się zjawy martwego męża. Okazuje się, że obaj mężczyźni zrywali kwiaty na wianki z grobu swojego brata. Duch oznajmia, że wieniec należy do niego, gdyż lilie rosły na jego grobie, więc i ko­bie­ta, nosząca plecionkę z tych kwia­tów, jest jego żoną. Następnie potępia on zachowanie małżonki jak i braci, by ostatecznie zabrać ich ze sobą w zaświaty. Zaraz po słowach upiora następuje trzęsienie ziemi, a cerkiew, w której znajdują się bohaterowie, zapada się pod powierzchnię. Po wszystkim na miejscu budowli wyrastają tytułowe lilie.
Budowa.
Ballada liczy 353 wersy i 1454 wyrazy. Większość rymów to rymy żeńskie sąsiadujące lub przeplatane. Przewodnim motywem ballady jest zemsta rodowa, mająca ukarać niewierną żonę i mężobójczynię, ostatecznie ziszczoną przez upiora z zaświatów. Innymi elementami utworu jest groza, surowość chłopskiej etyki czy świat irracjonalny reprezentowany przez ducha zamordowanego męża.

</doc>
<doc id="5071245" url="https://pl.wikipedia.org/wiki?curid=5071245" title="Diemientiejewo (obwód smoleński)">
Diemientiejewo (obwód smoleński)

Diemientiejewo () – wieś (ros. деревня, trb. dieriewnia) w zachodniej Rosji, w osiedlu wiejskim Pieriewołoczskoje rejonu rudniańskiego w obwodzie smoleńskim.
Geografia.
Miejscowość położona jest nad Rutawieczem, 11,5 km od granicy z Białorusią, przy drodze regionalnej 66N-1620 (Życzicy / 66K-28 – Timoszenki – Kartaszewiczi / 66K-30), 2,5 km od drogi regionalnej 66K-30 (Diemidow – Ponizowje – Zaozierje), 4 km od drogi regionalnej 66K-28 (Diemidow – Rudnia), 10,5 km od centrum administracyjnego osiedla wiejskiego (Pieriewołoczje), 17 km od centrum administracyjnego rejonu (Rudnia), 63,5 km od Smoleńska.
W granicach miejscowości znajduje się ulica Bieriozowaja (12 posesji).
Demografia.
W 2010 r. miejscowość zamieszkiwało 27 osób.

</doc>
<doc id="5071250" url="https://pl.wikipedia.org/wiki?curid=5071250" title="Amen (singel Vincenta Bueno)">
Amen (singel Vincenta Bueno)

Amen – singel austriackiego piosenkarza Vincentego Bueno wydany w 2021.
Utwór reprezentował Austrię w Konkursie Piosenki Eurowizji 2021 w Rotterdamie. 20 maja 2021 kompozycja została zaprezentowana przez piosenkarza w drugim półfinale, zajmując ostatecznie 12 miejsce z 66 punktami (bez awansu do finału).

</doc>
<doc id="5071258" url="https://pl.wikipedia.org/wiki?curid=5071258" title="Olgierd Obuchowicz">
Olgierd Obuchowicz

Olgierd Ryszardowicz Bandynelli-Obuchowicz (; ur. 25 lipca (6 sierpnia) 1840 w Kałaciczach (powiat bobrujski), zm. 22 sierpnia 1898 w Słucku) – białoruski poeta, tłumacz.
Życiorys.
Olgierd Obuchowicz pochodził ze szlacheckiej rodziny połączonej linią żeńską z rodziną włoskiego hrabiego Bandinelli. W latach 1852–1854 uczył się w Słuckim Gimnazjum Kalwińskim, co wpłynęło na ukształtowanie się jego światopoglądu. Później, podczas jego podróży po Europie, a zwłaszcza gdy A. mieszkał w Genewie, jego zainteresowanie kalwinizmem wzrosło. Brał udział w Powstaniu styczniowym, za które został zesłany przez władze carskie na Syberię. Po powrocie zamierzał przekazać ziemię chłopom, ale z powodu sprzeciwu rodziny został zmuszony do opuszczenia majątku. W Słucku udzielał korepetycji, gdzie wokół niego gromadziła się twórcza młodzież i przyszli uczestnicy ruchu niepodległościowo-wyzwoleńczego, m.in. Jazep Dyła i Piotr Karpowicz.
Twórczość.
Był jednym z pierwszych autorów baśni białoruskiej literatury. Pisał w duchu krytycznego realizmu. Tłumaczył na język białoruski dzieła literatury polskiej, rosyjskiej i zachodnioeuropejskiej. Za życia nie miał możliwości publikowania swojej twórczości, a znana jest jedynie część jego utworów.
Prowadził dyskusję z Franciszkiem Bahuszewiczem o puryzmie i dialektalnej podstawie języka białoruskiego: "przede wszystkim chodzi o to, aby słowa prawdziwie białoruskie, za pomocą naszej literatury, były na porządku dziennym. Nie ograniczam się tutaj wyłącznie do swojego dialektu, używając słów i zwrotów ogólnobiałoruskich… W końcu nie wiadomo jeszcze, który białoruski dialekt zwycięży".

</doc>
<doc id="5071259" url="https://pl.wikipedia.org/wiki?curid=5071259" title="Evangelische Omroep">
Evangelische Omroep

Evangelische Omroep (EO, "Nadawca Ewangelicki") – holenderski nadawca publiczny. Jego misją jest doprowadzenie ludzi do kontaktu z Jezusem Chrystusem, a wyznanie wiary jest formą ewangelikalizmu. Członek stowarzyszenia Nederlandse Publieke Omroep (NPO).
EO jest jednym z nielicznych stowarzyszeń nadawczych w systemie NPO, które pozostały wierne swoim religijnym korzeniom. Przez długi czas każdy programów odwoływał się do Boga i do religii chrześcijańskiej, choć obecnie jest to coraz rzadsze.
Historia.
EO został założony w 1967 roku przez członków Wolnego Kościoła, którzy mieli inne opinie od innego potestanckiego stowarzyszenia nadawczego, "NCRV".
Kontrowersje.
Filmy dokumentalne są często redagowane, aby odzwierciedlić kreacjonistyczną ideologię EO. Mimo że nadal jest prezentowany jako dokument BBC, seria "The Life of Mammals" została zredagowana w celu usunięcia materiału niezgodnego z kreacjonizmem młodej ziemi, a wulgaryzmy są regularnie usuwane z zakupionych seriali dramatycznych.
Kreacjonizm.
Temat kreacjonizmu wywołał szereg kontrowersji związanych z EO. Na początku 2009 roku doszło do kontrowersji wokół wypowiedzi czołowego prezentera i byłego reżysera, Andriesa Knevela. Uważał, że osoba religijna może nie wierzyć w dosłowną interpretację biblijnej historii stworzenia świata. Wkrótce potem Knevel przeprosił za sposób, w jaki wygłosił swoje oświadczenia oraz za fakt, że jego osobisty punkt widzenia mógł zostać zinterpretowany jako oficjalny punkt widzenia EO.
Arie Boosma.
W 2009 roku Arie Boomsma, prezenter telewizyjny EO został zawieszony na trzy miesiące po tym, jak pojawił się częściowo rozebrany w magazynie "L'Homo". W tym samym roku EO planowało wyemitować nowy program telewizyjny "Loopt een man over het water…" („Człowiek idzie po wodzie…”), którego prezenterem miał być Boomsma. W programie niechrześcijańscy komicy mieli zostać poproszeni o stworzenie krótkich skeczów o Jezusie z Nazaretu. Planowany program wywołał tyle zamieszania wśród członków EO, że jego premiera została odwołana. Wkrótce potem Boomsma opuścił EO i dołączył do katolickiego stowarzyszenia nadawców KRO.
Spadek liczby członków.
W wyniku kontrowersji liczba członków EO spadła. W marcu 2010 doprowadziło to do powstania inicjatywy członkowskiej zatytułowanej "Ik bid en blijf lid" („Modlę się i zostaję członkiem”), która wezwała członków EO do zachowania członkostwa i modlenia się, aby stowarzyszenie nadal szerzyło słowo Boże w sposób, który pozostaje wierny Biblii.

</doc>
<doc id="5071263" url="https://pl.wikipedia.org/wiki?curid=5071263" title="Jerzy Adam Hortyński">
Jerzy Adam Hortyński

Jerzy Adam Hortyński (ur. 2 stycznia 1944 w Adamówce, zm. 1 kwietnia 2021) – polski specjalista w zakresie ogrodnictwa, prof. dr hab.
Życiorys.
W 1976 obronił pracę doktorską, w 1987 uzyskał stopień doktora habilitowanego. 28 lutego 1995 nadano mu tytuł profesora zwyczajnego w zakresie nauk rolniczych. Został zatrudniony na stanowisku profesora w Katedrze Genetyki i Hodowli Roślin Ogrodniczych na Wydziale Ogrodniczym Uniwersytetu Przyrodniczego w Lublinie, oraz w Wyższej Szkole Humanistyczno-Przyrodniczej – Studium Generale Sandomiriense na Wydziale Przyrodniczym i Matematycznym.
Był profesorem zwyczajnym i kierownikiem w Katedrze Genetyki i Hodowli Roślin Ogrodniczych na Wydziale Ogrodnictwa i Architektury Krajobrazu Uniwersytetu Przyrodniczego w Lublinie, a także prorektorem w Akademii Rolniczej w Lublinie.
Zmarł 1 kwietnia 2021.

</doc>
<doc id="5071269" url="https://pl.wikipedia.org/wiki?curid=5071269" title="John Huettner">
John Huettner

John R. Huettner (ur. 21 października 1906 w Waszyngtonie, zm. 4 sierpnia 1970 w Orange County) – amerykański żeglarz sportowy, medalista olimpijski; również aktor.
Podczas letnich igrzysk olimpijskich w Los Angeles (1932) zdobył złoty medal w żeglarskiej klasie 8 metrów, wspólnie z Owenem Churchillem, Williamem Cooperem, Karlem Dorseyem, Johnem Biby, Robertem Suttonem, Pierpontem Davisem, Alanem Morganem, Alphonse'em Burnandem, Thomasem Websterem, Richardem Moore'em i Kennethem Careyem.
John Huettner brał udział w ostatnich próbach przedolimpijskich w klasie 8 metrów, żeglując w załodze Pierponta Davisa (jacht "Santa Maria"), która zajęła drugie miejsce, za jachtem "Angelita" Owena Churchilla. Podczas zawodów olimpijskich, Churchill do swojej załogi włączył również sześciu członków załogi Davisa, dzięki czemu każdy mógł wystartować w co najmniej jednym wyścigu i zdobyć złoty medal.
Huettner ostatecznie został prawnikiem w Los Angeles, ale po igrzyskach olimpijskich zagrał w kilku filmach, głównie jako dodatkowy lub niewymieniony członek obsady. Spośród najbardziej znanych filmów, w których wystąpił, należy wymienić: ' (1935), "Wielka transmisja" (1938), ' (1943) oraz przede wszystkim "Obywatel Kane" (1941, jako mężczyzna w Xanadu Great Hall).

</doc>
<doc id="5071271" url="https://pl.wikipedia.org/wiki?curid=5071271" title="Jussi Tupamäki">
Jussi Tupamäki

Jussi Tupamäki (ur. 30 listopada 1977 w Pori) – fiński hokeista, trener hokejowy.
Kariera trenerska.
Uzyskał tytuł magistra wychowania fizycznego. W karierze szkoleniowej początkowo pracował w dwóch zespołach żeńskich. Potem był trenerem drużyn juniorskich w klubach Jyväskylän Pallo, Saimaan Pallo. W sezonie 2014/2015 do lutego 2015 był trenerem zespołu KeuPa HT w lidze Mestis. W 2015 podjął pracę w estońskiej federacji hokejowej. Początkowo objął stanowiska głównego trenera tamtejszej kadry seniorów oraz juniorów do lat 20 i do lat 18. Reprezentację seniorską Estonii prowadził w turniejach mistrzostw świata edycji 2015, 2016, 2017, 2018, 2019, 2022 (Dywizja IB) oraz w innych turniejach (m.in. kwalifikacje do ZIO). Ponadto był trenerem kadry Estonii do lat 20 w turniejach mistrzostw świata juniorów do lat 20 edycji 2016, 2017 (Dywizja IIA) oraz kadry Estonii do lat 18 w turnieju mistrzostw świata juniorów do lat 18 edycji 2016 (Dywizja IIB). Równolegle od 2015 do 2017 był też szkoleniowcem drużyny Estonian Jr. Team w tamtejszej lidze.
Pozostając nadal selekcjonerem seniorskiej reprezentacji Estonii w maju 2017 został zaangażowany na stanowisku głównego trenera w austriackim klubie EC Bregenzerwald w międzynarodowych rozgrywkach Alps Hockey League z jednoczesnym podjęciem funkcji trenera ds. przygotowań w stowarzyszonym klubie Dornbirner EC z ligi EBEL. Od końca września do końca października 2019 był głównym trenerem Dornbirner EC. Na początku sierpnia 2020 został mianowany dyrektorem ds. rozwoju w klubie JYP. Po roszadach trenerskich w seniorskim zespole JYP wszedł do sztabu tegoż w drugiej połowie października 2020. Pod koniec kwietnia 2021 został ogłoszony głównym trenerem zespołu KH Energa Toruń w Polskiej Hokej Lidze. Po sezonie 2021/2022 na jegoo wniosek rozwiązano umową i odszedł z Torunia. W czerwcu 2022 został ogłoszony szkoleniowcem włoskiej drużyny WSV Sterzing Broncos, występującej w Alps Hockey League.

</doc>
<doc id="5071279" url="https://pl.wikipedia.org/wiki?curid=5071279" title="Przywódcy państw i terytoriów zależnych w 2023">
Przywódcy państw i terytoriów zależnych w 2023

Przywódcy państw i terytoriów zależnych w 2023 – lista przywódców państw i terytoriów zależnych w roku 2023.
Bibliografia.
[[Kategoria:Listy przywódców państw i terytoriów zależnych według lat|2023]]
[[Kategoria:Wydarzenia 2023]]

</doc>
<doc id="5071285" url="https://pl.wikipedia.org/wiki?curid=5071285" title="EC Bregenzerwald">
EC Bregenzerwald

EC Bregenzerwald – austriacki klub hokeja na lodzie.
Historia.
Klub założono w 1985 jako EHC Bregenzerwald.
W 2012 lodowiskiem klubu została hala Messestadion Dornbirn (drużyna został stowarzyszona z klubeme Dornbirner EC z ligi EBEL). Od 2012 do 2016 drużyna przez wszystkie cztery sezony grała w międzynarodowych rozgrywkach Inter-National-League, zdobywając w tym okresie dwukrotnie mistrzostwo. Latem 2016 klub przemianowano na EC Bregenzerwald i przedstawiono też nowe logo. W tym samym roku włączono drużynę do rozgrywek Alps Hockey League.
W maju 2017 na stanowisko głównego trenera został zaangażowany Fin Jussi Tupamäki. W 2020 trenerem został inny Fin Markus Juurikkala

</doc>
<doc id="5071286" url="https://pl.wikipedia.org/wiki?curid=5071286" title="Andrzej Huczko">
Andrzej Huczko

Andrzej Maria Józef Huczko (ur. 15 marca 1949 w Warszawie, zm. 2 kwietnia 2021 tamże) – polski chemik, prof. dr hab. inż.
Życiorys.
Syn Józefa i Zofii. Studiował na Wydziale Chemicznym Politechniki Warszawskiej, w 1977 uzyskał doktorat za pracę dotyczącą syntezy plazmowej azotku krzemu, 25 listopada 1996 habilitował się na podstawie rozprawy zatytułowanej "Zastosowanie plazmy termicznej w reakcjach heterofazowych". 8 stycznia 2019 nadano mu tytuł profesora w zakresie nauk chemicznych.
Był zatrudniony na stanowisku profesora nadzwyczajnego na Wydziale Chemii Uniwersytetu Warszawskiego.
Zmarł 2 kwietnia 2021, pochowany na Cmentarzu Powązkowskim w Warszawie, kwatera N, rząd 6, miejsce 22,23.

</doc>
<doc id="5071289" url="https://pl.wikipedia.org/wiki?curid=5071289" title="Rudolf Molleker">
Rudolf Molleker

Rudolf Molleker (ur. 26 października 2000 w Siewierodoniecku) – niemiecki tenisista.
Kariera tenisowa.
W przeciągu kariery wygrał jeden singlowy turniej rangi ATP Challenger Tour.
W 2018 roku, startując w parze z Henrim Squirem awansował do finału juniorskiego Australian Open. Wówczas niemiecka para przegrała z duetem Hugo Gaston-Clément Tabur.
W 2019 podczas Australian Open zadebiutował w turnieju głównym imprezy wielkoszlemowej. Po wygraniu trzech meczów w kwalifikacjach odpadł w pierwszej rundzie z Diego Schwartzman.
Najwyżej sklasyfikowany w rankingu gry pojedynczej był na 146. miejscu (29 lipca 2019), a w klasyfikacji gry podwójnej na 398. pozycji (15 lipca 2019).

</doc>
<doc id="5071290" url="https://pl.wikipedia.org/wiki?curid=5071290" title="Caazapá (miasto)">
Caazapá (miasto)



</doc>
<doc id="5071291" url="https://pl.wikipedia.org/wiki?curid=5071291" title="Assylzat Sagymbay">
Assylzat Sagymbay



</doc>
<doc id="5071292" url="https://pl.wikipedia.org/wiki?curid=5071292" title="Kazańska kolej dziecięca">
Kazańska kolej dziecięca

Kazańska kolej dziecięca (, ) – linia kolei dziecięcej funkcjonująca od 2007 roku w parku leśnym nad Jeziorem Szmaragdowym w Kazaniu.
Historia.
Już na początku 2004 roku po raz pierwszy ogłoszono propozycję budowy kolei dziecięcej w Kazaniu. Kolejny krok w kierunku powstania takiej linii wykonano 10 marca 2005 roku, kiedy to powierzono przygotowanie dokumentacji odpowiedniemu komitetowi miejskiemu. 29 czerwca władze miasta podjęły decyzję o budowie kolei, jednak niedługo potem wszelkie prace projektowe wstrzymano w związku z obchodami 1000-lecia Kazania.
Decyzja o budowie kolei dziecięcej w Kazaniu ostatecznie zapadła w maju 2006 roku, na spotkaniu prezydenta Tatarstanu z szefem Kolei Rosyjskich. Otwarcie zaplanowano na 1 maja 2007 roku, kolej miała mieć 4,5 kilometra długości i trzy stacje oraz być wyposażona w niezbędne urządzenia automatyki i sygnalizacji. Po zmianie planowanej lokalizacji (zob. sekcję Lokalizacja poniżej), rozpoczęto budowę kolei.
Nowa lokalizacja spotkała się z protestami mieszkańców. Media zaczęły podawać dane o liczbie drzew do wycięcia z obszaru, na którym miano wybudować kolej, jednak przytaczane liczby były często wyolbrzymione. W grudniu 2006 roku budowa została nawet wstrzymana w związku z protestami jej przeciwników, lecz została wznowiona już pod koniec lutego 2007 roku.
W tym samym czasie w fabrykach Mietrowagonmasz i Kambarskich Zakładów Mechanicznych kontynuowano produkcję taboru dla kolei. Pierwsza spółka była odpowiedzialna za dostarczenie wagonów, druga zaś – za produkcję dwóch zmodernizowanych lokomotyw wąskotorowych TU7A.
W ciągu około roku powstała linia kolejowa o długości 4,288 km, dworzec kolejowy, zajezdnia, stacje, obiekty techniczne i budynek dydaktyczny. Pierwszy pociąg wyjechał na tory 30 sierpnia 2007 roku. Otwarcie kolei wiązało się z hucznymi obchodami, na które przybyli m.in. Mintimer Szajmijew – prezydent Tatarstanu, Igor Lewitin – minister transportu Federacji Rosyjskiej czy Władimir Jakunin – prezes Kolei Rosyjskich. Podczas pierwszego kursu, obsługiwanego jednak dla bezpieczeństwa przez doświadczonego maszynistę, pociągiem jechali najważniejsi goście oraz dziennikarze.
Lokalizacja.
Kolej wybudowano w parku leśnym Лебяжье ("Lebiażje") na terenie Judino (ros. Юдино), części miasta Kazań w Tatarstanie (Rosja). Judino jest w dużej mierze zamieszkiwane przez pracowników kolei, znajduje się tam ogromna stacja rozrządowa, lokomotywownia, wagonownia oraz inne przedsiębiorstwa kolejowe. Linia zaczyna się około 150 metrów od szkoły kolejowej w tej części miasta. Miejsce to wybrano jako alternatywę dla lokalizacji w parku imienia Maksima Gorkiego, jako że w tym drugim ukształtowanie terenu utrudniałoby budowę takiej linii.
Stacja końcowa kolejki znajduje się w bezpośrednim sąsiedztwie plaży nad Jeziorem Szmaragdowym (ros. Озеро Изумрудное).
Infrastruktura.
Linia ma 4,288 km długości i rozstaw szyn równy 750 mm. Znajdują się na niej dwie stacje – na początku i na końcu linii – oraz dwa przystanki:
Budynki dworcowe wybudowano w nowoczesnym stylu, z dużą ilością niebieskich elementów oraz szkła.
Na głównym dworcu znajdują się kasy i stanowisko obsługi, w jego pobliżu zlokalizowano lokomotywownię i budynek dydaktyczny oraz parking dla turystów. Na stacji końcowej również znajduje się kasa biletowa, natomiast na dwóch przystankach pośrednich mieszczą się jedynie wiaty dla pasażerów.
W budynku dydaktycznym oprócz sal edukacyjnych znajduje się hala montażowa oraz miejsce do nocowania dla maksymalnie 122 uczniów, przyjeżdżających tu na letnie praktyki kolejowe z innych miast.
Wymiary zajezdni pozwalają na przechowywanie całego taboru linii, warsztat jest wyposażony w czteropunktowy podnośnik oraz dźwig. Jego wyposażenie umożliwia wykonanie szeregu napraw na miejscu, bez wysyłania lokomotywy do innych warsztatów.
Tabor.
Ruch na linii obsługują dwie lokomotywy TU7A, do których podłącza się cztery wagony o łącznej pojemności 157 osób. Podczas upałów wykorzystuje się także wagony otwarte. 
Edukacja.
Praktyki na kolei dziecięcej są dostępne dla uczniów kierunków kolejowych po zaliczeniu przez nich odpowiednich testów teoretycznych. Zawody, do których przyucza się w tej jednostce to m.in. maszynista, sygnalista, zawiadowca stacji, mechanik czy konduktor.
Zajęcia odbywają się od czerwca do sierpnia. Na wszystkich stacjach kolei uczniowie przechodzą ćwiczenia praktyczne – badają strukturę torowiska, organizację ruchu pociągów, system komunikacji i automatyzację. Ponadto raz w tygodniu w budynku dydaktycznym organizowane są zajęcia teoretyczne z wykorzystaniem takich pomocy jak tablice interaktywne czy komputery do modelowania 3D. Przy kolei działa również koło modelarsko-projektowe, na którym dzieci uczą się własnoręcznego wykonywania modeli kolejowych.
Turystyka.
Końcowa stacja kolei znajduje się w bezpośrednim sąsiedztwie plaży nad Jeziorem Szmaragdowym. Jej trasa biegnie przez zalesiony teren, co jest dodatkową atrakcją dla podróżnych. Te walory turystyczne zostały uwzględnione przez organizatorów kolei – kursuje ona trzy razy dziennie, co umożliwia wysiadkę nad jeziorem lub w lesie na jednym z przystanków pośrednich, a następnie powrót na stację początkową, gdzie zorganizowano parking dla podróżnych. Kolej jest również skomunikowana z miastem – kilka linii autobusowych umożliwia dojazd do stacji początkowej.
Ruch turystyczny odbywa się w niektóre dni tygodnia w miesiącach prowadzenia praktyk (czerwiec, lipiec i sierpień).

</doc>
<doc id="5071294" url="https://pl.wikipedia.org/wiki?curid=5071294" title="Kolej dziecięca w Kazaniu">
Kolej dziecięca w Kazaniu



</doc>
<doc id="5071296" url="https://pl.wikipedia.org/wiki?curid=5071296" title="Sieliwonienki">
Sieliwonienki

Sieliwonienki () – wieś (ros. деревня, trb. dieriewnia) w zachodniej Rosji, w osiedlu wiejskim Pieriewołoczskoje rejonu rudniańskiego w obwodzie smoleńskim.
Geografia.
Miejscowość położona jest nad rzeką Czornaja, 16,5 km od granicy z Białorusią, 1 km od drogi regionalnej 66K-28 (Diemidow – Rudnia), 12,5 km od centrum administracyjnego osiedla wiejskiego (Pieriewołoczje), 18,5 km od centrum administracyjnego rejonu (Rudnia), 58,5 km od Smoleńska.
Demografia.
W 2010 r. miejscowości nikt nie zamieszkiwał.

</doc>
<doc id="5071301" url="https://pl.wikipedia.org/wiki?curid=5071301" title="Iris van Herpen">
Iris van Herpen

Iris van Herpen (ur. 5 czerwca 1984 w Wamel) – holenderska projektantka mody.
Markę swoją założyła w 2007, po ukończeniu ArtEZ Institute of the Arts w Arnhem w 2006 i pracy dla Alexandra McQueena w Londynie oraz holenderskiej artystki Claudy Jongstry.
Znana jest z wdrażania do procesu projektowania mody nowych technologii (np. cięcie laserowe, czy druk 3D). Pierwsze sukienki z nadrukiem 3D wykonała w 2009. Metody te wiąże z tradycyjnymi technikami, np. haftowaniem lub drapowaniem. Jej kreacje nosiły m.in. Lady Gaga, Tilda Swinton i Cate Blanchett.

</doc>
<doc id="5071304" url="https://pl.wikipedia.org/wiki?curid=5071304" title="Kościół św. Jana Chrzciciela w Nisku">
Kościół św. Jana Chrzciciela w Nisku

Kościół świętego Jana Chrzciciela w Nisku – rzymskokatolicki kościół parafialny należący do parafii pod tym samym wezwaniem (dekanat Nisko diecezji sandomierskiej).
Świątynia została wzniesiona pod koniec XX wieku (budowa została rozpoczęta w 1991 roku). Projekt świątyni został opracowany przez inżyniera Henryka Modrakowskiego z Rzeszowa. Pracami budowlanymi kierował ksiądz Henryk Krzyżanowski. Świątynia była dekorowana i wyposażana do 2011 roku przez księdza Ryszarda Zbyrada (m.in. granitowa posadzka, elewacja świątyni, polichromia wykonana przez Małgorzatę Toborowicz z Krakowa). Uroczyście świątynia została poświęcona przez biskupa Krzysztofa Nitkiewicza w 2011 roku. Kościół został zbudowany z czerwonej cegły, jest dwupoziomowy, otynkowany, posiada zachowane ceglane detale w formie pilastrów. Rzutem kościoła jest nieregularny, jednakże symetryczny wielobok. Sprawia on, że bryła świątyni mieści w sobie zakrystię z zapleczem, natomiast sama przestrzeń naw zwęża się, rozpoczynając od elewacji frontowej aż do prezbiterium. Z dwuspadowego dachu wyzierają trzy pary dachowych okien w kształcie ostro zakończonych, romboidalnych, przeszklonych, nowoczesnych lunet. Zarówno elewacja frontowa, jak i tylna z otworem na sygnaturkę, mają kształt prostokąta i współgrają z prostopadłościenną, ściętą skosem dachu wieżą zakończoną smukłym krzyżem. Być może jest to nawiązanie do wczesnego okresu modernizmu. Wnętrze kościoła jest jasne i ciepłe, natomiast dekoracją ściany ołtarzowej jest kompozycja polichromii, różnej barwy kamienia i metaloplastyki.

</doc>
<doc id="5071305" url="https://pl.wikipedia.org/wiki?curid=5071305" title="Szczehlica">
Szczehlica

Szczehlica (; , pol. hist. Szczehlice) – wieś na Białorusi, w obwodzie mohylewskim, w rejonie mohylewskim, w sielsowiecie Kniażyce.
W XIX w. majątek ziemski. Do 1917 położona była w Rosji, w guberni mohylewskiej, w powiecie mohylewskim. Następnie w granicach Związku Sowieckiego. Od 1991 w niepodległej Białorusi.

</doc>
<doc id="5071306" url="https://pl.wikipedia.org/wiki?curid=5071306" title="Szczehlice">
Szczehlice



</doc>
<doc id="5071309" url="https://pl.wikipedia.org/wiki?curid=5071309" title="Zadniaja (rejon rudniański)">
Zadniaja (rejon rudniański)

Zadniaja () – wieś (ros. деревня, trb. dieriewnia) w zachodniej Rosji, w osiedlu wiejskim Pieriewołoczskoje rejonu rudniańskiego w obwodzie smoleńskim.
Geografia.
Miejscowość położona jest 8,5 km od granicy z Białorusią, 0,3 km od drogi regionalnej 66K-30 (Diemidow – Ponizowje – Zaozierje), 10,5 km od centrum administracyjnego osiedla wiejskiego (Pieriewołoczje), 17 km od centrum administracyjnego rejonu (Rudnia), 68 km od Smoleńska.
W granicach miejscowości znajduje się ulica Tienistaja (9 posesji).
Demografia.
W 2010 r. miejscowość zamieszkiwało 14 osób.

</doc>
<doc id="5071312" url="https://pl.wikipedia.org/wiki?curid=5071312" title="Masowa egzekucja działaczy białoruskich w październiku 1937 r.">
Masowa egzekucja działaczy białoruskich w październiku 1937 r.

Masowa egzekucja działaczy białoruskich, „Czarna noc” lub „Noc rozstrzelanych poetów” – egzekucje ponad 130 przedstawicieli białoruskiej elity intelektualnej (wybitnych postaci kultury, sztuki i nauki, a także osób publicznych BSRR) w nocy z 29 na 30 października 1937 r. w podziemiach mińskiego więzienia NKWD. 
Po śmierci Józefa Stalina radzieckie sądy uznały większość straconych za niewinnych. Na trzy miesiące przed rozstrzelaniem, 1 sierpnia 1937 r., na dziedzińcu więzienia NKWD w Mińsku spłonęło kilkadziesiąt tysięcy rękopisów niepublikowanych dzieł pisarzy.

</doc>
<doc id="5071313" url="https://pl.wikipedia.org/wiki?curid=5071313" title="Tubolcy (obwód smoleński)">
Tubolcy (obwód smoleński)

Tubolcy () – wieś (ros. деревня, trb. dieriewnia) w zachodniej Rosji, w osiedlu wiejskim Pieriewołoczskoje rejonu rudniańskiego w obwodzie smoleńskim.
Geografia.
Miejscowość położona jest w dorzeczu Rutawiecza, 9 km od granicy z Białorusią, 3 km od drogi regionalnej 66K-30 (Diemidow – Ponizowje – Zaozierje), 13,5 km od centrum administracyjnego osiedla wiejskiego (Pieriewołoczje), 20 km od centrum administracyjnego rejonu (Rudnia), 68 km od Smoleńska.
Demografia.
W 2010 r. miejscowości nikt nie zamieszkiwał.

</doc>
<doc id="5071314" url="https://pl.wikipedia.org/wiki?curid=5071314" title="Kościół Wniebowzięcia Najświętszej Maryi Panny w Dębach Szlacheckich">
Kościół Wniebowzięcia Najświętszej Maryi Panny w Dębach Szlacheckich

Kościół Wniebowzięcia Najświętszej Maryi Panny w Dębach Szlacheckich – rzymskokatolicki kościół parafialny należący do parafii pod tym samym wezwaniem (dekanat sompoleński diecezji włocławskiej).
Świątynia została wzniesiona w 1756 roku. Ufundowana została przez Stanisława Zakrzewskiego podkomorzego inflanckiego. Mocno została zniszczona w latach okupacji hitlerowskiej 1940–1944, użytkowana była jako zakład stolarski. Rozebrano wówczas zakrystię i kruchtę, zdemontowano wyposażenie. Po zakończeniu wojny była restaurowana w latach 1945–1948. Generalny remont został wykonany w latach 1998–2002 (firma Józefa Paczki) i odnowione zostało wnętrze w 2004 roku.
Budowla jest drewniana, jednonawowa, posiada konstrukcję zrębową. Świątynia jest orientowana, wybudowano ją z drewna sosnowego i świerkowego, na planie krzyża. Poprzeczną nawę stanowią dwie kaplice, zamknięte ścianą prostą z kalenicami niższymi od nawy. Prezbiterium jest mniejsze w stosunku do nawy, zamknięte jest ścianą prostą. Od frontu nawy jest umieszczona wysoka kruchta. Świątynię nakrywa dach dwukalenicowy, pokryty gontem z ośmiokątną wieżyczką na sygnaturkę w środkowej części. Jest ona zwieńczona blaszanym dachem hełmowym z latarnią. Wnętrze nakrywa płaski strop obejmujący nawę i prezbiterium. We wnętrzu znajdują się: chór muzyczny, belka tęczowa ozdobiona barokowym krucyfiksem i łacińską inskrypcją, ołtarz główny i dwa ołtarze boczne współczesne w stylu eklektycznym, chrzcielnica wykonana z kamienia.

</doc>
<doc id="5071317" url="https://pl.wikipedia.org/wiki?curid=5071317" title="Chrapaki (obwód smoleński)">
Chrapaki (obwód smoleński)

Chrapaki () – wieś (ros. деревня, trb. dieriewnia) w zachodniej Rosji, w osiedlu wiejskim Pieriewołoczskoje rejonu rudniańskiego w obwodzie smoleńskim.
Geografia.
Miejscowość położona jest nad Rutawieczem, 10 km od granicy z Białorusią, 4 km od drogi regionalnej 66K-30 (Diemidow – Ponizowje – Zaozierje), 13 km od centrum administracyjnego osiedla wiejskiego (Pieriewołoczje), 20 km od centrum administracyjnego rejonu (Rudnia), 66,5 km od Smoleńska.
W granicach miejscowości znajduje się ulica Parkowaja (1 posesja).
Demografia.
W 2010 r. miejscowość zamieszkiwały 2 osoby.

</doc>
<doc id="5071323" url="https://pl.wikipedia.org/wiki?curid=5071323" title="Peter Racine Fricker">
Peter Racine Fricker

Peter Racine Fricker (ur. 5 września 1920 w Londynie, zm. 1 lutego 1990 w Santa Barbara w stanie Kalifornia) – brytyjski kompozytor.
Życiorys.
Uczył się u R.O. Morrisa w Royal College of Music w Londynie. W latach 1941–1946 odbył służbę jako lotnik w Royal Air Force. Po demobilizacji uczył się w latach 1946–1948 u Mátyása Seibera. W 1949 roku otrzymał nagrodę im. Siergieja Kusewickiego za "I Symfonię". Od 1952 do 1964 roku był dyrektorem Morley College w Londynie, od 1955 roku wykładał też kompozycję w Royal College of Music. Od 1964 roku przebywał w USA, gdzie był wykładowcą Uniwersytetu Kalifornijskiego w Santa Barbara. Od 1970 do 1974 roku pełnił funkcję kierownika jego wydziału muzycznego.
Twórczość.
Pisał utwory o wyrazistej melodyce i fakturze przeważnie kontrapunktycznej. Posługiwał się zróżnicowanymi technikami kompozytorskimi, od środków quasi-tonalnych po dodekafonię.

</doc>
<doc id="5071326" url="https://pl.wikipedia.org/wiki?curid=5071326" title="Mohamed Roubize">
Mohamed Roubize

Mohamed Roubize lub Mohamad Roubize (ur. 11 listopada 1985) – senegalski piłkarz grający na pozycji pomocnika w sezonie 2020/2021 w AS Douanes. Reprezentant kraju.
Kariera.
Kariera klubowa.
Mohamed Roubize zaczynał karierę w Difaâ El Jadida. 1 sierpnia 2008 roku przeniósł się do saudyjskiego Al-Ettifaq. 29 września 2009 roku został zawodnikiem Al-Hazm. Zadebiutował tam 25 września 2008 roku w starciu przeciwko Al-Fateh, zremisowanym 1:1. Pierwszą bramkę strzelił tam 28 października tego samego roku w starciu przeciwko Al-Shabab Riad, ale jego drużyna przegrała 1:2. Łącznie rozegrał tam 33 mecze i strzelił 2 bramki. 1 lipca 2011 roku podpisał kontrakt z Moghrebem Tétouan. Nigdy nie był w kadrze na mecz tego zespołu, ale w sezonie 2011/2012 zdobył z tym klubem mistrzostwo kraju. 21 czerwca skończył mu się kontrakt i pozostał bez klubu do 1 września 2012 roku, kiedy został zawodnikiem Al-Orouba SC, a 1 kwietnia 2013 roku przeniósł się do ojczyzny i podpisał kontrakt z AS Douanes. Inne źródła podają, iż od czerwca 2012 roku do lipca 2014 roku rozgrywał mecze dla Al-Hazm i dalej już nie grał.
Kariera reprezentacyjna.
Mohamed Roubize rozegrał 1 mecz dla ojczystej reprezentacji. Odbył się 14 października 2009 roku. Został przegrany 2:0, a przeciwnikiem była Korea Południowa (mecz był pod egidą FIFA). Wszedł wtedy na 20 minut i nosił numer 22.
Życie prywatne.
Mohamed Roubize posiada również obywatelstwo Libanu.

</doc>
<doc id="5071328" url="https://pl.wikipedia.org/wiki?curid=5071328" title="Mohamad Roubize">
Mohamad Roubize



</doc>
<doc id="5071330" url="https://pl.wikipedia.org/wiki?curid=5071330" title="Slither.io">
Slither.io

Slither.io – darmowa komputerowa gra zręcznościowa stworzona przez Stevena Howse’a. Jest dostępna na urządzenia z systemem operacyjnym IOS i Android, a także za pośrednictwem przeglądarki internetowej. Została wydana w marcu 2016 roku. Według danych z 2016 roku, "Slither.io" przynosi dzienny dochód w wysokości 100 tys. dolarów.
Rozgrywka.
W "Slither.io" gracz wciela się w robaka. Jego celem jest jedzenie kulek, by rosnąć. Robak ciągle się porusza, a uderzenie jego głową w przeciwnika kończy się śmiercią. Na komputerze podąża za myszką, a na telefonie są dwie możliwości – albo kieruje się robakiem za pomocą wyświetlanego na ekranie joysticka, albo dotyka się ekranu, a robak skręca w tym kierunku. Gracz może przyspieszyć kierowaną przez siebie postać, klikając spację/przycisk myszy (na komputerze) lub dwukrotnie dotykając ekranu (na telefonie). Taki dopalacz powoduje zmniejszenie masy robaka. Funkcja ta jest wykorzystywana do pokonywania przeciwników bądź ucieczki. Często spotykaną taktyką jest „owijanie się” wokół przeciwnika, by zmusić go do zderzenia się z graczem. Po śmierci robak zostawia po sobie większe kulki w kolorze jego ciała, które po zjedzeniu dają więcej masy niż zwykłe kulki. Liczba pozostawianych punktów zależy od długości pokonanego gracza. Gra umożliwia rozgrywkę w trybie wieloosobowym.
Skórki.
W grze dostępnych jest ponad 60 skórek, które zmieniają wygląd gracza. Za pomocą funkcji „Build A Slither” można stworzyć własnego robaka. Po kliknięciu przycisku pojawia się paleta barw. Po wybraniu koloru segment robaka zmienia się na wybraną barwę. Początkowo podczas gry w przeglądarce możliwość zmiany skórki pojawiała się tylko po udostępnieniu gry na Facebooku lub Twitterze, lecz to ograniczenie zostało usunięte.
Odbiór.
Gra spotkała się z pozytywnym odbiorem i stała się najpopularniejszą grą na App Store. "Slither.io" została pobrana ponad 100 mln razy z Google Play. Jest uznawana za jedną z najlepszych gier „.io”. Tym tytułem grę określili między innymi Joe Hindy, Jesse Lennox, Jupiter Hadley czy John Corpuz.
Scottie Rowland pochwalił rozgrywkę i grafikę, pozytywnie ocenił także animacje. Skrytykował jednak wyskakujące reklamy, nazywając je wyjątkowo irytującymi. Stwierdził, że koszt 3,99 dolarów za usunięcie reklam jest trochę zbyt wysoki.

</doc>
<doc id="5071335" url="https://pl.wikipedia.org/wiki?curid=5071335" title="Andrzej Brabletz">
Andrzej Brabletz

Andrzej Brabletz (ur. 1947, zm. 9 lutego 2021) – polski kynolog łowiecki, międzynarodowy sędzia kynologiczny, myśliwy, doktor.
Był długoletnim członkiem Związku Kynologicznego w Polsce (w tym członkiem honorowym, członkiem zarządu głównego, zarządu oddziału poznańskiego, przedstawicielem w Komisji ds Wyżłów Kontynentalnych FCI) i Polskiego Związku Łowieckiego (w tym przewodniczącym Komisji Kynologicznej przy Naczelnej Radzie Łowieckiej), a także sędzią na międzynarodowych wystawach. Sędziował też podczas zawodów pracy psów myśliwskich. Był także myśliwym odznaczonym najwyższym odznaczeniem łowieckim, „"Złomem"”, autorem i współautorem regulaminów prób i konkursów pracy psów myśliwskich, bibliofilem, członkiem redakcji czasopism "Pies" i "Łowiec Polski", autorem publikacji, książek i artykułów na tematy kynologiczne.
Pochowano go 16 lutego 2021 na cmentarzu Miłostowo w Poznaniu.

</doc>
<doc id="5071338" url="https://pl.wikipedia.org/wiki?curid=5071338" title="Geometry A Pro">
Geometry A Pro



</doc>
<doc id="5071344" url="https://pl.wikipedia.org/wiki?curid=5071344" title="Belgrad–Banja Luka 2021">
Belgrad–Banja Luka 2021

Belgrad–Banja Luka 2021 – 15. edycja wyścigu kolarskiego Belgrad–Banja Luka, która odbyła się w dniach od 22 do 25 kwietnia 2021 na liczącej ponad 505 kilometrów trasie składającej się z 4 etapów i biegnącej z serbskiego Belgradu do Banja Luki w Bośni i Hercegowinie. Impreza kategorii 2.1 należała do cyklu UCI Europe Tour 2021.

</doc>
<doc id="5071345" url="https://pl.wikipedia.org/wiki?curid=5071345" title="Mikulino (obwód smoleński)">
Mikulino (obwód smoleński)

Mikulino () – wieś (ros. деревня, trb. dieriewnia) w zachodniej Rosji, w osiedlu wiejskim Pieriewołoczskoje rejonu rudniańskiego w obwodzie smoleńskim.
Geografia.
Miejscowość położona jest nad Rutawieczem, między dwoma jeziorami Witrino i Bolszoje Rutawiecz, 6 km od granicy z Białorusią, przy drodze regionalnej 66N-1615 (66K-28 – Pieriewołoczje – Mikulino), 4 km od drogi regionalnej 66K-28 (Diemidow – Rudnia), 9 km od drogi federalnej R120 (Orzeł – Briańsk – Smoleńsk – granica z Białorusią), 3 km od centrum administracyjnego osiedla wiejskiego (Pieriewołoczje), 9,5 km od centrum administracyjnego rejonu (Rudnia), 66,5 km od Smoleńska.
W granicach miejscowości znajduje się jezioro Głybaj i ulice: Borkowskaja, Centralnaja, Czuriłowskaja, Łogowaja.
Demografia.
W 2010 r. miejscowość zamieszkiwało 97 osób.
Historia.
Do XV wieku na terenie wsi istniał ufortyfikowany gród o nazwie Mikulin. Od średniowiecza w składzie Wielkiego Księstwa Litewskiego, a następnie Rzeczypospolitej Obojga Narodów w obrębie powiatu orszańskiego. Dawna własność Ogińskich. W 1720 r. kasztelan witebski Marcjan Michał Ogiński ufundował w Mikulinie kościół św. Antoniego i klasztor zakonu bernardynów. Po pierwszym rozbiorze Rzeczypospolitej w 1772 roku w składzie Imperium Rosyjskiego, w powiecie orszańskim, obwodu mohylewskiego. W 1780 roku własność Mateusza Ogińskiego. Po stłumieniu Powstania styczniowego, w 1866 r. władze rosyjskie zabrały wiernym kościół katolicki św. Antoniego i przekazały na rzecz cerkwi prawosławnej.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło w październiku 1943 roku.
Kościół i klasztor bernardynów.
W 1704 roku kapituła prowincji bernardynów w Wielkim Księstwie Litewskim zaakceptowała finansową fundację kasztelana witebskiego Marcjana Michała Ogińskiego i jego żony, którą była Teresa Brzostowska. Małżonkowie oświadczyli, że zbudują drewniany klasztor i drewniany kościół pod wezwaniem Św. Antoniego, który miał też pełnić funkcję kościoła parafialnego. Utrzymanie klasztoru miało być od 1710 roku sfinansowane z procentu od 150 tysięcy złotych polskich zapisanego na dobrach majątkowych Mikulin. Drewniany kościół spłonął w 1804 lub 1805 roku. Po pożarze msze katolickie przeniesiono do refektarza zbudowanego niewiele wcześniej murowanego klasztoru bernardynów. Murowany kościół ukończono budować w roku 1829 i miał on kształt prostokąta, nie miał wieży, posiadał trzy nawy, a na fasadzie od strony wschodniej miał czterokolumnowy portyk toskański. Pomiar kościoła i plan wykonano w 1833 roku. Władze rosyjskie odebrały kościół miejscowym katolikom i w 1839 roku przekazały budynek na cerkiew pod wezwaniem Trójcy Świętej. W 2 połowie XIX wieku kościół przebudowano, zmieniając jego orientację, dodano od strony zachodniej wieżę-dzwonnicę i przedsionek, na dachu umieszczono kopuły. Klasztor przekazany prawosławnym został rozebrany.

</doc>
<doc id="5071352" url="https://pl.wikipedia.org/wiki?curid=5071352" title="Barbara Borowicz">
Barbara Borowicz

Barbara Borowicz – polska klarnecistka, solistka, doktor habilitowana.
Życiorys.
W młodych latach śpiewała w chórze dziecięcym. Potem brała prywatne lekcje gry na instrumentach klawiszowych. Skończyła Szkołę Muzyczną I stopnia im. Karola Kurpińskiego w Poznaniu (klasa klarnetu Dariusza Orłowskiego) i z wyróżnieniem studia licencjackie oraz magisterskie w Akademii Muzycznej w Krakowie (klasa klarnetu prof. Andrzeja Godka). Naukę doskonaliła w klasie solowej Alessandro Carbonare w Accademia Musicale Chigiana w Sienie i Accademia Nazionale di Santa Cecilia w Rzymie, jak również w klasie kameralistyki w Universität für Musik und darstellende Kunst w Wiedniu (studia podyplomowe). W 2017 doktoryzowała się na Akademii Muzycznej w Krakowie. Jako jedyny polski wykonawca zdobyła certyfikat zgodności interpretacji utworu "In Freundschaft" na klarnet solowy z zamierzeniami kompozytora.
Jako klarnecistka-solistka zadebiutowała wraz z orkiestrą Filharmonii Opolskiej. Od 2014 jest asystentką w Akademii Muzycznej w Krakowie. W 2019 wydała płytę nagraną wspólnie z Markiem Szlezerem, zawierającą premierowe utwory na klarnet i fortepian Witolda Friemanna.
Jest wielokrotną stypendystką Ministra Kultury i Dziedzictwa Narodowego i Ministra Nauki. Otrzymała też stypendium Ministra Kultury „"Młoda Polska"”, Stypendium Naukowe Stołecznego Królewskiego Miasta Krakowa, Stypendium Artystyczne Miasta Poznania, Nagrodę Województwa Małopolskiego „"Ars Quaerendi"” oraz Stypendium Twórcze Miasta Krakowa dla szczególnie uzdolnionych artystów, twórców i menadżerów kultury. Jest współautorką projektu "Polskie Muzyczki" (cykl filmowy o polskich kompozytorach oraz sposobach słuchania muzyki).
Występowała m.in. w Australii, Nowej Zelandii, Republice Południowej Afryki, Austrii, Armenii, Włoszech, Hiszpanii, Gruzji, na Węgrzech, w tym w Sydney Opera House czy Royal Concertgebouw.
Nagrody.
Otrzymała m.in. następujące nagrody:

</doc>
<doc id="5071353" url="https://pl.wikipedia.org/wiki?curid=5071353" title="Josef Hafellner">
Josef Hafellner

Josef Hafellner (ur. 1951) – austriacki mykolog i lichenolog.
Życiorys i praca naukowa.
Ukończył studia na Uniwersytecie w Grazu z tytułem magistra w 1975 r., a w 1978 r. uzyskał stopień doktora broniąc pracy doktorskiej na temat rodzaju "Karschia". W 2003 roku otrzymał habilitację. Przed przejściem na emeryturę był profesorem na Uniwersytecie w Grazu. W 2016 roku został odznaczony Medalem Achariusa za całokształt twórczości w lichenologii.
Hafellner zaczął interesować się porostami już jako student Uniwersytetu w Grazu. Jego zainteresowania badawcze obejmują klasyfikację i taksonomię porostów i grzybów oraz występowanie porostów w Alpach Wschodnich. Zgromadził kolekcję około 100 000 okazów, w tym około 8000 porostów. Jest autorem lub współautorem 289 publikacji naukowych.
W naukowych nazwach utworzonych przez niego taksonów dodawane jest jego nazwisko Hafellner.

</doc>
<doc id="5071354" url="https://pl.wikipedia.org/wiki?curid=5071354" title="Valencia (jezioro)">
Valencia (jezioro)

Valencia (hiszp. "Lago de Valencia") – jezioro w północnej Wenezueli, w Górach Karaibskich.
Jezioro Valencia nie jest zasilane wodami powierzchniowymi. Poziom jeziora obniża się rocznie o ok. 12 cm. Znajduje się na nim 6 wysp. Woda z jeziora jest wykorzystywane do nawadniania.

</doc>
<doc id="5071358" url="https://pl.wikipedia.org/wiki?curid=5071358" title="Joseph Hafellner">
Joseph Hafellner



</doc>
<doc id="5071366" url="https://pl.wikipedia.org/wiki?curid=5071366" title="Freze Nikrob EV">
Freze Nikrob EV



</doc>
<doc id="5071367" url="https://pl.wikipedia.org/wiki?curid=5071367" title="Karl Freund (skrzypek)">
Karl Freund (skrzypek)

Karl Freund (ur. 7 lutego 1904 w Prudniku, zm. 6 listopada 1955 w Monachium) – niemiecki skrzypek i nauczyciel muzyki.
Życiorys.
Studiował we Wrocławiu i Konserwatorium w Lipsku. Od 1923 grał w Orkiestrze Gewandhaus, jednocześnie w 1924 był członkiem tria fortepianowego Bronisława Poźniaka. Od 1936 roku był koncertmistrzem Orkiestry Kameralnej Edwina Fischera. W latach 1938–1945 był profesorem w Wyższej Szkole Muzycznej w Berlinie, a następnie, od 1946 do końca życia – w Wyższej Szkole Muzycznej w Monachium.

</doc>
<doc id="5071371" url="https://pl.wikipedia.org/wiki?curid=5071371" title="Misje dyplomatyczne w Zjednoczonych Emiratach Arabskich">
Misje dyplomatyczne w Zjednoczonych Emiratach Arabskich

Misje dyplomatyczne w Zjednoczonych Emiratach Arabskich – obecne przedstawicielstwa dyplomatyczne w Zjednoczonych Emiratach Arabskich. Stan na kwiecień 2021. Lista pomija ambasadorów wizytujących i konsulów honorowych.
Dziekanem korpusu dyplomatycznego akredytowanego w Zjednoczonych Emiratach Arabskich jest szef misji dyplomatycznej w najwyższej klasie i o najdłuższym stażu.
Misje dyplomatyczne w Zjednoczonych Emiratach Arabskich.
"Wszystkie przedstawicielstwa mają swoją siedzibę w Abu Zabi"
Misje dyplomatyczne przy innych państwach z dodatkową akredytacją w Zjednoczonych Emiratach Arabskich.
"W nawiasach podano miasto, w którym rezyduje dany przedstawiciel."
Misje konsularne w Zjednoczonych Emiratach Arabskich.
"uwzględniono jedynie konsulaty zawodowe; wszystkie znajdują się w Dubaju"

</doc>
<doc id="5071373" url="https://pl.wikipedia.org/wiki?curid=5071373" title="Dartz">
Dartz

Dartz Motorz – łotewski producent opancerzonych pełnowymiarowych SUV-ów oraz elektrycznych mikrosamochodów siedzibą w Rydze działający od 2008 roku. Należy do estońskiego przedsiębiorstwa Dartz Grupa OÜ.
Historia.
W 2008 roku łotewski przedsiębiorca Leonard Jankielowicz wraz z zespołem estońskiego Dartz Grupa zdecydował się wdrożyć pomysł reaktywacji dawnej rosyjskiej firmy Russo-Bałt działającej na przełomie XIX i XX wieku na terenie dzisiejszej Łotwy. Przyjmując nazwę Dartz Motorz, za siedzibę obrano dawne zakłady produkcyjne Russo-Bałt w hangarze na terenie łotewskiej stolicy, Rygi, a profil działalności ukierunkowano w stronę bycia niewielką manufakturą. 
Krótko po powstaniu, Dartz nawiązało współpracę z rosyjskim przedsiębiorstwem Avtokad słynącym z produkcji opancerzonego SUV-a Kombat. Pierwszą konstrukcją Dartz została własna, zmodyfikowana odmiana Kombata, która zadebiutowała w 2009 roku i otrzymała szereg modyfikacji wizualnych obejmujących zarówno wygląd nadwozia, jak i wystrój kabiny pasażerskiej.
Z początkiem drugiej dekady XXI wieku Dartz skoncentrował się na wariacjach na temat koncepcji opancerzonego, dużego SUV-a budowanego na zamówienie. Filarem oferty zostały modyfikacje Kombata w ramach linii Prombron. W 2016 roku przedstawiono z kolei model Black Alligator będący wariają na temat Mercedesa GLS, z kolei w 2020 roku zaprezentowano awangardowo stylizowanego SUV-a Black Stallion z autorskim projektem nadwozia.
Freze Nikrob EV.
W 2020 roku Leonard Jankielowicz zdecydował się kupić licencję od chińskiego Wuling Motors na uruchomienie produkcji elektrycznego minisamochodu Hongguang Mini EV, dostosowując go do unijnych przepisów i norm bezpieczeństwa. Na potrzeby tego pojazd zdecydowano się reaktywować dawną rosyjską nazwę Freze, którą w XIX wieku nosiły samochody, nazywając europejską wersję mikrosamochodu Freze Nikrob EV.
Samochód zadebiutował w kwietniu 2021 roku, zyskując drobne zmiany wizualne i wydajniejszy napęd elektryczny. Docelowo samochód ma być sprzedawany na rynkach państw bałtyckich i Europy Zachodniej, skąd będzie trafiać z fabryki stowarzyszonej litewskiej manufaktury Nikrob UAB w Wilnie.

</doc>
<doc id="5071375" url="https://pl.wikipedia.org/wiki?curid=5071375" title="74. ceremonia wręczenia nagród Brytyjskiej Akademii Filmowej">
74. ceremonia wręczenia nagród Brytyjskiej Akademii Filmowej

74. ceremonia wręczenia nagród Brytyjskiej Akademii Filmowej za rok 2020 odbyła się 10 i 11 kwietnia 2021 roku w Royal Albert Hall w Londynie. Galę prowadzili Clara Amfo, Edith Bowman i Dermot O’Leary.
Nominowani zostali ogłoszeni 9 marca 2021 roku.
Najwięcej nominacji (siedem) otrzymały filmy "Nomadland" i "Rocks".
Najwięcej nagród (cztery) otrzymał "Nomadland".

</doc>
<doc id="5071384" url="https://pl.wikipedia.org/wiki?curid=5071384" title="Andrzej Kasprzak (artysta)">
Andrzej Kasprzak (artysta)

Andrzej Kasprzak, (ur. 27 września 1963 w Gliwicach) – polski artysta grafik, malarz i rzeźbiarz.
Wykształcenie.
Ukończył Akademię Sztuk Pięknych w Krakowie w 1988 roku, z wyróżnieniem w postaci dyplomu z Medalem Rektora. Studiował także na Wydziale Grafiki w Katowicach.
Życie prywatne.
Jego współmałżonką jest doktor medycyny - cytolog, patomorfolog, endokrynolog Bogumiła Łabudzińska-Kasprzak.
Mają jedno dziecko z tego małżeństwa. Mateusz Kasprzak-Łabudziński to polski artysta, skrzypek i laureat międzynarodowych konkursów wiolinistycznych. Jest asystentem klasy skrzypiec na University of the Arts w Bernie, oraz koncertmistrzem Webern Kammerphilharmonie University of Music and Performing Arts w Wiedniu.
Przebieg kariery artystycznej.
Jest laureatem 6 nagród i wyróżnień międzynarodowych (dwukrotnie nagrodzony we Francji, a także Kanadzie, Łotwie, Hiszpanii i Polsce) oraz 6 nagród ogólnopolskich[3]. To także autor 79 indywidualnych wystaw m.in. w Polsce, Niemczech, Belgii, Holandii, Francji, USA, Wielkiej Brytanii, Austrii, Danii oraz uczestnik około 120 wystaw zbiorowych w Polsce i na świecie.
Brał aktywny udział w międzynarodowych targach sztuki:
Jego prace znajdują się w narodowych, publicznych i prywatnych zbiorach oraz wartościowych kolekcjach znajdujących się poza Polską. Jego tom poezji pod tytułem „"Wieczorem w Niebie"”, został wydany w Katowicach w 1994 roku przez wydawnictwo Ego.

</doc>
<doc id="5071387" url="https://pl.wikipedia.org/wiki?curid=5071387" title="Umowa o zrzeczenie się dziedziczenia">
Umowa o zrzeczenie się dziedziczenia

Umowa o zrzeczenie się dziedziczenia – umowa zawierana przez przyszłego spadkobiercę ustawowego lub testamentowego, uprawnionego do zachowku lub zapisobiercę z przyszłym spadkodawcą, której skutkiem jest wyłączenie tego spadkobiercy (zapisobiercy) od dziedziczenia, pozbawienie zachowku lub zapisu w całości albo w części.
Pochodzenie i występowanie.
Umowa zrzeczenia się dziedziczenia nie była znana w prawie rzymskim i ma rodowód germański. Ukształtowały ją sytuacje, w których przyszły spadkodawca, dokonując za życia ("inter vivos"), najczęściej w drodze darowizny, poważniejszego przysporzenia majątkowego na rzecz jednej z osób należących do kręgu jego spadkobierców ustawowych, pragnął uniknąć pokrzywdzenia swych pozostałych spadkobierców. Z tego względu przysporzeniu towarzyszyło zrzeczenie się przyszłych praw spadkowych po darczyńcy ze strony osoby otrzymującej takie przysporzenie.
Współcześnie umowy o zrzeczenie się dziedziczenia nie są powszechnie uznane i dopuszczalne na świecie. Przeciwne takim umowom są m.in. prawo francuskie, włoskie, hiszpańskie, holenderskie, izraelskie, prawo stanu Luizjana w USA, prawo obowiązujące w Luksemburgu i prawo greckie. Dopuszcza je natomiast prawo niemieckie, austriackie, szwajcarskie, węgierskie, chorwackie, duńskie, szwedzkie, norweskie, prawo większości stanów USA oraz prawo polskie.
Te porządki prawne, które przewidują zrzeczenie się dziedziczenia, dopuszczają taką możliwość w szerszym albo węższym zakresie. Zrzeczenie może dotyczyć zarówno dziedziczenia ustawowego i testamentowego, uprawnienia do zachowku lub uczynionego zapisu (np. w prawie niemieckim) albo tylko dziedziczenia ustawowego.
Zrzeczenie się dziedziczenia w prawie polskim.
Zgodnie z art. 1048 polskiego kodeksu cywilnego spadkobierca ustawowy może przez umowę z przyszłym spadkodawcą zrzec się dziedziczenia po nim. Umowa taka powinna być zawarta w formie aktu notarialnego. Z kolei według art. 1049 k.c. zrzeczenie się dziedziczenia obejmuje również zstępnych zrzekającego się, chyba że umówiono się inaczej. Zrzekający się oraz jego zstępni, których obejmuje zrzeczenie się dziedziczenia, zostają wyłączeni od dziedziczenia, tak jakby nie dożyli otwarcia spadku. Stosownie do art. 1050 k.c. zrzeczenie się dziedziczenia może być uchylone przez umowę zawartą w formie aktu notarialnego między tym, kto zrzekł się dziedziczenia, a tym, po kim się dziedziczenia zrzeczono.
Zrzeczenie się dziedziczenia skutkuje wyłączeniem danej osoby od dziedziczenia ustawowego, tak jakby nie dożyła chwili otwarcia spadku, i utratą wszystkich uprawnień związanych ze statusem spadkobiercy ustawowego po konkretnym spadkodawcy (m.in. prawa do zachowku). Osoba taka nie traci jednak zdolności do dziedziczenia testamentowego – spadkodawca może powołać danego spadkobiercę w testamencie lub uczynić na jego rzecz zapis zwykły lub windykacyjny, a także polecenie. Zrzekający się nie musi uzyskać zgody zstępnych na zawarcie umowy o zrzeczenie się dziedziczenia ani zgody sądu, gdy zstępni są małoletni.
W 2017 Sąd Najwyższy stanął na stanowisku, że zrzeczenie się dziedziczenia może być ograniczone do zrzeczenia się tylko prawa do zachowku. Stanowisko to ma swoich zwolenników i przeciwników.

</doc>
<doc id="5071390" url="https://pl.wikipedia.org/wiki?curid=5071390" title="Michał Nowak">
Michał Nowak



</doc>
<doc id="5071392" url="https://pl.wikipedia.org/wiki?curid=5071392" title="Hotel Ondráš">
Hotel Ondráš

Hotel Ondráš (Godula) - górskie schronisko turystyczne w Beskidzie Śląsko-Morawskim w Czechach. Obiekt położony jest na wysokości 730 m n.p.m.
Lokalizacja.
Hotel znajduje się na górskiej łące u szczytu Beskidów, poniżej szczytu Goduli. Wokół chaty przebiega żółty szlak turystyczny. Najłatwiejszy dojazd prowadzi leśną drogą asfaltową Ligotki Kameralnej (2,7 km od centrum wsi). Dojazd samochodem jest możliwy przez cały rok (zimą z łańcuchami). Możliwy jest również spacer po ścieżce dydaktycznej ze wsi Rzeka (przystanek autobusowy Řeka, hotel 2,8 km). Z hotelu prowadzi grzbietowa trasa na Ropiczkę i dalej do Sławicza (możliwa zimą także na nartach biegowych).
Warunki.
Hotel górski (schronisko górskie) o pojemności 85 łóżek w pokojach 2-, 3- i 4-osobowych. Bilard, tenis stołowy. Możliwość plenerowych szkół i imprez firmowych. Przed hotelem znajduje się plac zabaw dla dzieci oraz boisko do gier w piłkę. Darmowy parking. Przy hotelu hodowane są owce, kozy i kucyki. W sezonie hotel jest otwarty codziennie, poza sezonem tylko w weekendy.

</doc>
<doc id="5071395" url="https://pl.wikipedia.org/wiki?curid=5071395" title="Stapfia">
Stapfia

Stapfia – cykliczna publikacja naukowa wydawana przez Botanischen Arbeitsgemeinschaft Muzeum Państwowego w Linzu. Wychodzi od 1977 r. Zawiera obszerne monografie, katalogi wystaw Centrum Biologii lub wystąpienia na sympozjach. Tematyka obejmuje botanikę, mykologię i zoologię, około jednej czwartej prac dotyczy tematyki zoologicznej. Artykuły dostępne są w internecie, możliwe jest też zamówienie drukowanych prac.
Seria „Stapfia” została nazwana na cześć znanego na całym świecie botanika z Górnej Austrii Otto Stapfa. W internecie dostępny jest wykaz tomów, ich zawrtość i artykuły serii.
ISSN: 0252-192X 

</doc>
<doc id="5071397" url="https://pl.wikipedia.org/wiki?curid=5071397" title="Serce z kamienia (film)">
Serce z kamienia (film)

Serce z kamienia (isl. "Hjartasteinn") – islandzko-duński dramat filmowy z 2016 roku w reżyserii Guðmundura Arnara Guðmundssona. Film przedstawia losy przyjaźni pomiędzy dwoma dorastającymi chłopcami w małej islandzkiej wiosce rybackiej.
Fabuła.
Thór (Baldur Einarsson) mieszka wraz z matką i dwiema nastoletnimi siostrami. Większość czasu spędza ze swoim przyjacielem Kristjánem (Blær Hinriksson) włócząc się po okolicy. Oboje stopniowo wchodzą w okres odkrywania swojej seksualności oraz pierwszych inicjacji. Umawiają się z dziewczynami ale wkrótce jeden z nich odkryje w sobie, że czuje coś więcej wobec swojego przyjaciela.
Obsada.
i inni
Produkcja.
Film kręcono na półwyspie Dyrhóaey oraz w wiosce Borgarfjörður.

</doc>
<doc id="5071402" url="https://pl.wikipedia.org/wiki?curid=5071402" title="Roland Marchesin">
Roland Marchesin

Roland Marchesin (ur. 12 lipca 1939 w Audun-le-Tiche) – francuski polityk i działacz związkowy, w 1984 poseł do Parlamentu Europejskiego I kadencji.
Życiorys.
Pracował jako górnik w kopalni węgla. Zajmował stanowisko wiceprzewodniczącego jednego ze związków zawodowych. Zaangażował się w działalność Partii Socjalistycznej. 1 stycznia 1984 został posłem do Parlamentu Europejskiego w miejsce Daniela Percherona. Przystąpił do frakcji socjalistycznej, należał do Komisji ds. Energii i Badań Naukowych.
W 1999 odznaczony Legią Honorową.

</doc>
<doc id="5071404" url="https://pl.wikipedia.org/wiki?curid=5071404" title="Həmidə Ömərova">
Həmidə Ömərova

Həmidə Məmməd qızı Ömərova (ur. 25 kwietnia 1957 w Baku) – azerska aktorka.
Życiorys.
Həmidə Ömərova urodziła się 25 kwietnia 1957 roku w Baku. Jej rodzice poznali się podczas studiów na tej samej uczelni. Gdy rozwiedli się w 1960 roku, ojciec ożenił się ponownie i wyjechał do Kazachstanu. Ömərova mieszkała w Baku z matką i babcią. Po ukończeniu szkoły średniej rozpoczęła studia na wydziale filologicznym Uniwersytetu w Baku, ale ich nie ukończyła. W 1975 roku jako jedna z 15 studentów (z 300 starających się) dostała się na studia w Instytucie Kinematografii w Moskwie. Studia ukończyła w 1979 roku. Do 1993 była zatrudniona w Azərbaycanfilm, a w latach 1992–1993 w Azərbaycan Kinematoqrafçılar.
Debiutowała w 1977 roku. Zagrała w ponad 49 filmach. W latach 80. XX wieku była jedną z najbardziej popularnych azerbejdżańskich aktorek. Filmy, w których grała, były wyświetlane głównie w Związku Radzieckim. Film Kaukaz (2007) był pierwszym azerskim filmem nominowanym do Oskara. Po upadku ZSRR przemysł filmowy Azerbejdżanu podupadł. W 1992 roku aktorka wyszła za mąż i urodziła syna.
Od marca 1986 do 2007 roku prowadziła program telewizyjny "Retro" będący przeglądem klasycznych filmów azerbejdżańskich i zagranicznych, a potem Kinoshtrikh. Napisała 5 książek w tym autobiograficzną "Ölümdən sonra xoşbəxt idim" (Byłam szczęśliwa po śmierci) oraz "Azərbaycan kinosunda feminizm," "ABŞ kinosu: 1895-1945-ci illər", "Amerika kino tarixi". W 2017 roku zagrała w serialu telewizyjnym "Ata ocağı""." Ponieważ serial spotkał się z zainteresowaniem widzów, nakręcono kolejne sezony. Zdjęcia do czwartego zaplanowano w 2020 roku.
Pracuje jako wykładowca na Azərbaycan Dövlət Mədəniyyət və İncəsənət Universiteti (Uniwersytecie Kultury i Sztuki). W 2020 roku otrzymała tytuł profesora.

</doc>
<doc id="5071408" url="https://pl.wikipedia.org/wiki?curid=5071408" title="Nico Denz">
Nico Denz

Nico Denz (ur. 15 lutego 1994 w Waldshut-Tiengen) – niemiecki kolarz szosowy.
Osiągnięcia.
Opracowano na podstawie:

</doc>
<doc id="5071413" url="https://pl.wikipedia.org/wiki?curid=5071413" title="Max Kanter">
Max Kanter

Max Kanter (ur. 22 października 1997 w Chociebużu) – niemiecki kolarz szosowy i torowy.
Osiągnięcia.
Kolarstwo szosowe.
Opracowano na podstawie:
Kolarstwo torowe.
Opracowano na podstawie:

</doc>
<doc id="5071419" url="https://pl.wikipedia.org/wiki?curid=5071419" title="Parafia św. Maksymiliana Marii Kolbego w Wojtkowej">
Parafia św. Maksymiliana Marii Kolbego w Wojtkowej



</doc>
<doc id="5071421" url="https://pl.wikipedia.org/wiki?curid=5071421" title="Kusacz rdzawoskrzydły">
Kusacz rdzawoskrzydły

Kusacz rdzawoskrzydły ("Rhynchotus rufescens") – gatunek średniej wielkości ptaka z rodziny kusaczy (Tinamidae), zamieszkujący Amerykę Południową. Nie jest zagrożony wyginięciem.
Podgatunki i zasięg występowania.
Wyróżnia się trzy podgatunki o następującym obszarze występowania:
Dawniej za podgatunek kusacza rdzwoskrzydłego był także uznawany kusacz plamkoszyi ("R. maculicollis"), klasyfikowany obecnie jako odrębny gatunek.
Morfologia.
Masa ciała.
Samce ważą 700–920 g, a samice 580–1040 g.
Ekologia i zachowanie.
Środowisko.
Kusacz rdzawoskrzydły preferuje łąki, pastwiska, sawanny oraz tereny porośnięte krzewami. Spotykany do wysokości 2500 m n.p.m.
Rozród.
Sezon lęgowy trwa od września do marca. Gniazdo znajduje się na ziemi, ma formę dołka skrytego pod wysoką trawą. Gniazdo budowane jest przez samca, który również broni tego miejsca. Na jedną samicę przypada od dwóch do czterech samców (jest to tzw. poliandria).
Jaja mają jeden, wyrazisty kolor, który ich nie kamufluje. Kolor ten to zazwyczaj różowy, czerwony, odcienie niebieskiego, odcienie zielonego oraz odcienie fioletowego. Kamuflaż nie jest konieczny – większość drapieżników polujących na jaja tego kusacza nie rozróżnia kolorów. W zniesieniu 3–5 jaj, a w całym sezonie lęgowym w sumie około 25. Wysiadywanie trwa od 19 do 21 dni, a zajmuje się nim wyłącznie samiec.
Pożywienie.
Przedstawiciele "R. rufescens" latem żywią się głównie dużymi insektami. Zimą jedzą przeważnie pokarmy roślinne.
Lot.
Lot tych ptaków jest krótkotrwały i dość niezdarny. Kusacze rdzawoskrzydłe po kilku takich próbach szybko się męczą.
Głos.
Głos kusaczy rdzawoskrzydłych jest bardzo donośny. Składa się z melodyjnych gwizdów.
Status i zagrożenia.
Międzynarodowa Unia Ochrony Przyrody (IUCN) uznaje kusacza rdzawoskrzydłego za gatunek najmniejszej troski (LC – "Least Concern"). Gatunek ten ma duży zasięg występowania – około 8,7 mln km². Dokładny rozmiar populacji nie został stwierdzony, ale ptak ten opisywany jest jako pospolity. Trend liczebności populacji uznawany jest za spadkowy. Zagrożeniem dla tego gatunku są polowania i wypalanie pamp. Sprzyja mu jednak wycinanie lasów równikowych.
Ze względu na smaczne mięso i wszystkożerność tego gatunku prowadzone są badania nad jego udomowieniem i wykorzystaniem jako drób.

</doc>
<doc id="5071422" url="https://pl.wikipedia.org/wiki?curid=5071422" title="Chris Hamilton">
Chris Hamilton

Chris Hamilton (ur. 18 maja 1995 w Bendigo) – australijski kolarz szosowy i górski.
Osiągnięcia.
Kolarstwo szosowe.
Opracowano na podstawie:
Kolarstwo górskie.
Opracowano na podstawie:

</doc>
<doc id="5071431" url="https://pl.wikipedia.org/wiki?curid=5071431" title="Bazylika laterańska">
Bazylika laterańska



</doc>
<doc id="5071433" url="https://pl.wikipedia.org/wiki?curid=5071433" title="Budynek restauracji Carla Geislera w Katowicach">
Budynek restauracji Carla Geislera w Katowicach

Budynek restauracji Carla Geislera w Katowicach – budynek nieistniejącej obecnie restauracji Carla Geislera, położony przy ulicy Józefowskiej w Katowicach, na obszarze jednostki pomocniczej Wełnowiec-Józefowiec. Obecnie jest to Hala Sportowa Józefowska, będąca w zarządzie Miejskiego Ośrodka Sportu i Rekreacji w Katowicach. Jest on użytkowany m.in. przez klub UKS Katowice, a także odbywają się zebrania Koła Wełnowiec-Józefowiec Związku Górnośląskiego.
Budynek został wybudowany w latach 90. XIX wieku jako dwukondygnacyjny obiekt, posiadający cechy styl historyzującego. Na fasadzie budynku, pomiędzy oknami pierwszego piętra, widnieje figura przedstawiająca świętego Józefa trzymającego laskę i piłę. Pierwotnie w tym miejscu znajdowało się dekoracyjne zwieńczenie. We wnętrzu budynku znajduje się hala sportowa, posiadająca wymiary 21,95 na 17,37 m i wysokość 6,75 m. Wyposażona jest m.in. w parkiet, nagłośnienie i trybuny na 94 miejsca. Mała sala w gmachu o wymiarach 9,5 na 7,2 m jest przystosowana do treningów sportów walki. Ponadto w gmachu znajdują się dwie siłownie, szatnie i sanitariaty, a na zewnątrz dwa boiska wielofunkcyjne oraz parking. Sam zaś gmach wpisany jest do gminnej ewidencji zabytków. 
23 marca 1897 roku w sali bankietowej restauracji odbyły się uroczystości szkolne związane z obchodami setnej rocznicy urodzin cesarza Wilhelma I. Przed 1922 rokiem budynek został przejęty przez Petra Koscha, który prowadził tu gospodę. W gmachu do 1945 roku znajdował się Dom Kultury w Józefowcu. Wówczas to przekształcono budynek w salę gimnastyczną. Od 1964 roku użytkowany był przez GKS Katowice, w latach 1989–1990 był ośrodkiem zapaśniczym klubu Rapid Wełnowiec, natomiast po 1990 roku stał się obiektem MOSIR-u w Katowicach.
W latach 90. XX wieku gmach hali sportowej został wyremontowany. Na mocy przepisów miejscowego planu zagospodarowania przestrzennego uchwalonego 24 września 2007 roku został objęty ochroną. Na fasadzie gmachu w 2008 roku umieszczono tablicę pamiątkową z informacją, iż w tej hali pod kierownictwem Jana Czai trenowali zapaśnicy GKS-u Katowice – zdobywcy licznych medali, w tym trzech olimpijskich. 

</doc>
<doc id="5071437" url="https://pl.wikipedia.org/wiki?curid=5071437" title="Bazylika watykańska">
Bazylika watykańska



</doc>
<doc id="5071438" url="https://pl.wikipedia.org/wiki?curid=5071438" title="Bitwa pod Kobylszczyzną">
Bitwa pod Kobylszczyzną

Bitwa pod Kobylszczyzną – walki polskiego 2 pułku piechoty Legionów z oddziałami sowieckimi toczone w pierwszym roku wojny polsko-bolszewickiej.
Geneza.
W drugiej połowie lipca 1919 Naczelne Dowództwie WP zakończyło prace nad planem szeroko zakrojonej operacji zaczepnej, której celem było opanowanie Mińska, Borysowa, Bobrujska i oparcie frontu o linię rzek Dźwiny i Berezyny.
W rozkazie operacyjnym Frontu Litewsko-Białoruskiego z 3 sierpnia 1919 przewidziano, że natarcie na Mińsk ubezpieczą na lewym skrzydle oddziały 1 Dywizji Piechoty Legionów w rejonie Mołodeczna, Wilejki, a na prawym skrzydle oddziały Grupy Operacyjnej gen. Lasockiego. 2 Dywizja Piechoty Legionów miała wykonać natarcie na miasto z północnego zachodu, a następnie miała ubezpieczyć Mińsk z kierunku Borysowa.
Po zajęciu Mińska 2 Dywizja Piechoty Legionów nacierała dalej w kierunku na Borysów i 18 sierpnia zajęła miasto. Uchwyciła też obszerny przyczółek na wschodnim brzegu Berezyny, który stworzył podstawę wyjściową dla wielu wypadów na tyły Armii Czerwonej.
Wypad na Kobylszczyznę.
W październiku 1919 przedmościa Borysowa broniły oddziały 2 Dywizji Piechoty Legionów. Dowódca dywizji płk Henryk Minkiewicz zarządził dokonanie wypadu na Kobylszczyznę. Jego celem było rozbicie koncentrujących się tam sowieckich oddziałów 18 Mazowieckiego pułku strzelców i zagarnięcie baterii artylerii.
Do wykonania wypadu wyznaczony został III batalion 2 pułku piechoty Legionów. Dowodzenie nad grupą wypadową objął dowódca III batalionu kpt. Konstanty Orzechowski.
17 października oddział, maszerując lasami, ominął ubezpieczenia nieprzyjaciela. Około południa idąca w szpicy 11 kompania ppor. Wacława Spławy-Neymana uderzyła na Kobylszczyznę od strony północnej, a trzy sekcje 12 kompanii od zachodniej. Równocześnie wydzielone sekcje zaatakowały pobliskie wioski: Podberezie i Sieliszcze. Napływające z różnych miejsc odgłosy strzelaniny sprawiały wrażenie, jakby w wypadzie brały udział znaczne siły polskie. Zaskoczony przeciwnik niemal nie stawiał oporu.
Bilans walk.
Wypad na Kobylszczyznę zakończył się pełnym sukcesem Polaków. Nie odnotowano strat własnych, wzięto do niewoli 77 jeńców, zdobyto 2 działa i 2 ciężkie karabiny maszynowe.

</doc>
<doc id="5071446" url="https://pl.wikipedia.org/wiki?curid=5071446" title="Władysław Hawryk">
Władysław Hawryk



</doc>
<doc id="5071448" url="https://pl.wikipedia.org/wiki?curid=5071448" title="Skoda Scala">
Skoda Scala



</doc>
<doc id="5071450" url="https://pl.wikipedia.org/wiki?curid=5071450" title="Aisha Ualishan">
Aisha Ualishan



</doc>
<doc id="5071451" url="https://pl.wikipedia.org/wiki?curid=5071451" title="Ajsha Ualiszan">
Ajsha Ualiszan



</doc>
<doc id="5071454" url="https://pl.wikipedia.org/wiki?curid=5071454" title="Antoni Sacchetti">
Antoni Sacchetti

Antoni Sacchetti (ur. 8 stycznia 1790 w Wenecji, zm. 15 kwietnia 1870 w Warszawie) – malarz i dekorator teatralny pochodzenia włoskiego.
Życiorys.
Urodził się 8 stycznia 1790 w Wenecji w rodzinie dekoratorów teatralnych gdzie jego ojciec Lorenzo, był dekoratorem, malarzem, architektem oraz profesorem Akademii Weneckiej. Antoni miał się urodzić w pracowni ojca, który uczył syna przyszłego zawodu.
W 1813 przebywał w Brnie, gdzie malował dekorację do teatru, w 1818 przeniósł się do Pragi i piastował stanowisko dekoratora w Stanowym Teatrze. W kwietniu 1829 przyjechał do Warszawy i w salach Teatru Narodowego otworzył "gabinet panoramiczny" gdzie prezentowane były zmieniające się panoramy: Konstantynopola, Pragi, Triestu, Istrii, wybuchu Wezuwiusza, okolic Elstery pod Lipskiem, gdzie zginął ks. J. Poniatowski i inne. Zamówiono u niego dekoracje do dramatu i jednej opery które były wielkim sukcesem autora. W czasie powstania listopadowego przebywał w Dreźnie. W 1835 przybył do Kalisza, gdzie namalował kurtynę oraz nowe dekoracje dla teatru miejskiego. W październiku 1835 powrócił do Warszawy i dostał funkcję stałego dekoratora Warszawskich Teatrów Rządowych i w warszawskim Teatrze Narodowym pracował przez następne 35 lat.
Dekoracje teatralne.
Wybrane dekoracje oper:
Sacchetti był autorem dekoracji do premierowego wystawienia "Halki" i "Flisa" w 1858 w Warszawie, które przyjęte były z wielkim entuzjazmem, po premierze "Halki" autor dekoracji wywoływany był sześć razy tak samo jak i kompozytor. Ostatnimi jego pracami było pięć dekoracji w 1869 do opery "Paria" Stanisława Moniuszki.
Żonaty z wiedenką Teresą z Rathów, która zmarła 13 listopada 1869, zmarł 15 kwietnia 1870 w Warszawie i pochowany został wraz z żoną staraniem siostrzeńca i siostrzenicy, gdyż nie mieli własnych dzieci, na cmentarzu Powązkowskim (kwatera 181-4-16/17).

</doc>
<doc id="5071456" url="https://pl.wikipedia.org/wiki?curid=5071456" title="Nasser Alizadeh">
Nasser Alizadeh



</doc>
<doc id="5071458" url="https://pl.wikipedia.org/wiki?curid=5071458" title="Baszta Siumbeki">
Baszta Siumbeki



</doc>
<doc id="5071461" url="https://pl.wikipedia.org/wiki?curid=5071461" title="Mehdi Bali">
Mehdi Bali



</doc>
<doc id="5071463" url="https://pl.wikipedia.org/wiki?curid=5071463" title="Kazimierz Gawina">
Kazimierz Gawina

Kazimierz Gawina (ur. 10 marca 1908 w Sobolewie, zm. 1940 w Charkowie) – polski lekarz weterynarii.
Życiorys.
Syn Mikołaja i Józefy z Przewoźnych. W 1932 ukończył studia na Wydziale Weterynaryjnym Uniwersytetu Warszawskiego i uzyskał tytuł lekarza weterynaryjnego. Rok później ukończył Szkołę Podchorążych Rezerwy Artylerii w Włodzimierzu Wołyńskim otrzymał stopień podporucznika rezerwy, następnie został lekarzem samorządowym w Świsłoczu w powiecie wołkowyskim. Odbył ćwiczenia w 9 Dywizji Artylerii Konnej, a w 1936 w 30 Pułku Artylerii Lekkiej. Nie są znane okoliczności aresztowania Kazimierza Gawiny, został osadzony w obozie w Starobielsku, a następnie zamordowany przez NKWD w Charkowie. Pośmiertnie został odznaczony Krzyżem Kampanii Wrześniowej 1939 decyzją rządu na emigracji 15 sierpnia 1985 (nr leg. 10970).

</doc>
<doc id="5071464" url="https://pl.wikipedia.org/wiki?curid=5071464" title="Ali Akbar Yousefi">
Ali Akbar Yousefi



</doc>
<doc id="5071465" url="https://pl.wikipedia.org/wiki?curid=5071465" title="Pouya Dadmarz">
Pouya Dadmarz



</doc>
<doc id="5071467" url="https://pl.wikipedia.org/wiki?curid=5071467" title="Morteza Ghiasi">
Morteza Ghiasi



</doc>
<doc id="5071468" url="https://pl.wikipedia.org/wiki?curid=5071468" title="Osvaldo Diaz">
Osvaldo Diaz

Osvaldo Javier Díaz Giménez (ur. 22 grudnia 1981 w San Lorenzo) – paragwajski piłkarz grający na pozycji pomocnika. W latach 2001 - 2004 został powołany do reprezentacji kraju.
Kariera sportowa.
Kariera klubowa.
Díaz rozpoczął karierę w klubie Guaraní w 2000 roku, w którym zagrał 167 razy i strzelił 30 goli. Po siedmiu latach przeniósł się do Olimpii, w której grał do końca sezonu 2006/2007. W 2008 roku zaczął grać w szwajcarskim klubie FC Lugano, w którym zagrał tylko 3 mecze. Korzystając z okienka transferowego za 50 tys. euro przeniósł się do 12 de Octubre FC, w którym zagrał 5 meczy. W sezonie 2009/2010 przeniósł się z powrotem do Guaraní za 50 tys. euro, gdzie wystąpił 20 razy i strzelił 3 bramki. W sezonie 2011 grał w barwach Independient FBC, w którym zagrał 19 meczy i strzelił 4 bramki. Resztę sezonu spędził w Sportivo Luqueño, gdzie w 18 meczach strzelił 1 bramkę. Sezon 2012/2013 spędził w Independient FBC, gdzie w 21 meczach strzelił 1 bramkę. W 2014 roku zaczął z powrotem grać w 12 de Octubre FC.
Kariera reprezentacyjna.
W 2001 roku został powołany do kadry Paragwaju, w której zagrał 9 meczy. W 2004 roku razem z kadrą wywalczył srebrny medal na igrzyskach olimpijskich w Atenach w 2004 roku.

</doc>
<doc id="5071471" url="https://pl.wikipedia.org/wiki?curid=5071471" title="Ekaterina Poleshchuk">
Ekaterina Poleshchuk



</doc>
<doc id="5071472" url="https://pl.wikipedia.org/wiki?curid=5071472" title="Andrii Dzhelep">
Andrii Dzhelep



</doc>
<doc id="5071473" url="https://pl.wikipedia.org/wiki?curid=5071473" title="Kamil Kerymov">
Kamil Kerymov



</doc>
<doc id="5071474" url="https://pl.wikipedia.org/wiki?curid=5071474" title="Sergei Kozyrev">
Sergei Kozyrev



</doc>
<doc id="5071475" url="https://pl.wikipedia.org/wiki?curid=5071475" title="Weronika Czumikowa">
Weronika Czumikowa



</doc>
<doc id="5071476" url="https://pl.wikipedia.org/wiki?curid=5071476" title="Surmaczowo">
Surmaczowo

Surmaczowo (; ) – wieś na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego
W latach 1921–1945 kolonia a następnie kolonia, osada młyńska i zaścianek leżały w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku kolonię zamieszkiwały 3 osoby, 2 były wyznania rzymskokatolickiego, 1 prawosławnego. Jednocześnie 2 mieszkańców zadeklarowało polską przynależność narodową a 1 rosyjską. Był tu 1 budynek mieszkalny.
W 1931 wykazano trzy miejscowości. Zaścianek, kolonię i osadę młyńską.
Zgodnie z Wykazem miejscowości zamieszkiwało:
Wierni należeli do parafii rzymskokatolickiej i prawosławnej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5071477" url="https://pl.wikipedia.org/wiki?curid=5071477" title="Nachyn Mongush">
Nachyn Mongush



</doc>
<doc id="5071478" url="https://pl.wikipedia.org/wiki?curid=5071478" title="Abasgadzhi Magomedov">
Abasgadzhi Magomedov



</doc>
<doc id="5071480" url="https://pl.wikipedia.org/wiki?curid=5071480" title="Achsarbek Gulajev">
Achsarbek Gulajev



</doc>
<doc id="5071482" url="https://pl.wikipedia.org/wiki?curid=5071482" title="Zagir Shakhiev">
Zagir Shakhiev



</doc>
<doc id="5071484" url="https://pl.wikipedia.org/wiki?curid=5071484" title="Mustafa Abdul-Basit">
Mustafa Abdul-Basit



</doc>
<doc id="5071485" url="https://pl.wikipedia.org/wiki?curid=5071485" title="Patricia Wilka">
Patricia Wilka

Patricia Elizabeth „Pati” Wilka Materi de Battilana (ur. 3 września 1972 w Asunción) – paragwajska strzelczyni, olimpijka. 
Uczestniczka Letnich Igrzysk Olimpijskich 2008 w Pekinie. Zajęła ostatnie 44. miejsce w pistolecie pneumatycznym z 10 m. W tej samej konkurencji startowała na Igrzyskach Panamerykańskich 2007 (17. miejsce) i na Mistrzostwach Ameryki 2014 (36. pozycja).

</doc>
<doc id="5071487" url="https://pl.wikipedia.org/wiki?curid=5071487" title="Kalidin Asykeev">
Kalidin Asykeev



</doc>
<doc id="5071489" url="https://pl.wikipedia.org/wiki?curid=5071489" title="Tomáš Macháč">
Tomáš Macháč

Tomáš Macháč (ur. 13 października 2000 w Berounie) – czeski tenisista, reprezentant kraju w Pucharze Davisa.
Kariera tenisowa.
W przeciągu kariery wygrał dwa singlowe turnieje rangi ATP Challenger Tour. Ponadto wygrał jeden singlowy turniej rangi ITF.
W 2020 podczas French Open zadebiutował w turnieju głównym imprezy wielkoszlemowej. Po wygraniu trzech meczów w kwalifikacjach odpadł w pierwszej rundzie z Taylorem Fritzem.
W 2021 roku zakwalifikował się do turnieju głównego Australian Open. Wówczas w pierwszej rundzie wygrał z Mario Vilellą Martínezem, natomiast w kolejnej rundzie przegrał z Matteo Berrettinim.
Najwyżej sklasyfikowany w rankingu gry pojedynczej był na 98. miejscu (28 listopada 2022), a w klasyfikacji gry podwójnej na 427. pozycji (1 sierpnia 2022).

</doc>
<doc id="5071492" url="https://pl.wikipedia.org/wiki?curid=5071492" title="Stadion Rubin w Kazaniu">
Stadion Rubin w Kazaniu

Stadion Rubin – stadion piłkarski w Kazaniu, w Rosji. Został otwarty w 1958 roku. Może pomieścić 8500 widzów. Obiekt znajduje się na terenie ośrodka treningowego klubu Rubin Kazań, swoje spotkania rozgrywają na nim drużyny młodzieżowej oraz żeńskiej sekcji tego klubu.
Stadion został otwarty w 1958 roku. Początkowo służył jako domowa arena klubu Rubin Kazań (wówczas pod nazwą Iskra). W 1960 roku zespół ten przeniósł się jednak na nowo otwarty Stadion Centralny. W późniejszych latach pierwsza drużyna Rubinu Kazań rozgrywała jeszcze sporadycznie swoje spotkania na tym obiekcie. Na początku lat 80. XX wieku drewniane trybuny stadionu zastąpiono żelbetowymi konstrukcjami. W latach 90. zainstalowano na trybunach plastikowe krzesełka. Kolejną modernizację stadion przeszedł przed uniwersjadą w 2013 roku, w trakcie której rozegrano na nim część spotkań zawodów piłkarskich (w tym mecze finałowe, zarówno turnieju kobiet, jak i mężczyzn). W przeszłości stadion posiadał bieżnię lekkoatletyczną. Obecnie obiekt jest częścią bazy treningowej Rubinu Kazań, swoje mecze grają na nim młodzieżowcy oraz drużyna kobiet klubu.

</doc>
<doc id="5071493" url="https://pl.wikipedia.org/wiki?curid=5071493" title="Beksultan Makhmudov">
Beksultan Makhmudov



</doc>
<doc id="5071495" url="https://pl.wikipedia.org/wiki?curid=5071495" title="Nuraida Anarkulova">
Nuraida Anarkulova



</doc>
<doc id="5071496" url="https://pl.wikipedia.org/wiki?curid=5071496" title="Rajd na Atol Wake">
Rajd na Atol Wake



</doc>
<doc id="5071498" url="https://pl.wikipedia.org/wiki?curid=5071498" title="Heinrich Lossow">
Heinrich Lossow

Heinrich Lossow (ur. 10 marca 1843 w Monachium, zm. 19 maja 1897 w Schleißheim, obecnie Oberschleißheim) – niemiecki malarz, ilustrator, iluminator.
Rodzina i edukacja.
Ojcem Heinricha Lossowa był Arnold Hermann Lossow, rzeźbiarz pochodzący z Bremy, który w 1820 roku przeniósł się do Monachium, gdzie studiował malarstwo pod kierunkiem Ernsta Meyera. Arnold miał troje dzieci: Carla (1835), Friedricha (1837) i Heinricha. Każdy z synów był związany ze sztuką. Carl został malarzem historycznym, a Friedrich malował głównie naturę.
Heinrich Lossow uczył się w pracowni swojego ojca, a następnie u Karla Theodora von Piloty'ego i Arthura von Ramberga w Akademii Sztuk Pięknych w Monachium. Po ukończeniu studiów podróżował po Francji i Włoszech, doskonaląc swoją sztukę.
Pełnił funkcję kuratora w Pałacu Schleißheim.
Twórczość.
Pracował głównie jako ilustrator dla różnych wydawnictw. Jest autorem m.in. ilustracji do "Wesołych kumoszek z Windsoru" Williama Szekspira. Jednak głównym profilem jego działalności artystycznej były ilustracje o tematyce erotycznej.
Do bardziej znanych dzieł tego malarza należy obraz pt. "Grzech" tematyką nawiązujący do bankietu kasztanowego, czyli słynnej orgii, która odbyła się 30 października 1501 roku w Watykanie, a której gospodarzem był kardynał Cezar Borgia, syn papieża Aleksandra VI. Opis tego bankietu znalazł się w dzienniku prowadzonym przez papieskiego mistrza ceremonii Johanna Burcharda.
W swoim dorobku artystycznym ma prace związane z malarstwem iluminacyjnym, jest autorem iluminacji m.in. do modlitewnika Ludwika II. 

</doc>
<doc id="5071500" url="https://pl.wikipedia.org/wiki?curid=5071500" title="Diana Nasution">
Diana Nasution

Diana Nasution (ur. 5 kwietnia 1958 w Dżakarcie lub Medanie, zm. 4 października 2013 w Dżakarcie) – indonezyjska piosenkarka.
Swoją karierę wokalną rozwinęła wraz ze swoją siostrą Ritą Nasution, z którą w połowie lat 70. tworzyła duet Nasution Sisters.
Wypromowała m.in. przeboje „Benci tapi Rindu”, „Katakanlah Sejujurnya” i „Ayah”. W trakcie swojej kariery współpracowała z autorami tekstów takimi jak Minggus Tahitoe (później jej mąż) oraz Rinto Harahap.
Jej synem jest wokalista Marcello Tahitoe (Ello).

</doc>
<doc id="5071502" url="https://pl.wikipedia.org/wiki?curid=5071502" title="Euis Darliah">
Euis Darliah

Euis Darliah, właśc. Euis Tjahja Purnama Syurawatini (ur. 5 kwietnia 1957 w Cimahi) – indonezyjska piosenkarka.
W trakcie nauki w szkole weszła w skład żeńskiej grupy muzycznej Antique Clique. Wczesny sukces odniosła na Narodowym Festiwalu Piosenki Popularnej w 1981 r., gdzie wraz z Hetty Koes Endang została nagrodzona za najlepszy występ wokalny. Osiągnięcie to przyniosło jej rozpoznawalność na indonezyjskiej scenie muzycznej.
W 1983 r. wystąpiła na Asean Pop Song Festival. W 1984 r. zajęła trzecie miejsce na festiwalu muzycznym w Los Angeles, a w 1985 r. została nagrodzona za najlepszy występ wokalny na festiwalu muzyki pop w Tokio.
Wykonała utwór „Apanya Dong” (autorstwo: Titiek Puspa), który zyskał popularność również w Japonii oraz został przetłumaczony na język japoński.
Zagrała także w kilku filmach, m.in. w komediach "Sama Gilanya" i "Sama-sama Senang".
Okres jej największej sławy przypadł na lata 80. XX wieku. Obecnie mieszka w Szwecji.
Dyskografia (wybór).
Źródło:.

</doc>
<doc id="5071503" url="https://pl.wikipedia.org/wiki?curid=5071503" title="Saras Dewi">
Saras Dewi

Saras Dewi, właśc. Luh Gede Saraswati Putri (ur. 16 września 1983 w Denpasarze) – indonezyjska piosenkarka, poetka i filozofka.
W swoich publikacjach porusza tematy związane z literaturą, feminizmem, prawami człowieka, filozofią wschodnią i etyką środowiskową. Jej dorobek obejmuje antologię wierszy pt. "Jiwa Putih" (2005) oraz książkę popularnofilozoficzną "Cinta Bukan Cokelat" (2009). W 2002 r. wydała album muzyczny pt. "Chrysan", na którym pojawił się m.in. przebój „Lembayung Bali”. Utwór ten był nominowany do prestiżowych nagród AMI (Anugerah Musik Indonesia) w kategoriach najlepszy singiel i najlepsza ballada.
Jej teksty ukazują się na łamach gazet i czasopism takich jak Media Indonesia, Jawa Pos, Bali Post, Media Hindu, Raditya i Nusa Tenggara Post.
Wykłada filozofię literatury, filozofię ekologiczną i filozofię wschodnią na Uniwersytecie Indonezyjskim. Zasiadała w jury nagrody literackiej Khatulistiwa.
Jest także aktywistką środowiskową. Sprzeciwiła się m.in. planom budowy infrastruktury turystycznej w Zatoce Benoa, które to miały „zaburzyć równowagę duchowo-ekologiczną życia balijskiego”.

</doc>
<doc id="5071504" url="https://pl.wikipedia.org/wiki?curid=5071504" title="Nurmukhammet Abdullaev">
Nurmukhammet Abdullaev



</doc>
<doc id="5071507" url="https://pl.wikipedia.org/wiki?curid=5071507" title="Jurij Rodionov">
Jurij Rodionov

Jurij Rodionov (ur. 16 maja 1999 w Norymberdze) – austriacki tenisista, reprezentant kraju w Pucharze Davisa.
Kariera tenisowa.
W karierze wygrał pięć singlowych oraz jeden deblowy turniej rangi ATP Challenger Tour.
W 2017 roku, startując w parze z Michaelem Vrbenským, awansował do finału juniorskiego turnieju wielkoszlemowego Wimbledonu. Wówczas w finale austriacko-czeski debel przegrał z duetem Hsu Yu-hsiou-Axel Geller.
W 2020 podczas French Open zadebiutował w turnieju głównym imprezy wielkoszlemowej. Po wygraniu trzech meczów w kwalifikacjach zwyciężył w pierwszej rundzie z Jérémym Chardym. W drugiej rundzie natomiast przegrał z Norbertem Gombosem.
Najwyżej sklasyfikowany w rankingu gry pojedynczej był na 120. miejscu (28 listopada 2022), a w klasyfikacji gry podwójnej na 268. pozycji (15 lipca 2019).

</doc>
<doc id="5071508" url="https://pl.wikipedia.org/wiki?curid=5071508" title="Ikromzhon Khadzhimurodov">
Ikromzhon Khadzhimurodov



</doc>
<doc id="5071511" url="https://pl.wikipedia.org/wiki?curid=5071511" title="Za ludzką Łotwę">
Za ludzką Łotwę



</doc>
<doc id="5071515" url="https://pl.wikipedia.org/wiki?curid=5071515" title="Roman Safiułlin">
Roman Safiułlin



</doc>
<doc id="5071516" url="https://pl.wikipedia.org/wiki?curid=5071516" title="Jekatierina Szakalowa">
Jekatierina Szakalowa



</doc>
<doc id="5071520" url="https://pl.wikipedia.org/wiki?curid=5071520" title="Rita Effendy">
Rita Effendy

Rita Effendy, właśc. Rita Kurniawati Effendy (ur. 26 kwietnia 1969 w Bandungu) – indonezyjska piosenkarka.
W trakcie nauki w szkole podstawowej brała udział w dziecięcych konkursach muzycznych. W 1988 r. wygrała festiwal wokalny Vinolia, następnie weszła w skład grupy Kahitna. W 1991 r. została laureatką konkursu Young Star na Tajwanie ("The Best Performer"). Pod koniec 1992 r. dołączyła do formacji Elfa’s Singers. Wraz z Dwikim Dharmawanem wygrała Asia Song Festival 2000 w Manili na Filipinach.
Swoją karierę solową zapoczątkowała w 1995 r., kiedy to ukazał się jej album pt. "Telah Terbiasa". Do 2000 r. zdążyła wydać cztery albumy i tym samym umocniła swoją pozycję na indonezyjskiej scenie muzycznej.
Na swoim koncie ma także nagrodę AMI (Anugerah Musik Indonesia) 1997 w kategorii najlepsza piosenkarka popowa.
Do znanych jej utworów należą m.in. „Saling Setia” i „Januari di Kota Dili”.

</doc>
<doc id="5071521" url="https://pl.wikipedia.org/wiki?curid=5071521" title="Julijana Janewa">
Julijana Janewa

Julijana Wasilewa Janewa (bg. Юлияна Василева Янева; ur. 2 sierpnia 1998 w Jambole) – bułgarska zapaśniczka walcząca w stylu wolnym. Piąta na mistrzostwach świata w 2019. Srebrna medalistka mistrzostw Europy w 2021 i brązowa w 2022. Wygrała indywidualny Puchar Świata w 2020. Trzecia na MŚ juniorów w 2017. Druga na ME juniorów w 2018 i trzecia w 2017. Trzecia na MŚ kadetów w 2014 roku.

</doc>
<doc id="5071523" url="https://pl.wikipedia.org/wiki?curid=5071523" title="Chrystyna-Zoriana Demko">
Chrystyna-Zoriana Demko

Chrystyna-Zoriana Rostysławiwna Demko (ukr. Христина-Зоряна Ростиславівна Демко; ur. 23 czerwca 1998) – ukraińska zapaśniczka startująca w stylu wolnym. Trzynasta w indywidualnym Pucharze Świata w 2020. Brązowa medalistka mistrzostw Europy w 2021. Mistrzyni Europy U-23 w 2021. Trzecia na ME juniorów w 2018 roku.

</doc>
<doc id="5071524" url="https://pl.wikipedia.org/wiki?curid=5071524" title="Cerkiew Świętej Trójcy w Ufie">
Cerkiew Świętej Trójcy w Ufie

Cerkiew Świętej Trójcy w Ufie (ros. /cerk. Троицкая церковь) – prawosławna cerkiew w Ufie, wzniesiona po 1600 i zniszczona w r. 1956. Do 1841 r. nosiła wezwanie Smoleńskiej Ikony Matki Bożej i tytuł soboru, który straciła po oddaniu do użytku soboru Zmartwychwstania Pańskiego w Ufie. Na miejscu po świątyni wznosi się Pomnik Przyjaźni.
Historia.
Cerkiew została wzniesiona w obrębie ufijskiego kremla, na miejscu starszej, drewnianej świątyni pod wezwaniem Kazańskiej Ikony Matki Bożej, zbudowanej najpewniej w 1579 r. i istniejącej do 1600 r. Z datków przedstawicieli szlachty, przeniesionych do Ufy na służbę państwową na niedawno przyłączonych ziemiach, po tej dacie zbudowano na tym miejscu nową świątynię. Był to sobór, główna prawosławna świątynia w mieście, pod wezwaniem Smoleńskiej Ikony Matki Bożej. Data wskazana na cerkiewnym antyminsie sugeruje, że obiekt konsekrowano w 1616 r.
Sobór z wolno stojącą dzwonnicą wznoszony był w stylu typowym dla epoki, bliskim moskiewskiej architekturze sakralnej, będąc budowlą zarówno sakralną, jak i obronną, miejscem ostatniej obrony w razie opanowania przez przeciwników całego wzgórza. Budowla była zwieńczona "piatigławiem" (większą centralną kopułą i czterema mniejszymi w narożnikach). W XVII w. obiekt powiększono o dwa ołtarze boczne Świętych Piotra i Pawła i św. Mikołaja. W XVIII w. natomiast w sąsiedztwie budynku wzniesiono 26-metrową dzwonnicę.
W 1816 r. pożar zniszczył obydwa ołtarze boczne, których już nie odbudowano. Dwadzieścia pięć lat później obiekt stracił status soboru, gdyż w Ufie wzniesiona została nowa cerkiew katedralna pod wezwaniem Zmartwychwstania Pańskiego. Wtedy też zmieniono wezwanie budynku.
Cerkiew pozostawała czynna do 1930 r., gdy miejscowe władze radzieckie zdecydowały o jej zaadaptowaniu na kino, a następnie na magazyn. W 1940 r. Rada Komisarzy Ludowych Baszkirskiej Autonomicznej SRR nadała świątyni status zabytku. Mimo to w 1956 r. cerkiew została wysadzona w powietrze, a znajdujące się przy niej nagrobki znaczących obywateli miasta – zniszczone. Przeciwko zniszczeniu historycznej budowli bezskutecznie protestowali działacze kultury i badacze, w tym Ilja Erenburg, Iwan Pietrowski, Konstantin Fiedin, Michaił Tichomirow i Igor Grabar. Burzenie cerkwi trwało trzy dni. Na jej miejscu zbudowano, dla uczczenia czterysetnej rocznicy przyłączenia Baszkortostanu do państwa rosyjskiego, Pomnik Przyjaźni.

</doc>
<doc id="5071526" url="https://pl.wikipedia.org/wiki?curid=5071526" title="Irina Rîngaci">
Irina Rîngaci

Irina Rîngaci (ur. 23 sierpnia 2001) – mołdawska zapaśniczka walcząca w stylu wolnym. Mistrzyni świata w 2021 i trzecia w 2022. Złota medalistka mistrzostw Europy w 2021 i 2022. Piąta w Pucharze Świata w 2022, a także zajęła drugie miejsce w zawodach indywidualnych w 2020. Mistrzyni świata juniorów i Europy U-23 w 2021 i 2022. Trzecia na MŚ U-23 w 2019 i 2022. Trzecia na ME juniorów w 2019 i MŚ kadetów w 2018 roku.

</doc>
<doc id="5071527" url="https://pl.wikipedia.org/wiki?curid=5071527" title="Gadży Radżabow">
Gadży Radżabow

Gadży Murtazalijewicz Radżabow (ros. Гаджи Муртазалиевич Раджабов; biał. Гаджы Муртазаліевіч Раджабаў, "Hadży Murtazalijewicz Radżabau"; ur. 27 października 1995) – rosyjski, a od 2018 roku białoruski zapaśnik walczący w stylu wolnym. Zajął szesnaste miejsce na mistrzostwach świata w 2018. Brązowy medalista mistrzostw Europy w 2021. Mistrz Europy juniorów w 2015 roku.

</doc>
<doc id="5071534" url="https://pl.wikipedia.org/wiki?curid=5071534" title="Arman Andreasjan">
Arman Andreasjan

Arman Andreasjan (orm. Արման Արսենի Անդրեասյան; ur. 27 grudnia 1999) – ormiański zapaśnik walczący w stylu wolnym. Zajął piąte miejsce na mistrzostwach świata w 2021 i 2022. Srebrny medalista mistrzostw Europy w 2022 i brązowy w 2021. Triumfator wojskowych MŚ w 2021. Trzeci w indywidualnym Pucharze Świata w 2020. Trzeci na ME U-21 w 2021, ME juniorów w 2018 i 2019. Mistrz Europy kadetów w 2016 roku.

</doc>
<doc id="5071538" url="https://pl.wikipedia.org/wiki?curid=5071538" title="Turan Bayramov">
Turan Bayramov

Turan Rövşən oğlu Bayramov (ur. 11 stycznia 2001) – azerski zapaśnik startujący w stylu wolnym. Olimpijczyk z Tokio 2020, gdzie zajął ósme miejsce w kategorii 74 kg.
Piąty na mistrzostwach świata w 2021. Srebrny medalista mistrzostw Europy w 2021 i brązowy w 2022. Triumfator igrzysk solidarności islamskiej w 2021. Wygrał igrzyska olimpijskie młodzieży w 2018. Mistrz świata U-23 w 2019. Trzeci na ME juniorów w 2021. Mistrz Europy i trzeci na MŚ w 2019. Mistrz świata kadetów w 2018 i drugi w 2017. Mistrz Europy kadetów w 2017 i trzeci 2017 roku.

</doc>
<doc id="5071541" url="https://pl.wikipedia.org/wiki?curid=5071541" title="Osman Nurmagomiedow">
Osman Nurmagomiedow

Osman Abdułwagabowicz Nurmagomiedow (ros. Осман Абдулвагабович Нурмагомедов; ur. 21 maja 1998) – rosyjski i od 2019 roku azerski zapaśnik startujący w stylu wolnym. Brązowy medalista mistrzostw świata w 2021 i 2022, a także mistrzostw Europy w 2021 i 2022 i igrzysk solidarności islamskiej w 2021. Trzeci w Pucharze Świata w 2022. Mistrz świata U-23 w 2021. Drugi na ME U-23 w 2021 roku.

</doc>
<doc id="5071542" url="https://pl.wikipedia.org/wiki?curid=5071542" title="Gertrude von Petzold">
Gertrude von Petzold

Gertrude von Petzold (ur. 9 stycznia 1876 w Toruniu, zm. 14 marca 1952 w Bad Homburg) – niemiecka pastorka unitariańska, działaczka na rzecz praw kobiet i przeciwniczka nazistów. Była pierwszą w historii kobietą w Wielkiej Brytanii i w Europie pełniącą funkcję pastorki, a potem pierwszą kobietą w Niemczech, która obroniła habilitację z germanistyki na Uniwersytecie w Kilonii.
Pochodzenie i studia.
Urodziła się w Toruniu, w ówczesnych Prusach Zachodnich, jako córka Paula von Petzold i Magdalene von Wedelstaedt. Jej ojciec był pruskim oficerem piechoty, a rodzina była głęboko luterańska i Gertrude otrzymała staranne wykształcenie. Jej rodzina była niemiecka, ale nie jest jasne czy umiała także mówić po polsku.
W 1895 rozpoczęła studia na szkockim Uniwersytecie w St. Andrews, które po 1897 roku kontynuowała na Uniwersytecie w Edynburgu, który ukończyła z tytułem magistra w 1901 roku. Jej wybór Szkocji na miejsce studiów był spowodowany większą swobodą intelektualną i większą akceptacją dla kobiet w Wielkiej Brytanii niż w Niemczech. W tym samym okresie zaczęła wyraźnie dystansować się od swojego luterańskiego wychowania, uważając je za zbyt dogmatyczne i konserwatywne.
W 1901 roku rozpoczęła trzyletnie studia teologiczne na Manchester College w Uniwersytecie Oksfordzkim, osobnym liberalnym college’u ufundowanym dla kształcenia duchownych unitariańskich. Choć była to uczelnia liberalna, to jej koledzy ze studiów odmawiali jedzenia posiłków razem z nią na wspólnej stołówce.
Praca pastorki (1904-1934).
Po ukończeniu studiów, jej marzenie zostania pastorką spełniło się gdy na duchownego powołała ją Narborough Road Free Christian Church w Leicester. Gertrude wygrała konkurs o to stanowisko z kilkoma mężczyznami. Jej wprowadzenie w urząd – jako pierwszej kobiety pastorki w Wielkiej Brytanii i Europie nastąpiło 29 września 1909. Wydarzenie to odbiło się szerokim echem w całej Europie, informowała o tym także polskojęzyczna prasa w tym Gazeta Toruńska w dn. 23 kwietnia 1905:
„Panna Petzold, której ojciec swego czasu był kapitanem w 61 pułku piechoty w Toruniu, została świeżo w Leicester w Wielkiej Brytanii wprowadzona w urząd pastora anglikańskiego kościoła niezależnego. Panna Petzold zdała w Szczecinie egzamin jako nauczycielka, potem studiowała dwa lata na uniwersytecie w St. Andrews w Szkocji, następnie zdała w Edynburgu egzamin jako &lt;magister ortium&gt;, dalej słuchała jeszcze przez sześć półroczy teologii w Oxfordzie i Berlinie, poczem formalnie została wprowadzona w urząd pastora w Leicester. Pierwsze kazanie wygłosiła w szarym płaszczu pastorskim o białej podszewce. W kościele katolickim kobiety nie mają wstępu na kazalnicę.”
W latach 1908–1910 przebywała w USA, pełniąc funkcję pastorki unitariańskiej w Des Moines w stanie Iowa i wiążąc się z tamtejszą grupką pastorek z tzw. Iowa Sisterhood i angażując się w ruch sufrażystek. W 1910 roku opuściła USA. Zanim powróciła do Wielkiej Brytanii, wygłaszała kazania w liberalnych parafiach w kalwińskich w Bremie, Zurychu i Bazylei, wiele lat wcześniej zanim tamtejsze kościoły pozwoliły na ordynację kobiet. Fakt, że była kobietą pastorką przyciągał na jej kazania tłumy ciekawych.
Po powrocie do Wielkiej Brytanii była w latach 1911–1914 pastorką w Waverley Road Church i Small Heath Unitarian Chapel w Birmingham.
Po wybuchu I wojny światowej jako obywatelka Cesarstwa Niemieckiego została zmuszona do repatriacji do Niemiec. Początkowo pełniła funkcję pastorki Amerykańskiego Kościoła w Berlinie, jednocześnie rozpoczęła studia doktoranckie z germanistyki na Uniwersytecie w Tybindze, który obroniła już w 1917 roku. W 1918 roku objęła funkcję proboszcza małej, niezależnej parafii w Królewcu, a od 1923 roku w Tylży.
Jeszcze w 1918 roku wstąpiła do Socjaldemokratycznej Partii Niemiec (SPD), z ramienia której sprawowała funkcję miejskiej radnej w Królewcu do 1923 roku.
Jej działalność polityczna i religijna sprawiła, że była zdecydowaną przeciwniczką partii nazistowskiej. W 1934 rozwiązano wolne kościoły protestanckie w III Rzeszy i jej kariera jako duchownej dobiegła końca. Zwolniono ją wtedy także z funkcji wykładowcy angielskiego i pozostawała pod obserwacją gestapo.
Dalsze lata.
Nie mogąc pracować jako duchowna, rozpoczęła starania o habilitację z germanistyki na Uniwersytecie we Frankfurcie, które zwieńczyła sukcesem już w 1941 roku jako pierwsza Niemka w historii. Jej postawa polityczna i religijna (w 1940 roku wstąpiła do pacyfistycznych kwakrów) sprawiła, że nie uzyskała stopnia profesorskiego.
Po zakończeniu II wojny światowej zaangażowała się w niesienie pomoc uchodźcom z Prus Wschodnich, a potem uchodźcom politycznym z NRD. Przez całe życie utrzymywała kontakty z przyjaciółmi w Wielkiej Brytanii i USA.
Nigdy nie założyła rodziny – zmarła w zapomnieniu w 1952 roku w Bad Homburg, w Niemczech zachodnich.

</doc>
<doc id="5071558" url="https://pl.wikipedia.org/wiki?curid=5071558" title="Karan (zapaśnik)">
Karan (zapaśnik)

Karan Mor (ur. 15 października 1999) – indyjski zapaśnik walczący w stylu wolnym. Zajął 24. miejsce na mistrzostwach świata w 2019. Brązowy medalista mistrzostw Azji w 2021. Trzeci na mistrzostwach Azji kadetów w 2016 i juniorów w 2017 i 2018 roku.

</doc>
<doc id="5071560" url="https://pl.wikipedia.org/wiki?curid=5071560" title="Sanjeet">
Sanjeet

Sanjeet (ur. 5 października 1998) – indyjski zapaśnik walczący w stylu wolnym. Zajął dwudzieste miejsce na mistrzostwach świata w 2022. Brązowy medalista mistrzostw Azji w 2021. Trzeci na mistrzostwach Azji U-23 w 2019. Mistrz Azji kadetów w 2015 i trzeci w 2017 roku.

</doc>
<doc id="5071561" url="https://pl.wikipedia.org/wiki?curid=5071561" title="Pierre Bernard (polityk)">
Pierre Bernard (polityk)

Pierre Bernard (ur. 1 listopada 1931 w Saint-Pol-de-Léon, zm. pod koniec maja 2011) – francuski polityk, nauczyciel i działacz związkowy, od 1983 do 1984 poseł do Parlamentu Europejskiego I kadencji.
Życiorys.
Ukończył studia z prawa, ekonomii i ekonomii politycznej na Uniwersytecie w Rennes 1, kształcił się też w zakresie języka bretońskiego. Pracował jako urzędnik administracji w Algierii oraz nauczyciel filozofii, ekonomii i języka bretońskiego w szkołach m.in. w Lorient. W latach 50. kierował młodzieżówką bretońskich studentów JEB, a od lat 60. był sekretarzem związku zawodowego branży edukacyjnej SNES. Został także szefem organizacji zrzeszającej regiony nadmorskie, działaczem bretońskiej organizacji lobbingowej CELIB oraz doradcą rektorów uniwersytetów w Rennes i Nantes ds. regionalnych.
Od 1964 należał do Francuskiej Sekcji Międzynarodówki Robotniczej, później do Partii Socjalistycznej, wielokrotnie kandydował w różnych wyborach. W latach 1973–1981 był radnym miejskim Lorient, a w latach 1974–1978 i 1980–1982 regionu Bretania. W marcu 1983 został posłem do Parlamentu Europejskiego w miejsce Rogera-Gérarda Schwartzenberga, przystąpił do frakcji socjalistycznej. W 1986 rozczarowany odsuwaniem na boczny tor wystąpił z PS. W kolejnych latach był członkiem ugrupowań Centrum Demokratów Społecznych, Pokolenie Ekologii, Union démocratique bretonne i Zieloni, w 1993 zakończył karierę polityczną.
Odznaczenia.
Odznaczony Orderem Narodowym Zasługi i Orderem Palm Akademickich.

</doc>
<doc id="5071562" url="https://pl.wikipedia.org/wiki?curid=5071562" title="Grzybówka dyskowata">
Grzybówka dyskowata

Grzybówka dyskowata ("Mycena stylobates" (Pers.) P. Kumm.) – gatunek grzybów z rodziny grzybówkowatych ("Mycenaceae"). Jego grzybnia ma właściwości bioluminescencyjne, owocniki nie wykazują takich własności.
Systematyka i nazewnictwo.
Pozycja w klasyfikacji według Index Fungorum: "Mycena, Mycenaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Takson ten opisał w 1801 r. Christiaan Hendrik Persoon nadając mu nazwę "Agaricus stylobates". Obecną, uznaną przez Index Fungorum nazwę nadał mu Paul Kummer w 1871 r.
Synonimy:
Polską nazwę nadała Maria Lisiewska w 1987 r.
Morfologia.
Średnica 4–10 mm, początkowo stożkowaty, potem płasko wypukły, lepki, z dającą się oddzielić skórką, bruzdowany, prześwitująco-prążkowany. Powierzchnia naga, nieco szarobrązowa lub blado szarobrązowa do szarobiałej, owocniki nie wykazują takich własności.
W liczbie 14–18 dochodzących do trzonu, wąsko przyrośnięte lub wolne, białe. Czasami przy trzonie łączą się z sobą tworząc otaczający go kołnierzyk.
Wysokość 15–35 mm, grubość 0,3–1 mm, pusty w środku, kruchy. Powierzchnia górą oprószona, niżej naga. Jest wodnisty, o barwie od białawej do szarej. Wyrasta z dyskowatego, białego, owłosionego i bruzdowanego krążka o średnicy do 2 mm z rzęskami na brzegu.
Bez zapachu.
Podstawki 17,5–25 × 6–8 µm, maczugowate, 4-zarodnikowe ze sterygmami o długości do 5 µm. Zarodniki 7,5–10,5 × 3,5–5 μm, Q = 1,6–2,7, Qav = 1,9–2,1, wydłużone, cylindryczne do prawie cylindrycznych, gładkie, amyloidalne. Cheilocystydy 18–60 × 5–13 μm, tworzące jałowe pasmo, nieregularnie maczugowate, wrzecionowate lub prawie cylindryczne, z kilkoma lub licznymi o różnym kształcie i często grubymi naroślami z zaokrąglonymi wierzchołkami. Pleurocystyd brak. Trama blaszek dekstrynoidalne, regularna. Strzępki włosków kapelusza o szerokości 2,5–6 µm, osadzone w galaretowatej materii, różnie rozgałęzione, gładkie lub gęsto pokryte brodawkami lub krótkimi cylindrycznymi naroślami 1–7 × 0,5–1 μm, komórki końcowe maczugowate o szerokości do 11 μm. Strzępki warstwy korowej trzonu o szerokości 2–4 µm, gładkie, z rozproszonymi , wrzecionowatymi, gładkimi kaulocystydami 45–80 × 7–8 µm. W strzępkach wszystkich części grzyba są sprzążki.
Występowanie i siedlisko.
Grzybówka dyskowata występuje w całej Europie (łącznie z Islandią). Ponadto podano jej stanowiska w Ameryce Północnej (USA i Kanada) i w Maroku. Władysław Wojewoda w zestawieniu grzybów wielkoowocnikowych Polski w 2003 r. przytacza wiele jej stanowisk z uwagą, że w Polsce jest pospolita.
Grzyb saprotroficzny. Występuje w lasach. Rozwija się na opadłych na ziemię gałęziach drzew, szyszkach i igliwiu, zwłaszcza modrzewia, także na łodyżkach traw i liściach. 
Gatunki podobne.
Charakterystyczną cechą grzybówki dyskowatej jest dyskowaty krążek, z którego wyrasta podstawa trzonu. Jest jednak kilka grzybówek z podobnym krążkiem. Grzybówka pofałdowana ("Mycena mucor") jest podobna, ale jest mniejsza i rośnie na opadłych, butwiejących liściach dębu. Jej cheilocystydy są inne, o bardzo smukłych naroślach, a brzeg dysku nie ma rzęsek. Grzybówka bulwiasta ("M. bulbosa") ma owłosioną górną część trzonu (pod mikroskopem są to długie, grubościenne komórki) i całkowicie owłosiony trzon wyrastający z dyskowatego krążka. Jej cheilocystydy są inne, a zarodniki nie są amyloidalne. Najbardziej spokrewniona z grzybówką dyskowatą jest prawdopodobnie "Mycena tenuispinosa", ale w Polsce nie występuje. 

</doc>
<doc id="5071563" url="https://pl.wikipedia.org/wiki?curid=5071563" title="Mycena stylobates">
Mycena stylobates



</doc>
<doc id="5071565" url="https://pl.wikipedia.org/wiki?curid=5071565" title="Hippodamia septemmaculata">
Hippodamia septemmaculata

Hippodamia septemmaculata – gatunek chrząszcza z rodziny biedronkowatych. Występuje w północnej Palearktyce, od Francji po Wyspy Japońskie. Zamieszkuje siedliska wilgotne.
Taksonomia.
Gatunek ten opisany został po raz pierwszy w 1775 roku przez Charlesa De Geera pod nazwą "Coccinella septemmaculata".
Morfologia.
Chrząszcz o wydłużonym i lekko grzbietobrzusznie spłaszczonym, owalnym w zarysie ciele o długości od 5 do 7 mm. Głowa jest czarna z żółtawobrunatnym czołem. Przedplecze ma nieobrzeżoną krawędź tylną, a swoją największą szerokość osiąga pośrodku długości. Krawędź przednia przedplecza ma parę zatokowatych wcięć, znacznie wyraźniej zaznaczonych niż u czerwonki trzynastokropki. Barwa przedplecza jest zdominowana przez czarną łatę, która tylko jego brzegi przedni i boczne pozostawia żółtawobiałymi do żółtych, a czasem nawet obejmuje krawędź przednią. Pokrywy mają na pomarańczowym lub czerwonym tle czarny wzór, typowo złożony z dziewięciu lub jedenastu kropek. Przy przednim brzegu obu pokryw leży wspólna kropka, która obejmuje swym zasięgiem tarczkę i rozszerza się w części tylnej. Kropki na pokrywach mogą się czasem zlewać ze sobą lub zanikać. Linie udowe (zabiodrowe) na zapiersiu i pierwszym z widocznych sternitów odwłoka są całkowicie zanikłe. Widoczne sternity odwłoka (wentryty) są czarne z pomarańczowymi kropkami przy krawędziach bocznych. Odnóża mają czarne uda, natomiast ich golenie są czarnobrunatne z pomarańczowym rozjaśnieniem u wierzchołka.
Ekologia i występowanie.
Owad ten zamieszkuje siedliska wilgotne, jak torfowiska, bagniska, wilgotne łąki i skraje lasów. Sięga od nizin po piętro subalpejskie. Bytuje na brzozach, sosnach, wierzbach, jak i roślinach warstwy podszytu i runa. Zarówno larwy, jak i imagines są drapieżnikami żerującymi głównie na mszycach (afidofagia). W warunkach klimatycznych Europy Środkowej owady dorosłe są aktywne od kwietnia do października. Zimę spędzają hibernując w ściółce i uschniętych roślinach
Gatunek północnopalearktyczny. W Europie znany jest z Francji (w tym z Korsyki), Belgii, Niemiec, Austrii, Włoch, Danii, Szwecji, Norwegii, Finlandii, Estonii, Łotwy, Litwy, Polski, Czech, Słowacji, Białorusi, Ukrainy, Rumunii i Rosji. Dalej na wschód rozprzestrzeniony jest przez Kazachstan, Syberię, Rosyjski Daleki Wschód, Mongolię i północne Chiny po Koreę i Japonię. W Polsce jest owadem rzadko spotykanym. We Francji gatunek ten znany jest z Wogezów, Jury i Alp. Dawniej podawany był też z Masywu Centralnego. Jego występowanie w Pirenejach jest niepewne. Z Iranu podawany był błędnie. W Anglii współcześnie nie występuje, jednak żył tam dawniej – znany jest z osadów czwartorzędowych.

</doc>
<doc id="5071567" url="https://pl.wikipedia.org/wiki?curid=5071567" title="Eduard Grigorjew">
Eduard Grigorjew

Eduard Zacharowicz Grigorjew (ros. Эдуард Захарович Григорьев; ur. 20 października 1995 w Wilujsku) – rosyjski i od 2020 roku polski zapaśnik startujący w stylu wolnym.
Jest brązowym medalistą mistrzostw Europy w 2021 (pokonał bułgarskiego zawodnika Georgi Wangełowa) i 2022 oraz akademickim mistrzem świata w 2018. Zajął dwunaste miejsce na mistrzostwach świata w 2021. Trzynasty w indywidualnym Pucharze Świata w 2020 roku.
Jest wnukiem polskiego zesłańca. Pochodzi z Wiłujska na Syberii. Nie posiada jeszcze polskiego obywatelstwa.

</doc>
<doc id="5071582" url="https://pl.wikipedia.org/wiki?curid=5071582" title="Hartmut Perschau">
Hartmut Perschau

Hartmut Jörg Heinz Perschau (ur. 28 marca 1942 w Gdańsku, zm. 25 lipca 2022 w Bremie) – niemiecki polityk, samorządowiec i wojskowy, od 1989 do 1991 poseł do Parlamentu Europejskiego III kadencji, minister w rządach Saksonii-Anhaltu i Bremy.
Życiorys.
Syn maklera morskiego i sprzedawcy, wychowywał się w Hamburgu. Po ukończeniu szkoły średniej od 1960 służył w brygadzie pancernej Bundeswehry, był młodszym oficerem ds. politycznych i relacji publicznych. Z wojska odszedł w stopniu majora, później awansowany na pułkownika rezerwy. Został też m.in. członkiem zarządu stacji radiowej Radio Bremen.
W 1970 wstąpił do Unii Chrześcijańsko-Demokratycznej (CDU). Związał się początkowo z hamburskim oddziałem partii, którym kierował od 1975 do 1980. W latach 1974–1989 należał do parlamentu Hamburga, gdzie kierował frakcją CDU. W 1986, 1987 i 1991 bezskutecznie ubiegał się o urząd burmistrza. W 1989 wybrano go do Parlamentu Europejskiego III kadencji. Przystąpił do grupy Europejskiej Partii Ludowej, został wiceprzewodniczącym Delegacji do Wspólnego Zgromadzenia Porozumienia między państwami Afryki, Karaibów i Pacyfiku oraz EWG (AKP-EWG).
W 1991 odszedł z PE w związku z objęciem stanowiska ministra spraw wewnętrznych w rządzie Saksonii-Anhaltu kierowanym przez Wernera Müncha. Utracił stanowisko w 1993 w związku z dymisją całego gabinetu. Następnie związał się z oddziałem CDU w Bremie. W 1995 został senatorem (członkiem władz tego kraju związkowego), odpowiedzialnym za ekonomię, małe i średnie przedsiębiorstwa, technologię i sprawy europejskie w gabinecie Henninga Scherfa. W 1997 po odejściu Ulricha Nöllego przeszedł na stanowisko ministra finansów i pierwszego zastępcy burmistrza. Od 2003 odpowiadał za kulturę, ekonomię i porty. W lipcu 2004 zrezygnował z funkcji z powodów zdrowotnych. Zasiadł w parlamencie Bremy, w którym kierował frakcją CDU. Był także wiceprzewodniczącym CDU w Saksonii-Anhalcie (1994–1995) i w Bremie (2000–2010) oraz przewodniczącym w Altmarkkreis Salzwedel. Zasiadał w Bundesracie jako zastępca członka (1991–1993, 1995–1997) i członek (1997–2004). Z końcem 2009 zrezygnował z mandatu i wycofał się z polityki.
Życie prywatne.
Był żonaty, miał dwie córki.

</doc>
<doc id="5071587" url="https://pl.wikipedia.org/wiki?curid=5071587" title="Eduard Grigorev">
Eduard Grigorev



</doc>
<doc id="5071588" url="https://pl.wikipedia.org/wiki?curid=5071588" title="Richard Moore (żeglarz)">
Richard Moore (żeglarz)

Richard Fulton Moore (ur. 11 sierpnia 1910 w San Bernardino, zm. 16 listopada 2005 w Newport Beach) – amerykański żeglarz sportowy, medalista olimpijski.
Podczas letnich igrzysk olimpijskich w Los Angeles (1932) zdobył złoty medal w żeglarskiej klasie 8 metrów, wspólnie z Owenem Churchillem, Williamem Cooperem, Karlem Dorseyem, Johnem Biby, Robertem Suttonem, Pierpontem Davisem, Alanem Morganem, Alphonse'em Burnandem, Thomasem Websterem, Johnem Huettnerem i Kennethem Careyem. 
Pochodzący z Los Angeles Richard Moore uczęszczał do Los Angeles High School i Uniwersytetu Kalifornijskiego, na którym studiował nauki polityczne. Zaczął żeglować, gdy zaprzyjaźnił się z Pierpontem Davisem. Brał udział w ostatnich próbach przedolimpijskich w klasie 8 metrów, żeglując w załodze Davisa (jacht "Santa Maria"), która zajęła drugie miejsce, za jachtem "Angelita" Owena Churchilla. Podczas zawodów olimpijskich, Churchill do swojej załogi włączył również sześciu członków załogi Davisa, dzięki czemu każdy mógł wystartować w co najmniej jednym wyścigu i zdobyć złoty medal. 
Moore uczęszczał później do Stanford Law School, której nie skończył. Był oficerem inżynieryjnym na Pacyfiku podczas II wojny światowej i był rezerwistą marynarki wojennej Stanów Zjednoczonych jako dowódca batalionu. Po wojnie rozpoczął karierę na rynku nieruchomości i założył własną firmę. 

</doc>
<doc id="5071596" url="https://pl.wikipedia.org/wiki?curid=5071596" title="Kenneth Carey">
Kenneth Carey

Kenneth Anton Carey (ur. 8 lipca 1893 w Wilmington, zm. 4 stycznia 1981 w Los Angeles) – amerykański żeglarz sportowy, medalista olimpijski.
Podczas letnich igrzysk olimpijskich w Los Angeles (1932) zdobył złoty medal w żeglarskiej klasie 8 metrów, wspólnie z Owenem Churchillem, Williamem Cooperem, Karlem Dorseyem, Johnem Biby, Robertem Suttonem, Pierpontem Davisem, Alanem Morganem, Alphonse'em Burnandem, Thomasem Websterem, Johnem Huettnerem i Richardem Moore'em. 
Urodzony w Los Angeles Kenneth Carey był członkiem klubu California Yacht Club. Brał udział w ostatnich próbach przedolimpijskich w klasie 8 metrów, żeglując w załodze Pierponta Davisa (jacht "Santa Maria"), która zajęła drugie miejsce, za jachtem "Angelita" Owena Churchilla. Podczas zawodów olimpijskich, Churchill do swojej załogi włączył również sześciu członków załogi Davisa, dzięki czemu każdy mógł wystartować w co najmniej jednym wyścigu i zdobyć złoty medal.

</doc>
<doc id="5071598" url="https://pl.wikipedia.org/wiki?curid=5071598" title="Nəsibə Zeynalova">
Nəsibə Zeynalova

Nəsibə Cahangir Qizi Zeynalova (ur. 20 kwietnia 1916 w Baku, zm. 10 marca 2004 tamże) – azerska aktorka.
Życiorys.
Jej ojcem był Jahangir Zeynalov, kupiec i aktor teatralny. W marcu 1918 roku rodzina wyjechała do Iranu. Dzięki temu uniknęli śmierci podczas pogromów. Gdy wracali do domu we wrześniu 1918, ojciec zachorował i zmarł. W liceum uczęszczała na kursy tańca. W 1932 roku dołączyła do koła dramatycznego Rzy Tahmasiba. W 1937 roku weszła w skład wędrownej trupy teatralnej, która miała próby w Baku, a od kwietnia do października dawała spektakle w kołchozach i sowchozach. W 1938 roku została zatrudniona w Azərbaycan Dövlət Musiqili Komediya Teatrının (Teatrze Komedii Muzycznej) i z tym teatrem była związana do końca kariery. W tym samym roku rozpoczęła studia w Bakı Teatr Məktəbinə (Szkole Teatralnej w Baku).
Zagrała w 22 filmach i około 70 sztukach teatralnych, a także w wielu programach telewizyjnych. Została zapamiętana z ról w filmach "Ogey ana" (1958), "Bizim Jabish muallim" (1969), "Gayinana" (1978) i "Beyin ogurlanmasi" (1985).
Zmarła 10 marca 2004 roku i została pochowana w Fəxri Xiyabanda (Alei Honoru).

</doc>
<doc id="5071600" url="https://pl.wikipedia.org/wiki?curid=5071600" title="Zdeněk Schaefer">
Zdeněk Schaefer

Zdeněk Schaefer (ur. 19 sierpnia 1906 w Telču, zm. 15 października 1974) – czechosłowacki mykolog.
Życiorys i praca naukowa.
Był Czechem. Urodził się w Telču, w powiecie Igława w kraju Wysoczyna, w ówczesnej Czechosłowacji. Po ukończeniu szkoły średniej w 1932 r. przez dwa lata służył w wojsku, w 1926 roku wstąpił do Wyższej Szkoły Technicznej w Brnie. Od 1935 roku mieszkał i pracował w Instytucie Chemii w Krelovie, studiując różne metody produkcji szkła. W 1936 roku poślubił Annę Katzerovą. Po zakończeniu II wojny światowej kontynuował pracę w przemyśle szklarskim. Od 1951 roku pracował w instytucie badawczym w Sazavie, od 1953 w Hradcu Králové. Od 1955 do 1964 Schaefer kierował laboratorium Instytutu Badawczego Yablonets. W wolnym czasie Zdenek Schaefer zajmował się badaniami mykologicznymi, które stały się głównym jego hobby. Opracował liczny w gatunki rodzaj "Russula" (gołąbek), a po 1945 roku równie liczny rodzaj "Lactarius" (mleczaj).
W naukowych nazwach utworzonych przez niego taksonów dodawany jest skrót jego nazwiska Z. Schaef.

</doc>
<doc id="5071603" url="https://pl.wikipedia.org/wiki?curid=5071603" title="Gubernatorzy Arkansas">
Gubernatorzy Arkansas

Poniżej znajduje się lista gubernatorów stanu Arkansas.
Żyjący byli sekretarze stanu.
Obecnie żyje byłych gubernatorów Arkansas. Najstarszym jest David Hampton Pryor urodzony w 1934 roku. 1 stycznia 2016 miała miejsce ostatnia śmierć gubernatora Arkansas. Był nim Dale Bumpers.

</doc>
<doc id="5071604" url="https://pl.wikipedia.org/wiki?curid=5071604" title="Sven Thorell">
Sven Thorell

Sven Gustaf Thorell (ur. 18 lutego 1888 w Sztokholmie, zm. 29 kwietnia 1974 w Bromma) – szwedzki żeglarz sportowy, medalista olimpijski.
Podczas letnich igrzysk olimpijskich w Amsterdamie (1928) zdobył złoty medal w żeglarskiej klasie jole 12-stopowe, dzięki zwycięstwu w dwóch finałowych wyścigów (z czterech rozegranych). Po raz drugi na olimpijskich zawodach żeglarskich wystartował w Los Angeles (1932), zajmując 9. miejsce w klasie Snowbird.
Poza startami w zawodach Sven Thorell był także projektantem łodzi, głównie kajaków i mniejszych żaglówek. Dwie z jego najbardziej znanych konstrukcji to kajak żaglowy "Friska" i kajak wiosłowy "Åland". Był również autorem książek i artykułów o budowie kajaków.

</doc>
<doc id="5071609" url="https://pl.wikipedia.org/wiki?curid=5071609" title="Acahay">
Acahay

Acahay – miasto w departamencie Paraguarí, w Paragwaju. Według danych na rok 2020 miasto zamieszkiwało 16 360 osób, a gęstość zaludnienia wyniosła 50,8 os./km2.
Demografia.
Ludność historyczna:
Ludność według grup wiekowych na rok 2020:
Struktura płci na rok 2020:
Infrastruktura.
Główną drogą komunikacji lądowej jest Droga Krajowa PY01, która łączy Acahay ze stolicą kraju Asunción.

</doc>
<doc id="5071616" url="https://pl.wikipedia.org/wiki?curid=5071616" title="Vilmos Kőfaragó-Gyelnik">
Vilmos Kőfaragó-Gyelnik

Vilmos Kőfaragó-Gyelnik (ur. 30 marca 1906 w Budapeszcie, zm. 15 marca 1945 w Amstetten) – węgierski botanik, mykolog i lichenolog.
Życiorys.
W 1924 r. wstąpił na Wydział Humanistyczny Katolickiego Uniwersytetu Petera Pazmana. Przed uzyskaniem doktoratu w 1929 roku na Uniwersytecie w Budapeszcie spędził rok w Kairze, pomagając w organizacji muzeum botanicznego. W 1930 r. podjął pracę w Węgierskim Muzeum Narodowym, gdzie był kustoszem zbiorów porostów. 30 maja 1930 r. ożenił się Theresą Hofflinger, z którą miał syna w 1932 r. Gyelnik utrzymywał przyjacielską korespondencję z amerykańskim lichenologiem-amatorem Charlesem Christianem Plittem przez kilka lat, aż do śmierci Plitta w 1933 r. W latach 30. Gyelnik dodał do swojego nazwiska węgierski człon Kőfaragó (co oznacza „kamieniarz”). W 1942 r. został kierownikiem działu botanicznego muzeum. Zginął w wieku 39 lat w Austrii podczas bombardowania stacji kolejowej w Amstetten przez lotnictwo alianckie.
Praca naukowa.
W latach 1926–1945 Gyelnik opublikował około 100 prac naukowych poświęconych opisowi porostów na Węgrzech, w Argentynie, Japonii i Oregonie. Zaproponował setki nowych nazw, szczególnie w rodzajach "Alectoria", "Nephroma", "Parmelia" i "Peltigera". Jego praca spotykała się z krytyką naukowców, którzy uważali, że publikuje zbyt pochopnie. Według Masona Hale'a Gyelnik „rozwścieczył lub przynajmniej zantagonizował praktycznie każdego współczesnego lichenologa”. 
W naukowych nazwach utworzonych przez niego taksonów dodawane jest skrót jego nazwiska Gyeln. Uhonorowano go jego nazwiskiem nazywając niektóre gatunki porostów: "Verrucaria gyelnikii" Servít, "Polyblastia gyelnikiana" Servít, "Thelidium gyelnikii" Servít, "Parmelia gyelnikii" C.W.Dodge, "Psorotichia gyelnikii" S.Y. Kondr., Lőkös &amp; Hur.

</doc>
<doc id="5071617" url="https://pl.wikipedia.org/wiki?curid=5071617" title="Jan Koncewicz">
Jan Koncewicz

Jan Tomasz Koncewicz (ur. 12 maja 1795 w Łomazach, zm. 29 sierpnia 1859 w Warszawie) – wykładowca w Instytucie Politechnicznym, nauczyciel.
Życiorys.
Urodził się w Łomazach 12 maja 1795 w rodzinie Tomasza i Aleksandry z d. Sosnowska jako średni syn swoich rodziców. Uczył się w szkole w Białej Radziwiłowskiej oraz Liceum Warszawskim i w 1820 ukończył Królewski Uniwersytet Warszawski. Następnie został asystentem A.M.Kitajewskiego na wydziale chemii. 
W 1823-25 był profesorem w szkole wojewódzkiej w Kielcach. W 1825 został wybrany do prowadzenia zajęć z chemii organicznej w planowanym Instytucie Politechnicznym i wysłany dla dalszej nauki za granicę. Kształcił się w Niemczech, Francji i Anglii i w 1829 rozpoczął nauczanie w Szkole Przygotowawczej do Instytutu Politechnicznego.
Po upadku powstania listopadowego utrzymywał się z prywatnego nauczania oraz nauczał w szkole wojewódzkiej w Szczebrzeszynie. W latach 1835-41 uczył ponownie w Kielcach. W 1841 został przeniesiony na nauczyciela nauk technicznych i geografii w Gimnazjum Realnym w Warszawie gdzie wykładał przez następne 11 lat kiedy przeszedł na emeryturę.
Należał do Rady Przemysłowej w Komisji Rządowej Spraw Wewnętrznych i Duchowych Królestwa Polskiego oraz był członkiem Towarzystwa Naukowego Krakowskiego. Należał do redakcji i był współpracownikiem Biblioteki Warszawskiej. Swoje artykuły umieszczał w Kalendarzu Powszechnym Niezabitowskiego oraz w "Korespondencie Handlowym, Przemysłowym i Rolniczym" i od 1842 był redaktorem „Roczników Gospodarstwa Krajowego”.
Żonaty z Katarzyną Salomeą z d. Łuszczkiewicz, mieli dwie córki Zofię Józefę i Aleksandrę. Zmarł 29 sierpnia 1859 w Warszawie i pochowany został na cmentarzu Powązkowskim.

</doc>
<doc id="5071622" url="https://pl.wikipedia.org/wiki?curid=5071622" title="Bertel Broman">
Bertel Broman

 Bertel Axel Hjalmar Broman (ur. 21 sierpnia 1889 w Helsinkach, zm. 11 maja 1952 w Helsinkach) – fiński żeglarz sportowy, medalista olimpijski.
Podczas letnich igrzysk olimpijskich w Amsterdamie (1928) zdobył brązowy medal w żeglarskiej klasie jole 12-stopowe.

</doc>
<doc id="5071623" url="https://pl.wikipedia.org/wiki?curid=5071623" title="Pierre Lalumière">
Pierre Lalumière

Pierre Gustave Lalumière (ur. 7 września 1930 w Caudéran, obecnie część Bordeaux, zm. 21 stycznia 1996 w Paryżu) – francuski polityk i prawnik, od 1981 do 1984 poseł do Parlamentu Europejskiego I kadencji.
Życiorys.
Urodził się w ubogiej rodzinie związanej z Partią Radykalną. Wychowywał się bez ojca (właściciela małego sklepu), który zginął na froncie. Ukończył prawo na Uniwersytecie w Bordeaux i kształcił się w zakresie podatków w École nationale des impôts, następnie rozpoczął pracę jako inspektor podatkowy. W 1956 obronił doktorat, a dwa lata później uzyskał agrégation. Został wykładowcą prawa publicznego, finansowego i podatkowego na macierzystym wydziale, a od 1969 nauczał na Uniwersytecie Paryskim i w École nationale d'administration. Autor publikacji naukowych.
Od 1962 działał we Francuskiej Sekcji Międzynarodówki Robotniczej, następnie w Partii Socjalistycznej. Od 1977 do 1983 był merem Le Bouscat, do 1985 był radnym tej miejscowości. Kierował też strukturami PS w zespole miejskim Bordeaux. W 1981 pracował w sztabie kandydata na prezydenta François Mitterranda, następnie przez kilka miesięcy był międzyministerialnym delegatem ds. decentralizacji. W listopadzie 1981 został posłem do Parlamentu Europejskiego w miejsce Gillesa Martinet, przystąpił do frakcji socjalistycznej.
Życie prywatne.
Od 1960 był mężem polityk i prawnik Catherine Lalumière. Od 1985 wycofał się z polityki ze względu na postępującą chorobę Alzheimera. Zmarł w wieku 65 lat po długiej chorobie.

</doc>
<doc id="5071625" url="https://pl.wikipedia.org/wiki?curid=5071625" title="Kościół św. Bartłomieja Apostoła w Osieku Wielkim">
Kościół św. Bartłomieja Apostoła w Osieku Wielkim

Kościół św. Bartłomieja Apostoła w Osieku Wielkim – rzymskokatolicki kościół parafialny należący do parafii pod tym samym wezwaniem (dekanat kolski diecezji włocławskiej).
Świątynia została wzniesiona w 1890 roku, natomiast konsekrowana została 15 września 1905 roku przez biskupa Stanisława Zdzitowieckiego na miejscu poprzedniej. Budowla jest murowana, reprezentuje styl neogotycki, wzmocniona jest przyporami, posiada wieżę od frontu o wysokości ponad 30 metrów. Kościół składa się z trzech naw. Nawa środkowa jest wyższa od naw bocznych, jej wysokość to 18 metrów. Polichromia ze scenami biblijnymi wykonana w latach 1904-1905, została odnowiona w latach 1978-1979 podczas urzędowania księdza proboszcza Stefana Wilmowskiego przez malarzy poznańskich. We wnętrzu świątyni znajdują się trzy ołtarze ścienne: główny i dwa boczne – w stylu neogotyckim, wykonane z drewna dębowego. Do wyposażenia kościoła należą także: barokowa chrzcielnica – monolit wykonana z piaskowca w formie kielicha, późnogotycka kropielnica duża, wykonana z piaskowca, stare 10-głosowe organy typu mechanicznego, a także trzy dzwony. Świątynię i wieżę nakrywa blacha ocynkowana i pomalowana.

</doc>
<doc id="5071626" url="https://pl.wikipedia.org/wiki?curid=5071626" title="Benedykt Pęczkowski">
Benedykt Pęczkowski

Benedykt Pęczkowski, także Benedykt Grzymała-Pęczkowski (ur. 31 marca 1897 w Serocku, zm. 15 sierpnia 1920 pod Wólką Radzymińską) – podporucznik Wojska Polskiego, kawaler Orderu Virtuti Militari.
Życiorys.
Urodził się 31 marca 1897 w Serocku, w rodzinie Eugeniusza. Był młodszym bratem Mieczysława (1895–1962), podpułkownika dyplomowanego piechoty Wojska Polskiego.
Przed wybuchem I wojny światowej uczeń Gimnazjum Polskiego w Łodzi, członek skautingu. Pomimo młodego wieku aresztowano go, ale uniknął więzienia. Zakazano mu za karę uczęszczania do szkół na terenie miasta. Od 1914 do 1915 był kurierem oddziału zwiadowczego, a w latach 1915–1917 pełnił służbę w szeregach 6 pułku piechoty Legionów. Po kryzysie przysięgowym wysłany do obozu w Szczypiornie.
We wrześniu 1918 wstąpił w szeregi Wojska Polskiego. 25 lipca 1919 jako podoficer byłych Legionów Polskich został mianowany z dniem 1 lipca tego roku podporucznikiem w piechocie. Podczas walk na froncie polsko-rosyjskim walczył w szeregach 28 pułku piechoty. Jeden z bohaterów obrony Warszawy. Rankiem 15 sierpnia 1920 11/28 pułku piechoty, który wykonywał marsz w kierunku Wólki Radzymińskiej został zaatakowany przez sowiecki 241 pułk strzelców. Kiedy sytuacja stała się krytyczna porucznik Benedykt Pęczkowski ruszył na czele 6 kompanii do walki na bagnety. Podczas ataku został ranny, ale dodając ducha atakującym żołnierzom zaczął śpiewać Mazurka Dąbrowskiego. Podczas ataku zginął, kiedy trafiła go następna kula. Za swoją postawę na polu bitwy został pośmiertnie mianowany kapitanem.
Został pochowany na Starym Cmentarzu w Łodzi.

</doc>
<doc id="5071632" url="https://pl.wikipedia.org/wiki?curid=5071632" title="Virginie Hériot">
Virginie Hériot

Virginie Claire Désirée Marie Hériot (ur. 26 lipca 1890 w Le Vésinet, zm. 28 sierpnia 1932 w Arcachon) – francuska żeglarka sportowa, medalistka olimpijska.
Podczas letnich igrzysk olimpijskich w Amsterdamie (1928) zdobyła złoty medal w żeglarskiej klasie 8 metrów (w skład załogi jachtu "L'Aile VI" wchodzili również: Donatien Bouché, André Derrien, André Lesauvage, Jean Lesieur oraz Carl de la Sablière).
Autorka książek o tematyce żeglarskiej, m.in.:

</doc>
<doc id="5071642" url="https://pl.wikipedia.org/wiki?curid=5071642" title="Kościół Podwyższenia Krzyża Świętego w Ostrowcu Świętokrzyskim">
Kościół Podwyższenia Krzyża Świętego w Ostrowcu Świętokrzyskim

Kościół Podwyższenia Krzyża Świętego w Ostrowcu Świętokrzyskim – rzymskokatolicki kościół parafialny należący do parafii pod tym samym wezwaniem (dekanat Ostrowiec Świętokrzyski diecezji sandomierskiej). Świątynia znajduje się na ostrowieckim osiedlu Gutwin.
Jest to świątynia wzniesiona w latach 1980–1981. Wybudowana została bez zezwolenia władz państwowych, czyli jednocześnie bez planu, i tylko według pomysłu księdza Mariana Sulimy i parafian. W listopadzie 1980 roku rozpoczęto prace przy fundamentach przyszłego kościoła, natomiast w kwietniu 1981 roku zostały wzniesione ściany i dach. Pierwsza msza święta w tej świątyni została odprawiona w uroczystość Zmartwychwstania Pańskiego (rezurekcja) w dniu 19 kwietnia 1981 roku. Uroczyście kościół został poświęcony przez biskupa Stanisława Sygneta 14 września 1983 roku. Świątynia została zbudowana potajemnie jako dobudówka do kupionego wcześniej domu mieszkalnego, będącego obecnie zapleczem i plebanią. Fronton świątyni pierwotnie był ozdobiony masywnym portykiem podpartym trzema arkadami, obecnie przebudowanym na dużych rozmiarów kruchtę z półkoliście zamkniętym wejściem i pięcioma półkolistymi oknami. Jednonawowe wnętrze kościoła jest proste, oświetlone prostokątnymi oknami i nakryte drewnianym stropem na dźwigarach. W prezbiterium jest umieszczony obraz Ostatniej Wieczerzy.

</doc>
<doc id="5071643" url="https://pl.wikipedia.org/wiki?curid=5071643" title="Gerardo Medina">
Gerardo Medina



</doc>
<doc id="5071645" url="https://pl.wikipedia.org/wiki?curid=5071645" title="Alina Wieliczko">
Alina Wieliczko

Alina Wieliczko – polska weterynarz, dr hab. nauk weterynaryjnych, profesor i kierownik Katedry Epizootiologii z Kliniką Ptaków i Zwierząt Egzotycznych Wydziału Medycyny Weterynaryjnej Uniwersytetu Przyrodniczego we Wrocławiu.
Życiorys.
W 1977 ukończyła studia weterynaryjne w Akademii Rolniczej we Wrocławiu, w 1985 obroniła pracę doktorską "Eksperymentalne uodpornianie kur przeciwko kolibakteriozie", 25 listopada 1996 habilitowała się na podstawie rozprawy zatytułowanej "Rola drobnoustrojów z rodzaju Campylobacter w patologii ptaków". 18 października 2002 nadano jej tytuł profesora w zakresie nauk weterynaryjnych. Została zatrudniona na stanowisku profesora i kierownika w Katedrze Epizootiologii z Kliniką Ptaków i Zwierząt Egzotycznych na Wydziale Medycyny Weterynaryjnej Uniwersytetu Przyrodniczego we Wrocławiu.
Jest członkiem zarządu Polskiego Towarzystwa Nauk Weterynaryjnych, zastępcą przewodniczącego Komitetu Nauk Weterynaryjnych i Biologii Rozrodu na II Wydziale Nauk Biologicznych i Rolniczych Polskiej Akademii Nauk.
Była prorektorem Uniwersytetu Przyrodniczego we Wrocławiu.

</doc>
<doc id="5071650" url="https://pl.wikipedia.org/wiki?curid=5071650" title="Neta (marka samochodów)">
Neta (marka samochodów)



</doc>
<doc id="5071653" url="https://pl.wikipedia.org/wiki?curid=5071653" title="Edwin Mulandu">
Edwin Mulandu

Edwin Mwansa Mulandu (ur. 15 lipca 1969 w Mufulirze) – zambijski duchowny katolicki, biskup Mpika od 2021.
Życiorys.
Prezbiterat.
Święcenia kapłańskie przyjął 4 sierpnia 2001 i został inkardynowany do diecezji Ndola. Pracował głównie jako duszpasterz parafialny, był także m.in. ekonomem diecezjalnym oraz wykładowcą i ekonomem Katolickiego Uniwersytetu Zambii. W 2015 został mianowany krajowym dyrektorem Papieskich Dzieł Misyjnych.
Episkopat.
24 kwietnia 2021 papież Franciszek mianował go biskupem diecezji Mpika. Sakry udzielił mu 3 lipca 2021 nuncjusz apostolski w Zambii - arcybiskup Gianfranco Gallone.

</doc>
<doc id="5071657" url="https://pl.wikipedia.org/wiki?curid=5071657" title="Warner Bros. Television Studios">
Warner Bros. Television Studios

Warner Bros. Television Studios (wcześniej Warner Bros. Television Division, Warner Bros. Television Productions, Warner Bros.-Seven Arts i Warner Bros. Television) – amerykańskie przedsiębiorstwo zajmujące się produkcją i dystrybucją seriali telewizyjnych.
Przedsiębiorstwo zostało założone 21 marca 1955 przez Williama T. Orra.
Od 2015 jest jednym z dwóch największych przedsiębiorstw zajmujących się produkcją telewizyjną.

</doc>
<doc id="5071658" url="https://pl.wikipedia.org/wiki?curid=5071658" title="Medicover AB">
Medicover AB



</doc>
<doc id="5071660" url="https://pl.wikipedia.org/wiki?curid=5071660" title="Warner Bros. Television">
Warner Bros. Television



</doc>
<doc id="5071661" url="https://pl.wikipedia.org/wiki?curid=5071661" title="Giovanni I">
Giovanni I



</doc>
<doc id="5071663" url="https://pl.wikipedia.org/wiki?curid=5071663" title="Warner Bros. Television Distributon">
Warner Bros. Television Distributon



</doc>
<doc id="5071664" url="https://pl.wikipedia.org/wiki?curid=5071664" title="Warner Bros. International Television">
Warner Bros. International Television



</doc>
<doc id="5071666" url="https://pl.wikipedia.org/wiki?curid=5071666" title="Warner Bros. Television Division">
Warner Bros. Television Division



</doc>
<doc id="5071667" url="https://pl.wikipedia.org/wiki?curid=5071667" title="Warner Bros. Television Productions">
Warner Bros. Television Productions



</doc>
<doc id="5071670" url="https://pl.wikipedia.org/wiki?curid=5071670" title="Warner Bros. Television Distribution">
Warner Bros. Television Distribution



</doc>
<doc id="5071671" url="https://pl.wikipedia.org/wiki?curid=5071671" title="Robert Liottel">
Robert Liottel

Robert Gustave Édouard Liottel (ur. 23 września 1885 w Romilly-sur-Seine, zm. 23 kwietnia 1968 w Druye) – francuski szermierz, złoty medalista igrzysk olimpijskich (Paryż 1924).
Życiorys.
Uczestnik letnich igrzysk olimpijskich w 1924. 

</doc>
<doc id="5071673" url="https://pl.wikipedia.org/wiki?curid=5071673" title="Bentivoglio (ujednoznacznienie)">
Bentivoglio (ujednoznacznienie)



</doc>
<doc id="5071674" url="https://pl.wikipedia.org/wiki?curid=5071674" title="Virgilio Mantegazza">
Virgilio Mantegazza

Virgilio Mantegazza (ur. 23 stycznia 1889 w Mediolanie, zm. 3 lipca 1928 tamże) – włoski szermierz, medalista igrzysk olimpijskich.
Życiorys.
Uczestnik letnich igrzysk olimpijskich w 1924, podczas których sięgnął po brązowy medal w konkurencji drużynowej szpady.

</doc>
<doc id="5071678" url="https://pl.wikipedia.org/wiki?curid=5071678" title="Katarzyna Frydrych">
Katarzyna Frydrych

Katarzyna Maria Frydrych (ur. 8 marca 1971 w Sosnowcu) – polska prawniczka, sędzia, od 2021 podsekretarz stanu w Ministerstwie Sprawiedliwości.
Życiorys.
W 1995 została absolwentką Wydziału Prawa i Administracji Uniwersytetu Śląskiego, w 2005 ukończyła studia podyplomowe z prawa i gospodarki Unii Europejskiej na Uniwersytecie Wrocławskim. Ukończyła aplikację sądową, następnie rozpoczęła orzekanie jako asesor i sędzia w sprawach cywilnych w Sądzie Rejonowym w Dąbrowie Górniczej. W 2005 została wiceprezesem, a w 2012 prezesem tego sądu. W tym samym roku awansowana do Sądu Okręgowego w Katowicach, gdzie była wiceprezesem (od 2014) i prezesem (od 2019).
12 kwietnia 2021 powołana w miejsce Anny Dalkowskiej na stanowisko podsekretarza stanu w Ministerstwie Sprawiedliwości odpowiedzialnego m.in. za nadzór administracyjny nad sądownictwem.

</doc>
<doc id="5071681" url="https://pl.wikipedia.org/wiki?curid=5071681" title="Andriej Szuwałow">
Andriej Szuwałow

Andriej Michajłowicz Szuwałow (ros. Андрей Михайлович Шувалов; ur. 22 września 1965 w Idricy)) − rosyjski szermierz startujący w konkurencji szpady, trzykrotny medalista olimpijski (reprezentant ZSRR i Wspólnoty Niepodległych Państw).

</doc>
<doc id="5071683" url="https://pl.wikipedia.org/wiki?curid=5071683" title="Wyandotte (jaskinia)">
Wyandotte (jaskinia)

 
Wyandotte – jaskinia w USA, w stanie Indiana.
Jaskinia Wyandotte została utworzona w wapieniach karbońskich, posiada system korytarzy na 5 poziomach, salę o średnicy 400 m i wysokości 50 m oraz amfiteatr z kolumną kalcytową.

</doc>
<doc id="5071694" url="https://pl.wikipedia.org/wiki?curid=5071694" title="Buszauka (przystanek kolejowy)">
Buszauka (przystanek kolejowy)

Buszauka (; ) – przystanek kolejowy w miejscowości Bierazina, w rejonie budzkim, w obwodzie homelskim, na Białorusi. Położony jest na linii Homel - Żłobin - Mińsk.
Nazwa pochodzi od pobliskiej wsi Buszauka.

</doc>
<doc id="5071701" url="https://pl.wikipedia.org/wiki?curid=5071701" title="Czaratok">
Czaratok

Czaratok (; ) – przystanek kolejowy w miejscowości Czarot, w rejonie budzkim, w obwodzie homelskim, na Białorusi. Położony jest na linii Homel - Żłobin - Mińsk.

</doc>
<doc id="5071707" url="https://pl.wikipedia.org/wiki?curid=5071707" title="Albertadromeus">
Albertadromeus

Albertadromeus – wymarły rodzaj dinozaura, ornitopoda z rodziny Thescelosauridae.
Pozostałości kolejnego dinozaura znaleziono w kanadyjskiej Albercie. Kości spoczywały wśród skał grupy Belly River, formacji Oldman. Datuje się je na kampan. Znalezione kości po raz pierwszy obejmowały pozostałości czaszki nienależącego do Iguanodontia ornitopoda z Belly River, poza tym zachowały się połączenia stawowe. Badacze zwrócili uwagę na podobieństwo do "Orodromeus makelai" i "Oryctodromeus cubicularis", z drugiej strony podając też cechy wyróżniające nowe znalezisko, dotyczące głównie dalszej części kończyny dolnej. W efekcie zaliczyli je do nowego rodzaju, który nazwali "Albertadromeus". Nazwę tą utworzyli on nazwy kanadyjskiej prowincji Alberty, gdzie znaleziono skamieniałości, oraz greckiego słowa "dromeus" oznaczającego biegacza, odnosząc się do natury zwierzęcia. W obrębie rodzaju wyróżnili pojedynczy gatunek "Albertadromeus syntarsus". Jego nazwa również wywodzi się z greki, od przedrostka "syn" oznaczającego połączony i słowa "tarsus" oznaczającego stęp. Nazwa ta odwołuje się do jednej z autapomorfii taksonu. Zaliczony został on do rodziny Thescelosauridae, definiowanej jako najwęższy klad obejmujący tescelozaura i orodroma, oraz do nowo kreowanej podrodziny Orodrominae, definiowanej jako wszystkie taksony bliższe orodromowi niż tescelozaurowi.
Brown i inni zaprezentowali wraz z opisem rodzaju następujący kladogram (uproszczono):

</doc>
<doc id="5071709" url="https://pl.wikipedia.org/wiki?curid=5071709" title="Louis Moreau">
Louis Moreau

Louis Moreau ) – francuski szermierz.
Życiorys.
Medalista letnich igrzysk olimpijskich w 1920.

</doc>
<doc id="5071710" url="https://pl.wikipedia.org/wiki?curid=5071710" title="HD 152581">
HD 152581

HD 152581 (Mahsati) – gwiazda w gwiazdozbiorze Wężownika. Według pomiarów sondy Gaia opublikowanych w 2018 roku, jest odległa od Słońca o około 540 lat świetlnych. Obiega ją co najmniej jedna planeta pozasłoneczna.
Nazwa.
Gwiazda ma nazwę własną Mahsati, pochodzącą od perskiej poetki Mahsati pochodzącej z miasta Gandża w Azerbejdżanie. Nazwa została wyłoniona w konkursie zorganizowanym w 2019 roku przez Międzynarodową Unię Astronomiczną w ramach stulecia istnienia organizacji. Sto państw zyskało prawo nazwania gwiazd i okrążających je planet; uczestnicy z Azerbejdżanu mogli wybrać nazwę dla tej gwiazdy. Wybrane nazwy miały być powiązane tematycznie i związane z Azerbejdżanem. Spośród nadesłanych propozycji zwyciężyła nazwa Mahsati dla gwiazdy i Ganja dla planety.
Charakterystyka.
HD 152581 to podolbrzym. Jest to gwiazda chłodniejsza od Słońca, należy do typu widmowego K0 i ma temperaturę około 5150 K. Jej masa jest najprawdopodobniej nieco mniejsza od masy Słońca, ale gwiazda jest od niego starsza (jej wiek szacuje się na 12 ± 3 mld lat) i jej promień wzrósł do ok. 4,8 razy większego niż promienia Słońca. Jest niewidoczna gołym okiem, jej obserwowana wielkość gwiazdowa to 8,35.
W 2011 roku odkryto krążącą wokół tej gwiazdy planetę HD 152581 b (Ganja). Planeta jest gazowym olbrzymem o masie półtora raza większej od masy Jowisza, obiegającym gwiazdę w odległości 1,48 au.

</doc>
<doc id="5071712" url="https://pl.wikipedia.org/wiki?curid=5071712" title="Studio filmowe">
Studio filmowe



</doc>
<doc id="5071718" url="https://pl.wikipedia.org/wiki?curid=5071718" title="Szymonowicz">
Szymonowicz



</doc>
<doc id="5071720" url="https://pl.wikipedia.org/wiki?curid=5071720" title="HD 152581 b">
HD 152581 b

HD 152581 b (Ganja) – planeta pozasłoneczna krążąca wokół gwiazdy HD 152581 (Mahsati) w gwiazdozbiorze Wężownika odległej o około 540 lat świetlnych od Słońca.
Odkrycie.
Planeta została odkryta w 2011 roku w ramach projektu obserwacji podolbrzymów z Obserwatorium Kecka. Istnienie planety wykryto dzięki precyzyjnym pomiarom zmian prędkości radialnej jej gwiazdy.
Charakterystyka.
Jest to gazowy olbrzym o masie równej półtorej masy Jowisza, który obiega swoją gwiazdę w średniej odległości 1,48 au. Okres obiegu tej planety to około 689 dni ziemskich.
Nazwa.
Planeta ma nazwę własną Ganja, pochodzącą od miasta w Azerbejdżanie. W tym mieście urodzili się m.in. poetka Mahsati i poeta Nizami; imię tej pierwszej nosi gwiazda, wokół której krąży HD 152581 b. Nazwy zostały wyłonione w konkursie, który zorganizowała w 2019 roku Międzynarodowa Unia Astronomiczna w ramach stulecia istnienia organizacji. Sto państw zyskało prawo nazwania gwiazd i okrążających je planet, a uczestnicy z Azerbejdżanu mogli wybrać nazwy dla tej planety i jej gwiazdy, związane tematycznie z krajem i ze sobą nawzajem. Spośród nadesłanych propozycji zwyciężyły nazwy „Mahsati” dla gwiazdy i „Ganja” dla planety.

</doc>
<doc id="5071724" url="https://pl.wikipedia.org/wiki?curid=5071724" title="Wilhelmina Baumanowa">
Wilhelmina Baumanowa

Wilhelmina Baumanowa (właśc. Wilhelmina z domu Baumann, zamężna Stanuchowska; ur. 28 listopada 1850 w Krakowie, zm. 10 listopada 1921 we Lwowie) – polska aktorka teatralna i śpiewaczka.
Życiorys.
Wilhelmina Stanuchowska, z domu Baumann, aktorka, śpiewaczka. Była córką Jana Baumanna, chemika i Emilii z domu Goltz, siostrą Emilii Terenkoczy, żoną Karola Stanuchowskiego, kuzynką Heleny Modrzejewskiej. Pod nazwiskiem panieńskim występowała w Krakowie, Poznaniu, Warszawie, Piotrkowie, Kaliszu, Lublinie i gościnnie w Płocku, Piotrkowie, Kaliszu, Łodzi oraz Kijowie. 7 września 1873 r. poślubiła aktora Karola Stanuchowskiego, ale na scenie występowała zawsze pod nazwiskiem panieńskim. Zakończyła ostatecznie karierę aktorską w lipcu 1921 r. w warszawskim teatrze „Miraż”.

</doc>
<doc id="5071729" url="https://pl.wikipedia.org/wiki?curid=5071729" title="Mira Briunina">
Mira Briunina

Mira Wasiljewna Briunina-Waganowa (ros. Мира Васильевна Брюнина-Ваганова; ur. 16 września 1951 w Moskwie) – radziecka wioślarka, srebrna medalistka olimpijska z Montrealu (1976), sędzia międzynarodowy.
W 1976 roku wystąpiła na igrzyskach olimpijskich w Montrealu, podczas których wzięła udział w jednej konkurencji – rywalizacji czwórek podwójnych ze sternikiem. Reprezentantki Związku Radzieckiego (w składzie: Anna Kondraszyna, Mira Briunina, Larisa Aleksandrova, Galina Jermołajewa oraz sterniczka Nadieżda Czernyszowa) zdobyły w tej konkurencji srebrny medal olimpijski, uzyskując w finale czas 3:32,49 i przegrywając jedynie z osadą z Niemieckiej Republiki Demokratycznej. W pierwszej rundzie uzyskały rezultat 3:11,74, dzięki czemu poprawiły ówczesny rekord olimpijski.
W 1976 roku została mistrzynią ZSRR w czwórkach podwójnych ze sternikiem. W 2003 roku została wyróżniona została tytułem Zasłużonego Mistrza Sportu.

</doc>
<doc id="5071733" url="https://pl.wikipedia.org/wiki?curid=5071733" title="Mira Bryunina">
Mira Bryunina



</doc>
<doc id="5071736" url="https://pl.wikipedia.org/wiki?curid=5071736" title="Albertino Maria Maisonade">
Albertino Maria Maisonade

Albertino Maria Maisonade (ur. w Bordeaux, zm. 13 maja 1799 w opactwie Casamari k. Veroli) – francuski zakonnik katolicki, cysters, męczennik, ofiara prześladowań antykatolickich w Republice Partenopejskiej, państwie zależnym od rewolucyjnej Francji, błogosławiony Kościoła katolickiego.
Życiorys.
Urodził się w Bordeaux. Po wybuchu rewolucji francuskiej uciekł do Włoch. W 1792 roku wstąpił do zakonu cystersów w Casamari. 20 listopada 1793 złożył śluby zakonne proste. 13 maja 1799 roku klasztor został zajęty przez żołnierzy armii francuskiej w wyniku podboju Włoch i utworzenia Republiki Partenopejskiej. Brat Albertino Maria Maisonade został zamordowany poprzez postrzelenie dwa razy. 26 maja 2020 papież Franciszek podpisał dekret o męczeństwie jego i innych pięciu zakonników, co otworzyło drogę do ich beatyfikacji, która odbyła się 17 kwietnia 2021 w opactwie Casamari.

</doc>
<doc id="5071737" url="https://pl.wikipedia.org/wiki?curid=5071737" title="Radziejewa (przystanek kolejowy)">
Radziejewa (przystanek kolejowy)

Radziejewa (; ) – przystanek kolejowy w pobliżu miejscowości Radziejewa, w rejonie budzkim, w obwodzie homelskim, na Białorusi. Położony jest na linii Homel - Żłobin - Mińsk.

</doc>
<doc id="5071739" url="https://pl.wikipedia.org/wiki?curid=5071739" title="Atiek CB">
Atiek CB

Atiek CB, właśc. Atiek Prasetyawati (ur. 25 maja 1963 w Kediri) – indonezyjska piosenkarka, wokalistka związana m.in. z formacjami Rumpies i 7 Bintang.
Swoją karierę wokalną zapoczątkowała podczas nauki w gimnazjum. Wówczas weszła w skład grupy CB Band. Jej pierwsze nagrania ("Nusantaraku", "Nusantara 2", "Nusantara 3", "Nusantara 7") nie spotkały się z pozytywnym odbiorem. Przełomem w karierze piosenkarki okazał się dopiero album pt. "Ilusi Pagi" z 1984 r. Następnie wydała album "Transisi", a jej utwór „Risau” trafił na listy przebojów stacji radiowych.
Do znanych jej utworów należą także „Suka-Suka” i „Maafkan”.
Okres jej największej sławy przypadł na lata 80. XX wieku. Obecnie mieszka w Stanach Zjednoczonych.

</doc>
<doc id="5071740" url="https://pl.wikipedia.org/wiki?curid=5071740" title="Modesto Maria Burgen">
Modesto Maria Burgen

Modesto Maria Burgen (ur. we Francji, zm. 13 maja 1799 w opactwie Casamari k. Veroli) – francuski zakonnik katolicki, trapista, cysters, męczennik, ofiara prześladowań antykatolickich w Republice Partenopejskiej, państwie zależnym od rewolucyjnej Francji, błogosławiony Kościoła katolickiego.
Życiorys.
Urodził się we francuskiej Burgundii. Wstąpił do klasztoru trapistów w Settefonti Po wybuchu rewolucji francuskiej uciekł z Francji i udał się do Włoch. W styczniu 1796 roku wstąpił do zakonu cystersów w Casamari. 9 stycznia 1797 złożył śluby zakonne proste. 13 maja 1799 roku klasztor został zajęty przez żołnierzy armii francuskiej w wyniku podboju Włoch i utworzenia Republiki Partenopejskiej. Brat Modesto został zamordowany. 26 maja 2020 papież Franciszek podpisał dekret o męczeństwie jego i innych pięciu zakonników, co otworzyło drogę do ich beatyfikacji, która odbyła się 17 kwietnia 2021 w opactwie Casamari.

</doc>
<doc id="5071741" url="https://pl.wikipedia.org/wiki?curid=5071741" title="Amblin Television">
Amblin Television

Amblin Television – amerykańska wytwórnia telewizyjna, oddział przedsiębiorstwa Amblin Partners.
Wytwórnia została założona 31 lipca 1984 przez Stevena Spielberga, Kathleen Kennedy i Franka Marshalla, założycieli niezależnej wytwórni filmowej Amblin Entertainment.
Wyprodukowała takie seriale jak m.in. "Przygody Animków", "Animaniacy", "SeaQuest", "Ostry dyżur", "Wrogie niebo" i "".
W 2012 DreamWorks Television połączyła się z Amblin Television, po fuzji Darryl Frank i Justin Falvey zostali mianowani współprzewodniczącymi Amblin. Od tego czasu Amblin wyprodukowała takie programy telewizyjne jak m.in. "Rodzina Borgiów", "Pod kopułą", "Nawiedzony dom na wzgórzu" i "Roswell, w Nowym Meksyku".

</doc>
<doc id="5071743" url="https://pl.wikipedia.org/wiki?curid=5071743" title="Paolo Thaon di Revel (polityk)">
Paolo Thaon di Revel (polityk)

Paolo Ignazio Maria Thaon Di Revel (ur. 2 maja 1888 w Tulon, zm. 31 maja 1973 w Poirino) – włoski szermierz, medalista igrzysk olimpijskich. Polityk samorządowy i minister z ramienia Narodowej Partii Faszystowskiej.
Życiorys.
Pochodził z rodziny arystokratycznej - urodził się jako syn hrabiego Vittorio Thaon di Revel i Elfridy Marii Atkinson. Walczył podczas I wojny światowej.
Uczestnik letnich igrzysk olimpijskich w 1920, podczas których sięgnął po złoty medal w konkurencji drużynowej szpady. Był również politykiem - w latach 1929–1935 był burmistrzem miasta Turyn, a w latach 1935–1942 piastował stanowisko Ministra Finansów w rządzie Benito Mussoliniego. Po II wojnie światowej stanął na czele komitetu olimpijskiego przygotowującego Zimowe Igrzyska Olimpijskie 1956 w Cortina d'Ampezzo.

</doc>
<doc id="5071744" url="https://pl.wikipedia.org/wiki?curid=5071744" title="Maturino Maria Pitri">
Maturino Maria Pitri

Maturino Maria Pitri (ur. w Fontainebleau, zm. 13 maja 1799 w opactwie Casamari k. Veroli) – francuski zakonnik katolicki, cysters, męczennik, ofiara prześladowań antykatolickich w Republice Partenopejskiej, państwie zależnym od rewolucyjnej Francji, błogosławiony Kościoła katolickiego.
Życiorys.
Urodził się we francuskim Fontainebleau. Został żołnierzem armii francuskiej i brał udział w podboju Włoch. Poważnie zachorował i był leczony w szpitalu w Veroli. Zetknął się tam z cystersem Ignacym Cardonem. W styczniu 1799 wyzdrowiał w tajemnicy udał się do opactwa w Casamari. Wstąpił tam do zakonu cystersów i rozpoczął nowicjat. 13 maja 1799 roku klasztor został zajęty przez żołnierzy armii francuskiej w wyniku utworzenia Republiki Partenopejskiej. Maturino został zamordowany. 26 maja 2020 papież Franciszek podpisał dekret o męczeństwie jego i innych pięciu zakonników, co otworzyło drogę do ich beatyfikacji, która odbyła się 17 kwietnia 2021 w opactwie Casamari.

</doc>
<doc id="5071745" url="https://pl.wikipedia.org/wiki?curid=5071745" title="Shaaban Idd Chilunda">
Shaaban Idd Chilunda

Shaaban Idd Chilunda (ur. 20 lipca 1998 w Tandihimbie lub Mtwarze) – tanzański piłkarz grający na pozycji napastnika w sezonie 2020/2021 w Moghrebie Tétouan. Reprezentant kraju.
Kariera.
Kariera klubowa.
Shaaban Idd Chilunda zaczynał karierę w Azam FC. Do pierwszego zespołu trafił 21 lipca 2012 roku. Z tym klubem zdobył w 2018 roku Puchar Kagame, a w spotkaniu finałowym strzelił gola. Został królem strzelców turnieju. 8 sierpnia 2018 został wypożyczony do hiszpańskiego CD Tenerife. Zadebiutował tam 20 sierpnia 2018 roku w starciu przeciwko Gimnàstic de Tarragona, Tanzańczyk wszedł wtedy na 4 minuty. Łącznie w tym klubie rozegrał 4 mecze, wszystkie w Segunda División. 18 stycznia 2019 roku został ponownie wypożyczony do CD Izarra. Zadebiutował tam 3 lutego 2019 roku w starciu przeciwko Racing Santander, przegranym 2:1. Łącznie rozegrał tam 7 meczy, wszystkie w Segunda División B. Z wypożyczeni powrócił 30 czerwca 2019 roku. W tym klubie zagrał także jedno spotkanie w Afrykańskim Pucharze Konfederacji, przegranym 0:1 z Triangle United FC. Mecz odbył się 15 września 2019 roku. 6 listopada został sprzedany do Moghrebu Tétouan, a dzień później informacja pojawiła się w mediach. W Maroku zadebiutował 13 lutego 2021 w meczu przeciwko Hassanii Agadir, zremisowanym 1:1. Jedyną bramkę strzelił w pucharze kraju 4 marca 2021 w spotkaniu przeciwko Chabab Atlas Khénifra, wygranym 1:3. Łącznie do 24 kwietnia 2021 roku rozegrał 6 meczy i strzelił 2 bramki.
Kariera reprezentacyjna.
Shaaban Idd Chilunda zadebiutował w ojczystej reprezentacji 8 września 2018 roku w meczu przeciwko Ugandzie, zremisowanym bezbramkowo. Łącznie do 24 kwietnia 2021 roku rozegrał 7 meczy.

</doc>
<doc id="5071747" url="https://pl.wikipedia.org/wiki?curid=5071747" title="Kompleks Sportowo-Koncertowy im. Heydəra Əliyeva w Baku">
Kompleks Sportowo-Koncertowy im. Heydəra Əliyeva w Baku

Kompleks Sportowo-Koncertowy im. Heydəra Əliyeva () – hala widowiskowo-sportowa w Baku, stolicy Azerbejdżanu. Została otwarta w 1990 roku. Może pomieścić 7986 widzów (w tym 126 miejsc dla VIP-ów i 30 dla osób niepełnosprawnych). Obiekt nosi imię byłego prezydenta Azerbejdżanu, Heydəra Əliyeva.
Budowa hali rozpoczęła się w II połowie lat 70. XX wieku, jednak została ona ukończona dopiero w 1989 roku, a jej otwarcie nastąpiło w roku 1990. Hala została wyremontowana w 2006 roku, a w latach 2013–2015, przed I Igrzyskami Europejskimi, dokonano jej kompleksowej modernizacji, m.in. powiększono wówczas nieznacznie liczbę miejsc na trybunach i stworzono dekoracyjną elewację zewnętrzną.
Obiekt gościł wiele znaczących wydarzeń sportowych, m.in. mistrzostwa świata w gimnastyce artystycznej (2005), mistrzostwa świata w zapasach (2007), mistrzostwa Europy w gimnastyce artystycznej (2007, 2009) czy mistrzostwa świata w boksie (2011). Podczas I Igrzysk Europejskich w 2015 roku w obiekcie odbyły się zawody w judo, zapasach i sambo. Podczas igrzysk solidarności islamskiej w 2017 roku w hali rozegrano zawody w judo i zapasach; zawody w judo i zapasach odbyły się na obiekcie także w 2019 roku w ramach letniego olimpijskiego festiwalu młodzieży. Obiekt został wybrany również do goszczenia trzeciej edycji Konkursu Tańca Eurowizji w 2009 roku, ale ostatecznie zaniechano jego organizacji.

</doc>
<doc id="5071748" url="https://pl.wikipedia.org/wiki?curid=5071748" title="Septoria erigerontis">
Septoria erigerontis

Septoria erigerontis Peck – gatunek grzybów z klasy "Dothideomycetes". Grzyb mikroskopijny pasożytujący na przymiotnie białym ("Erigeron annuus") i wywołujący u niego plamistość liści.
Systematyka i nazewnictwo.
Pozycja w klasyfikacji według Index Fungorum: "Septoria, Mycosphaerellaceae, Capnodiales, Dothideomycetidae, Dothideomycetes, Pezizomycotina, Ascomycota, Fungi".
Gatunek ten opisał Charles Horton Peck w 1871 r. na liściach przymiotna białego w Nowym Jorku. Według Index Fungorum jest to takson niepewny.
Charakterystyka.
Występuje w wielu krajach Europy, także Ameryce Północnej (USA, Kanada), Rosji i w Australii. Monofag. W piśmiennictwie naukowym na terenie Polski podano 8 stanowisk. Jego żywicielem jest przymiotno białe.

</doc>
<doc id="5071751" url="https://pl.wikipedia.org/wiki?curid=5071751" title="Zosimo Maria Brambat">
Zosimo Maria Brambat

Zosimo Maria Brambat (ur. w Mediolanie, zm. 16 maja 1799 w opactwie Casamari k. Veroli) – włoski zakonnik katolicki, cysters, męczennik, ofiara prześladowań antykatolickich w Republice Partenopejskiej, państwie zależnym od rewolucyjnej Francji, błogosławiony Kościoła katolickiego.
Życiorys.
Urodził się w Mediolanie. Wstąpił do klasztoru cystersów w Casamari w 1792 roku. 20 listopada 1795 złożył śluby zakonne proste. 13 maja 1799 roku klasztor został zajęty przez żołnierzy armii francuskiej w wyniku podboju Włoch i utworzenia Republiki Partenopejskiej. Po postrzeleniu przez żołnierzy uciekł z klasztoru, aby móc przyjąć sakramenty przed śmiercią. Zmarł 16 maja 1799 w wyniku poniesionych ran. 26 maja 2020 papież Franciszek podpisał dekret o męczeństwie jego i innych pięciu zakonników, co otworzyło drogę do ich beatyfikacji, która odbyła się 17 kwietnia 2021 w opactwie Casamari.

</doc>
<doc id="5071759" url="https://pl.wikipedia.org/wiki?curid=5071759" title="Indah Dewi Pertiwi">
Indah Dewi Pertiwi

Indah Dewi Pertiwi (ur. 30 stycznia 1991 w Bogorze) – indonezyjska piosenkarka.
Jako piosenkarka debiutowała w 2010 r. albumem "Hipnotis", który okazał się dużym sukcesem komercyjnym. Nagrania te sprzedały się w nakładzie 2 mln egzemplarzy. Rozgłos przyniósł jej singiel „Baru Aku Tahu Cinta Itu Apa”. W 2012 r. wydała swój drugi album solowy pt. "Teman Terindah".
Przed rozpoczęciem kariery muzycznej zaczynała jako modelka w magazynach dla dorosłych (pod pseudonimem „Nell”).
Na swoim koncie ma szereg nagród: SCTV Music Awards 2011 (za album "Hipnotis"), Dahsyatnya Awards 2012 (kategoria: najlepsza wokalistka solowa) i Inbox Awards 2013 (za klip "Teman Terindah").

</doc>
<doc id="5071764" url="https://pl.wikipedia.org/wiki?curid=5071764" title="José Gregorio Hernández">
José Gregorio Hernández

José Gregorio Hernández (ur. 26 października 1864 w Isnotu, zm. 29 czerwca 1919 w Caracas) – wenezuelski lekarz, tercjarz franciszkański, błogosławiony Kościoła katolickiego.
Życiorys.
Urodził się w 1864 roku w Isnotu w Andach. Był pierwszym z siedmiu dzieci Maríi Hernándeza Manzanedi i Josefy Antoniny Cisneros Mansilla. W wieku 13 lat udał się do Caracas, gdzie rozpoczął naukę w Colegio Villegas. Była to jedna z najbardziej prestiżowych szkół w ówczesnej Wenezueli. Po jej ukończeniu rozpoczął studia medyczne, które zakończył w W 1889 roku. W tymże samym roku udał się do Paryża, gdzie kontynuował studiowanie. Gdy powrócił do Wenezueli zatrudnił się w szpitalu. Jako lekarz leczył chorych nie wymagając od nich za to opłaty. Gdy w 1918 roku wybuchła pandemia grypy hiszpanki rozpoczął leczenie zakażonych. Zmarł 29 czerwca 1919 w wyniku potrącenia go przez samochód. 
19 czerwca 2020 papież Franciszek zatwierdził dekret o heroiczności jego cnót, co otworzyło drogę do jego beatyfikacji, która odbyła się 30 kwietnia 2021.

</doc>
<doc id="5071766" url="https://pl.wikipedia.org/wiki?curid=5071766" title="Busły">
Busły

Busły (; ) – przystanek kolejowy w pobliżu miejscowości Radziejewa, w rejonie budzkim, w obwodzie homelskim, na Białorusi. Położony jest na linii Homel - Żłobin - Mińsk.

</doc>
<doc id="5071767" url="https://pl.wikipedia.org/wiki?curid=5071767" title="Engie">
Engie

Engie – francuska grupa energetyczna. W 2015 roku była trzecią co do wielkości grupą w sektorze energetycznym, z wyłączeniem ropy naftowej. Jej głównym udziałowcem jest państwo francuskie, do którego należy jedna czwarta kapitału (23,64% kapitału i 33,84% praw głosu Engie).
W 2016 roku grupa rozpoczęła głęboką transformację mającą na celu transformację energetyczną i cyfrową.
W 2018 roku Engie zatrudniała 158 505 pracowników, a jej obrót wyniósł 60,6 mld euro.
Notowana w Brukseli, Luksemburgu i Paryżu grupa jest obecna w indeksach giełdowych: CAC 40, BEL20 i Euronext 100.

</doc>
<doc id="5071773" url="https://pl.wikipedia.org/wiki?curid=5071773" title="Singel winylowy">
Singel winylowy



</doc>
<doc id="5071774" url="https://pl.wikipedia.org/wiki?curid=5071774" title="Single album">
Single album



</doc>
<doc id="5071776" url="https://pl.wikipedia.org/wiki?curid=5071776" title="Rezerwat przyrody Kečovské škrapy">
Rezerwat przyrody Kečovské škrapy

Rezerwat przyrody Kečovské škrapy (słow. "Národná prírodná rezervácia Kečovské škrapy") – rezerwat przyrody w Krasie Słowacko-Węgierskim na Słowacji. Na terenie rezerwatu obowiązuje 4. (w pięciostopniowej skali) stopień ochrony.
Położenie.
Rezerwat leży w granicach katastralnych wsi Kečovo w powiecie Rożniawa w kraju koszyckim. Obejmuje południowo-zachodnie stoki wzgórza Malinik (492 m n.p.m.) w południowej części Płaskowyżu Silickiego, opadające ku wsi Kečovo. Tereny rezerwatu leżą na wysokości od 360 do 450 m n.p.m., w całości w granicach Parku Narodowego Krasu Słowackiego.
Historia.
Rezerwat został powołany w 1981 r. na powierzchni 6,607 ha rozporządzeniem Ministerstwa Kultury Republiki Słowackiej nr 3244/1981-32 z dnia 30 czerwca 1981 r. Nowelizowany decyzją KÚŽP w Preszowie nr 7/2004 z 22 września 2004 r. Pasmo ochronne nie było ustanowione.
Od 2004 r. teren rezerwatu leży w granicach obszaru Natura 2000 „Kečovské škrapy” o powierzchni 354,5 ha.
Charakterystyka.
Kečovské škrapy to prawdopodobnie najlepiej wykształcony obszar lapiazu w Słowackim Krasie, a przypuszczalnie i w całej Słowacji. Cały teren rezerwatu to miernie stromy, mało rozczłonkowany fragment zbocza, na którym na powierzchni gęsto występuje goła skała wapienna. Te występy mają postać ciągów niskich grzebieni skalnych lub pól niewielkich skałek wyraźnie objętych procesem krasowacenia, których biała barwa odcina się od zieleni muraw rosnących pomiędzy nimi.
Dzisiejszy obraz tego terenu jest dziełem człowieka. To jego długotrwała działalność doprowadziła do wylesienia terenu, a intensywne pasterstwo doprowadziło do częściowego wymycia gleby i stworzyło obszar krasowy o cechach charakterystycznych dla terenów położonych na południu Europy, na Półwyspie Bałkańskim. Teren ten stał się domem wielu chronionych, rzadkich, sucho- i ciepłolubnych gatunków roślin i zwierząt. Paradoks polega na tym, że uznanie tego obszaru za rezerwat przyrody i zakaz wypasu bydła, zwłaszcza kóz i owiec, doprowadziły do kolejnych zmian tutejszych biocenoz w postaci inwazji kilku gatunków traw, które zagłuszają i eliminują wcześniej tu występujące gatunki roślin. To z kolei prowadzi do utraty bazy żywieniowej szeregu gatunków zwierząt (owady, mięczaki i in.). Chociaż obecnie podjęto dyskusję nad przywróceniem wypasu na terenie rezerwatu, to jednak okazuje się, że nie ma już ani kto, ani czego tu wypasać.
Flora.
W rezerwacie dominuje roślinność zielna, a wśród niej gatunki ciepło- i światłolubne, przystosowane do wegetacji na płytkich glebach na skalistym podłożu oraz w murawach kserotermicznych. Rosną tu m.in. turzyca niska, kosaciec niski, kosaciec bezlistny, nawrot czerwonobłękitny, szczodrzeniec szorstki, powojnik prosty, pszczelnik austriacki, rzadki groszek pannoński, len cienkolistny, włochaty i złocisty oraz kocimiętka naga. Jednym z bardziej „egzotycznych” gatunków jest tu występujący naturalnie szparag lekarski.
Turystyka.
Kečovské škrapy są dostępne z pobliskiej wsi Kečovo. Ich zachodnim skrajem biegnie czerwono znakowany pieszy szlak turystyczny z Kečova do Silickéj Brezovéj. Na granicach terenu chronionego znajduje się również kilka tablic informacyjnych dla turystów, przedstawiających walory przyrodnicze rezerwatu.
Cel ochrony.
Celem funkcjonowania rezerwatu jest ochrona naturalnych zespołów roślinnych i zwierzęcych, charakterystycznych dla ciepłych formacji krasowych z rozwiniętymi formami krasu powierzchniowego, zwłaszcza lapiazu, dla celów badawczych, naukowo-dydaktycznych i kulturalno-wychowawczych.

</doc>
<doc id="5071786" url="https://pl.wikipedia.org/wiki?curid=5071786" title="Amelia Bortnowska">
Amelia Bortnowska

Amelia Bortnowska (ur. 1859, zm. 1929) – polska poetka, dziennikarka, pisarka i tłumaczka.
Życiorys.
Pierwsze poezje zamieściła w „Bluszczu”. Była tłumaczką Balzac’a. Zatrudniona jako sekretarz redakcji „Gazety Świątecznej” (od 1890), podczas nieobecności Konrada Prószyńskiego odpowiedzialna za redakcję. Pisywała na tematy pedagogiczne, gospodarcze i społeczne.
Prace literackie.
Tłumaczenia:

</doc>
<doc id="5071787" url="https://pl.wikipedia.org/wiki?curid=5071787" title="Sitok Srengenge">
Sitok Srengenge

Sitok Srengenge (ur. 22 sierpnia 1965 w Dorolegi) – indonezyjski poeta. Jest także autorem powieści i esejów.
Studiował na Wydziale Języka i Literatury Indonezyjskiej uczelni Institut Keguruan dan Ilmu Pendidikan Jakarta.
Jego dorobek obejmuje antologie poezji: "Persetubuhan Liar" (1992), "Nonsens" (2000), "On Nothing" (2005) oraz powieść "Menggarami Burung Terbang" (2004).
W 1999 r. magazyn „Asiaweek” określił go jako najlepszego indonezyjskiego poetę młodego pokolenia.
Do utworów poety stworzono szereg kompozycji muzycznych w różnych gatunkach. Na kanwie jego poezji zostały wydane m.in. albumy "Singing Srengenge" (Jan Cornall), "Gedicht Gezogen" (Denise Jannah), "Semesta Cinta" (Dian HP). Jego twórczość została przełożona na szereg języków obcych.

</doc>
<doc id="5071789" url="https://pl.wikipedia.org/wiki?curid=5071789" title="Frederico Ferreira Silva">
Frederico Ferreira Silva

Frederico Ferreira Silva (ur. 18 marca 1995 w Caldas da Rainha) – portugalski tenisista, reprezentant kraju w Pucharze Davisa, zwycięzca juniorskich turniejów US Open 2012 oraz French Open 2013 w grze podwójnej.
Kariera tenisowa.
W przeciągu kariery wygrał jeden deblowy turniej rangi ATP Challenger Tour. Ponadto wygrał również jeden singlowy turniej rangi ITF.
W 2012 roku, startując w parze z Kylem Edmundem zwyciężył w juniorskim turnieju wielkoszlemowego US Open. W finale portugalsko-brytyjska para pokonała duet Nick Kyrgios-Jordan Thompson.
W 2013 roku osiągnął dwa finały juniorskich imprez Wielkiego Szlema w grze podwójnej. Wraz z Kylem Edmundem zwyciężył w finale French Open, pokonując w ostatnim meczu Cristiana Garína oraz Nicolása Jarry’ego. Natomiast w US Open, startując w parze z Quentinem Halysem przegrał w finale z Kamilem Majchrzakiem i Martinem Redlickim.
W 2021 podczas Australian Open zadebiutował w turnieju głównym imprezy wielkoszlemowej. Po wygraniu trzech meczów w kwalifikacjach odpadł w pierwszej rundzie z Nickiem Kyrgiosem.
Najwyżej sklasyfikowany w rankingu gry pojedynczej był na 168. miejscu (24 maja 2021), a w klasyfikacji gry podwójnej na 242. pozycji (29 sierpnia 2016).

</doc>
<doc id="5071791" url="https://pl.wikipedia.org/wiki?curid=5071791" title="Power Couple">
Power Couple

Power Couple – polski program telewizyjny typu reality show telewizji TVN oparty na izraelskim formacie o tej samej nazwie emitowany wiosną 2021 roku. Jego prowadzącym był Olivier Janiak, a producentem ATM Grupa.
Zasady gry.
Do gry przystępuje kilka par gwiazd i celebrytów będących małżeństwem bądź w nieformalnym związku. W każdym cyklu gry pojawiają się trzy zadania: jedno dla mężczyzn, jedno dla kobiet i jedno dla par. Każdy kolejny cykl zaczyna się naprzemiennie od zadania dla kobiet, następnie od zadania dla mężczyzn itd. Na początku etapu każda para otrzymuje po 10 tys. zł. Przed pierwszym zadaniem indywidualnym partnerzy osób wykonujących zadanie ustalają kwotę, jaką są w stanie zaryzykować, przy czym osoba wykonująca zadania nie wie, o ile gra. Jeśli osoba wykonująca zadanie ukończy je poprawnie, obstawiona stawka zasila konto pary; jeśli się jej nie powiedzie, zespół traci obstawioną sumę. Analogiczne reguły obowiązują w kolejnym zadaniu, z tą różnicą, że obstawiający zakłady i wykonujący zadania zamieniają się miejscami, a sumę początkową stanowi stan konta po poprzednim zadaniu. Po zakończeniu obu zadań para z najmniejszą sumą pieniędzy trafia do "strefy zagrożenia". Zdobyte do tej pory środki stanowią część potencjalnej wygranej; nie służą więcej do obstawiania zakładów. Do trzeciego zadania pary przystępują wspólnie i nie obstawiają żadnych pieniędzy. Para, która trafiła do "strefy zagrożenia" może ją opuścić, jeśli uzyska najlepszy wynik spośród wszystkich zawodników; w przeciwnym razie grozi jej eliminacja. Do par zagrożonych eliminacją trafia także drużyna, która wypadnie najsłabiej w trzecim zadaniu (w przypadku remisu decyduje suma pieniędzy zdobyta w danym cyklu). O tym, która z zagrożonych par zostaje w grze, a która odpada, decydują pozostali gracze w głosowaniu. Drużyna, która poradzi sobie najlepiej w zadaniu dla par, otrzymuje premię – może nią być podwójny głos podczas eliminacji, unieważnienie eliminacji, bonus pieniężny, darmowy masaż itp. Dodatkową regułą w ostatnim cyklu przed finałem jest fakt, że para, która po dwóch zadaniach zdobędzie najwięcej pieniędzy, automatycznie awansuje do finału.
Finał obejmuje jedno zadanie, które determinuje zwycięzców. Nagrodę dla pary, która wygra program stanowią zdobyte w czasie gry pieniądze; pozostali uczestnicy odchodzą z niczym.
Emisja programu.
Poza emisją telewizyjną wszystkie odcinki programu udostępniono w serwisie Player.
Uczestnicy.
Udział w programie wzięli:
Wyniki programu przedstawia poniższa tabela.
Oglądalność.
Według Nielsen Audience Measurement premierę pierwszego odcinka (na antenie TVN) obejrzało 1,08 mln widzów. Średnia oglądalność pierwszych trzech odcinków wyniosła 956 tys. osób. Średnia widownia premier telewizyjnych całej edycji wyniosła 941 tys. osób. Najwyższą oglądalność w serii zdobył odcinek finałowy (1,133 mln widzów).

</doc>
<doc id="5071792" url="https://pl.wikipedia.org/wiki?curid=5071792" title="Rodolfo da Ponte">
Rodolfo da Ponte

Rodolfo Alfredo da Ponte (ur. 26 listopada 1938 w Asunción, zm. 6 kwietnia 2021 tamże) – paragwajski szermierz, pierwszy reprezentant kraju na igrzyskach olimpijskich. Ojciec Enzo, również szermierza.
Życiorys.
Pochodził z włoskiej rodziny, która od pokoleń praktykowała szermierkę – dziadek i ojciec byli trenerami tej dyscypliny. 
Da Ponte jest pierwszym w historii reprezentantem Paragwaju na igrzyskach olimpijskich, choć pierwotnie nie miał na nich wystąpić. Wskutek wycofania się z zawodów paragwajskich wioślarzy, da Ponte został wybrany do reprezentowania kraju na zawodach w Meksyku (1968), do którego przyleciał w dniu ceremonii otwarcia igrzysk wraz ze swoim ojcem i trenerem Rodolfo Ítalo. Wystartował we florecie (był wówczas mistrzem Ameryki Południowej w tej konkurencji). Odpadł jednak w pierwszej rundzie rozgrywek – przegrał wszystkie 5 pojedynków w fazie grupowej. Był również chorążym reprezentacji podczas ceremonii otwarcia igrzysk. Na Letnie Igrzyska Olimpijskie 1992 wyjechał jako trener swojego syna Enzo.
Honorowy obywatel Asunción. Zmarł w kwietniu 2021 roku wskutek powikłań po COVID-19.

</doc>
<doc id="5071793" url="https://pl.wikipedia.org/wiki?curid=5071793" title="Bitwa o Balikpapan (1945)">
Bitwa o Balikpapan (1945)

Bitwa o Balikpapan – końcowy etap operacji Oboe, kampanii mającej na celu wyzwolenie brytyjskiego i holenderskiego Borneo okupowanego przez Japończyków, rozpoczęta 1 lipca 1945 roku. Australijska 7 Dywizja Piechoty, składająca się z 18, 21 i 25 Brygady Piechoty, z niewielką liczbą holenderskich żołnierzy kolonialnych, dokonała desantu morskiego pod kryptonimem operacja Oboe Two, kilka mil na północ od miasta Balikpapan. Flota inwazyjna aliantów składała się z około 100 okrętów. Lądowanie poprzedziło ciężkie bombardowanie z morza i powietrza w wykonaniu sił australijskich i amerykańskich. Siły alianckie liczyły 33 000 żołnierzy i były dowodzone przez gen. mjr. Edwarda Milforda, podczas wojska siły japońskie dowodzone przez kontradm. Michiaki Kamada składały się z od 8400 do 10 000 ludzi, z czego od 3100 do 3900 brała wcześniej udział w walce. Po początkowym lądowaniu alianci zabezpieczyli miasto i jego port, a następnie posunęli się wzdłuż wybrzeża i w głąb lądu, zdobywając dwa japońskie lotniska. Główne operacje bojowe zakończyły się około 21 lipca, ale jeszcze po nich prowadzono operacje oczyszczania rejonu z japońskich maruderów, które trwały do końca wojny w połowie sierpnia. Wojska australijskie pozostały na tym obszarze do początku 1946 roku.
Tło sytuacyjne.
Geografia.
Położone 2241 kilometrów na północny zachód od Darwin, na wschodnim wybrzeżu wyspy Borneo, miasto Balikpapan miało duże znacznie dla przemysłu wydobywczego ropy naftowej i ze względu na swoje obiekty portowe. Przed wojną na tym obszarze produkowano rocznie 1,8 miliona ton produktów naftowych. Miejski port, znajdujący się w zatoce Balikpapan, składał się z siedmiu pomostów i dużej liczby magazynów. Przedłużeniem portu była sieć dobrze rozwiniętych dróg. U swego ujścia zatoka ma 1,6 km szerokości i jest odpowiednia dla średnich statków. Na południe od portu, wzdłuż stromego grzbietu, oddzielającego port od europejskich przedmieść Klandasan, które wychodzą na otwarte morze z przylądka znajdującego się we wschodniej części zatoki, leżała rafineria ropy naftowej z 40 zbiornikami magazynowymi i zakładem krakingu. Dwie drogi wychodzące z miasta Balikpapan, jedna biegnąca na północny wschód do Samarindy – nazwana przez Australijczyków „drogą Milforda” – a druga – „drogą Vaseya” – ciągnęła się na południe wzdłuż wybrzeża w kierunku Sambodży. Rafineria w Balikpapan była zaopatrywana w ropę z pól wokół Sambodży i Sangasangi na północnym wschodzie.
Siły japońskie na Borneo.
Wąski pas przybrzeżny na wschód od przylądka był obsługiwany drogą, która rozciągała się na wschód od Klandasan do Stalkoedo, Sepinggang, Batakan Besar, Manggar i Sambodży, przecinając wiele rzek i strumieni. Ta droga prowadziła po grubym, piaszczystym pasie ziemi, leżącym tuż za plażą. Teren wokół wybrzeża jest w dużej mierze płaski, chociaż leży tam kilka niskich wzgórz, które wznoszą się stromo w głąb lądu do wysokości 210 m n.p.m.; podczas gdy obszar wokół miasta i wybrzeża jest w dużej mierze otwarty, z wnętrzem porośniętym gęstym lasem deszczowym. Gęsta roślinność ograniczała ruchy terenowe, chociaż rzeki i strumienie były częściowo żeglowne. Na wschód od Balikpapanu jeńcy alianccy pod japońską strażą wybudowali dwa lotniska, pod Sepinggang i Manggar. Manggar był większym z nich, składającym się z dwóch pasów startowych, które zostały wybudowane na rafie koralowej. W czasie lądowania aliantów lotnisko zostało poważnie uszkodzone przez bombardowanie z powietrza, a mniejsze lotnisko, w Sepinggang, również stało się niezdatne do użytku.
Balikpapan znajduje się zaledwie jeden stopień na południe od równika i charakteryzuje się klimatem równikowym. Maksymalna temperatura przez większość dni na południowo-wschodnim Borneo w 1945 roku wynosiła około 22–30° C, a wilgotność względna utrzymywała się na wysokim poziomie, od 74 do 93 proc. Miesięczna suma opadów była dość stała, średnio 18 cm w lipcu. Według alianckiego wywiadu okres od lipca do września był najlepszym okresem dla operacji wojskowych w tym rejonie. Pod względem zachmurzenia lipiec był ogólnie przejrzysty, a widoczność oceniono jako dobrą. Prędkość wiatru wynosiła średnio 11 km/h, przy czym wiatry południowo-południowo-zachodnie były najczęstsze w okresie od maja do listopada.
Sytuacja strategiczna.
Przed II wojną światową Balikpapan znajdował się pod kontrolą Holendrów i stanowił część Holenderskich Indii Wschodnich. Japończycy zajęli brytyjskie Borneo i Holenderskie Indie Wschodnie na przełomie 1941 i 1942 roku. Sam Balikpapan został zajęty 25 stycznia 1942 roku. Skromne siły brytyjskie i holenderskie na wyspie próbowały stawić opór, ale zostały szybko pokonane, lecz udało im się zniszczyć lub uszkodzić obiekty naftowe i inną ważną infrastrukturę. Zniszczenie tych obiektów doprowadziło do surowych represji wobec ludności cywilnej, zwłaszcza w okupowanym od końca stycznia 1942 roku Balikpapanie, w wyniku czego stracono całą ludność europejską – od 80 do 100 osób. Obiekty zostały następnie naprawione i w latach 1943–1944 Borneo stało się jednym z głównych źródeł ropy naftowej dla japońskiej machiny wojennej.
W latach 1943 i 1944 alianci usiłowali zmniejszyć japońską produkcję ropy na Balikpapanie za pomocą uderzeń sił powietrznych. Pierwsze strategiczne naloty bombowe rozpoczęły się w październiku 1943 roku w wykonaniu amerykańskich bombowców B-24 Liberator, które leciały tam 17 godzin z baz pod Darwin w Australii. Kolejne naloty miały miejsce w grudniu 1943 roku i styczniu 1944 roku. We wczesnych miesiącach 1944 roku latające łodzie Catalina z Royal Australian Air Force przeprowadziły serię bardzo udanych operacji zaminowania, które zmniejszyły produkcję obiektów na Balikpapanie o około 40 proc. Pod koniec września i na początku października 1944 roku amerykańska 13 i 5 Armia Powietrzna rozpoczęły naloty bombowe na dalekim dystansie, startując z Noemfoor. Pierwsze dwa naloty przyniosły ciężkie straty z powodu braku eskorty myśliwców i zadały wrogowi tylko minimalne uszkodzenia; jednak po krótkiej przerwie i zmianie taktyki przez lotników amerykańskich, ostatnie trzy naloty spowodowały ciężkie uszkodzenia rafinerii i zniszczenie większości japońskich samolotów broniących rejonu Balikpapanu. To, w połączeniu z operacjami alianckimi wzdłuż japońskich morskich szlaków komunikacyjnych, skutecznie odcięło Japonię od linii zaopatrzenia w ropę z Balikpapanu. Japończycy zdecydowali się nie naprawiać starszych obiektów, a te, które pozostały, były wykorzystywane wyłącznie do zaopatrywania sił lokalnych. Po październiku 1944 roku Japończycy nie wysyłali już tankowców na Balikpapan; niemniej skupili się wtedy na polach naftowych na Sumatrze.
Japońska ofensywa na Pacyfiku została zatrzymana na początku 1943 roku przez wojska australijskie walczące na Nowej Gwinei i wojska amerykańskie na Guadalcanalu, po czym alianci przeszli do ofensywy, posuwając się przez Nową Gwineę i Wyspy Salomona w kierunku Filipin. Przez cały 1944 roku alianci planowali odzyskanie Borneo. Za planowanie operacji odpowiedzialna była kwatera główna gen. Douglasa MacArthura w rejonie południowo-zachodniego Pacyfiku, ale ze względu na zaangażowanie sił amerykańskich w odzyskanie Filipin, zadanie odbicia Borneo zostało przydzielone głównie australijskim siłom lądowym. Operacje alianckie na Borneo polegały na przeprowadzeniu desantó1) morskich na wyspach Tarakan, Labuan i na głównej wyspie pod Balikpapanem. Początkowo MacArthur zamierzał wykorzystać Borneo jako odskocznię przed operacją odbicia Jawy, ale operacja ta została później odwołana, a odpowiedzialność za Holenderskie Indie Wschodnie przeniesiono na brytyjskie Dowództwo Azji Południowo-Wschodniej ("South East Asia Command"). W fazie planowania dowódca australijskich sił zbrojnych, gen. Thomas Blamey, zalecił przeciwstawienie się desantowi pod Balikpapan, wierząc, że nie będzie to służyć żadnemu celowi strategicznemu. Po długich rozważaniach rząd Australii zgodził się zapewnić siły na tę operację. Połączeni Szefowie Sztabów USA również mieli obawy co do strategicznej konieczności nadchodzącej operacji, ale według historyka Gartha Prattena MacArthur manipulował zarówno rządem australijskim, jak i Połączonymi Szefami Sztabów, aby zatwierdzili zdobycie Balikpapanu. Podanym celem operacji było, według historyka Chrisa Coultharda-Clarka, „zabezpieczenie portu i pól naftowych w okolicy oraz ustanowienie bazy, z której można by rozpocząć” przyszłe operacje. Ponadto przywrócona zostanie kontrola administracji Holenderskich Indii Wschodnich nad swoją kolonią.
Siły przeciwników.
Japońskie przygotowania do obrony przed lądowaniem aliantów na Borneo rozpoczęły się w 1944 roku, kiedy zreorganizowano siły garnizonowe i utworzono dowództwo operacyjne w ramach 37 Armii. Na początku 1945 roku 37 Armia rozpoczęła przemieszczanie swoich wojsk w kierunku zachodniego wybrzeża Borneo. Liczba Japończyków broniących obszaru wokół Balikpapanu w 1945 roku wynosiła około 8400–10 000. Spośród nich od 3100 do 3900 było doświadczonymi żołnierzami. W rejonie Balikpapan–Manggar znajdowało się około 1500 żołnierzy piechoty i artylerii polowej oraz 1500 działek przeciwlotniczych. Resztę stanowiły wojska garnizonowe, a także od 1100 do 4500 uzbrojonych japońskich, formozańskich oraz indonezyjskich robotników cywilnych. Kolejne 1500 żołnierzy znajdowało się w odległości 97 km w Samarindzie. Głównymi jednostkami japońskimi były 22 Baza Marynarki Wojennej kontradm. Michiaki Kamady oraz elementy 71 Samodzielnej Brygady Mieszanej. 1. batalion 22 Bazy Marynarki Wojennej stacjonował wokół Klandasanu i rzeki Sumber, a 2. batalion pod Batuchamparem. Dwie inne kompanie znajdowały się w pobliżu Penadjamu. 454. batalion Cesarskiej Armii Japońskiej również został rozmieszczony w rejonie Manggaru, przeniesiony z Tarakanu w marcu 1945 roku. Japońska załoga Balikipapanu składała się z 2 Jednostki Garnizonowej – uzbrojonych robotników, żołnierzy garnizonowych, artylerzystów wraz z niewielką liczbą żołnierzy piechoty morskiej – oraz elementów 454. samodzielnego batalionu piechoty. Oddziały te były na różnym poziomie wyszkolenia, a na ich morale wpłynęły tygodnie wstępnych bombardowań. Byli dobrze wyposażeni w broń ciężkiego kalibru, ale brakowało im lżejszego uzbrojenia. W rezultacie byli w dużej mierze statyczni w swoim położeniu.
Z powodu alianckiej przewagi morskiej na całym Pacyfiku, japońskie wojska na Borneo były coraz bardziej odizolowane i do końca 1944 roku dostawy zaopatrzenia zasadniczo się skończyły. Żywność i zapasy kurczyły się, a jednostki zostały zmuszone do własnej produkcji żywności, ponieważ większość żołnierzy zaczęła cierpieć z powodu niedożywienia. Warunki sanitarne również były złe, a ze względu na ograniczone zaopatrzenie w środki medyczne, wiele japońskich żołnierzy zmarło, nie zobaczywszy bitwy. Niemniej jednak obszar ten był dobrze wspierany przez artylerię, składającą się z 18 japońskich dział przybrzeżnych, skoncentrowanych wokół grzbietów górujących nad Balikpapanem, wraz z 26 ciężkimi działami oraz 78 średnimi i lekkimi działami przeciwlotniczymi. Miały one na celu obronę lotniska, portu i samego miasta Balikpapan. Obrona w tym rejonie obejmowała także rów przeciwpancerny o szerokości 3,7–4,3 m, biegnący wzdłuż wybrzeża między Stalkoedo i Sepinggang, wzmocniony drugim rowem wokół Klandasan. Plaże były usiane betonowymi bunkrami zbudowanymi przez Holendrów, podczas gdy Japończycy wykopali skomplikowany system okopów na grzbietach z widokiem na miasto. Podejście do Klandasanu od strony morza było bronione przez podwodną przeszkodę składającą się ze słupów i drutu kolczastego, która biegła pomiędzy Klandasan a Manggar. Obrona została wzmocniona przez dużą liczbę min morskich rozłożonych na całym wybrzeżu.
Operacja desantowa otrzymała kryptonim „Oboe 2”, a alianci przydzielili do niej 33 000 swoich żołnierzy. Główne siły lądowe, liczące 21 000 żołnierzy, zostały wytypowane z 7 Dywizji Piechoty gen. mjr. Edwarda Milforda, doświadczonej jednostki Second Australian Imperial Force, składającej się z trzech brygad piechoty – 18., 21. i 25. – wraz z artylerią pomocniczą, siłami pancernymi, inżynieryjnymi i logistyką. 7 Dywizja brała udział wcześniej w wojnie na Bliskim Wschodzie i w Nowej Gwinei, po czym odpoczywała na Atherton Tablelands w stanie Queensland, kiedy została przydzielona do nowej operacji Formacja dywizji i zespoły dowodzenia na poziomie jednostek były bardzo doświadczone, ale z powodu dużej rotacji personelu, która miała miejsce w armii australijskiej w latach 1943–1944, wielu z jej młodszych żołnierzy nie było wcześniej w akcji. Wsparcie pancerne zapewnił 1 Pułk Pancerny, wyposażony w brytyjskie czołgi Matilda. Wsparcie morskie pochodziło z amerykańskiej 7 Floty pod dowództwem adm. Thomasa Kinkaida, podczas gdy wsparcia lotniczego udzieliły Australian First Tactical Air Force i amerykańska 13 Armia Powietrzna. Do zapewnienia wsparcia myśliwców zostało również przydzielone trzy lotniskowce eskortowe US Navy, ponieważ lotnisko na Tarakanie nie zostało uruchomione na czas, a warunki pogodowe utrudniały zapewnienie wsparcia myśliwcom startującym z Filipin. Do operacji przydzielono również niewielką liczbę holenderskich żołnierzy kolonialnych, głównie kompanię z 1. batalionu Holenderskich Indii Wschodnich.
Preludium.
Zespoły planistyczne ze wszystkich rodzajów australijskich i amerykańskich sił zbrojnych zebrały się na wyspie Morotai, aby rozpocząć planowanie operacji, około 26 kwietnia 1945 roku. Niedobór okrętów utrudniał wstępny przerzut wojsk, a brak koordynacji i harmonogramu oznaczał, że planowanie na poziomie taktycznym odbywało się w dużym pośpiechu. Pierwsze oddziały bojowe zaczęły wyruszać z Townsville na początku maja, jednak planiści z formacji bojowych przydzielonych do operacji nie przybyli na Morotai do 13 czerwca. Określając miejsce lądowania, planiści morscy opowiadali się za lądowaniem wokół Manggaru, ponieważ woda na tym obszarze była głębsza; jednak miejscowa plaża została uznana za nieodpowiednią do desantu, a lądowanie w Manggarze wymagałoby od wojsk lądowych przejścia 16 km przez trudny teren, aby dotrzeć do celów wokół Balikpapanu. Dalej na zachód, wokół Stalkoedo i Klandasanu, plaża była bardziej odpowiednia do operacji desantowej na dużą skalę, ale na tym obszarze znajdowała się większość japońskiej obrony. Dodatkowo woda w tym rejonie nie była tak głęboka, w wyniku czego krążowniki wspomagające siły desantowe musiałyby stać dalej od wybrzeża, co zmniejszyłoby celność ich ostrzału celów nadbrzeżnych. Podejście było również pokryte polami minowymi i innymi przeszkodami. Ostatecznie australijski dowódca Milford zdecydował się wylądować na trzech plażach rozciągających się od frontu o długości 1800 m na obszarze zajmowanym przez główne siły japońskie, uznając, że krótszy marsz w drodze do celów znacznie zmniejszy ryzyko operacji, które zostanie dodatkowo zredukowane przez kompleksowe bombardowanie powietrzne i morskie przed lądowaniem.
Wsparcie lotnicze zapewniały samoloty australijskie i amerykańskie stacjonujące na południowych Filipinach, ze względu na niesprawność lotniska na Tarakanie. Operacje lotnicze rozpoczęły się 20 dni przed lądowaniem, podczas gdy trałowce rozpoczęły oczyszczanie pasów wybrzeża i kotwicowisk 15 dni przed lądowaniem. Operacje te były podejmowane w zasięgu japońskich dział przybrzeżnych; do ochrony trałowców zastosowano więc ostrzał morski i bombardowanie z powietrza, aby stłumić i zneutralizować nieprzyjacielskie działa. Japońskie łodzie torpedowe zaatakowały trałowce 24 czerwca, aczkolwiek bez powodzenia. Trzy trałowce zostały zatopione podczas wstępnej operacji. Podczas gdy przydzielone do operacji wojska przemieszczały się z Queensland do bazy na Morotai, alianci zaczęli wprowadzać plan dezinformacji mający na celu odwrócenie uwagi Japończyków od planowanego miejsca lądowania. Obejmował on rozpowszechnianie fałszywych wieści wśród miejscowej ludności, a także podejmowanie pozorowanych działań przygotowawczych w miejscach oddalonych od zamierzonego obszaru desantu. Działania te prowadziły małe grupy sił specjalnych lądujące w celu przeprowadzenia zwiadu. Bombardowanie przed inwazją pochłonęło w sumie ponad 3000 ton bomb, 7361 rakiet, 38 052 pocisków i 114 000 nabojów do działek; dzięki temu większość japońskich dział polowych została zniszczona, a umocnienia brzegowe poważnie uszkodzone. Głównym celem alianckiej kampanii powietrznej od końca maja były japońskie lotniska w całych Holenderskich Indiach Wschodnich, a także obiekty przeciwlotnicze; przez samoloty RAAF zostały również dokonane ataki na obiekty naftowe wokół Samarydy wbrew pierwotnemu rozkazowi, aby nie atakować tych obiektów.
Bitwa.
Flota aliancka, składająca się z ponad 100 okrętów, głównie amerykańskich i australijskich, zaczęła formować się wokół wyspy Morotai 17 czerwca. Po przeprowadzeniu prób desantowych flota opuściła ten obszar po południu 26 czerwca, przemierzając Cieśninę Makasarską. 29 czerwca szybsze okręty wojenne, które miały przeprowadzić ostrzał przed lądowaniem, odłączyły się od konwoju. W międzyczasie amerykańskie zespoły zajmujące się wysadzaniem obiektów pod wodą tworzyły luki w przeszkodach na morzu; praca ta była prowadzona pod ciężkim ostrzałem. Kilka alianckich okrętów wsparcia zostało uszkodzonych i operacje zakończono bez całkowitego usunięcia przeszkód sprzed centralnej plaży desantowej, która została oznaczona jako Żółta Plaża. W sumie zostało oczyszczone około 1000 m z głównej plaży desantowej, a 750 m z sąsiednich plaż oczyszczono w ramach operacji dezinformacyjnej. Wczesnym rankiem 1 lipca konwój dotarł do miejsca zbiórki około 13 km na południowy wschód od Klandasanu, po czym na plażach wokół Klandasanu skoncentrowało się ciężkie bombardowanie morskie i lotnicze; w sumie 63 bombowce Liberator, a także pięć krążowników i 14 niszczycieli zostało zaangażowanych w tę akcję. Zostało wystrzelonych 17 250 pocisków.
W międzyczasie oddziały szturmowe na pokładzie dziewięciu czołgowych okrętów desantowych (LST) skierowały się do obszaru transportowego, gdzie zostały przeniesione do mniejszych jednostek desantowych, w tym gąsienicowych pojazdów desantowych Alligator (LVT), DUKW i LCVP. Te jednostki były obsługiwane przez personel amerykański, głównie z 672. i 727. batalionu pojazdów amfibijnych oraz 593 Pułku Łodzi Inżynieryjnych i Desantowych. Pod osłoną ognia z okrętów kilkoma falami ruszyli do brzegu. Kiedy byli 1200 m od wybrzeża, ostrzał z morza ustał. Rampy łodzi desantowych opadły tuż przed godz. 9:00. Lądowanie odbyło się na froncie dwubrygadowym. Brygada bryg. Fredericka Chiltona wyrzuciła na brzeg dwa bataliony (2/10. i 2/12.) po lewej stronie na Czerwonej i Żółtej Plaży, podczas gdy jeden batalion (2/27.) z 21 Brygady bryg. Ivana Dougherty'ego wylądował po prawej stronie na Plaży Zielonej. Trzecia brygada dywizji (25.) pozostała początkowo zaokrętowana jako rezerwa. Oddziały szturmowe wylądowały w niewłaściwym miejscu z powodu zasłonięcia kluczowych obiektów na lądzie przez dym w wyniku ostrzału przed lądowaniem i niemożności usunięcia wszystkich przeszkód na plaży. W rezultacie dwa z trzech batalionów szturmowych wylądowały zbyt daleko w lewo, a oddziały z każdego batalionu zostały pomieszane z innymi, powodując pewne zamieszanie. Mimo to desantowi przeciwstawił się jedynie niewielki opór obrońców, a w ciągu 15–20 minut oddziały szturmowe utworzyły przyczółek. Siły desantowe nie poniosły żadnych strat podczas tej pierwszej części operacji.
Po zabezpieczeniu obszaru koncentracji na plaży 18 Brygada otrzymała zadanie zajęcia wzgórz na północ od Klandasanu, które blokowały jej atak w kierunku miasta Balikpapan, podczas gdy 21 Brygada miała za zadanie posuwać się wzdłuż wybrzeża, aby zająć lotniska w Sepinggangu i Manggarze. Podczas walk wokół Klandasanu, 2/10. batalion zaatakował obiekt zwany grzbietem Parramatta, który był silnie ufortyfikowany bunkrami, tunelami, minami lądowymi i pułapkami. Z powodu problemów z lądowaniem i komunikacją wsparcie ogniowe batalionu było na ten moment niedostępne, a czołgi, które zostały mu przydzielone, zepsuły się. Niemniej dowódca batalionu, ppłk Tom Daly, zdecydował się kontynuować atak, pomimo spodziewanych przy takich warunkach ciężkich strat. Początkowy atak piechoty na wzgórze 87 trwał przez cały ranek i utknął w martwym punkcie wraz ze wzrostem japońskiego oporu; Australijczycy zostali przygwożdżeni poniżej szczytu i dopiero tuż przed południem dwa czołgi wspierające z 1 Pułku Pancernego wyszły naprzód, tłumiąc japoński ogień i pomagając piechocie zająć pozycję do 12:40. Następnie przywrócono pośrednie wsparcie ogniowe, z wyjątkiem dywizyjnych karabinów maszynowych. Japoński ogień z sąsiednich pozycji został stłumiony, co umożliwiło kompanii szturm na ostatni cel. Do godz. 14:00 Australijczycy zdobyli grzbiet Parramatta.
W międzyczasie 21 Brygada napotkała silny opór po tym, jak początkowo mierzyła się tylko z chaotycznym ostrzałem artyleryjskim i moździerzowym. Australijskie wojska lądowe pod Balikpapanem były jednak obficie wyposażone w bezpośrednie i pośrednie wsparcie ogniowe – potencjalnie bardziej niż jakakolwiek inna australijska kampania w czasie II wojny światowej – dlatego przy pomocy czołgów, miotaczy ognia, moździerzy oraz innego wsparcia ogniowego pod koniec pierwszego dnia Australijczycy poszerzyli przyczółek o 2 km. Prace polegające na wytyczeniu granic plaż i organizowaniu oddziałów, gdy te lądowały na brzegu, a także kontroli rozładunku zapasów, podjęła specjalnie wyszkolona jednostka, 2 Grupa Plażowa, która wylądowała w drugiej fali. Wkrótce po wylądowaniu stwierdzono, że łodzie LST nie mogą wyładować swoich dostaw zaopatrzenia na plażach; w rezultacie DUKW były używane zamiast nich do dostarczania i rozładowywania zapasów.
Walki o wzniesienia wokół Klandasanu trwały przez cały dzień 2 lipca, kiedy Japończycy – głównie z 2 Jednostki Garnizonowej i elementy 454. samodzielnego batalionu piechoty – stawiali silny opór, podczas kiedy australijscy inżynierowie pracowali nad zniszczeniem dużej liczby japońskich tuneli, a także nad neutralizacją tysięcy min lądowych i min pułapek. W tym czasie wylądowała 25 Brygada, a 21 Brygada przesunęła się dalej na wschód, z inżynierami wspierającymi liczne przeprawy przez rzekę. 2/14. batalion zdobył lotnisko Sepinggang, wykorzystując w jak największym stopniu pośrednie wsparcie ogniowe, aby zminimalizować straty własne, podczas gdy 2/27. batalion zabezpieczył obszar wokół Stalkoedo, a 2/16. batalion również zdobył kilka celów.
Następnego dnia, 3 lipca, 25 Brygada pod dowództwem bryg. Kennetha Eathera odciążyła 18 Brygadę; podczas gdy 18 Brygada zabezpieczała miasto Balikpapan i jego port, 25 Brygada posuwała się w głąb lądu wzdłuż „drogi Milforda”. Pod koniec dnia australijski przyczółek został wydłużony do 8 km, a 21 Brygada dotarła do lotniska Manggaru. Elementy japońskiego 454. samodzielnego batalionu piechoty zajmowały silne pozycje na wzgórzach z widokiem na pole i były w stanie prowadzić ostrzał z użyciem dużych skupisk moździerzy i ognia artyleryjskiego.
Australijczycy zdobyli lotnisko 4 lipca, ale zostali zatrzymani na kilka kolejnych dni po napotkaniu japońskiej artylerii i ostrzału moździerzowego. Czołgi wylądowały w rejonie rzeki Manggar Besar, ale dwa z nich zostały obezwładnione przez japoński ogień. Wezwano wsparcie morskie i powietrzne, a w ciągu kilku dni zajęto pozycje dział.
Po wylądowaniu 25 Brygada pełniła rolę zabezpieczającą centrum alianckiego przyczółka do 3 lipca, kiedy to przejęła zadania od 18 Brygady, która przeszła do rezerwy, ale pozostała w pobliżu miasta Balikpapan, aby kontynuować tam oczyszczanie terenu. Następnie 25 Brygada zaczęła przepychać się w głąb lądu z obszaru miejskiego w kierunku Batuchamparu, 16 km od plaż, na których wylądowała.
5 lipca 2/9. batalion i 2/1. batalion pionierów wspierane przez elementy 2/7 Pułku Kawalerii oraz artylerię i czołgi wylądowały w Panadjam z pokładów okrętów LVT i LCM, do oczyścić zachodni brzeg japońskiej artylerii przed otwarciem portu dla aliantów. 2/9. batalion wysłał patrole do Nanang i nad rzekę Sesumpu; po czym udali się w dół rzeki Riko i wysłali kolejny patrol, który prowadził działalność w głębi lądu w kierunku rzeki Parehpareh; w międzyczasie 2/1. batalion pionierów wylądował w kilku miejscach, w tym Teloktebang, Djinabora i Tempadung, a następnie udało się drogą lądową do Pamalu. Japoński opór był ograniczony, a teren wokół Panadjam został oczyszczony w ciągu dwóch dni. Jednak ciężkie walki toczyły się w dniach 5–6 lipca wzdłuż „drogi Milforda”, gdzie część japońskiego batalionu, który próbował zablokować australijski natarcie na Batuchampar. Japończycy zastosowali różne taktyki opóźniające, aby spowolnić Australijczyków, wykorzystując gęstą dżunglę na swoją korzyść. Australijczycy podciągnęli do strefy walk czołgi wyposażone w miotacze ognia i wezwali ostrzał ciężkiej artylerii, aby zgnieść mocno okopanych obrońców; wystrzelono wtedy ponad 8000 pocisków.
Do 9 lipca dwa wysunięte bataliony japońskie zostały praktycznie zniszczone, a ich resztki wycofywały się ze wschodniego wybrzeża. 21 Brygada kontynuowała natarcie w kierunku Sambodży. Patrole również skierowały się w stronę „drogi Milforda”, aby nawiązać kontakt z 25 Brygadą. Japoński dowódca, Kamada, ustanowił w tym czasie swoją kwaterę główną pod Batuchamparem, a japońska straż tylna zaczęła wycofywać się z powrotem na główną pozycję obronną 4,8 km w głąb lądu, pod Batuchampare, gdzie okopał się trzeci batalion Kamady. W międzyczasie plaże system lądowania na plażach został ulepszony dzięki budowie kilku doków przez 11. batalion budowniczy US Navy, co umożliwiło jednoczesny rozładunek dwóch LST. 10 lipca alianci otworzyli kolejną plażę – oznaczoną jako Plaża Brązowa – wokół południowej części zatoki; te chronione przed japońskich ostrzałem wody znacznie zwiększyły ilość dostaw, które można było sprowadzić, pozwalając ośmiu LST na dokowanie w tym samym czasie.
W ciągu dwóch tygodni aliancka artyleria i samoloty pracowały nad zredukowaniem japońskich pozycji wzdłuż „drogi Milforda”, podczas gdy 25 Brygada szukała japońskich flank, próbując je oskrzydlić i okrążyć. W międzyczasie patrole z 2/7 Pułku Komandosów Kawalerii i kompanii holenderskiej zostały wysłane na flanki i w odległe rejony strefy walk w celu zebrania informacji wywiadowczych. Do 21 lipca okrążenie japońskiej pozycji obronnej było prawie zakończone, a Japończycy, którzy przeżyli, zaczęli się wycofywać. Odwrót był jednak zorganizowany, a Australijczycy zauważyli umiejętność i determinację, z jaką Japończycy obsadzali i utrzymywali w tym czasie pozycje obronne. Alianci ocenili, że Japończycy będą dążyć do ustanowienia nowej pozycji obronnej wokół Samarindy, lecz australijski dowódca Milford stwierdził, że sytuacja strategiczna nie wymaga atakowania tej pozycji. Następnie Australijczycy rozpoczęli głębokie operacje patrolowe. 2/27. batalion posuwał się wzdłuż „drogi Vaseya”, aż do Sambodży.
Następstwa.
Główne operacje zakończono 21 lipca, kiedy Japończycy porzucili Batuchampar i Manggar, chociaż starcia na małą skalę trwały do końca wojny. Większość Japończyków wycofała się na północny wschód, zanim ostatecznie skręciła na zachód i przemaszerowała przez wyspę do Kuching lub Banjarmasin. Jednak niedobitki z 22 Jednostki Garnizonowej podjęły jeszcze w sierpniu próbę sabotowania obiektów portowych Balikpapanu od zachodniej strony zatoki, tocząc z Australijczykami jeszcze kilka potyczek. Straty 7 Dywizji Piechoty były znacznie mniejsze niż w poprzednich kampaniach; w sumie 229 Australijczyków zginęło, a 634 zostało rannych, podczas gdy co najmniej 2032 Japończyków straciło życie, a zaledwie 63 dostało się do niewoli.
Operacja zabezpieczenia Balikpapanu była największą i ostatnią operacją amfibijną Australijczyków podczas tej wojny. Starcie to było też jedną z ostatnich bitew II wojny światowej, stoczoną zaledwie kilka tygodni przed atakami atomowymi na Hiroszimę i Nagasaki i radziecką inwazją na Mandżurię, które skutecznie zakończyły wojnę. Japonia poddała się, gdy Australijczycy jeszcze przeczesywali dżunglę pod Balikpapanem w poszukiwaniu maruderów. W związku z tym oraz w świetle ogólnej sytuacji strategicznej, która skutecznie zanegowała celowość przeprowadzenia tej operacji, historycy tacy jak Rhys Crawley i David Horner ocenili, że zajęcie rejonu Balikpapanu nie wpłynęło na przebieg wojny i było „strategicznie wątpliwe”. Pratten argumentuje, że anulowanie operacji alianckich mających na celu zabezpieczenie Jawy zaprzeczało potrzebie przeprowadzenia również tej operacji i stwierdza, że na decyzję o kontynuowaniu działań potencjalnie wpłynęło postrzegane znaczenie obiektów naftowych pod Balikpapanem.
Pomimo wczesnego zajęcia lotnisk w Sepinggangu i Manggarze, dopiero 15 lipca zaczęły z niego operować pierwsze myśliwce Spitfire RAAF-u i ostatecznie lotniska te nie mogły zostać wykorzystane do operacji bombowych. Ponadto duża część obszaru portu i zakładów rafinacji ropy została poważnie uszkodzona przez bombardowanie przed inwazją i japoński sabotaż, co czyniło je bezużytecznymi dla aliantów nawet w krótkiej perspektywie. Z politycznego punktu widzenia szkody wyrządzone w infrastrukturze nadwerężyły stosunki pomiędzy Australijczykami a powracającym rządem Holenderskich Indii Wschodnich. Dodatkowo pola naftowe, które zaopatrywały uszkodzone rafinerie – te w okolicach Sambodży i Sangasangi – pozostały w rękach Japończyków do końca wojny, negując tym samym niewielkie korzyści, jakie alianci odnieśli z zabezpieczenia rafinerii.
Ze względu na niewielkie strategiczne korzyści z operacji, Horner twierdzi, że została ona podjęta głównie z powodów politycznych, ponieważ MacArthur chciał „pokazać holenderskiemu rządowi, że próbował odzyskać część jego terytorium”, ale ostatecznie nie udało się jej wpłynąć na wynik wojny. Niemniej historyk Peter Dennis konkluduje, że operacja miała „wątpliwą wartość strategiczną”, ale „taktycznie [została] umiejętnie przeprowadzona”. Kluczowym elementem sukcesu operacji z perspektywy Australijczyków było wsparcie logistyczne udzielone przez USA, zwłaszcza w odniesieniu do żeglugi wymaganej do przetransportowania ogromnych ilości żołnierzy, zapasów i sprzętu potrzebnego do operacji. W porównaniu z równoległymi operacjami australijskiej 1 Armii, która walczyła w tym samym czasie na Nowej Gwinei, szczególnie w okolicach Aitape–Wewak, operacje I Korpusu Australijskiego na Borneo otrzymały znacznie więcej środków w zakresie wsparcia powietrznego i morskiego oraz transportu.
Po kapitulacji Japonii trzy australijskie brygady pełniły służbę okupacyjną do lutego 1946 roku. 21 Brygada została wysłana do Makasaru na wyspie Celebes, aby przyjąć tam kapitulację sił japońskich, uwolnić jeńców wojennych i utrzymać porządek cywilny. 25 Brygada odłączyła swoje elementy, aby zająć Samarindę, Banjarmasin, Tanahgrogot i Pontianak.
Pamięć.
Pomnik upamiętniający lądowanie 7 Dywizji Piechoty został zbudowany już w styczniu 1946 roku na rondzie w Balikpapanie (obecnie leżącym w prowincji Borneo Wschodnie w Indonezji) w pobliżu placu Merdeka i zakładów koncernu naftowego Pertamina. Znany jest przez miejscowych jako "Tugu Australia" (australijski pomnik). Miedziana inskrypcja zawierająca informacje o bitwie, wyrzeźbiona przez Rossa J. Bastiana, została dodana w 1998 roku.

</doc>
<doc id="5071802" url="https://pl.wikipedia.org/wiki?curid=5071802" title="Enzo da Ponte">
Enzo da Ponte

Enzo da Ponte Grippo (ur. 31 marca 1973) – paragwajski szermierz, olimpijczyk. Syn Rodolfa, również szermierza.
Pochodził z rodziny o włoskich korzeniach. Jego pradziadek, dziadek i ojciec byli trenerami szermierki – ostatni z nich był pierwszym Paragwajczykiem, który wystartował na igrzyskach olimpijskich. 
Da Ponte wziął udział w igrzyskach w Barcelonie (1992). Wystartował we florecie i szpadzie, odpadając w obu konkurencjach w pierwszej rundzie eliminacyjnej (odpowiednio: 54. i 68. miejsce). W 12 stoczonych pojedynkach pokonał tylko Jamesa Wonga z Singapuru, zwyciężając z nim we florecie. 

</doc>
<doc id="5071808" url="https://pl.wikipedia.org/wiki?curid=5071808" title="Andre Hehanussa">
Andre Hehanussa

Andre Hehanussa, właśc. Andre Ronal Benito Hehanussa Yance (ur. 24 lipca 1964 lub 1974 w Makasarze / Ujungpandang) – indonezyjski piosenkarz i twórca tekstów, były wokalista grupy Katara Singers.
Urodził się w dzisiejszym Makasarze, ma jednak pochodzenie ambońskie.
Utwory „Kuta Bali” i „Bidadari” są zaliczane do jego „legendarnych piosenek”. Debiutował w 1995 r. albumem "Bidadari". W 1996 r. wydał drugi album zatytułowany "Kedua".
Okres jego największej sławy przypadł na lata 90. XX wieku. Na swoim koncie ma szereg nagród AMI (Anugerah Musik Indonesia) 1997 w kategoriach: najlepszy album R&amp;B (za "Kedua"), najlepszy piosenkarz R&amp;B, najlepszy twórca utworu muzycznego R&amp;B (za „Melayang”).

</doc>
<doc id="5071810" url="https://pl.wikipedia.org/wiki?curid=5071810" title="Li Tu">
Li Tu

Li Tu (ur. 27 maja 1996 w Adelaide) – australijski tenisista.
Kariera tenisowa.
W karierze zwyciężył jednym singlowym turnieju cyklu ATP Challenger Tour. Ponadto wygrał siedem singlowych i cztery deblowe turnieje rangi ITF. 
W 2021 roku podczas Australian Open zadebiutował w turnieju głównym imprezy wielkoszlemowej. Startując z dziką kartą, odpadł w pierwszej rundzie z Feliciano Lópezem.
Najwyżej sklasyfikowany w rankingu gry pojedynczej był na 190. miejscu (17 października 2022), a w klasyfikacji gry podwójnej na 204. pozycji (1 sierpnia 2022).

</doc>
<doc id="5071813" url="https://pl.wikipedia.org/wiki?curid=5071813" title="Andrzej Kurnatowski (ziemianin)">
Andrzej Kurnatowski (ziemianin)

Andrzej Kurnatowski herbu Łodzia (ur. 25 maja 1895 w Przysiece Starej, zm. 16 stycznia 1983 w Kensington and Chelsea) – powstaniec wielkopolski i polski ziemianin.
Życiorys.
Urodził się 25 maja 1895 jako syn Zygmunta Kurnatowskiego i Marii z Mielżyńskich. Jako poddany pruski brał udział w I wojnie światowej, a potem uczestniczył w powstaniu wielkopolskim. Razem z 8. Pułkiem Strzelców Wielkopolskich brał udział w walkach pod Krotoszynem i Zdunami. Później walczył na północy Wielkopolski. Został odznaczony Krzyżem Walecznych. W okresie międzywojennym był ostatnim właścicielem majątków Kotowo i Woźniki. Jego starania sprowadzenia ponownie franciszkanów do opuszczonego Klasztoru w Woźnikach zakończyły się wówczas niepowodzeniem. Po kampanii wrześniowej opuścił Polskę, osiadł w Wielkiej Brytanii i tam zmarł w 1983 r.
Życie prywatne.
2 lutego 1920 ożenił się z Alexandrą Sachą Micheler, córką francuskiego generała Josepha Alfreda Michelera. Ich jedyny syn Olgierd poległ 12 lipca 1944 we Francji.

</doc>
<doc id="5071816" url="https://pl.wikipedia.org/wiki?curid=5071816" title="Ángel Guerreros">
Ángel Guerreros

Ángel Guerreros (ur. 7 stycznia 1953) – paragwajski lekkoatleta, olimpijczyk.
Guerreros wystąpił na Letnich Igrzyskach Olimpijskich 1972 w jednej konkurencji. W biegu eliminacyjnym na 100 m zajął ostatnie 7. miejsce z wynikiem 11,12 s. Wśród 85 startujących zawodników uzyskał czas lepszy wyłącznie od 6 z nich.
W 1972 roku zdobył srebrny medal mistrzostw Ameryki Południowej juniorów w biegu na 100 m (11,1 s), przegrywając wyłącznie z Brazylijczykiem Welbe Barreto.
Rekord życiowy w biegu na 100 m – 11,03 s (1975).

</doc>
<doc id="5071823" url="https://pl.wikipedia.org/wiki?curid=5071823" title="Patryk Kaczmarczyk">
Patryk Kaczmarczyk

Patryk Kaczmarczyk (ur. 23 czerwca 1998 w Kozienicach) – polski zawodnik mieszanych sztuk walki (MMA) walczący w kategorii piórkowej. Zdobywca szabli mistrzowskiej organizacji Armia Fight Night w wadze piórkowej oraz multimedalista turniejów na galach Amatorskiej Ligi MMA. Od marca 2021 roku jest zawodnikiem KSW. Obecny nr. 7 rankingu KSW w wadze piórkowej.
Kariera MMA.
Wczesna kariera.
Trzykrotnie zdobył złoty medal w Mistrzostwach Polski MMA w kategorii 65,8 kg, oraz wygrał Mistrzostwa Europy Amatorskiego MMA w 2018 roku. W 2019 roku zdobył 2 miejsce na Mistrzostwa Polski MMA 2019. Stoczył 27 amatorskich walk, początkowo debiutując w 2014 roku w Katowicach.
W zawodowym MMA zadebiutował 16 czerwca 2019 roku na gali "Armia Fight Night 6", gdzie jednogłośną decyzją pokonał Daniela Matuszka.
Kolejne zawodowe zwycięstwo zanotował na gali "Madness Cage Fighting 5: Freecar Fight Night" w Puławach, gdzie po 3 rundach wygrał jednogłośną decyzją sędziów.
Babilon MMA.
W 2020 roku związał się z organizacją Babilon MMA, w której zadebiutował 25 maja 2020 roku na gali "Babilon MMA 13: Live in Studio". Po trzech rundach ogłoszono jednogłośną decyzję sędziów jego korzyść.
Na kolejnej gali zaliczył pierwsze zwycięstwo przed czasem, przez TKO. W stójce trafił potężnie kolanem na wątrobę, po czym ruszył do ground&amp;pound i po chwili walkę zakończono.
Powrót do Armia Fight Night.
Po wyrównanej walce w Main Evencie gali "Armia Fight Night 8" Kaczmarczyk pokonał poprzez duszenie trójkątne rękoma w 3 rundzie Adriana Kępę oraz zdobył pas mistrza kategorii piórkowej.
22 stycznia w końcówce walki poddał Edgara Davalosa w starciu wieńczącym galę "Armia Fight Night 9". Pojedynek odbywał się w limicie umownym do 66,8 kg. Po tej wygranej organizacja KSW oficjalnie potwierdziła, że podpisała kontrakt z Patrykiem Kaczmarczykiem.
KSW.
W debiucie dla największej organizacji w Europie pokonał znanego z programu Tylko Jeden (program organizowany przez KSW) Michała Sobiecha przez jednogłośną decyzję sędziów na . Pojedynek został doceniony bonusem finansowym za "walkę wieczoru" dla obu zawodników.
23 października 2021 podczas gali "KSW 64: Przybysz vs. Santos" zmierzył się ponownie z Robertem Ruchałą, jednak tym razem zwycięstwo w walce zawodowej odniósł rywal, który zwyciężył jednogłośną decyzją sędziowską po trzech rundach. Dla Kaczmarczyka była to pierwsza zawodowa porażka w karierze.
W trzecim starciu dla polskiego giganta podczas gali "KSW 68" w Radomiu (19 marca 2022) technicznie znokautował w drugiej rundzie Michała Domina.
23 lipca 2022 w Kielcach na "KSW 72" podjął w walce niepokonanego Dawida Śmiełowskiego. Przegrał ją przez nokaut w drugiej rundzie, po tym jak Śmiełowski wyprowadził celne i mocne kopnięcie frontalne na korpus Kaczmarczyka.
Podczas gali "XTB KSW 77: Khalidov vs. Pudzianowski", która odbyła się 17 grudnia 2022 w "Arenie Gliwice" skrzyżował rękawice z Niemcem, Pascalem Hintzenem. Kaczmarczyk od początku walki ruszył agresywnie na rywala i już w pierwszej rundzie znokautował Hintzena kolanem na korpus. Zwycięstwo przyniosło mu pierwszy bonus za najlepszy "nokaut wieczoru". 

</doc>
<doc id="5071831" url="https://pl.wikipedia.org/wiki?curid=5071831" title="Power couple">
Power couple



</doc>
<doc id="5071833" url="https://pl.wikipedia.org/wiki?curid=5071833" title="Minari (film)">
Minari (film)

Minari – amerykański dramat filmowy z 2020 roku w reżyserii i według scenariusza Lee Isaaka Chunga. Wielokrotnie nagradzany obraz zdobył m.in. Złoty Glob za najlepszy film nieanglojęzyczny oraz sześć nominacji do Oscara.
Film miał swoją światową premierę 26 stycznia 2020 na Sundance Film Festival, gdzie otrzymał zarówno Nagrodę Główną Jury, jak i nagrodę publiczności.
Fabuła.
Rodzina Yi przenosi się z Kalifornii do Arkansas, by założyć farmę. Pomaga im ekscentryczna babka, Soon-ja, która zaczyna sadzić koreańską roślinę, tytułowe minari.
Odbiór.
Box office.
Przy budżecie szacowanym na dwa miliony dolarów, "Minari" zarobiło w USA i Kanadzie około trzy miliony, a w pozostałych krajach równowartość ponad 12 mln USD; łącznie ponad 15 milionów.
Reakcja krytyków.
Film spotkał się z dobrą reakcją krytyków. W agregatorze recenzji Rotten Tomatoes 98% z 310 recenzji uznano za pozytywne, a średnia ocen wystawionych na ich podstawie wyniosła 8,70. Z kolei w agregatorze Metacritic średnia ważona ocen z 49 recenzji wyniosła 89 punktów na 100.
Nagrody.
Na 74. ceremonia wręczenia nagród BAFTA, "Minari" przyniosło twórcom sześć nominacji oraz statuetką dla najlepszej aktorki drugoplanowej

</doc>
<doc id="5071835" url="https://pl.wikipedia.org/wiki?curid=5071835" title="Minari">
Minari



</doc>
<doc id="5071836" url="https://pl.wikipedia.org/wiki?curid=5071836" title="Aleksandar Vukic">
Aleksandar Vukic

Aleksandar Vukic (; ur. 6 kwietnia 1996 w Sydney) – australijski tenisista pochodzenia chorwackiego.
Kariera tenisowa.
W 2020 podczas French Open zadebiutował w turnieju głównym imprezy wielkoszlemowej. Po wygraniu trzech meczów w kwalifikacjach odpadł w pierwszej rundzie, przegrywając z Pedro Martínezem.
W 2021 roku otrzymał dziką kartę do turnieju głównego Australian Open. Odpadł wówczas w pierwszej rundzie po porażce z Karenem Chaczanowem. Wystartował również w turnieju miksta, grając w parze z Ivaną Popovic. Australijska para odpadła w pierwszej rundzie.
Najwyżej sklasyfikowany w rankingu gry pojedynczej był na 117. miejscu (18 lutego 2022), a w klasyfikacji gry podwójnej na 389. pozycji (21 marca 2022).

</doc>
<doc id="5071838" url="https://pl.wikipedia.org/wiki?curid=5071838" title="Corynesporascaceae">
Corynesporascaceae

Corynesporascaceae Sivan. – rodzina grzybów z rzędu "Pleosporales".
Systematyka.
"Pleosporales, Pleosporomycetidae, Dothideomycetes, Pezizomycotina, Ascomycota, Fungi".
Według aktualizowanej klasyfikacji Index Fungorum bazującej na "Dictionary of the Fungi" jest to takson monotypowy:

</doc>
<doc id="5071845" url="https://pl.wikipedia.org/wiki?curid=5071845" title="Ufijska kolej dziecięca">
Ufijska kolej dziecięca

Ufijska kolej dziecięca (), także "Mała Ufijska kolej dziecięca imienia Bohatera Związku Radzieckiego W.P. Dobroża" (ros. Малая Уфимская детская железная дорога имени Героя Советского Союза В. П. Доброреза) – kolej dziecięca funkcjonująca w Ufie, stolicy Baszkortostanu (w Rosji).
Historia.
Decyzja o budowie kolei dziecięcej w Ufie podjęta została przez kierownictwo niezależnej wówczas Kolei Ufijskiej w 1952 roku. W tym samym roku, 28 listopada, odpowiednią uchwałę wydało Ministerstwo Kolei. W międzyczasie rozpoczęto budowę toru, i przed końcem 1952 roku ukończono budowę dwukilometrowej linii o kształcie zbliżonym do kształtu cyfry „8”. W ufijskiej lokomotywowni wyremontowano dostarczony z Biełoriecka parowóz o numerze 649 z serii 159, a w zajezdni w tym mieście wybudowano trzy odkryte wagony osobowe, na bazie wąskotorowych towarowych wagonów-platform. Zbudowano również drewniany dworzec na stacji Pionierskaja (Пионерская), później przemianowanej na Junostʹ. Z niej to 10 maja 1953 roku pierwszą podróż po trasie tej kolei dziecięcej rozpoczął pociąg „Pionier Baszkirii” (ros. Пионер Башкирии).
W 1959 roku lokomotywę parową zastąpiono spalinowozem – lokomotywą TU2-104, zaś w 1961 roku zastąpiono dotychczasowe wagony własnej roboty siedmioma sztukami wagonów pasażerskich wyprodukowanych przez Pafawag. Obie te zmiany pociągnęły za sobą konieczność zmiany promienia łuku toru na zakrętach – najpierw powiększono go do 40, a potem do 50-60 metrów. Do roku 1962 pozbyto się starego taboru (pozostawiono jedynie jeden z wagonów, jednak z powrotem przebudowano go w platformę), a na linii pozostał tylko nowo nabyty – na stałe linię obsługiwała lokomotywa wyposażona w cztery wagony, w sezonie wakacyjnym doczepiano także piąty; pozostałe dwa były rezerwowe, wspomnianej platformy używano na potrzeby własne.
Park, w którym znajduje się kolej, został przeorganizowany w latach 1985 – 1986. Wiązała się z tym także przebudowa linii – torowi nadano obecny kształt pierścienia, przy czym trasa skróciła się do około 1,8 kilometra. Również w latach 80. XX wieku zmieniono nazwę stacji Pionierskaja na Junostʹ. W 1991 roku zużyte wagony PaFaWagu wymieniono na pięć nowych wagonów . W latach 1996 – 1997 wyburzono drewniany dworzec i zastąpiono go nowym – murowanym, jednak utrzymanym w podobny stylu co poprzedni.
W 2003 roku otwarto drugą stację na linii – nazwano ją Prioziornaja (Приозёрная). W pobliżu stacji wybudowano również kompleks edukacyjny, w którym adepci kolei mogą pobierać nauki teoretyczne. Wybudowano tam również nową bocznicę do parkowania taboru. Przed tą rozbudową był on przechowywany na innej bocznicy, w pobliżu pierwszej stacji. Mimo że pociąg nie trafił pod dach, warunki przechowywania na nowej bocznicy są lepsze, między innymi dzięki temu, że jest ona ogrodzona.
Dostarczoną pięćdziesiąt lat wcześniej lokomotywę TU2 wymieniono na nowy model – TU7A-3357 – w 2009 roku. Ta jednak nie była używana zbyt długo, bowiem już w roku 2011 sprowadzono kolejny model, tym razem lokomotywę TU10-010. Stary spalinowóz TU2 trafił do Muzeum kolejnictwa w Samarze. W latach 2013 – 2014 solidnie przebudowano torowisko – nowe wykonano na podkładach z żelbetu.
Edukacja.
Szkolenie na kolei dziecięcej w Ufie odbywa się od listopada do maja. Uczniowie mogą się tu nauczyć między innymi zawodów dyżurnego stacji, dyspozytora, maszynisty, kierownika pociągu, czy spikera na stacji. Organizuje się dla nich wycieczki do przedsiębiorstw kolejowych, takich jak zajezdnia i stanowisko obsługi stacji. Absolwenci kolei dziecięcej mogą otrzymać skierowanie do Kolei Rosyjskich, lub na ukierunkowane szkolenie jednej z ufijskich szkół kolejowych.
Turystyka.
Ruch turystyczny odbywa się od przez większość dni w tygodniu, pociąg wyrusza w trasę kilkanaście do dwudziestu razy dziennie. W sezonie letnim przewozi nawet 20 tysięcy pasażerów.

</doc>
<doc id="5071848" url="https://pl.wikipedia.org/wiki?curid=5071848" title="Francisco Rojas (lekkoatleta)">
Francisco Rojas (lekkoatleta)

Francisco Rojas Soto (ur. 16 października 1950) – paragwajski lekkoatleta, olimpijczyk, mistrz Ameryki Południowej.
Rojas wystąpił na Letnich Igrzyskach Olimpijskich 1972 w jednej konkurencji. W biegu eliminacyjnym na 400 m zajął przedostatnie 6. miejsce z wynikiem 47,46 s, odpadając tym samym z dalszej rywalizacji. Zgłoszony był także do startu w biegu eliminacyjnym na 400 m przez płotki, jednak nie wziął w nim udziału.
W 1974 roku zdobył złoty medal mistrzostw Ameryki Południowej w biegu na 400 m przez płotki (52,1 s), zostając pierwszym paragwajskim lekkoatletą, który wywalczył złoto mistrzostw kontynentu. W 1972 roku podczas mistrzostw Ameryki Południowej juniorów zdobył 2 medale, w tym złoto w biegu na 400 m przez płotki (53,9 s) i brąz w biegu na 400 m (50,9 s).
Rekordy życiowe: bieg na 400 m – 47,46 (1972); bieg na 400 m przez płotki – 52,1 (1974) lub 52,78 (1975). W 2017 roku nadał był rekordzistą kraju w drugiej z wymienionych konkurencji.

</doc>
<doc id="5071852" url="https://pl.wikipedia.org/wiki?curid=5071852" title="Ōgi">
Ōgi



</doc>
<doc id="5071857" url="https://pl.wikipedia.org/wiki?curid=5071857" title="Caapucú">
Caapucú

Caapucú – miasto w departamencie Paraguarí, w Paragwaju. Według danych na rok 2020 miasto zamieszkiwało 8524 osoby, a gęstość zaludnienia wyniosła 3,4 os./km2.
Demografia.
Ludność historyczna:
Ludność według grup wiekowych na rok 2020:
Struktura płci na rok 2020:
Infrastruktura.
Przez miasto przebiega Droga krajowa PY01, która łączy Caapucú z Asunción.

</doc>
<doc id="5071861" url="https://pl.wikipedia.org/wiki?curid=5071861" title="Corynespora cassiicola">
Corynespora cassiicola

Corynespora cassiicola (Berk. &amp; M.A. Curtis) C.T. Wei – gatunek grzybów z rzędu "Pleosporales". Grzyb pasożytniczy występujący na licznych gatunkach roślin i powodujący u nich plamistość liści. Jest szeroko rozprzestrzeniony na całym świecie.
Systematyka.
"Corynespora, Corynesporascaceae, Pleosporales, Pleosporomycetidae, Dothideomycetes, Pezizomycotina, Ascomycota, Fungi".
Takson ten opisali Miles Joseph Berkeley i Moses Ashley Curtis w 1868 r. nadając mu nazwę "Helminthosporium cassiicola". Obecną, uznaną przez Index Fungorum nazwę nadał mu C.T. Wei w 1950 r.
Synonimy:
Morfologia.
W obrębie plam na obydwu stronach porażonych liści tworzą się blado brązowe, gładkie, cylindryczne, proste lub lekko zakrzywione konidiofory o wymiarach 153 ̶ 646 × 5 ̶ 9 µm, z 3-11 przegrodami. Konidia powstają pojedyncze lub w krótkich łańcuchach akropetalnych, są wrzecionowate, maczugowate do niemal cylindrycznych, proste lub zakrzywione, o wymiarach 112–314 × 4–8 μm. Mają 8 – 33 przegród, barwę od szklistej do jasnobrązowej, są gładkie, z 1-2 płaską ciemną i zgrubiałą hila. Na pożywkach kolonie rosną stosunkowo wolno (średnica 5,3 cm po 9 dniach), mają powierzchnię garbkowatą, filcowatą, brzeg cały, sino-szary do mysio szarego. Zarodnikują rzadko. Bardzo charakterystyczną cechą konidiów jest wnęka lub punkt przyczepienia konidioforu, zwykle wyglądający na grubszy i ciemniejszy niż reszta zarodników. W glebie grzyb może wytwarzać chlamydospory umożliwiające mu dłuższe przetrwanie. Mają postać grubościennych, nabrzmiałych i zmelanizowanych (ciemnych) strzępek. Wykryto je w kilku roślinach żywicielskich, w tym u groszka zwyczajnego, bakłażana, ogórka, u lantany pospolitej, malpigii granatolistnej i "Vernonia cinerea".
Znana jest tylko anamorfa.
Znaczenie.
"Corynespora cassiicola" to grzyb mikroskopijny, pasożyt, saprotrof i endofit atakujący ponad 530 gatunków roślin w 53 rodzinach. Występuje najczęściej w tropikach i subtropikach, gdzie powoduje duże szkody ekonomiczne na plantacjach roślin uprawnych. Został również wyizolowany z nicieni i ludzkiej skóry.
Jest patogenem wielu roślin uprawnych, m.in. grochu zwyczajnego, papai, kauczukowca, soi, pomidora. W Polsce wywołuje chorobę o nazwie korynesporoza dyniowatych i korynesporoza soi. U pomidora powoduje korynesporozę pomidora.

</doc>
<doc id="5071862" url="https://pl.wikipedia.org/wiki?curid=5071862" title="Khrystyna Demko">
Khrystyna Demko



</doc>
<doc id="5071864" url="https://pl.wikipedia.org/wiki?curid=5071864" title="Yuliana Yaneva">
Yuliana Yaneva



</doc>
<doc id="5071865" url="https://pl.wikipedia.org/wiki?curid=5071865" title="Alina Akobija">
Alina Akobija



</doc>
<doc id="5071867" url="https://pl.wikipedia.org/wiki?curid=5071867" title="Eduard Grigoriew">
Eduard Grigoriew



</doc>
<doc id="5071868" url="https://pl.wikipedia.org/wiki?curid=5071868" title="Osman Nurmagomedov">
Osman Nurmagomedov



</doc>
<doc id="5071871" url="https://pl.wikipedia.org/wiki?curid=5071871" title="Gadzhi Radzhabov">
Gadzhi Radzhabov



</doc>
<doc id="5071873" url="https://pl.wikipedia.org/wiki?curid=5071873" title="Arman Andreasyan">
Arman Andreasyan



</doc>
<doc id="5071884" url="https://pl.wikipedia.org/wiki?curid=5071884" title="Record Collector">
Record Collector

Record Collector – brytyjski magazyn muzyczny poświęcony muzyce, w tym recenzjom muzycznym. Wydawany od 1980 roku. Od 1993 roku wydaje Rare Record Price Guide – książkowy (a od 2010 roku również internetowy) przewodnik po cenach płyt. W 2011 roku Record Collector założył wytwórnię, Record Collector Magazine, oferującą czytelnikom rzadkie i mało znane wydania płyt winylowych. 
Historia i profil.
Magazyn Record Collector został założony w 1979 roku. Pierwszy numer ukazał się w marcu 1980 roku. Magazyn jest pierwszym i najdłużej działającym miesięcznikiem muzycznym w Wielkiej Brytanii. dostarcza najnowszych informacji o artystach i płytach z każdej dziedziny współczesnej muzyki. Od samego początku zaczął zamieszczać obszerne listy płyt, dyskografie i wyceny każdego znaczącego wydawnictwa. Służy kolekcjonerom, oferując retrospektywne felietony, recenzje albumów, pełne dyskografie, szczegółowe wywiady czy artykuły na temat targów płytowych. Oferuje również usługi online, jak handel, czy pobieranie muzyki. Zawiera również strony Q&amp;A, na których czytelnicy mogą uzyskać odpowiedzi na pytania dotyczące rzadkich i nieznanych płyt. Zyskał miano Biblii sceny muzycznej. Początkowo koncentrował się na płytach winylowych, ale od połowy lat 80. XX wieku uwagę poświęca również płytom CD.
Od 1993 roku wydaje Rare Record Price Guide – przewodnik po cenach płyt, wydawany w formie książkowej, uwzględniający wszystkie gatunki muzyczne, w tym: rock and roll, rock, pop, punk, blues, jazz, soul, hip-hop, reggae. Od stycznia 2010 roku ukazuje się Rare Record Price Guide Online, będący uzupełnieniem wydania książkowego.
Począwszy od 2000 roku Record Collector publikuje listy na koniec roku (end of year lists). 
W 2011 roku Record Collector założył wytwórnię, Record Collector Magazine, oferującą swym czytelnikom rzadkie i mało znane edycje płyt winylowych, wydawanych w ograniczonym nakładach, z których wiele szybko się wyczerpało. 
W lutym 2018 roku Diamond Publishing, wydawca Record Collector, mianował redaktorem magazynu Paula Lestera, dziennikarza muzycznego, związanego przedtem z Melody Maker (jako felietonista) i z Uncut (jako zastępca redaktora). Zastąpił on Iana McCanna, piastującego to stanowisko przez blisko 7 lat.

</doc>
<doc id="5071885" url="https://pl.wikipedia.org/wiki?curid=5071885" title="General Bernardino Caballero">
General Bernardino Caballero

General Bernardino Caballero – miasto w departamencie Paraguarí, w Paragwaju. Według danych na rok 2020 miasto zamieszkiwało 7333 osoby, a gęstość zaludnienia wyniosła 29,4 os./km2.
Historia.
Początkowo miejsce to należało geograficznie do miasta Ybytymi w departamencie Paraguarí. 30 sierpnia 1901 roku podczas prezydentury Emilia Acevala, miasto zostało uznane za niezależne od gminy Ybytymi mocą ustawy nr 299. Utworzenie miasta o nazwie General Bernardino Caballero nastąpiło 4 maja 1902 roku.
Demografia.
Ludność historyczna:
Ludność według grup wiekowych na rok 2020:
Struktura płci na rok 2020:
Infrastruktura.
Przez miasto przebiega Droga krajowa PY01 łącząca General Bernardino Caballero z Asunción.

</doc>
<doc id="5071888" url="https://pl.wikipedia.org/wiki?curid=5071888" title="Młodzieżowe indywidualne mistrzostwa Łotwy na żużlu">
Młodzieżowe indywidualne mistrzostwa Łotwy na żużlu

Młodzieżowe indywidualne mistrzostwa Łotwy na żużlu – rozgrywki żużlowe dla zawodników do 21. roku życia, uczestniczących w Indywidualnych mistrzostw Łotwy na żużlu.
Historia.
Po raz pierwszy młodzieżowy mistrzem Łotwy ogłoszony został w 1997 roku Maksims Andrejevs, jako jedyny juniorski uczestnik Indywidualnych mistrzostw Łotwy na żużlu. W kolejnych edycjach na liście startowej widniało od 4 do 13 zawodników, z czego największa liczba żużlowców łotewskich wyniosła 10, miało to miejsce w 2020 roku.
Młodzieżowi mistrzowie Łotwy.
Wszystkie edycje rozegrane zostały w Dyneburgu.

</doc>
<doc id="5071889" url="https://pl.wikipedia.org/wiki?curid=5071889" title="Maria Bujalska">
Maria Bujalska

Maria Bujalska z domu Skoczylas (ur. 1886, zm. 1977 w Warszawie) – historyczka i pedagożka.
Życiorys.
Urodziła się w rodzinie Franciszka i Józefy z Widomskich. Żona Jerzego Bujalskiego. Pierwsza kobieta-absolwentka Wydziału Historii Uniwersytetu Jagiellońskiego. Długoletnia nauczycielka historii w gimnazjum im. Słowackiego. W czasie II wojny światowej prowadziła tajne nauczanie w Warszawie. Więzień warszawskiego Pawiaka, następnie długoletni więzień obozu koncentracyjnego w KL Ravensbrück, na terenie obozu też prowadziła tajne nauczanie. Zmarła w 1977 w Warszawie, pochowana na Starych Powązkach (kwatera 287-7-4).

</doc>
<doc id="5071896" url="https://pl.wikipedia.org/wiki?curid=5071896" title="Galina Jermołajewa (wioślarka)">
Galina Jermołajewa (wioślarka)

Galina Nikanorowna Jermołajewa-Suslina (ros. Галина Никаноровна Ермолаева-Суслина; ur. 21 października 1948 w Leningradzie) – radziecka wioślarka, srebrna medalistka olimpijska z Montrealu (1976), dwukrotna mistrzyni świata, trzykrotna medalistka mistrzostw Europy.
W 1976 roku wystąpiła na igrzyskach olimpijskich w Montrealu, podczas których wzięła udział w jednej konkurencji – rywalizacji czwórek podwójnych ze sternikiem. Reprezentantki Związku Radzieckiego (w składzie: Anna Kondraszyna, Mira Briunina, Larisa Aleksandrova, Galina Jermołajewa oraz sterniczka Nadieżda Czernyszowa) zdobyły w tej konkurencji srebrny medal olimpijski, uzyskując w finale czas 3:32,49 i przegrywając jedynie z osadą z Niemieckiej Republiki Demokratycznej. W pierwszej rundzie uzyskały rezultat 3:11,74, dzięki czemu poprawiły ówczesny rekord olimpijski.
Dwukrotnie zdobyła złoty medal mistrzostw świata w czwórce podwójnej ze sternikiem – w 1974 i 1975 roku. Trzykrotnie zdobyła również medale mistrzostw Europy – złote w 1971 i 1972 oraz srebrny w 1970 roku. Siedmiokrotnie została mistrzynią ZSRR.
Za osiągnięcia sportowe wyróżniona została medalem „Za pracowniczą wybitność” oraz tytułem Zasłużonego Mistrza Sportu ZSRR.

</doc>
<doc id="5071902" url="https://pl.wikipedia.org/wiki?curid=5071902" title="Stefania Chodkowska">
Stefania Chodkowska

Stefania Chodkowska z domu Dütz (ur. 1897, zm. 1969 w Warszawie) – lekarka.
Życiorys.
Skończyła gimnazjum Zofii Kurmanowej. Studiowała na Wydziale Lekarskim Uniwersytetu Warszawskiego, gdzie w 1931 r. otrzymała stopień doktora wszech nauk lekarskich. Starszy asystent Zakładu Anatomii Patologicznej Uniwersytetu Warszawskiego. Przez 6 lat (1933-1939) w zespole prof. Ludwika Paszkiewicza na Uniwersytecie Warszawskim opublikowała 71 prac, w tym 36 własnych. Wykładowczyni na tajnych kompletach uniwersyteckich. Podczas oblężenia Warszawy w 1939 r. pracowała w zespole chirurgicznym Szpitala Wolskiego oraz w szpitaliku polowym w czasie Powstania Warszawskiego. Kierownik Oddziału Patologii Instytutu Gruźliczego Szpitala Wolskiego, Zakładu Anatomii Patologicznej Instytutu Gruźlicy w Warszawie, Szpitala w Tworkach. Profesor Akademii Medycznej. Zmarła w 1969 w Warszawie, pochowana na Powązkach (kwatera IV-5-20/21).

</doc>
<doc id="5071903" url="https://pl.wikipedia.org/wiki?curid=5071903" title="Şövkət Məmmədova">
Şövkət Məmmədova

Şövkət Məmmədova (ur. 18 kwietnia 1897 w Tyflisie, zm. 8 czerwca 1981) – azerska śpiewaczka operowa (sopran koloraturowy liryczny) i instruktorka muzyki.
Życiorys.
Məmmədova urodziła się w 1897 roku w Tyflisie w ubogiej azerskiej rodzinie Hasana Məmmədova. Ojciec, który był szewcem, pochodził z Goshakilsa (obecnie w gminie Bolnisi w Gruzji). W 1911 roku wyjechała do Mediolanu na studia muzyczne w konserwatorium, korzystając ze wsparcia azerskiego multimilionera Zeynalabdina Tağıyeva. Jednak w 1912 roku pieniędzy nie otrzymała i musiała wrócić do domu. W tym samym roku zapisała się do szkoły muzycznej w Tyflisie. Debiutowała 13 kwietnia 1912 roku na scenie Teatrze Tağıyeva w Baku w operetce Üzeyir Hacıbəyov "Ər və arvad ("Mąż i żona). Pieniądze ze spektaklu miały pozwolić jej kontynuować naukę w konserwatorium. Jednak występ muzułmanki bez tradycyjnego stroju, z odkrytą głową, tak wzburzył miejscowych mężczyzn, że zarówno kompozytor, jak Məmmədova musieli uciekać i ukryć się. Podczas pobytu we Włoszech poznała rosyjskiego studenta Jakowa Lubarskiego, za którego wyszła za mąż w 1915 roku. Razem wyjechali do Kijowa, gdzie Məmmədova została przyjęta do konserwatorium. Tam poznała rosyjskiego kompozytora Reinholda Glière’a, który był w tej szkole wykładowcą. Zainteresował się on azerską muzyką ludową. W 1927 roku skomponował operę "Shakh-Senem". Jej premiera w języku azerskim miała miejsce w Baku w maju 1934 roku. Məmmədova zaśpiewała w duecie z azerskim śpiewakiem operowym Bülbülem. Opera odniosła sukces, jednak nie była w przyszłości wystawiana z braku azerskiej diwy operowej śpiewającej sopranem koloraturowym.
Od 1921 roku koncertowała w Moskwie, Petersburgu, Paryżu, Mediolanie, Tebriz i Tbilisi. Śpiewała arie z "Traviaty", "Cyrulika Sewilskiego", "Rigoletta" i innych. W latach 1927–1930 ukończyła studia w Mediolanie i wróciła do Azerbejdżanu, aby kontynuować karierę w Azərbaycan Dövlət Akademik Opera və Balet Teatrı (Państwowym Teatrze Opery i Baletu) w Baku. Karierę sceniczną zakończyła w 1948 roku.
W 1923 roku z jej inicjatywy i przy jej wsparciu powstała w Baku szkoła teatralna (obecnie Azerbejdżański Państwowy Uniwersytet Kultury i Sztuki), a rok później wydawnictwo muzyczne, które wspierało wydawanie azerskich pieśni ludowych. W latach 1939–1945 była dyrektorką Azərbaycan Dövlət Akademik Opera və Balet Teatrı. Po zakończeniu kariery aż do śmierci była wykładowcą w Państwowym Konserwatorium Azerbejdżanu. Zmarła 8 czerwca 1981 roku w Baku i została tam pochowana w Fəxri Xiyabanda (Alei Honoru).

</doc>
<doc id="5071908" url="https://pl.wikipedia.org/wiki?curid=5071908" title="Selma Gürbüz">
Selma Gürbüz

Selma Gürbüz (ur. 1960 w Stambule, zm. 22 kwietnia 2021 tamże) – turecka malarka i rzeźbiarka.
Gürbüz urodziła się w 1960 roku. Studiowała na Marmara University w Stambule.
Była jedną z czołowych postaci w sztuce współczesnej w Turcji. Jej prace znajdują się w Muzeum Brytyjskim, Fondation Maeght, SantralIstanbul, Istanbul Bilgi University, Muzeum Sztuki Nowoczesnej w Stambule, Proje 4L i State Art and Sculpture Museum.
Zmarła 22 kwietnia 2021 z powodu choroby COVID-19.

</doc>
<doc id="5071913" url="https://pl.wikipedia.org/wiki?curid=5071913" title="Mario Vilella Martínez">
Mario Vilella Martínez

Mario Vilella Martínez (ur. 3 lipca 1995 w Elche) – hiszpański tenisista.
Kariera tenisowa.
W karierze wygrał dwa singlowe oraz jeden deblowy turniej rangi ATP Challenger Tour.
W 2020 podczas Australian Open zadebiutował w turnieju głównym imprezy wielkoszlemowej. Po wygraniu trzech meczów w kwalifikacjach odpadł w pierwszej rundzie z Karenem Chaczanowem.
Najwyżej sklasyfikowany w rankingu gry pojedynczej był na 158. miejscu (19 lipca 2021), a w klasyfikacji gry podwójnej na 286. pozycji (23 listopada 2020).

</doc>
<doc id="5071914" url="https://pl.wikipedia.org/wiki?curid=5071914" title="Vintage Photo Festival">
Vintage Photo Festival

Vintage Photo Festival – Międzynarodowy Festiwal Miłośników Fotografii Analogowej – coroczne wydarzenie kulturalne organizowane w Bydgoszczy przez Fundację Fotografistka. Powstało w 2015 roku z pasji do fotografii tradycyjnej oraz przekonania, że dawne techniki fotograficzne przeżywają renesans. Pomimo wielkiej rewolucji i ewolucji w zakresie fotografii cyfrowej, widoczny jest powrót czy wręcz odrodzenie tradycyjnej fotografii tak zwanej analogowej. Aparaty na klisze są znowu w użyciu, co potwierdzają obserwacje producentów filmów fotograficznych, takich jak Kodak, który w ostatnich latach przywrócił produkcję kilku rodzajów filmów negatywowych wycofanych z rynku. W rezultacie, coraz młodsi twórcy swoim medium wyrazu czynią tak zwaną fotografię analogową.
Idea festiwalu oparta jest o bogate tradycje fotograficzne Bydgoszczy, gdzie jeszcze do lat 90. XX wieku działała druga co do wielkości w kraju fabryka produkująca materiały fotograficzne Foton. Na bazie tego dziedzictwa kulturowego pomysłodawczyni wydarzenia Katarzyna Gębarowska stworzyła prekursorski event poświęcony fotografii tradycyjnej, którego mocną stroną jest nowoczesna platforma edukacyjno-animacyjna. Celem festiwalu jest propagowanie fotografii tradycyjnej i prezentacja aktualnych trendów w tej dziedzinie. Każda edycja festiwalu obfituje w wiele wystaw, spotkań autorskich, warsztatów, pokazów filmowych, koncertów i innych wydarzeń towarzyszących.
Istotnym elementem festiwalu jest konkurs Vintage Grand Prix. Jego celem jest wyłonienie najciekawszych projektów nadsyłanych corocznie z całego świata. Konkurs ma charakter otwarty. Do nadsyłania prac fundacja zaprasza zarówno fotografów profesjonalnych, jak i studentów i absolwentów szkół artystycznych, amatorów, freelancerów. Zdjęcia nadesłane do konkursu powinny być wykonane w technikach tradycyjnych: fotografia z kliszy, fotografia z błony, polaroid, camera obscura, dagerotypia, mokra płyta kolodionowa, kalotypia, cyjanotypia i inne. W skład jury wchodzi dyrektor festiwalu Katarzyna Gębarowska, Adam Mazur, Maria Teresa Salvati i Paweł Żak.
Partnerem głównym wydarzenia jest województwo Kujawsko-Pomorskie. Festiwal współfinansowany jest ze źródeł Ministerstwa Kultury i Dziedzictwa Narodowego, Urzędu Miasta Bydgoszcz oraz Urzędu Marszałkowskiego w Toruniu.
Historia.
Vintage Photo Festival 2015.
W pierwszej edycji festiwalu organizatorzy skupili się na ludzkiej cielesności. Anna Grzelewska zaprezentowała wystawę „Julia Wannabe” ukazującą dzieciństwo, jego trudy i okres stawania się młodym dorosłym. Obrazowi dzieciństwa postanowiła się również przyjrzeć Eugenia Maximova w wystawie „Associated Nostalgia”. Wiele jej wspomnień z dzieciństwa związanych jest z kiczem, czasami trudnym do strawienia, lecz dla wielu także bezpretensjonalnym i gustownym. Artystka uważa swoją pracę za coś w rodzaju antidotum na typowe opowieści o regionie bułgarskim, w którym dorastała. Motyw cielesności był również silnie zaznaczony w wystawie Evy Rubinstein „Autoportret”, której kuratorką była Katarzyna Gębarowska. Autorka uważa, że każda fotografia jest rodzajem autoportretu i właśnie to pokazują jej prace.
Ponadto, na festiwalu można było zobaczyć wystawę Wojciecha Prażmowskiego „Miłosz. Tutejszy”, prezentującą miejsca związane z życiem i twórczością Czesława Miłosza. Wystawa była imaginacyjną wędrówką tropem Mistrza po ważnych dla poety miejscach w Polsce i na Litwie, przenikających się kulturach.
Artystka Marja Pirilä w swoim cyklu „Interior/Exterior” przedstawiła technikę camera obscura. Z kolei Hanna Zamelska zaprezentowała proces kolodionowy.
Laureatką pierwszego miejsca w konkursie Vintage Grand Prix została Anita Andrzejewska. „Niespiesznie” to cykl czarno-białych kilkudziesięciu fotografii, które powstały w czasie kilkukrotnych podróży fotografki do Birmy. W fotografii próbuje sięgnąć głębiej i bardziej osobiście w stronę ducha tego miejsca i stworzyć uniwersalną opowieść o ludziach, pejzażu i przedmiotach. Drugie miejsce zajęła Marzena Kolarz. „ALL”. Nagrodzone fotografie wykonała w technice ambrotypii. Trzecie miejsce zajął klasyczny czarno-biały reportaż Piotra Cieśli.
Vintage Photo Festival 2016.
W drugiej edycji festiwalu widoczny był motyw powrotu do korzeni i związanej z nim melancholii. W przestrzeni wystawowej prezentowane były między innymi prace mistrza fotografii Tadeusza Rolkego. Wystawa „Baryty” prezentowała zdjęcia stanowiące przegląd różnych lat twórczości artysty, od końca lat 50 do drugiej połowy lat 80. Punktem wyjścia do wystawy Amy Friend „Dare Alla Luce” były znalezione anonimowe fotografie vintage. Artystka poprzez manipulacje światłem nadała metaforyczne znaczenie starym zdjęciom. Fotografie archiwalne były również punktem wyjścia dla projektu Anety Grzeszykowskiej „Negative Book”. Artystka wykonała szereg fotografii własnego ciała tradycyjną techniką analogową, malując je na czarno, aby w rezultacie uzyskać na negatywie zdjęcia – swój jasny pozytywowy portret.
Według Emmanuela Levinasa, twarz nigdy nie może zostać w pełni scharakteryzowana, nigdy w pełni przedstawiona. Jest czymś nieskończonym, nieokreślonym elementem, który burzy jedność i spokój naszego świata. Właśnie w ten sposób została zapowiedziana wystawa Filipa Ćwika „12 twarzy”.
Pierwsze miejsce w konkursie Vintage Grand Prix 2016 zdobyła Izabela Poniatowska. Jej projekt „Poczet” wykonany w technice fotografii bez kamerowej stanowi współczesną interpretację tradycyjnych pocztów świętych. Drugie miejsce zdobyła Marcela Paniak. Jej cykl archiwalnych fotografii rodzinnych zatytułowanych „Historie rodzinne” zadaje pytanie „Czy zrekonstruowanie swojej historii na podstawie oglądania zdjęć rodzinnym i rozmów z osobami z rodziny jest w ogóle możliwe?” Trzecie miejsce zdobyła Malwina Adaszek i jej polaroidy pod tytułem „Dreamland”. Artystka chciała uchwycić utracony klimat najmłodszych lat życia, kiedy jej zainteresowania krążyły wokół odczuwania harmonii z przyrodą, tęsknoty za prostym życiem, pozbawionym trosk. Przyznane zostały również wyróżnienia honorowe, które otrzymali Paweł Biedrzycki, Mindaugas Gabrenas i Agnieszka Piasecka.
Vintage Photo Festival 2017.
Tematem przewodnim trzeciej edycji Vintage Photo Festival były techniki uzyskiwania koloru dawniej i dziś. W 1907 roku, bracia Lumière opatentowali technikę autochromów, czyli pierwszą metodę uzyskania barwnej fotografii na szklanej płycie w formie pozytywu. Podczas festiwalu zaprezentowana została kolekcja autochromów Tadeusza Rzący, krakowskiego fotografa i przedsiębiorcy, wykonanych w latach ok. 1910–1920.
Holenderska artystka Sanne de Wilde zaprezentowała z kolei projekt „The Island of the Colorblind” zrealizowany w 2015 roku na dwóch wyspach w mikronezyjskim stanie Pohnpei zamieszkałych przez ludność z dziedziczoną od wieków chorobą achromatopsji (całkowita ślepota barwna). Artystka poprzez użycie różnych technik fotograficznych (m.in. fotografia w podczerwieni, ręczne kolorowanie zdjęć) starała się przybliżyć odbiorcy świat osób nierozpoznających barw.
Jeszcze inne podejście do koloru zaprezentował Pszemek Dzienis w swoim projekcie „Pureview” na nowo tworzył definicję fotografii jako malowania światłem, którą promował jeden z jej pionierów – Talbot. Najważniejszy w jego projekcie był sam kolor zderzony z pejzażem. Kolor pejzażu uzyskany wynalezioną przez siebie autorską techniką był też głównym motto wystawy Teresy Gierzyńskiej „Nastroje”, której kuratorką była Katarzyna Gębarowska. Artystka zaprezentowała na niej nigdy jeszcze niepublikowane fotografie barwne, które powstawały od 1984 roku.
Laureatem pierwszego miejsca w konkursie Vintage Grand Prix 2017 został Tomasz Kowalczyk i jego projekt „Deserted land”. Drugie miejsce zdobył Tomasz Lewandowski z czarno-białym cyklem pod tytułem „Auschwitz – ultima ratio ery modernizmu”. Na trzecim miejscu znalazła się Agata Jarczyńska i jej cykl kolorowych fotografii wykonanych na kliszy pod tytułem „Saudade”. Honorowe wyróżnienia otrzymała Katarzyna Michalska i Joanna Borowiec.
Vintage Photo Festival 2018.
Tematem przewodnim czwartej edycji festiwalu było hasło „Kobieta przed i za obiektywem” w nawiązaniu do ustanowionego przez Sejm RP roku 2018 jako Roku Kobiet. Nawiązując do tematu przewodniego, Vintage Photo Festival jako pierwszy na świecie wystawił odnalezione na strychu w Sankt Petersburgu czarno-białe negatywy Mashy Ivashintsovej – okrzykniętej rosyjską Vivian Maier. Kuratorką wystawy była Katarzyna Gębarowska i Masha Galleries. Na festiwalu zagościła również Aruna Canevascini, ze swoim projektem pt. „Villa Argentina”. W tej twórczej samotności à deux artystka podejmuje kwestie udomowienia, kobiecości i migracji.
Projekt Erica Schuetta pod tytułem „Wiejskie królowe” ma na celu portretowe przedstawienie starszych kobiet w ich tradycyjnych strojach ludowych, noszonych na co dzień w domu lub przy wyjątkowych okazjach. Fotograf stworzył etnograficzny z ducha cykl portretów, które otwierają drzwi do minionej epoki, z kolei Shuwei Liu zaprezentował ducha dalekiej północnej prowincji pod tytułem „Childhood Revisited”.
Wystawa pod tytułem „Dawna, nowoczesna, pośmiertna” z kolekcji fotografii Państwa Madelskich, której kuratorem był Adam Mazur i Ariana Hekmat, była okazją by przyjrzeć się klasycznym odbitkom ciemniowym, wykonanym przez mistrzów polskiej fotografii.
Wystawie starych zdjęć z fabryki Foton towarzyszyła premiera książki pod tytułem „Kobiety Fotonu” autorstwa Małgorzaty Czyńskiej i Katarzyny Gębarowskiej. Reportaż jest zestawieniem historii mówionych ze zdjęciami pozyskanymi z archiwów prywatnych bohaterek książki. Książka opisuje przemysł fotochemiczny, odpowiedni dla kobiet. W Bydgoskich Zakładach Fotochemicznych „Foton” większość załogi stanowiły kobiety. Budowały powojenną legendę polskiej fotografii analogowej, sukces największego producenta papieru do fotografii czarno-białej i barwnej. Chemiczki, laborantki, księgowe dopowiadały swój rozdział do oficjalnej historii Fotonu. Z pasją mówiły o wyborach zawodowych, sytuacjach kobiet w przemyśle, a także o miłościach i małżeństwach zawiązanych w ciemni fotograficznej.
Laureatką pierwszego miejsca w konkursie Vintage Grand Prix 2018 została Paulina Ząbek. „Próżnia” to seria fotografii opowiadających o chorobie Alzheimera, wykonanych w technice mokrego kolodionu. Na drugim miejscu znalazł się Piotr Rosiński. Jego projekt „Entropia, inercja, pustka” to seria fotografii wykonanych w technice cyjanotypii barwionej, prezentujących estetyczną wizję świata autora. Trzecie miejsce zajęła Arianna Ancona. Projekt „Czwarte Wybrzeże” ukazuje dramat tysięcy Libijczyków deportowanych w roku 1911 na wyspę Tremiti podczas wojny włosko-tureckiej. Zawiera skany materiałów archiwalnych, drukowanych i barwionych zielenią po to, by uczcić pamięć i oddać szacunek libijskim tradycjom. Honorowymi laureatami został Łukasz Szamałeki, Maciek Iwaniszewski. Marek Noniewiczzdobył nagrodę specjalną za wybitne osiągnięcia. Na festiwalu pokazał projekt „This is not Still Life” – cykl fotografii realizowany w latach 2013–2016.
Vintage Photo Festival 2019.
W piątej edycji Vintage Photo Festival zaprezentowano wystawy światowych i lokalnych twórców w kontekście ustanowionego tematu przewodniego, jakim było fotograficzne archiwum. Temat nawiązywał do obecnego trendu na fotografię archiwalną. Jak podkreśliła Marianna Otmianowska, ówczesna dyrektor Narodowego Archiwum Cyfrowego „Trwa pogoń za śladami przeszłości”. Stąd, nacisk tej edycji położony był na fotografie wernakularne, archiwa prywatne i rodzinne albumy.
Rie Yamada to japońska fotografka, która osiadła w Berlinie. W swoim projekcie pt. „Familie Werden” w zabawny i absurdalny sposób odtwarza fotografie rodzinne, wcielając się w każdego z członków rodziny. Inny sposób na interpretację rodzinnego albumu znalazła Teresa Anniuk-Gulak, przetwarzając w autorski sposób cykl fotografii o swojej zmarłej matce. Albumy rodzinne i fotografie wernakularne pojawiły się również na wystawie pt. „Eros i Tanatos. Bydgoskie pionierki fotografii zawodowej 1888-1945”, której kuratorką była Katarzyna Gębarowska. Z kolei Marcela Paniak poprowadziła warsztaty przeznaczone dla wszystkich zainteresowanych archiwalną fotografią rodzinną i związanymi z nią aspektami historii, pamięci i tożsamości.
Z fotograficznego archiwum twórcy pochodzą fotografie wybitnego polskiego fotografa Bogdana Konopki (1953-2019). Z kolei z archiwum Tomasza Gudzowatego pochodzi cykl pt. „Proof”, na który składają się fotografie pierwotnie uznane za produkty uboczne właściwego procesu Polaroid Type 55.
Zaproszeni twórcy prowadzili liczne warsztaty i plenery fotograficzne w przestrzeni miasta, które umożliwiły pokazanie walorów krajobrazowych Bydgoszczy. Do współpracy zaproszono artystę, tworzącego murale, o pseudonimie Sepc. Ten kolumbijski twórca wymyślił niezwykły sposób na grę uliczną z fotografią, tworząc murale w negatywie. Ich końcowy efekt, czyli pozytyw widoczny jest dopiero po odtworzeniu kolorów w aplikacji mobilnej. Na muralu widzimy Jadwigę Szopieraj, jedną z pionierek fotografii zawodowej w Bydgoszczy. Uroczyste odsłonięcie muralu odbyło się w ramach festiwalowego prologu.
Laureatką pierwszego miejsca w konkursie Vintage Grand Prix 2019 została Agnieszka Grymowicz. Projekt „Poza czas” to wykonane techniką luksografii portrety bliskich artystki. Drugie miejsce przypadło Karolowi Szymkowiakowi. Jego projekt „C’è sempre un tango”, przedstawia wspomnienia o dziadku artysty zainspirowane znalezionymi nutami tanga wśród pamiątek po Panu Władysławie. Trzecie miejsce w konkursie przyznano Igorowi Tereshkovi. Jego projekt „Ropa i Mech” obrazuje katastrofę ekologiczną w Rosji. Projekt to fotografie wykonane na 35 milimetrowej kliszy, którą artysta wywołał z dodatkiem ropy naftowej z wycieków KhMAO, celem materialnego przedstawienia degradacji środowiska rejonu. Honorowe wyróżnienie w tej edycji otrzymali: Celeste Ortiz, Wojciech Sternak i Adam Juszkiewicz.
Vintage Photo Festival 2020.
Tematem szóstej edycji Vintage Photo Festival była „wolność”. Pierwotnie myśl ta pojawiła się w związku z przypadającą w 2020 roku 100. rocznicą powrotu Bydgoszczy do Polski. Później jednak rozpoczęła się pandemia COVID-19. Z tego względu wystawy zaprezentowane w ramach szóstej edycji festiwalu poruszyły temat wolności w różnych kontekstach, zarówno jako wyzwolenie z niewoli, wolności osobistej, jak i tej związanej z izolacją, fizycznym zamknięciem, spowodowanym przez pandemię.
Jedną z wystaw festiwalowych byli „Lajkarze”. Od lat dwudziestych XX wieku na bydgoskich ulicach pojawił się nowy typ fotografa – fotograf uliczny nazywany lajkarzem. Jak pisze we wstępie programu festiwalowego Małgorzata Czyńska „Zamiast zdjęć pozowanych w atelier, wystudiowanych i statycznych, zagościła naturalność, samo życie. Fotografowie wyszli na ulice miast i uwieczniali mieszkańców w ruchu, w biegu, w pośpiechu. Rewolucja dokonała się za sprawą małoobrazkowego aparatu fotograficznego Leica.” To właśnie dzięki nim wiemy, jak wyglądała Bydgoszcz i jej mieszkańcy w dniu odzyskania niepodległości.
Wystawa Mashy Svyatogor „Everybody dance!” zgromadziła prace powstające wokół refleksji artystki na temat ZSRR oraz pojęcia „radziecki”. Prace oparto na fotografiach znalezionych w wielu numerach czasopisma „Sovetskoe Foto”, stanowiącego wizualny materiał rządu radzieckiego i wykorzystywanego przez niego do budowania swojego „ceremonialnego” wizerunku. Artystka tworzy fotomontaże ręcznie, celowo rezygnując z technologii cyfrowych, a tym samym przywołując metaforę tkaniny historii. Masha dosłownie tnie „tkaninę” – demontuje oficjalne wizerunki i używa ich, by stworzyć własne surrealistyczne, ozdobne obrazy.
Inny kontekst wolności można było dostrzec w pracach irańskiej fotografki Parisy Aminolahi, które są fotograficznym zapisem życia odbywającego się w dwóch skrajnie różnych pod względem geograficznym, jak i społecznym miejsc – Iranie i Holandii. Wolność od ograniczeń, swoboda charakteryzująca życie na emigracji splatała się z poczuciem odpowiedzialności za rodziców pozostałych w Iranie.
Tematykę pandemii i kwarantanny można było odnaleźć w kolekcji „Quarantine” autorstwa Han Cao, która zawierała ręcznie haftowane maski przymocowane do starych fotografii z lat 1900–1940.
Laureatą pierwszego miejsca w konkursie Vintage Grand Prix 2020 został chilijski fotograf Marcelo Aragonese. Projekt „Nici i światło” łączy fotografię analogową z ingerencją tekstylną w postaci haftu. Na drugim miejscu znalazła się Katarzyna Kryńska. Na trzecim miejscu znalazła się Paz Olivares Droguett, która na kolorowej kliszy stworzyła codzienny zapis transformacji domu dziadków w jej własny pytając o znaczenie przestrzeni intymnej w czasie kwarantanny. Honorowe wyróżnienia w tej edycji otrzymali: Iwona Germanek, Ciro Battiloro, Camila Alvarez i Filippo Bardazzi.
Vintage Photo Festival 2021.
Siódma edycja festiwalu odbyła się pod hasłem: solidarność, wolność i protest, w nawiązaniu do obchodów 40. rocznicy wydarzeń Bydgoskiego Marca1981 roku – siłowego usunięcia oraz pobicia działaczy związkowych podczas sesji Wojewódzkiej Rady Narodowej w dniu 19 marca 1981 roku w Bydgoszczy. Wydarzenie to, wraz z wcześniejszym kryzysem związanym z odmową zarejestrowania rolniczej „Solidarności”, sprowokowało masowe protesty, które stały się częścią drogi do wolności i symbolem walki o wolną Polskę. Wydarzenia Bydgoskiego Marca zostały uwiecznione przez legendarnego fotoreportera, archiwistę PRL-u Chrisa Niedenthala. Niepublikowane wcześniej fotografie zostały wydobyte z archiwum artysty przez kuratorkę wystawy Katarzynę Gębarowską i pokazane na festiwalu.
,Sztuka jest poszukiwaniem wolności. Wolność jest celem samym w sobie, sztuka zaś cel ten realizuje”, napisała Natalia LL w manifeście pt. „Sztuka i wolność” z 1987 roku. Wystawa o tym samym tytule była jednym z punktów kulminacyjnych siódmej edycji festiwalu. Oprócz znanych już prac z cyklu ,Sztuka konsumpcyjna” na wystawie można było zobaczyć również kilkanaście fotografii z wczesnego okresu twórczości artystki, nie publikowanych od lat ’60 wykonanych na słynnych ,Fotonowskich” papierach barytowych, które – jak wspomina w książce ,Kobiety Fotonu” – „naprawdę kochała”.
Wolność w sztuce symbolizuje także dorobek Zdzisława Beksińskiego, który we wczesnym okresie twórczości eksperymentował formalnie z ciałem ludzkim. To właśnie czarno-białe fotografie egzystencjalne artysty zostały zaprezentowane na festiwalu.
Arianna Ancona wykorzystała z kolei archiwalne fotografie rodzinne, aby zademonstrować solidarność z ofiarami wirusa Sars Cov-2 we Włoszech.
Gościem specjalnym siódmej edycji był Sandro Miller. Amerykański fotograf znany z wyrazistych obrazów oraz bliskiej współpracy z aktorem Johnem Malkovichem, na festiwalu zaprezentował wystawę pt. „Atropa”. Inspiracje Sandro do tego projektu pochodzą z wielu lat obserwowania lokalnych wyprzedaży starych fotografii, na których widać jak naturalnie blakną i niszczeją. Artysta miesiącami eksperymentował łącząc różne techniki fotograficzne, aby odtworzyć efekt zdegradowanych zdjęć, które podziwiał przez lata.
Szczególną atrakcją tej edycji festiwalu była barka Camera Obscura, która zacumowała na Wyspie Młyńskiej w samym centrum Bydgoszczy. Maciej Markowicz przypłynął do Bydgoszczy na Vintage Photo Festival z Berlina, ruchomą Camerą Obscurą swojego projektu. Artysta od 2008 roku konstruuje Camery Obscury zamieniając pomieszczenia i kontenery transportowe w aparaty fotograficzne. Na festiwalu można było obejrzeć jego wieloformatowe, kolorowe fotografie z podróży po Stanach Zjednoczonych i Europie wykonane barką.
Laureatka pierwszego miejsca w konkursie Vintage Grand Prix 2021 została Nahid Rezashateri za projekt kolażowy pt. „The Wind Will Carry Us”. Drugie miejsce zajęła Ewa Pawlus i jej projekt „Pamięć”, czyli cykl ośmiu czarno-białych fotografii wykonanych w technice tradycyjnej. Trzecie miejsce otrzymała Diana Pankova za projekt pt. „Tapestries of Reality”. Cykl zrealizowany został kamerami otworkowymi, wykonanymi z puszek po napojach. Wyróżnienia honorowe otrzymali: Giuseppe Sannino, Basia Budniak, Joanna Chudy oraz Magdalena Warzecha.

</doc>
<doc id="5071915" url="https://pl.wikipedia.org/wiki?curid=5071915" title="Mario Vilella Martinez">
Mario Vilella Martinez



</doc>
<doc id="5071916" url="https://pl.wikipedia.org/wiki?curid=5071916" title="Tomas Machac">
Tomas Machac



</doc>
<doc id="5071917" url="https://pl.wikipedia.org/wiki?curid=5071917" title="Alexandre Muller">
Alexandre Muller



</doc>
<doc id="5071918" url="https://pl.wikipedia.org/wiki?curid=5071918" title="Marc-Andrea Husler">
Marc-Andrea Husler



</doc>
<doc id="5071919" url="https://pl.wikipedia.org/wiki?curid=5071919" title="Daniel Elahi Galan">
Daniel Elahi Galan



</doc>
<doc id="5071920" url="https://pl.wikipedia.org/wiki?curid=5071920" title="Suromszczyzna">
Suromszczyzna

Suromszczyzna (; ) – wieś na Białorusi, w obwodzie witebskim, w rejonie miorskim, w sielsowiecie Powiacie.
Dawniej używana nazwa – Surowszczyzna.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego. Pod koniec XIX wieku wieś należała do dóbr Stajki, własność Miłoszów.
W latach 1921–1945 wieś a następnie kolonia leżała w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwały tu 258 osób, wszystkie były wyznania rzymskokatolickiego i zadeklarowały polską przynależność narodową. Były tu 44 budynki mieszkalne. W 1931 w 43 domach zamieszkiwało 268 osób.
Wierni należeli do parafii rzymskokatolickiej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR. Do 1960 wieś w składzie sielsowietu Aleksandryna, do 1962 w składzie sielsowietu Powiacie, do 1963 w składzie sielsowietu Druja.
Od 1991 w składzie niepodległej Białorusi.

</doc>
<doc id="5071921" url="https://pl.wikipedia.org/wiki?curid=5071921" title="Tomislav Brkic">
Tomislav Brkic



</doc>
<doc id="5071924" url="https://pl.wikipedia.org/wiki?curid=5071924" title="Beatrix Renita Purwiastanti">
Beatrix Renita Purwiastanti

Beatrix Renita Purwiastanti – indonezyjska aktorka i wokalistka.
W 1991 r., jeszcze w trakcie nauki w szkole średniej, zaczęła pracować jako aktorka głosowa. Ze światem dubbingu zaznajomiła ją matka, która była znajomą aktorki głosowej Marii Oentoe.
Występowała m.in. w słuchowiskach radiowych i reklamach. Na swoim koncie ma również szereg ról dubbingowych, m.in. w telenowelach takich jak "Esmeralda" i "Rosalinda" oraz w filmach Disneya. Została indonezyjskim głosem Ariel w filmie "Mała Syrenka" z 1989 r. oraz podłożyła głos pod partie wokalne Mulan w filmie "Mulan" z 1998 r.
Brała udział w nagrywaniu indonezyjskiej ścieżki dźwiękowej do filmu "Kraina lodu II" z 2019 r.
Studiowała komunikację na uczelni Institut Ilmu Sosial dan Ilmu Politik Jakarta.

</doc>
<doc id="5071926" url="https://pl.wikipedia.org/wiki?curid=5071926" title="Antonio Kamenjašević">
Antonio Kamenjašević

Antonio Kamenjašević (ur. 29 stycznia 1997 w Zagrzebiu) – chorwacki zapaśnik walczący w stylu klasycznym. Zajął dziewiętnaste miejsce na mistrzostwach świata w 2021. Brązowy medalista mistrzostw Europy w 2021; piąty w 2022. Trzeci na igrzyskach śródziemnomorskich w 2022. Drugi na ME U-23 w 2016 i 2017. Wicemistrz świata kadetów w 2014 roku.

</doc>
<doc id="5071928" url="https://pl.wikipedia.org/wiki?curid=5071928" title="Eugenia Choińska">
Eugenia Choińska

Eugenia Choińska (ur. 1907, zm. 2001 w Warszawie) – nauczycielka szkół średnich ogólnokształcących i pedagogicznych w Szymanowie i Warszawie.
Życiorys.
Ukończyła Gimnazjum Marii Taniewskiej i Państwowy Instytut Robót Ręcznych w Warszawie. Współorganizowała tajne nauczanie XVI Liceum Ogólnokształcącego w Warszawie oraz Tajny Komitet Pomocy dla Nauczycieli. Wykładowca Studium Pedagogicznego przy ASP w Warszawie, wieloletni członek Komisji Programowych i Pomocy Naukowych Ministerstwa Oświaty oraz Komisji Historycznej ZNP. Autorka programów i publikacji zawodowych. Współzałożycielka i wieloletnia przewodnicząca Koła im. Władysława Przanowskiego przy Towarzystwie Przyjaciół Warszawy. Niestrudzona propagatorka homeopatii. Odznaczona Krzyżem Kawalerskim Orderu Odrodzenia Polski oraz innymi odznaczeniami. Pochowana na cmentarzu Powązkowskim.

</doc>
<doc id="5071931" url="https://pl.wikipedia.org/wiki?curid=5071931" title="Samsoncy">
Samsoncy

Samsoncy () – wieś (ros. деревня, trb. dieriewnia) w zachodniej Rosji, w osiedlu wiejskim Pieriewołoczskoje rejonu rudniańskiego w obwodzie smoleńskim.
Geografia.
Miejscowość położona jest nad jeziorami Kupieliszcze i Diewinka, 4 km od granicy z Białorusią, przy drodze regionalnej 66N-1629 (Pieriewołoczje / 66N-1615 – Samsoncy), 4,5 km od drogi regionalnej 66K-28 (Diemidow – Rudnia), 4,5 km od drogi federalnej R120 (Orzeł – Briańsk – Smoleńsk – granica z Białorusią), 4 km od centrum administracyjnego osiedla wiejskiego (Pieriewołoczje), 6,5 km od centrum administracyjnego rejonu (Rudnia), 68 km od Smoleńska.
W granicach miejscowości znajdują się ulice: Centralnaja, Dacznaja, Oziornaja.
Demografia.
W 2010 r. miejscowość zamieszkiwało 60 osób.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło w październiku 1943 roku.

</doc>
<doc id="5071933" url="https://pl.wikipedia.org/wiki?curid=5071933" title="Leri Abuladze">
Leri Abuladze

Leri Abuladze (gruz. ლერი აბულაძე; ur. 19 stycznia 1999) – gruziński zapaśnik walczący w stylu klasycznym. Wicemistrz świata w 2021 i 2022. Złoty medalista mistrzostw Europy w 2022 i brązowy w 2021. Trzeci w Pucharze Świata w 2022. Mistrz świata U-23 w 2021. Trzeci na ME U-23 w 2018. Wicemistrz świata juniorów w 2019. Mistrz Europy juniorów w 2017, drugi w 2019 i trzeci w 2018. Mistrz świata kadetów w 2016 i drugi w 2014. Mistrz Europy kadetów w 2015 i trzeci w 2016 roku.

</doc>
<doc id="5071936" url="https://pl.wikipedia.org/wiki?curid=5071936" title="Szafranowo">
Szafranowo

Szafranowo (; ) – chutor na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark a następnie kolonia leżała w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 10 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 5 domach zamieszkiwało 25 osób.
Wierni należeli do parafii rzymskokatolickiej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5071938" url="https://pl.wikipedia.org/wiki?curid=5071938" title="Malchas Amojan">
Malchas Amojan

Malchas Bimbaszi Amojan (orm. Մալխաս Բիմբաշի Ամոյան; ur. 22 stycznia 1999) – ormiański zapaśnik walczący w stylu klasycznym. Triumfator mistrzostw świata w 2021; trzeci w 2022. Złoty medalista mistrzostw Europy w 2022 i srebrny w 2021. Drugi w indywidualnym Pucharze Świata w 2020. Mistrz Europy U-23 w 2021. Mistrz świata juniorów w 2018; drugi w 2017. Mistrz Europy juniorów w 2019 i trzeci w 2017 i 2018. Trzeci na MŚ kadetów w 2015 i 2016 i mistrz Europy w 2016 roku.

</doc>
<doc id="5071940" url="https://pl.wikipedia.org/wiki?curid=5071940" title="Ląd, o którym zapomniał czas">
Ląd, o którym zapomniał czas

Ląd, o którym zapomniał czas (ang. "The Land That Time Forgot") – film przygodowy fantasy z 1974 roku na podst. powieści "Ląd zapomniany przez czas" ("The Land That Time Forgot") Edgara Rice’a Burroughsa.
Film w Polsce miał premierę na serwisie VOD Entclick w kwietniu 2021.
Produkcja.
Amicus początkowo chciał obsadzić Douga McClure’a na czele, ale odmówił, więc podpisali kontrakt ze Stuartem Whitmanem. Następnie Samuel Z. Arkoff z American International Pictures włączył się do produkcji jako współproducent zapewniając większość budżetu, ale pod warunkiem obsadzenia McClure’a. Zmienił zdanie i zgodził zagrać w filmie.
Zdjęcia rozpoczęły się w lutym 1974 roku i trwały 16 tygodni. Do kręcenia filmów wykorzystano Shepperton Studios, podczas gdy niektóre sceny osadzone w krajobrazach Caprona zostały nakręcone w nieużywanym glinowym dole w Reading, Berkshire.
Kevin Connor wspominał: „Powodem, dla którego zdecydowaliśmy się na marionetki, był bardziej płynny wygląd. Roger Dicken, który stworzył dinozaury, wykonał tak drobne szczegóły i tak dobrze opanował ruch, że poszliśmy z nim i zastosowaliśmy tę technikę. Opracowaliśmy również użycie małej kamery VistaVision do kręcenia zdjęć z tłem dinozaurów, co dało nam świetną jakość, ponieważ odsłonięta rama jest dwa razy większa niż normalna 35-milimetrowa. Wszystko zostało również nakręcone z przodu”.
U-boot i statki były modelami, a dinozaury i inne prehistoryczne zwierzęta były marionetkami, trzymanymi w ręku lub na sznurkach, aniżeli poklatkowymi. Kwestie dialogowe Von Schoenvortsa zostały później zdubbingowe w postprodukcji przez urodzonego w Niemczech aktora Antona Diffringa.
Amicus zrobił dwie kolejne adaptacje prozy Burroughsa – "The People That Time Forgot" (1977), bezpośrednią kontynuację tego filmu z Patrickiem Wayne’em, Sarah Douglas i McClure’em i "At the Earth’as Core" (1976), z McClure’em (w innej roli), Peterem Cushingiem i Caroline Munro. Wszystkie trzy filmy były dystrybuowane w Stanach Zjednoczonych przez American International Pictures.
Odbiór.
Recenzje.
"The Land That Time Forgot" spotkał się z mieszanymi recenzjami krytyków i publiczności, uzyskując aprobatę Rotten Tomatoes na poziomie 50%.
"The New York Times" zauważył, że film jest „początkowo przyjemnym obrazem o odkryciu tajemniczej krainy, w której współistnieją różne etapy ewolucji”, ale „wczesne zalety "Lądu" zapadają się po dotarciu na wyspę i korku ulicznym w rozwoju sztucznych potworów”.
Wyniki finansowe.
Film był czternastym największym przebojem w brytyjskim box office’ie w 1975 roku.
Adaptacja komiksu.
Komiksowa adaptacja filmu ukazała się w "Marvel Movie Premiere", czarno-białym one-shocie wydanym przez Marvel Comics we wrześniu 1975 roku. Został napisany przez Marva Wolfmana i narysowany przez Sonny’ego Trinidada.

</doc>
<doc id="5071944" url="https://pl.wikipedia.org/wiki?curid=5071944" title="Mieke Wijaya">
Mieke Wijaya

Mieke Wijaya, właśc. Miecke Marie De Rijder (ur. 17 marca 1939 / 1940 w Bandungu, zm. 3 maja 2022 w Dżakarcie) – indonezyjska aktorka filmowa.
Do 2013 r. zagrała w ponad 70 filmach. Na swoim koncie ma nagrody Citra (Festival Film Indonesia) za role w filmach "Ranjang Pengantin" (1974) i "Kembang Semusim" (1980).
Filmografia.
Podano na podstawie źródła:

</doc>
<doc id="5071945" url="https://pl.wikipedia.org/wiki?curid=5071945" title="Adela Comte-Wilgocka">
Adela Comte-Wilgocka

Adela Comte-Wilgocka (ur. 18 listopada 1875 w Warszawie, zm. 5 kwietnia 1960 tamże) – artystka śpiewaczka (sopran) i pedagog.
Życiorys.
Urodziła się w rodzinie Gustawa Wilgockiego i Adeli z Majewskich (1849–1919). Ukończyła gimnazjum II w Warszawie i Warszawski Instytut Muzyczny. Następnie kontynuowała studia w Paryżu, gdzie była uczennicą J. Sbriglii i J. Reszkego. 17 grudnia 1897 debiutowała partią Zuzi w „Verbum nobile” w Warszawskich Teatrach Rządowych, do zespołu opery WTR została zaangażowana we wrześniu 1898. Zrezygnowała z kariery operowej i w latach 1905–1933 występowała na estradzie. Od 1910 pracowała także jako pedagog w szkole muzycznej w Warszawie. Profesor śpiewu solowego w Państwowym Konserwatorium Muzycznym w Warszawie (od 1920) i w Wyższej Szkole Muzycznej im. Chopina.
Po II wojnie światowej profesor zwyczajny Państwowej Wyższej Szkoły Muzycznej w Łodzi i Warszawie. W roku akademickim 1945/1946 pełniła funkcję dziekana Wydziału Wokalnego PWSM w Łodzi. Wykształciła wiele pokoleń śpiewaków, jej uczniem był np. polski tenor liryczny - Wiktor Brégy, ale także Jadwiga Dzikówna, Zofia Śliwińska, Adela Winiarska.
Zmarła 5 kwietnia 1960. Spoczywa na cmentarzu Powązkowskim (kwatera 180-3-1,2,3).
Była żoną Henryka Comte (zm. 1933), matką Henryka (1901–1980), adiutanta prezydentów St. Wojciechowskiego i I. Mościckiego.

</doc>
<doc id="5071947" url="https://pl.wikipedia.org/wiki?curid=5071947" title="Diewino (obwód smoleński)">
Diewino (obwód smoleński)

Diewino () – wieś (ros. деревня, trb. dieriewnia) w zachodniej Rosji, w osiedlu wiejskim Pieriewołoczskoje rejonu rudniańskiego w obwodzie smoleńskim.
Geografia.
Miejscowość położona jest nad jeziorem Diewinka, 3 km od granicy z Białorusią, 1,5 km od drogi regionalnej 66N-1629 (Pieriewołoczje / 66N-1615 – Samsoncy), 6 km od drogi regionalnej 66K-28 (Diemidow – Rudnia), 5 km od drogi federalnej R120 (Orzeł – Briańsk – Smoleńsk – granica z Białorusią), 5 km od centrum administracyjnego osiedla wiejskiego (Pieriewołoczje), 7,5 km od centrum administracyjnego rejonu (Rudnia), 69 km od Smoleńska.
W granicach miejscowości znajduje się ulica Lipowaja (9 posesji).
Demografia.
W 2010 r. miejscowość zamieszkiwały 3 osoby.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło w październiku 1943 roku.

</doc>
<doc id="5071952" url="https://pl.wikipedia.org/wiki?curid=5071952" title="Kirył Maskiewicz">
Kirył Maskiewicz

Kirył Andrejewicz Maskiewicz (biał. Кірыл Андрэевіч Маскевіч; ur. 6 marca 1998) – białoruski zapaśnik walczący w stylu klasycznym. Olimpijczyk z Tokio 2020, gdzie zajął piętnaste miejsce w kategorii 87 kg. Wicemistrz świata w 2021. Brązowy medalista mistrzostw Europy w 2021. Wygrał indywidualny Puchar Świata w 2020. Trzeci na MŚ U-23 w 2019 i na ME juniorów w 2018 roku.

</doc>
<doc id="5071953" url="https://pl.wikipedia.org/wiki?curid=5071953" title="Bernardyńska">
Bernardyńska

Bernardyńska – osiedle w dzielnicy Mokotów w Warszawie.
Położenie i charakterystyka.
Osiedle Bernardyńska położone jest na stołecznym Mokotowie, w południowej części obszaru Miejskiego Systemu Informacji Czerniaków. Obejmuje 18-hektarowy teren ograniczony od południa ulicą Gołkowską, a od północy Kanałem Czerniakowskim. Przez jego obszar przebiegają ulice Bernardyńska i Franciszka Starowieyskiego. Nazwa osiedla pochodzi od ulicy Bernardyńskiej.
Osiedle zostało zbudowane w technologii monolitycznej w latach 1974–1979. Jego generalnym projektantem był Jan Zdanowicz. Składało się z 19 trzynastokondygnacyjnych punktowych bloków mieszkalnych. Całość obejmowała 1540 mieszkań, które zaplanowano na ok. 5200 mieszkańców. Powstało także przedszkole oraz budynek handlowo-usługowy. W latach 2003–2004 spółka Dom Development wybudowała na terenie osiedla nowy 7-piętrowy budynek mieszkalny o nazwie „Willa Anna”. Znajduje się tu także murowany budynek mieszkalny z okresu międzywojennego pod adresem Bernardyńska 14a, zachowany w oryginalnym stanie.
W latach 80. XX w. mieszał tu i miał swoją pracownię Franciszek Starowieyski, który w ramach protestu przeciwko brakowi otynkowania bloków wywiesił na elewacji budynku kilkumetrowe dzieło z trupią czaszką, co spowodowało konflikt z zarządcą osiedla. W 2015 roku jednej z ulic na osiedlu nadano imię artysty.
Na terenie osiedla działa Międzyzakładowa Spółdzielnia Mieszkaniowa „Energetyka”.
W sąsiedztwie, na wschodzie, znajduje się murowany dwór folwarku Czerniaków z ok. 1850 roku (wpisany w 2012 roku do gminnej ewidencji zabytków jako dwór Wojciecha Zatwarnickiego) oraz Jeziorko Czerniakowskie. Na zachód od Bernardyńskiej powstało kolejne osiedle projektu Jana Zdanowicza – Bernardyńska-Powsińska.

</doc>
<doc id="5071955" url="https://pl.wikipedia.org/wiki?curid=5071955" title="Emin Siefierszajew">
Emin Siefierszajew

Emin Narimanowicz Siefierszajew (ros. Эмин Нариманович Сефершаев; ur. 18 kwietnia 1998) – rosyjski zapaśnik startujący w stylu klasycznym. Srebrny medalista mistrzostw świata w 2021. Mistrz Europy w 2021. Wygrał indywidualny Puchar Świata w 2020. Drugi na MŚ U-23 w 2019. Trzeci na MŚ juniorów w 2018 i 2019; drugi na ME w 2017. Drugi na MŚ kadetów w 2015 i mistrz Europy w 2013 i 2015. Wicemistrz Rosji w 2020 i trzeci w 2021 roku.

</doc>
<doc id="5071959" url="https://pl.wikipedia.org/wiki?curid=5071959" title="Szalciny (rejon miorski)">
Szalciny (rejon miorski)

Szalciny (; ) – wieś na Białorusi, w obwodzie witebskim, w rejonie miorskim, w sielsowiecie Powiacie.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała dórb Stajki, własność Miłoszów.
W latach 1921–1945 wieś a następnie kolonia leżała w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 101 osób, wszystkie były wyznania rzymskokatolickiego i zadeklarowały polską przynależność narodową. Było tu 16 budynków mieszkalnych. W 1931 w 15 domach zamieszkiwało 90 osób.
Wierni należeli do parafii rzymskokatolickiej i prawosławnej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5071962" url="https://pl.wikipedia.org/wiki?curid=5071962" title="Miład Alirzajew">
Miład Alirzajew

Miład Walerikowicz Alirzajew (ros. Милад Валерикович Алирзаев; ur. 13 czerwca 1998) – rosyjski zapaśnik pochodzący z Dagestanu, startujący w stylu klasycznym. Zajął czternaste miejsce na mistrzostwach świata w 2021. Brązowy medalista mistrzostw Europy w 2021. Wygrał indywidualny Puchar Świata w 2020. Pierwszy na MŚ U-23 w 2019. Mistrz Rosji w 2021 i trzeci w 2019 roku.

</doc>
<doc id="5071966" url="https://pl.wikipedia.org/wiki?curid=5071966" title="InformNapalm">
InformNapalm

InformNapalm – wywodząca się z Ukrainy, międzynarodowa grupa wolontariuszy, dziennikarzy i hakerów, której celem jest informowanie obywateli Ukrainy i świata o działaniach Rosji w ramach prowadzonej od wiosny 2014 roku wojny na wschodzie kraju oraz na Półwyspie Krymskim oraz o rosyjskiej wojnie informacyjnej, wymierzonej w Zachód.
Historia powstania.
InformNapalm został założony wiosną 2014 roku przez obywatela Ukrainy, posługującego się pseudonimem Roman Burko. Burko był świadkiem przejmowania jednej z ukraińskich baz wojskowych na Krymie przez rosyjskie siły specjalne, co nagrał kamerą. Ponieważ Rosjanie dowiedzieli się gdzie mieszka, Burko postanowił uciec z Krymu do Kijowa, gdzie założył organizację. Z biegiem czasu grupa rozrosła się o kolejnych dziennikarzy, śledczych, aktywistów i hakerów z różnych krajów, a jej działanie nabrało charakteru międzynarodowego.
Działanie.
Grupa współpracuje z siecią ukraińskich hakerów (tzw. ), którzy pozyskują dla niej dane o obecności rosyjskich wojsk, ich organizacji, hierarchiach i strukturach, jak również inne wrażliwe dane dotyczące rosyjskich działań dezinformacyjnych w całej Europie. Na podstawie zebranych przez hakerów danych Inform Napalm redaguje raporty, które upublicznia lub udostępnia służbom Ukrainy i innych państw europejskich.
Po rosyjskiej interwencji w Syrii strona InformNapalm rozpoczęła serię publikacji danych osobowych rosyjskich pilotów, bombardujących syryjskie miasta. Te publikacje wywołały negatywną reakcję Rosji, przede wszystkim rzecznika prezydenta Dmitrija Pieskowa. W odpowiedzi autorzy strony oświadczyli, że „każde złamanie zawieszenia broni na Donbasie przez rosyjsko-terrorystyczne siły będzie skutkowało publikacją wyników kolejnego śledztwa OSINT z upublicznieniem imion, nazwisk, zdjęć, numerów bocznych i rejestracyjnych [samolotów] oraz innych szczegółów i faktów, związanych ze zbrodniami rosyjskich lotników w ramach operacji wojskowej w Syrii”.
InformNapalm od początku konfliktu na wschodzie Ukrainy publikuje także dane personalne rosyjskich żołnierzy i agentów, jak również wypis ciężkiego sprzętu wojskowego, który Rosja wysłała w rejon konfliktu.
Raporty są publikowane w wielu językach, w tym także po polsku.

</doc>
<doc id="5071967" url="https://pl.wikipedia.org/wiki?curid=5071967" title="Mrowisko (antologia)">
Mrowisko (antologia)

Mrowisko (pełny tytuł: "Mrowisko. Magazyn fraszek, satyry i humoresek") – antologia utworów literackich wydana w 1964 r. na Śląsku Cieszyńskim.
Opis.
"Mrowisko" to mała książka zawierająca wiersze, opowiadania, fraszki lub krótkie scenariusze napisane po polsku lub gwarą cieszyńską. W książce znajduje się także słowniczek. Opracowana została przez Henryka Jasiczka, zilustrowana przez Bronisława Liberda i wydana 1964 roku „Krajským nakladatelstvím v Ostravě“. W książce znajdują się dzieła autorów, działających na terenie Śląska Cieszyńskiego: Bronisław Bielan, Janusz Gaudyn, Henryk Jasiczek, Alojzy Mańka, Władysław Młynek, Karol Piegza, Wanda Pribulowa, Bronisław Procner, Gustaw Przeczek, Wilhelm Przeczek, Gustaw Sajdok, Władysław Sikora, Adam Wawrosz.

</doc>
<doc id="5071974" url="https://pl.wikipedia.org/wiki?curid=5071974" title="Justyna Czartorzyska-Szrojt">
Justyna Czartorzyska-Szrojt

Justyna Czartorzyska właśc. Maria Janina Bachrach, zamężna Szrojt (ur. 16 grudnia 1903 w Warszawie, zm. 28 kwietnia 1972 w Warszawie) – aktorka.
Życiorys.
Była córką Feliksa i Balbiny Bachrachów, żoną sekretarza lit. teatru Eugeniusza Szrojta. Na scenie używała zawsze nazwiska Czartorzyska. W 1923 ukończyła Oddział Dramatyczny przy Państw. Konserwatorium Muzycznym w Warszawie, już jednak w sezonie 1922/23 zaczęła wy­stępować w warszawskim Tatrze Polskim w małych rólkach. W sezonie 1923/24 nadal w Teatrze Polskim Małym. W sezonie 1924/25 i 1925/26 występowała w Qui Pro Quo (wyróżniała się w recytacjach). W sezonach 1926/27 i 1927/28 w Teatrze im. Słowackiego w Krakowie, później w teatrach objazdowych. W okresie międzywojennym występowała też dorywczo w zespołach objazdowych pod kier. K. Adwentowicza. W czasie II wojny świat. nie grała. Od 1946 należała do zespołu Miejskich Teatrów Dramatycznych w Warszawie i na ich scenach grała w sezonach 1946/47 i 1947/48. Później występowała nadal w Warszawie, m.in. w Teatrach Dzieci Warszawy (1949-50) Nowej Warszawy (1950/51-1952/53), Powszechnym (1953/54-1956/57) i Ludowym (1958-60). W 1963 przeszła na emeryturę.
Przed II wojną świat. grała przeważnie role młodych dziewcząt i amantek. Grała też w polskich filmach: "Tajemnica przystanku tramwajowego" (1922), "O czym się nie mówi" (1924), "Szlakiem hańby" (1929)

</doc>
<doc id="5071979" url="https://pl.wikipedia.org/wiki?curid=5071979" title="Eusebio Cardoso">
Eusebio Cardoso

Eusebio Cardoso Asunción (ur. 15 sierpnia 1950, zm. 14 września 2018 w Asunción) – paragwajski lekkoatleta, olimpijczyk.
Cardoso wystąpił na Letnich Igrzyskach Olimpijskich 1976 w jednej konkurencji. Wystartował w biegu maratońskim, który ukończył na 43. pozycji wśród 60 sklasyfikowanych biegaczy (osiągnął rezultat 2:27:22,8).
Zmagał się z wieloma problemami zdrowotnymi, w tym m.in. z cukrzycą. Ostatnie dni życia spędził w jednym ze stołecznych domów opieki społecznej, gdzie towarzyszyli mu m.in. Ángel Guerreros i Francisco Rojas.
Rekord życiowy w biegu maratońskim – 2:27:22,8 (1976).

</doc>
<doc id="5071980" url="https://pl.wikipedia.org/wiki?curid=5071980" title="Estoril Open 2021">
Estoril Open 2021

Estoril Open 2021, właśc. Millennium Estoril Open 2021 – tenisowy turniej ATP kategorii ATP Tour 250 w sezonie 2021 z cyklu Estoril Open rozgrywany w dniach 26 kwietnia–2 maja 2021 roku w Estoril na kortach ceglanych o puli nagród wynoszącej 481 270 euro.

</doc>
<doc id="5071983" url="https://pl.wikipedia.org/wiki?curid=5071983" title="Anna Kondraszina">
Anna Kondraszina



</doc>
<doc id="5071984" url="https://pl.wikipedia.org/wiki?curid=5071984" title="Nadia Filipowa">
Nadia Filipowa



</doc>
<doc id="5071988" url="https://pl.wikipedia.org/wiki?curid=5071988" title="Conotrachelus picturatus">
Conotrachelus picturatus

Conotrachelus picturatus – gatunek chrząszcza z rodziny ryjkowcowatych.
Zasięg występowania.
Ameryka Południowa, występuje w Brazylii.
Budowa ciała.
Przednia krawędź pokryw znacznie szersza od przedplecza, nieco zaokrąglona. Na ich powierzchni liczne stożkowate, ostro zakończone garbki. Przedplecze okrągławe w zarysie, na jego powierzchni charakterystyczny rysunek jasnych linii tworzących trzy wydłużone trójkąty skierowane ostrymi kątami do tyłu. Całe ciało nieregularnie pokryte krótkimi, gęstymi włoskami.

</doc>
<doc id="5071993" url="https://pl.wikipedia.org/wiki?curid=5071993" title="Nadieżda Siewostjanowa">
Nadieżda Siewostjanowa

Nadieżda Pietrowna Siewostjanowa (ros. Надежда Петровна Севостьянова; ur. 2 września 1953 w Moskwie) – radziecka wioślarka, brązowa medalistka olimpijska z Montrealu (1976).
W 1976 roku wystąpiła na igrzyskach olimpijskich w Montrealu, podczas których wzięła udział w jednej konkurencji – rywalizacji czwórek ze sternikiem. Reprezentantki Związku Radzieckiego (w składzie: Nadieżda Siewostjanowa, Ludmiła Krochina, Galina Miszenina, Anna Pasocha oraz sterniczka Lidija Kryłowa) zdobyły w tej konkurencji brązowy medal olimpijski, uzyskując w finale czas 3:49,38 i przegrywając z osadami z Niemieckiej Republiki Demokratycznej i Bułgarii. 
W 1975 roku zajęła czwarte miejsce w mistrzostwach świata w Nottingham w czwórkach ze sternikiem, uzyskując w finale rezultat 3:31,36.

</doc>
<doc id="5071994" url="https://pl.wikipedia.org/wiki?curid=5071994" title="Nadezhda Sevostyanova">
Nadezhda Sevostyanova



</doc>
<doc id="5071997" url="https://pl.wikipedia.org/wiki?curid=5071997" title="Conotrachelus praeustus">
Conotrachelus praeustus

Conotrachelus praeustus – gatunek chrząszcza z rodziny ryjkowcowatych.
Zasięg występowania.
Ameryka Południowa, występuje w Boliwii, Brazylii, Gujanie Francuskiej oraz Paragwaju.
Budowa ciała.
Ciało lekko wydłużone. Przednia krawędź pokryw nieznacznie szersza od przedplecza. Na ich powierzchni podłużne, grube punktowanie oraz liczne podłużne, listewkowate garbki. Przedplecze nieco wydłużone, z przodu wyraźnie zwężone.
Ubarwienie czarnobrązowe. W tylnej części pokryw skośne, nie schodzące się w środku pręgi koloru czarnego z żółtobrązowym obrzeżeniem z przodu.

</doc>
<doc id="5071998" url="https://pl.wikipedia.org/wiki?curid=5071998" title="Pałac sportów walki Ak Bars">
Pałac sportów walki Ak Bars

Pałac sportów walki Ak Bars () – kryty obiekt sportowy w Kazaniu, w Rosji. Służy do uprawiania rozmaitych sportów walki. Został oddany do użytku w 2009 roku. Położony jest na prawym brzegu Kazanki, niedaleko Mostu Milenijnego.
Główna hala obiektu ma wymiary 70 × 28 m i może służyć do rozgrywania zawodów. Jej trybuny mogą pomieścić 2000 widzów. Ponadto wewnątrz obiektu znajduje się kilka sal treningowych, siłownia, sauny, szatnie czy 25-metrowy basen.
Obiekt był jedną z aren 27. Letniej Uniwersjady w 2013 roku, poza tym odbywało się na nim wiele innych znaczących zawodów, m.in. mistrzostwa Europy w sambo (2016) i mistrzostwa Europy w taekwondo (2018).

</doc>
<doc id="5071999" url="https://pl.wikipedia.org/wiki?curid=5071999" title="Tallon Griekspoor">
Tallon Griekspoor

Tallon Griekspoor (ur. 2 lipca 1996 w Haarlem) – holenderski tenisista.
Kariera tenisowa.
W cyklu ATP Tour został zwycięzcą jednego turnieju w grze podwójnej.
Podczas swojej kariery zwyciężył w jedenastu singlowych turniejach rangi ATP Challenger Tour.
W 2020 roku podczas Australian Open zadebiutował w turnieju głównym imprezy Wielkiego Szlema w grze pojedynczej. Po wygraniu trzech meczów w kwalifikacjach przegrał w pierwszej rundzie z Taylorem Fritzem.
W rankingu gry pojedynczej najwyżej był na 40. miejscu (20 lutego 2023), a w klasyfikacji gry podwójnej na 214. pozycji (5 grudnia 2022).

</doc>
<doc id="5072001" url="https://pl.wikipedia.org/wiki?curid=5072001" title="Patrik Kuehnen">
Patrik Kuehnen



</doc>
<doc id="5072005" url="https://pl.wikipedia.org/wiki?curid=5072005" title="Conotrachelus psidii">
Conotrachelus psidii

Conotrachelus psidii – gatunek chrząszcza z rodziny ryjkowcowatych.
Zasięg występowania.
Ameryka Południowa, występuje w Boliwii, Brazylii, Paragwaju oraz Wenezueli.
Budowa ciała.
Przednia krawędź pokryw znacznie szersza od przedplecza; boczne krawędzie zbiegają się ku tyłowi w kształt litery "V"; tylna krawędź zaokrąglona. Na ich powierzchni podłużne, grube punktowanie, rzadkie podłużne żeberkowanie oraz nieliczne, podłużne, listewkowate garbki. Przedplecze w tylnej części bardzo szerokie z przodu mocno zwężone. Całe ciało pokryte gęstymi, krótkimi włoskami.
Ubarwienie ciała pomarańczowobrązowe z dużą, okrągłą ciemniejszą plamą w przedniej części pokryw zachodzącą na tył przedplecza.

</doc>
<doc id="5072007" url="https://pl.wikipedia.org/wiki?curid=5072007" title="Alejandro Tabilo">
Alejandro Tabilo

Alejandro Tabilo (ur. 2 czerwca 1997 w Toronto) – chilijski tenisista, który do 2016 roku reprezentował Kanadę. Reprezentant Chile w Pucharze Davisa.
Kariera tenisowa.
W zawodach cyklu ATP Tour Tabilo osiągnął jeden finał w grze pojedynczej. W karierze wygrał też jeden singlowy i jeden deblowy turniej rangi ITF.
W 2020 podczas Australian Open zadebiutował w turnieju głównym imprezy wielkoszlemowej. Po wygraniu trzech meczów w kwalifikacjach zwyciężył w meczu pierwszej rundy z Danielem Elahi Galánem. W drugiej rundzie przegrał natomiast z Johnem Isnerem.
W 2022 roku podczas igrzysk Ameryki Południowej zdobył brązowy medal w grze pojedynczej.
Najwyżej sklasyfikowany w rankingu gry pojedynczej był na 64. miejscu (25 lipca 2022), a w klasyfikacji gry podwójnej na 249. pozycji (22 lutego 2021).

</doc>
<doc id="5072009" url="https://pl.wikipedia.org/wiki?curid=5072009" title="Conotrachelus pygidialis">
Conotrachelus pygidialis

Conotrachelus pygidialis – gatunek chrząszcza z rodziny ryjkowcowatych.
Zasięg występowania.
Ameryka Południowa, występuje w Brazylii.
Budowa ciała.
Przednia krawędź pokryw nieznacznie szersza od przedplecza; boczne krawędzie w przedniej części nieco się rozszerzają. Na ich powierzchni wyraźne, podłużne żeberkowanie oraz dość gęste grube, podłużne punktowanie. Przedplecze w tylnej części prostokątne w zarysie, w przedniej silnie zwężone i krótkie. Jego powierzchnia bardzo gęsto i grubo punktowana.

</doc>
<doc id="5072013" url="https://pl.wikipedia.org/wiki?curid=5072013" title="BMW Open 2021">
BMW Open 2021

BMW Open 2021 – tenisowy turniej ATP kategorii ATP Tour 250 w sezonie 2021 z cyklu BMW Open rozgrywany w dniach 26 kwietnia–2 maja 2021 roku w Monachium na kortach ceglanych o puli nagród wynoszącej 481 270 euro.

</doc>
<doc id="5072015" url="https://pl.wikipedia.org/wiki?curid=5072015" title="Olejek laurowy">
Olejek laurowy



</doc>
<doc id="5072018" url="https://pl.wikipedia.org/wiki?curid=5072018" title="Narkamauka">
Narkamauka

Narkamauka (, narkamaŭka) – potoczna nazwa określająca oficjalny wariant języka białoruskiego, sztucznie przekształcony na podstawie językowych reform wprowadzonych w 1933 przez Radę Komisarzy Ludowych Białoruskiej SRR. Kolejne językowe reformy miały miejsce również w latach 1934, 1956 i 2008. Nazwa wywodzi się od słowa „narkamat” będącego skrótem od „Narodny Kamisariat”. Nazwa nakramauka nosi pejoratywne, emocjonalne nacechowanie, podkreślające sowieckie pochodzenie języka. Zwolennicy taraszkiewicy są zdania, że narkamauka poprzez uproszczenie zasad gramatycznych upodobniła język białoruski do rosyjskiego.
Pierwsza reforma języka (1933 r.), wywołała oburzenie wśród białoruskich instytucji mieszczących się m.in. w Wilnie. Podkreślały one brak naukowej podstawy reformy oraz okoliczności jej prowadzenia: okres po pierwszych stalinowskich czystkach w BSRR, w czasie których zamordowano wielu przedstawicieli białoruskiej inteligencji.
Narkamauka jest wariantem używanym w życiu codziennym znacznie częściej niż taraszkiewica (w pismach urzędowych, mediach) – wariant ten wykorzystywany jest m.in. przez Biełsat.
Zasady gramatyczne.
Zasady narkamauki ograniczyły stosowanie znaku miękkiego, w przeciwieństwie do taraszkiewicy, która dokładniej oddaje na piśmie wymowę białoruską (np. tzw. miękkość asymilacyjną) np. "снег" (N) – "сьнег" (T) (pol. "śnieg"). Różnice mogą dotyczyć też fleksji, np. "слоў" (N) – "словаў" (T) (pol. biernik od "słowo"), czy leksyki, np. "вопыт" (N) – "досвед" (T) (pol. "doświadczenie"), "турма" (N) – "вязніца" (T) (pol. "więzienie"), "Гродна" (N) – "Гародня" (T) (pol. "Grodno"). Dość często użytkownicy języka mieszają oba warianty, co powoduje chaos gramatyczny w ich pisowni. To działa na korzyść stosowania na Białorusi języka rosyjskiego kojarzonego z jednoznaczną kodyfikacją, co dalej sprzyja rusyfikacji i marginalizacji języka białoruskiego.

</doc>
<doc id="5072019" url="https://pl.wikipedia.org/wiki?curid=5072019" title="Jezioro Pierzchalskie">
Jezioro Pierzchalskie

Jezioro Pierzchalskie (również "Zbiornik Pierzchalski") – sztuczny zbiornik wodny na rzece Pasłęce w gminie Płoskinia w powiecie braniewskim, utworzony w 1916 roku w celu spiętrzenia wody na potrzeby Elektrowni Pierzchały oraz stanowiący zbiornik retencyjny.
Historia.
Geneza Jeziora Pierzchalskiego wiąże się z planami inż. Carla Ziese, właściciela stoczni Schichau-Werke, wybudowania na Pasłęce elektrowni wodnej, mającej zasilać w energię elektryczną powiat braniewski oraz elbląską filię zakładu Schichau-Werke.
W 1912 roku opracowano plany przedsięwzięcia oraz odkupiono od gminy Płoskinia należące do niej tereny w dolinie rzeki Pasłęki, przeznaczone do zatopienia przez spiętrzenie wody w zbiorniku zaporowym.
Prace ziemne zostały rozpoczęte w 1913 roku, przy budowie pracowało najpierw ok. 400 robotników z Włoch. Prace wykonywano najpierw ręcznie przy pomocy prostych narzędzi – łopat i taczek, później również przy pomocy dostarczonych z elbląskiej fabryki Schichau-Werke koparek parowych. Budowę zapory i elektrowni przerwał wybuch I wojny światowej. Następnie wznowiono prace przy pomocy jeńców z Rosji i innych państw podległych panowaniu caratu, w tym też Polaków. Łączna liczba pracowników dochodziła do 566 osób. 
Całość prac – śluzy, kanał derywacyjny i elektrownia – została zakończona w marcu 1916 roku, po czym zamknięto śluzy i jezioro zostało napełnione. Jezioro Pierzchalskie przetrwało bez żadnych zmian do czasów obecnych, gdyż II wojna światowa oszczędziła szczęśliwie tę oddaloną od miast i szlaków komunikacyjnych budowlę hydrotechniczną. 
Warunki przyrodnicze.
Jezioro Pierzchalskie ma urozmaiconą linię brzegową, szczególnie w części południowej. Na jeziorze znajdują się dwie wyspy, z których większa położona jest blisko wpływu Pasłęki. W tej okolicy występuje też licznie pływająca i zanurzona roślinność wodna, przez którą przebija się nurt rzeki. Druga wyspa znajduje się około 500 m poniżej przystani należącej do Nadleśnictwa Zaporowo, w pobliżu ścieżki dydaktycznej. Jezioro jest odwiedzane przez wędkarzy ze względu na dobre warunki do połowu ryb. Most drogowy na drodze powiatowej 1330N w okolicy miejscowości Trąbki spina dwa stoki dawnej doliny rzecznej w jej największym przewężeniu. Na terenie zalewu znajduje się niestrzeżone kąpielisko, dzikie plaże i liczne stanowiska do połowu ryb.
Jezioro Pierzchalskie stanowi również zbiornik retencyjny o pojemności powodziowej ok. 4 mln m3.
Ze zbiornika Pasłęka wypływa dwoma ramionami – prawe ramię, płynące w naturalnej dolinie Pasłęki odprowadza niewielką ilość wody, z wyjątkiem zrzutów wody w okresach powodziowych. Lewe ramię, będące wykonanym w latach 1913–1915 przekopem o długości 1270 m, jest kanałem derywacyjnym, odprowadzającym niemal całą ilość wody do elektrowni.
17 kwietnia 1965 na części Jeziora Pierzchalskiego od mostu w Trąbkach w górę rzeki został utworzony Zarządzeniem Ministra Leśnictwa i Przemysłu Drzewnego rezerwat pod nazwą „Rezerwat Bobrowej Dębiny”. Zniesiony 5 stycznia 1970 roku, w jego miejsce utworzono rezerwat „Ostoja bobrów na rzece Pasłęce”, obejmujący już cały obszar jeziora.

</doc>
<doc id="5072021" url="https://pl.wikipedia.org/wiki?curid=5072021" title="Natalla Warakina">
Natalla Warakina

Natalla Siarhiejeuna Warakina (biał. Наталля Сяргееўна Варакіна; ur. 20 czerwca 2001) – białoruska zapaśniczka walcząca w stylu wolnym. Zajęła ósme miejsce na mistrzostwach świata w 2021. Dziesiąta na mistrzostwach Europy w 2021. Brązowa medalistka igrzysk olimpijskich młodzieży w 2018. Trzecia na MŚ i ME kadetów w 2018 roku.

</doc>
<doc id="5072022" url="https://pl.wikipedia.org/wiki?curid=5072022" title="China watcher">
China watcher

China watcher (z jęz. angielskiego: tzw. obserwator Chin) – osoba, która zajmuje się stałym monitoringiem spraw Chińskiej Republiki Ludowej, w odróżnieniu do tzw. „pekinologów” obserwujących działania władz ChRL, lub „sinologów” naukowo badających chińskie języki, literaturę, kulturę, historię, filozofię, religię, również politykę i gospodarkę itd. 
Termin „obserwowanie Chin” powstał przez analogię do prowadzonej przez ornitologów obserwacji ptaków. Jest to semantyczna przerwa w stosunku do wcześniejszego terminu „China Hands” (ręce chińskie), który odnosił się do zachodnich biznesmenów, którzy publikowali informacje i komentarze polityczne z ChRL. Po rewolucji chińskiej w 1949 chińscy obserwatorzy częściej wywodzili się ze środowiska akademickiego niż biznesowego, i działali poza konsulatami (np. Stanów Zjednoczonych) w Hongkongu. 
Określenie „China watcher” można odróżnić od „sinologa”, który może luźno odnosić się do każdego, kto zajmuje się Chinami ale, zwłaszcza w Stanach Zjednoczonych, częściej odnosi się do tych, którzy studiują klasyczny język, literaturę lub cywilizację chińską. W innych językach, tam gdzie termin „pekinolog” nie istnieje, użycie tych terminów jest mniej sztywne, na przykład w języku francuskim termin "sinologue" odnosiłby się zarówno do badacza sinologii, jak i reportera - „pekinologa”. 
Dla wielu tzw. obserwatorów Chin (China watchers) istotnym źródłem informacji o tym kraju było czasopismo Far Eastern Economic Review.

</doc>
<doc id="5072024" url="https://pl.wikipedia.org/wiki?curid=5072024" title="Kiryl Maskevich">
Kiryl Maskevich



</doc>
<doc id="5072025" url="https://pl.wikipedia.org/wiki?curid=5072025" title="Milad Alirzaev">
Milad Alirzaev



</doc>
<doc id="5072026" url="https://pl.wikipedia.org/wiki?curid=5072026" title="Emin Sefershaev">
Emin Sefershaev



</doc>
<doc id="5072031" url="https://pl.wikipedia.org/wiki?curid=5072031" title="Malkhas Amoyan">
Malkhas Amoyan



</doc>
<doc id="5072034" url="https://pl.wikipedia.org/wiki?curid=5072034" title="Ivan Sabanov">
Ivan Sabanov

Ivan Sabanov (ur. 25 czerwca 1992 w Suboticy) – serbski tenisista do 2021 roku reprezentujący Chorwację.
Jego brat bliźniak Matej również jest tenisistą.
Kariera tenisowa.
W rozgrywkach z cyklu ATP Tour wygrał jeden turniej w grze podwójnej z dwóch osiągniętych finałów. Ponadto triumfował w jednym turnieju deblowym rangi ATP Challenger Tour.
Najwyżej klasyfikowany w rankingu gry pojedynczej na 907. miejscu (25 sierpnia 2014), a w zestawieniu gry podwójnej na 94. pozycji (18 października 2021).

</doc>
<doc id="5072037" url="https://pl.wikipedia.org/wiki?curid=5072037" title="Matej Sabanov">
Matej Sabanov

Matej Sabanov (ur. 25 czerwca 1992 w Suboticy) – serbski tenisista do 2021 roku reprezentujący Chorwację.
Jego brat bliźniak Ivan również jest tenisistą.
Kariera tenisowa.
W rozgrywkach z cyklu ATP Tour wygrał jeden turniej w grze podwójnej z dwóch osiągniętych finałów. Ponadto triumfował w jednym turnieju deblowym rangi ATP Challenger Tour.
Najwyżej klasyfikowany w rankingu gry pojedynczej na 640. miejscu (20 października 2014), a w zestawieniu gry podwójnej na 90. pozycji (17 stycznia 2022).

</doc>
<doc id="5072038" url="https://pl.wikipedia.org/wiki?curid=5072038" title="Natallia Varakina">
Natallia Varakina



</doc>
<doc id="5072039" url="https://pl.wikipedia.org/wiki?curid=5072039" title="Centrum gimnastyki w Kazaniu">
Centrum gimnastyki w Kazaniu

Centrum gimnastyki () – kryty obiekt sportowy w Kazaniu, w Rosji. Służy głównie do uprawiania sportów gimnastycznych. Centrum zostało oddane do użytku 14 listopada 2012 roku. Główna hala obiektu może pomieścić 3200 widzów na trybunach.
Obiekt był jedną z aren 27. Letniej Uniwersjady w 2013 roku. Rozegrano na nim zawody gimnastyki sportowej oraz gimnastyki artystycznej. Ponadto obiekt gościł też m.in. mistrzostwa Europy w badmintonie (2014), drużynowe mistrzostwa Europy w badmintonie (2016 i 2018), mistrzostwa świata w wushu (2017) czy mistrzostwa świata juniorów w badmintonie (2019).

</doc>
<doc id="5072041" url="https://pl.wikipedia.org/wiki?curid=5072041" title="Mahutny Boża">
Mahutny Boża

Ма́гутны Бо́жа / Малітва (biał. łac. Mahutny Boža / Malitva, pol. Boże Wszechmocny / Modlitwa) – pieśń uważana za nieoficjalny hymn religijny białoruskiego ruchu narodowego. Jest ona często wykonywana w kościołach katolickich, ale także śpiewana przez prawosławne chóry. Od lat towarzyszy też uczestnikom antyłukaszenkowskich demonstracji.
Historia powstania.
W 1943 roku poetka Natalla Arsienniewa napisała wiersz pt. „Malitwa” (pol. „Modlitwa”). W 1944 roku Arsienniewa wraz z mężem (dowódcą Białoruskiej Obrony Krajowej) wyemigrowała z Białorusi, a władze sowieckie uznały parę za kolaborantów. W 1947 roku kompozytor Mikoła Rawienski napisał do wiersza muzykę. Po rozpadzie ZSRR pieśń miała szansę zostać oficjalnym hymnem państwowym Białorusi.

</doc>
<doc id="5072042" url="https://pl.wikipedia.org/wiki?curid=5072042" title="USS Trenton (1876)">
USS Trenton (1876)

USS Trenton – amerykańska fregata z napędem parowym, która weszła do służby w 1877 roku. Była pierwszym okrętem US Navy na którym zastosowano oświetlenie elektryczne. Nazwany został imieniem miejscowości Trenton, miejsca bitwy stoczonej podczas wojny o niepodległość Stanów Zjednoczonych. Zatonął w 1889 roku na Samoa, po przejściu cyklonu tropikalnego.
Projekt i budowa.
Budowa USS „Trenton” rozpoczęła się w nowojorskiej stoczni New York Navy Yard w grudniu 1873 roku. Wodowanie miało miejsce 1 stycznia 1876 roku, wejście do służby 14 lutego 1877 roku. Kadłub okrętu wykonany był z niesezonowanego drewna dębowego. W podwodnej części dziobu zamontowano, wykonany z kutego żelaza, taran. Był to jeden z ostatnich dużych okrętów US Navy wykonanych z drewna. Siłownia jednostki składała się z ośmiu kotłów, wytwarzających parę dla jednej maszyny parowej o mocy 3100 KM, napędzającej jedną śrubę.
Pierwsze elektryczne oświetlenie.
Latem 1883 roku, kiedy okręt przebywał w stoczni New York Navy Yard, zamontowano na nim instalację elektryczną, służącą do oświetlenia. Była to pierwsza tego typu instalacja na jednostce US Navy. Kontrakt na jej zbudowanie o wartości 5500 dolarów wygrała Edison Company for Isolated Lighting. System składał się z generatora, przewodów i 266 żarówek różnej mocy. Pozytywne wyniki testów przyczyniły się do instalacji elektrycznego oświetlenia na innych okrętach US Navy.
Służba.
Po wejściu do służby „Trenton” udał się do Francji, gdzie dotarł w kwietniu 1877 roku. Stacjonował w porcie Villefranche-sur-Mer, nieopodal Nicei, gdzie dowództwo na nim objął admirał John Worden. Jednocześnie okręt został jednostką flagową Eskadry Europejskiej. W tym czasie odwiedził wiele portów w rejonie Morza Śródziemnego m.in. we Włoszech, Grecji i Turcji. Zdarzało mu się także przebywać w rejonie Morza Północnego, odwiedzając porty w Wielkiej Brytanii, Holandii i Danii. Na wodach europejskich przebywał do września 1881 roku. W listopadzie 1881 roku trafił do stoczni New York Navy Yard na remont i modernizację. 18 września 1883 roku przydzielony do Eskadry Azjatyckiej, w ramach której działał w rejonie wschodniego Pacyfiku do wiosny 1886 roku.
Cyklon na Samoa, zatonięcie.
Po remoncie, który rozpoczął się we wrześniu 1886 roku w Norfolk Navy Yard, okręt w maju 1887 roku wyruszył w rejs, aby dołączyć do Eskadry Pacyfiku. 10 marca 1889 roku „Trenton” dotarł do portu Apia na Samoa i dołączył do dwóch innych amerykańskich jednostek. W porcie znajdowały się także trzy niemieckie okręty i okręt brytyjski. Był to kulminacyjny moment sporu o zwierzchnictwo nad Samoa, pomiędzy Niemcami a Stanami Zjednoczonymi. 15 marca na wyspę uderzył cyklon tropikalny, w wyniku czego 16 marca wszystkie niemieckie i amerykańskie okręty zatonęły lub z powodu ciężkich uszkodzeń zostały uznane za stracone.

</doc>
<doc id="5072046" url="https://pl.wikipedia.org/wiki?curid=5072046" title="Aryjan Tiutrin">
Aryjan Tiutrin

Aryjan Innokientjewicz Tiutrin (ros. Арыйан Иннокентьевич Тютрин; ur. 23 listopada 1994) – rosyjski, a od 2021 roku białoruski zapaśnik startujący w stylu wolnym. Brązowy medalista mistrzostw świata w 2021. Piąty na mistrzostwach Europy w 2021. Pierwszy w Pucharze Świata w 2019. Trzeci na mistrzostwach Rosji w 2014, 2016 i 2018 roku.

</doc>
<doc id="5072048" url="https://pl.wikipedia.org/wiki?curid=5072048" title="Aryian Tiutrin">
Aryian Tiutrin



</doc>
<doc id="5072059" url="https://pl.wikipedia.org/wiki?curid=5072059" title="Osman Göçen">
Osman Göçen

Osman Göçen (ur. 5 stycznia 1997) – turecki zapaśnik walczący w stylu wolnym. Olimpijczyk z Tokio 2020, gdzie zajął dziewiąte miejsce w kategorii 86 kg. Zajął osiemnaste miejsce na mistrzostwach świata w 2021. Brązowy medalista mistrzostw Europy w 2022, a także igrzysk solidarności islamskiej w 2021. Trzeci w indywidualnym Pucharze Świata w 2020. Triumfator akademickich MŚ w 2018. Trzeci na MŚ U-23 w 2019 i dugi w juniorach w 2016. Trzeci na ME juniorów w 2017 roku.

</doc>
<doc id="5072065" url="https://pl.wikipedia.org/wiki?curid=5072065" title="Dzianis Chramiankou">
Dzianis Chramiankou

Dzianis Uładzimirawicz Chramiankou (biał. Дзяніс Уладзіміравіч Храмянкоў; ur. 10 lipca 1996) – białoruski zapaśnik walczący w stylu wolnym. Olimpijczyk z Tokio 2020, gdzie zajął dziewiąte miejsce w kategorii 125 kg. Osiemnasty na mistrzostwach świata w 2021. Piąty na mistrzostwach Europy w 2021. Trzeci w indywidualnym Pucharze Świata w 2020. Brązowy medalista wojskowych MŚ z 2018. Drugi na MŚ U-23 w 2017 i trzeci w 2019. Mistrz Europy U-23 w 2018 i trzeci w 2019. Wicemistrz świata juniorów w 2016 i trzeci w 2015. Trzecia na ME juniorów w 2015 roku.

</doc>
<doc id="5072067" url="https://pl.wikipedia.org/wiki?curid=5072067" title="Międzynarodówka Letrystyczna">
Międzynarodówka Letrystyczna



</doc>
<doc id="5072071" url="https://pl.wikipedia.org/wiki?curid=5072071" title="Exauce Mukubu">
Exauce Mukubu

Exauce Mukubu (ur. 24 maja 2001) – norweski zapaśnik walczący w stylu klasycznym. Osiemnasty na mistrzostwach świata w 2021. Zajął osiemnaste miejsce na mistrzostwach Europy w 2022. Srebrny medalista mistrzostw nordyckich w 2019 i 2021. Wicemistrz świata juniorów w 2021 i trzeci na ME juniorów w 2021. Trzeci na ME kadetów w 2018 roku.
Mistrz Norwegii w 2020; trzeci w 2019 i 2021 roku.

</doc>
<doc id="5072075" url="https://pl.wikipedia.org/wiki?curid=5072075" title="Oskar Johansson">
Oskar Johansson

Oskar Alexander Patrick Johansson – szwedzki zapaśnik walczący w stylu klasycznym. Zajął piętnaste miejsce na mistrzostwach Europy w 2021. Srebrny medalista mistrzostw nordyckich w 2021 i brązowy w 2019 roku.

</doc>
<doc id="5072079" url="https://pl.wikipedia.org/wiki?curid=5072079" title="Pomorzany (Olkusz)">
Pomorzany (Olkusz)

Pomorzany – część miasta Olkusza (SIMC 0941895), w województwie małopolskim, w powiecie olkuskim. Do 1973 samodzielna wieś.
Leżą w północno-zachodniej części miasta. Ciągną się na długości 2,7 km wzdłuż ulicy Długiej od Starego Olkusza do północnej granicy miasta przy wylocie na Bogucin Duży.
Pomorzany stanowiły do 1954 gromadę w gminie Rabsztyn w powiecie olkuskim, początkowo w województwie kieleckim, a od 18 sierpnia 1945 w województwie krakowskim. Po wojnie stanowiły jedną z 14 gromad gminy Rabsztyn.
W związku z reformą znoszącą gminy jesienią 1954 roku, Pomorzany weszły w skład gromady Pomorzany, a po jej zniesieniu 1 stycznia 1969 – do gromady Bolesław.
1 stycznia 1973, w związku z kolejną reformą znoszącą gromady, większą część Pomorzan (obejmującą Stary Olkusz, Dodatki Pomorskie, Piaski, Stoczki, grunty PKP i lasy państwowe Nadleśnictwa Olkusz o łącznej powierzchni 574,85 ha) włączono do Olkusza.

</doc>
<doc id="5072081" url="https://pl.wikipedia.org/wiki?curid=5072081" title="Stary Olkusz">
Stary Olkusz

Stary Olkusz – część miasta Olkusza (SIMC 0941949), w województwie małopolskim, w powiecie olkuskim. Do 1973 część wsi Pomorzany.
Leży w zachodniej części miasta, głównie wzdłuż ulicy Stary Olkusz, przy wylocie na Bolesław.
Stary Olkusz stanowił do 1954 część gromady Pomorzany w gminie Rabsztyn w powiecie olkuskim, początkowo w województwie kieleckim, a od 18 sierpnia 1945 w województwie krakowskim. Po wojnie nadal w gromadzie Pomorzany, jednej z 14 gromad gminy Rabsztyn.
W związku z reformą znoszącą gminy jesienią 1954 roku, Stary Olkusz wszedł w skład gromady Pomorzany, a po jej zniesieniu 1 stycznia 1969 – do gromady Bolesław.
1 stycznia 1973, w związku z kolejną reformą znoszącą gromady, Stary Olkusz włączono do Olkusza.

</doc>
<doc id="5072082" url="https://pl.wikipedia.org/wiki?curid=5072082" title="Dodatki Pomorskie">
Dodatki Pomorskie

Dodatki Pomorskie – część miasta Olkusza (SIMC 0941790), w województwie małopolskim, w powiecie olkuskim. Do 1973 część wsi Pomorzany.
Leżą w zachodniej części miasta, głównie wzdłuż ulicy Pomorskiej, przy samej granicy miasta, przez którą graniczą z większym kompleksem leśnym.
Dodatki Pomorskie stanowiły do 1954 część gromady Pomorzany w gminie Rabsztyn w powiecie olkuskim, początkowo w województwie kieleckim, a od 18 sierpnia 1945 w województwie krakowskim. Po wojnie nadal w gromadzie Pomorzany, jednej z 14 gromad gminy Rabsztyn.
W związku z reformą znoszącą gminy jesienią 1954 roku, Dodatki Pomorskie weszły w skład gromady Pomorzany, a po jej zniesieniu 1 stycznia 1969 – do gromady Bolesław.
1 stycznia 1973, w związku z kolejną reformą znoszącą gromady, Dodatki Pomorskie włączono do Olkusza.

</doc>
<doc id="5072083" url="https://pl.wikipedia.org/wiki?curid=5072083" title="Piaski (Olkusz)">
Piaski (Olkusz)

Piaski – część miasta Olkusza (SIMC 0941949), w województwie małopolskim, w powiecie olkuskim. Do 1973 część wsi Pomorzany.
Leży w centralnej części miasta, przylegają od północy do centrum Olkusza poprzez ul. Centralną. Posiadają dobrze rozbudowaną siatkę ulic, wśród której główną ulicą jest ul. Niepodległości.
Piaski stanowiły do 1954 część gromady Pomorzany w gminie Rabsztyn w powiecie olkuskim, początkowo w województwie kieleckim, a od 18 sierpnia 1945 w województwie krakowskim. Po wojnie nadal w gromadzie Pomorzany, jednej z 14 gromad gminy Rabsztyn.
W związku z reformą znoszącą gminy jesienią 1954 roku, Piaski weszły w skład gromady Pomorzany, a po jej zniesieniu 1 stycznia 1969 – do gromady Bolesław.
1 stycznia 1973, w związku z kolejną reformą znoszącą gromady, Piaski włączono do Olkusza.

</doc>
<doc id="5072084" url="https://pl.wikipedia.org/wiki?curid=5072084" title="Stoczki (Olkusz)">
Stoczki (Olkusz)

Stoczki – część miasta Olkusza (SIMC 0941955), w województwie małopolskim, w powiecie olkuskim. Do 1973 część wsi Pomorzany.
Stoczki stanowią najdalej na północ wysuniętą część Olkusza. Ciągną się wzdłuż ulicy Długiej od Pomorzan do północnej granicy miasta przy wylocie na Bogucin Duży.
Stoczki stanowiły do 1954 część gromady Pomorzany w gminie Rabsztyn w powiecie olkuskim, początkowo w województwie kieleckim, a od 18 sierpnia 1945 w województwie krakowskim. Po wojnie nadal w gromadzie Pomorzany, jednej z 14 gromad gminy Rabsztyn.
W związku z reformą znoszącą gminy jesienią 1954 roku, Stoczki weszły w skład gromady Pomorzany, a po jej zniesieniu 1 stycznia 1969 – do gromady Bolesław.
1 stycznia 1973, w związku z kolejną reformą znoszącą gromady, Stoczki włączono do Olkusza.

</doc>
<doc id="5072097" url="https://pl.wikipedia.org/wiki?curid=5072097" title="Gadielsza">
Gadielsza

Wodospad Gadielsza (, ), nazywany także Ibragimowskij (ros. Ибрагимовский, baszk. Ибраһим), Tôja̋la̋ş (baszk. Төйәләҫ) lub Chudołaz (ros. Худолаз) – wodospad na górskim potoku w Uralu Południowym, będącym dopływem rzeki Chudołaz; położony 15 kilometrów od miasta Sibaj; największy wodospad na terenie Baszkirii (jednej z republik autonomicznych Rosji).
Wodospad zlokalizowany jest na wschodnim zboczu grzbietu Irendyk (ros. Ирендык). Jego wysokość to ponad 15 metrów. Dzieli się na trzy stopnie: pokonując pierwszy z nich, o wysokości 1,2 metra, woda spływa po pochyłej skale; stopień drugi i trzeci mają po 7 metrów i są strome, woda w rozbija się na tam strugi. W sezonie letnim (podczas niskiego stanu wody) przepływ wody wynosi około 10 litrów na sekundę.
Roślinność wokół wodospadu to lasy brzozowo-osikowe z domieszką modrzewia, a także roślinność skalna. W pobliżu znajdują się także rośliny wymienione w czerwonej księdze.
Od 1965 roku wodospad jest chroniony prawem jako pomnik przyrody.
Galeria.
Wodospad w różnych miesiącach roku:

</doc>
<doc id="5072099" url="https://pl.wikipedia.org/wiki?curid=5072099" title="Chudołaz">
Chudołaz

Chudołaz , Tôja̋la̋ş () – rzeka w Rosji, w większości na obszarze Baszkortostanu i częściowo w obwodzie czelabińskim, prawy dopływ Uralu.
Chudołaz swoje źródła ma w grzbiecie Irendyk (ros. Ирендык). Płynie z południowego zachodu na północny wschód. Powierzchnia jego dorzecza wynosi 1060 km², a długość – 81 kilometrów. Rzeka wpada do Uralu z prawej strony, na jego 2002. kilometrze. Średnio podczas roku z rzeki wypływa 3,9 m³ wody na sekundę. Chudołaz jest zasilany głównie przez roztopy śniegu.
Przez 64 kilometry rzeka przebiega po terytorium Baszkirii, przez ostatnie – przed ujściem – 17 kilometrów płynie przez obwód czelabiński. W górnym biegu rzeki znajduje się wodospad Gadielsza.

</doc>
<doc id="5072103" url="https://pl.wikipedia.org/wiki?curid=5072103" title="Wodospad Gadielsza">
Wodospad Gadielsza



</doc>
<doc id="5072106" url="https://pl.wikipedia.org/wiki?curid=5072106" title="Tôja̋la̋ş">
Tôja̋la̋ş



</doc>
<doc id="5072110" url="https://pl.wikipedia.org/wiki?curid=5072110" title="Ufimska kolej dziecięca">
Ufimska kolej dziecięca



</doc>
<doc id="5072111" url="https://pl.wikipedia.org/wiki?curid=5072111" title="Kolej dziecięca w Ufie">
Kolej dziecięca w Ufie



</doc>
<doc id="5072112" url="https://pl.wikipedia.org/wiki?curid=5072112" title="Korynesporoza dyniowatych">
Korynesporoza dyniowatych

Korynesporoza dyniowatych () – grzybowa choroba roślin z rodziny dyniowatych ("Cucurbitaceae") wywołana przez "Corynespora cassiicola".
Objawy i szkodliwość.
"Corynespora cassiicola" atakuje ponad 530 gatunków roślin w 53 rodzinach. Najczęściej występuje w tropikach i subtropikach, gdzie powoduje duże szkody ekonomiczne na plantacjach roślin uprawnych. Występuje na szerokiej gamie upraw, w tym fasoli i innych roślin strączkowych, papryce, ogórku i innych dyniowatych, sałacie, papai, pomidorze. Jej żywicielami są również rośliny ozdobne i chwasty, a także kauczukowiec. Atakuje wszystkie gatunki roślin z rodziny dyniowatych, najsilniej ogórka. Atakuje także pomidora, u którego wywołuje korynesporozę pomidora.
U ogórka pierwsze objawy pojawiają się na starszych liściach w postaci kanciastych, żółtych plam. Na otwartym polu plamy te powiększają się i stają się okrągłe z jasnobrązowymi środkami i ciemnobrązowymi obwódkami. Później stają się szare, a ich tkanki wykruszają się, wskutek czego w miejscu plam tworzą się dziury. Przy uprawie pod osłonami plamy są oliwkowożółte z żółtymi obwódkami. Przy silnym porażeniu roślin następuje defoliacja. Plamy mogą tworzyć się również na łodygach i ogonkach liściowych. Są tutaj bardziej wydłużone, co pomaga odróżnić tę chorobę od innych chorób dyniowatych, takich jak antraknoza dyniowatych, mączniak rzekomy dyniowatych czy kanciasta plamistość liści dyniowatych. Gdy infekcja nastąpi wcześnie (w kwietniu), wówczas końce kwiatów ciemnieją, a owoce są pomarszczone. Może również wystąpić infekcja korzeni i kwiatów.
Epidemiologia.
Patogen może przetrwać na zainfekowanych resztkach roślinnych przez co najmniej dwa lata. Ponieważ atakuje liczne gatunki roślin, może przetrwać także w otoczeniu upraw na wielu chwastach. Infekcja następuje przy wilgotnej pogodzie (podczas deszczów) przy temperaturze 21–26 °C. Wydaje się również, że rozwojowi choroby sprzyjają wahania temperatury w ciągu dnia.
Ochrona.
Nie należy sadzić nowych upraw obok starszych, które mają chorobę. Sadzonki z pierwszymi objawami choroby należy zniszczyć. Ogórki należy uprawiać na kratach lub pionowych drutach, aby zwiększyć cyrkulację powietrza wokół nich. Jeśli liście szybko wysychają, jest mniej czasu na kiełkowanie i zakażenie zarodników. Nie należy wykonywać prac pielęgnacyjnych, gdy liście są mokre, zwłaszcza jeśli niektóre rośliny mają oznaki plamistości liści. Sprzyja to bowiem rozprzestrzenianiu się choroby. Po zbiorach należy zebrać i spalić resztki pożniwne. Należy stosować płodozmian, na tym samym polu można uprawiać rośliny dyniowate nie częściej, niż co 3 lata.
Profilaktycznie stosuje się ochronę chemiczną fungicydami zawierającymi chlorotalomil, tlenochlorek miedzi (Miedzian) lub mankozeb. Opryskiwanie stosuje się przy pojawieniu się pierwszych objawów w odstępach 10–14-dniowych do 3–4 tygodni przed ostatnim zbiorem. Ważne jest, aby spryskać liście po obu stronach.

</doc>
<doc id="5072115" url="https://pl.wikipedia.org/wiki?curid=5072115" title="Leon Leonard Worcell">
Leon Leonard Worcell

Leon Leonard Worcell herbu Dąb (zm. w 1818 roku) – kuchmistrz koronny w latach 1780-1795.
Był komisarzem powiatu bracławskiego do ofiary 10. grosza w 1789 roku.
Był kawalerem Orderu Świętego Stanisława.

</doc>
<doc id="5072131" url="https://pl.wikipedia.org/wiki?curid=5072131" title="Korynesporoza pomidora">
Korynesporoza pomidora

Korynesporoza pomidora () – grzybowa choroba pomidora ("Solanum lycopersicum") wywołana przez "Corynespora cassiicola".
Objawy i szkodliwość.
"Corynespora cassiicola" atakuje ponad 530 gatunków roślin w 53 rodzinach. Najczęściej występuje w tropikach i subtropikach, gdzie powoduje duże szkody ekonomiczne na plantacjach roślin uprawnych. Występuje na szerokiej gamie upraw, w tym fasoli i innych roślin strączkowych, papryce, ogórku i innych dyniowatych, sałacie, papai. Jej żywicielami są również rośliny ozdobne i chwasty. Atakuje także pomidora, u którego wywołuje korynesporozę pomidora. Choroba ta opisana została po raz pierwszy w Sierra Leone w 1936 r. Staje się coraz poważniejszym problemem rolników na Florydzie w USA. Jest tutaj jedną z najgroźniejszych chorób pomidora.
Pierwsze objawy infekcji to ciemne plamki wielkości kropek. Można je łatwo pomylić z bakteryjną plamistością wywołaną przez "Xanthomonas" sp. Z biegiem czasu zmiany rozwijają się na zewnątrz w postaci plam. Ich środkowa część ma kolor od jasnobrązowego do szarego, brzegi są ciemnobrązowe. Często też występują chlorotyczne otoczki. W odpowiednich warunkach środowiskowych zmiany mogą się łączyć, tworząc na liściach duże, zarażone obszary, które powodują ich przedwczesne opadanie. Plamy pojawiają się również na owocach. Początkowo są to małe, zapadnięte brązowe plamki, ale stopniowo powiększają się, stają się ciemniejsze i bardziej wklęsłe. W miarę dojrzewania owoców zmiany chorobowe stają się głęboko zapadnięte, w końcu owoce pękają w kształcie litery X lub gwiazdy. Zakażone owoce nie tylko nie nadają się do sprzedaży, ale mogą również powodować znaczne szkody poprzez zgniliznę owoców po zbiorach, jeśli nie zostaną wykryte i usunięte. Chociaż choroba może infekować zarówno nowe, jak i stare liście, częściej występuje na dojrzałych liściach. Występuje szczególnie często przy uprawie pod osłonami.
Epidemiologia.
Patogen może przetrwać na zainfekowanych resztkach roślinnych przez co najmniej dwa lata. Ponieważ atakuje liczne gatunki roślin, może przetrwać także w otoczeniu upraw na wielu chwastach. Infekcja następuje przy wilgotnej pogodzie (podczas deszczów). Źródłem infekcji pierwotnej są konidia rozprzestrzeniane przez powietrze. Pierwszy okres ich uwalniania ma miejsce w godzinach przedpołudniowych. Konidia infekują nadziemne części pomidora. Rośliny pomidora są najbardziej wrażliwe na etapie sadzonek oraz tuż przed i podczas owocowania. W ciągu sezonu wegetacyjnego następuje wiele infekcji wtórnych.
Wykazano, że infekcja występuje w temperaturach od 20 °C do 32 °C. Długotrwała wilgotność i nawilżenie liści są najważniejszymi czynnikami rozwoju choroby i zarodnikowania. Sprzyjają infekcjom burze, gdyż powodują rozległe zranienia nadziemnych części rośliny, znacznie ułatwiając infekcje konidiów.

</doc>
<doc id="5072132" url="https://pl.wikipedia.org/wiki?curid=5072132" title="Albertavenator">
Albertavenator

Albertavenator – wymarły rodzaj dinozaura, teropoda z grupy celurozaurów i rodziny troodontów.
Skamieniałości nieznanego zwierzęcia znaleziono w Kanadzie, w prowincji Alberta. Wśród skał formacji Horseshoe Canyon, datowanych na mastrycht w kredzie późnej (ogniwo Horsethief) spoczywały kości czołowe zwierzęcia z rodziny troodonów, niewielkich teropodów zamieszkujących Laurazję od końca jury do końca kredy. Oznakowane jako TMP 1993.105.0001, i tak były bardziej kompletne od licznych drobnych pozostałości "Troodon" znalezionych w skałach formacji Dinosaur Park. Ogólnie szczątki Troodontidae w Ameryce Północnej nie są czymś obfitym. Porównania z nimi wskazały pewne odmienne proporcje wielkości. Doszukano się trzech autapomorfii. Powierzchnia zewnętrzna kości była krótka, stosunek długości do szerokości wynosił poniżej 1,3. Otwór brwiowy pierwotny skracało od przodu połączenie z kością łzową. Charakterystyczne było też połączenie z kością ciemieniową, gdzie duży fałd kości czołowej zachodził na boczną część wyrostka przednio-przyśrodkowego kości ciemieniowej. W efekcie opisano nowy rodzaj dinozaura. Evans i współpracownicy kreowali dzięki temu w 2017 nowy rodzaj dinozaura, któremu nadali nazwę "Albertavenator". Nazwę zaczerpnęli od miejsca znalezienia, prowincji Alberta, oraz łacińskiego słowa "venator" oznaczającego myśliwego. W obrębie rodzaju wyróżniono pojedynczy gatunek "Albertavenator curriei". Epitet gatunkowy upamiętnia paleontologa nazwiskiem Philip J. Currie, zasłużonego w badaniach teropodów z Alberty, zwłaszcza z grupy Paraves.

</doc>
<doc id="5072134" url="https://pl.wikipedia.org/wiki?curid=5072134" title="Państwowy Uniwersytet w Sumgaicie">
Państwowy Uniwersytet w Sumgaicie

Państwowy Uniwersytet w Sumgaicie – azerbejdżańska publiczna uczelnia wyższa. 
Poprzednikiem uniwersytetu był ośrodek szkoleniowy dla studentów wieczorowych i zaocznych Azerbejdżańskiego Instytutu Nafty i Chemii, założony 30 marca 1960 roku. W roku akademickim 1962/1963 zaczął on funkcjonować jako filia instytutu, na której studia podjęło 225 studentów wieczorowych i 125 korespondencyjnych. Głównym celem ośrodka miało być zapewnienie wykwalifikowanej kadry dla fabryki kauczuku w Sumgaicie toteż nauczanie koncentrowało się na chemii i syntezie organicznej, czy budowie maszyn.
Od 1965 roku ośrodek działał jako szkoła przyzakładowa. W 1992 roku, po uzyskaniu niepodległości przez Azerbejdżan, został przemianowany na Azerbejdżański Instytut Przemysłowy . 13 czerwca 2000 uzyskał rangę uniwersytetu państwowego.
W skład uczelni wchodzą następujące jednostki administracyjne:

</doc>
<doc id="5072137" url="https://pl.wikipedia.org/wiki?curid=5072137" title="Georges Sutra de Germa">
Georges Sutra de Germa

Georges Sutra de Germa (ur. 14 stycznia 1930 w Béziers, zm. 13 lutego 1995 w Montpellier) – francuski polityk i rolnik, poseł do Parlamentu Europejskiego I i II kadencji.
Życiorys.
Z zawodu rolnik, był właścicielem winnicy w Pézenas i kierował kooperatywą winiarską w mieście Tourbes. W 1977 opublikował książkę na temat tej dziedziny. Działał też jako prezes klubu filmowego w Pézenas i wiceprezes francuskiej federacji klubów filmowych.
Od 1965 należał do powiązanego z François Mitterrandem ugrupowania Konwent Instytucji Republikańskich, w 1971 przystąpił z nim do Partii Socjalistycznej. Autor programu i raportów PS dotyczących rolnictwa oraz rozszerzenia Wspólnot Europejskich o Grecję, Hiszpanię i Portugalię. W 1979 i 1984 wybierano go posłem do Parlamentu Europejskiego. Przystąpił do frakcji socjalistycznej, został przewodniczącym Delegacji ds. stosunków z Izraelem. Od 1989 do śmierci kierował centrum informacyjnym Maison de l’Europe w Montpellier.
Odznaczony greckim Orderem Demokracji.

</doc>
<doc id="5072141" url="https://pl.wikipedia.org/wiki?curid=5072141" title="Konstancja Dmuszewska">
Konstancja Dmuszewska

Konstancja Dmuszewska z domu Pięknowska (ur. 19 lutego 1784 w Warszawie, zm. 20 września 1854 w Warszawie) – polska śpiewaczka.
Życiorys.
Córka Jana i Rozalii z Pawłowskich. Śpiewu uczył ją m.in. Józef Elsner. Śpiewaczka i aktorka, od roku 1803 (zastąpiwszy zmarłą Karolinę Stefani) pierwsza amantka w operach komicznych, operetkach, komediach i dramatach w Teatrze Narodowym w Warszawie. Ze związku z Wojciechem Bogusławskim w roku 1805 urodziła syna Stanisława Bogusławskiego. W 1812 wyszła za Ludwika Adama Dmuszewskiego. Scenę opuściła w roku 1823. Zmarła w Warszawie 20 września 1854 roku w wieku 70 lat, pochowana jest razem z mężem na Starych Powązkach (kwatera 4-1/2-16).

</doc>
<doc id="5072151" url="https://pl.wikipedia.org/wiki?curid=5072151" title="Tuzlaspor">
Tuzlaspor

Tuzla Spor Kulübü – turecki klub piłkarski z siedzibą w Tuzli. W sezonie 2020/2021 występuje w TFF 1. Lig.
Historia.
Klub Tuzlaspor został założony w 1954 roku. Przez wiele lat swojej historii grał w niższych ligach. W sezonie 2019/2020 zajął czwarte miejsce w 2. Lig (grupa Kirmizi) i po play-offach awansował na zaplecze tureckiej ekstraklasy – TFF 1. Lig.
Stadion.
Klub rozgrywa swoje mecze na stadionie Tuzla Belediye Stadyumu, który może pomieścić 2000 widzów.
Skład w sezonie 2020/2021.
"Stan na 25 kwietnia 2021"

</doc>
<doc id="5072153" url="https://pl.wikipedia.org/wiki?curid=5072153" title="César Bejarano">
César Bejarano

César Amilcar Bejarano Filippi (ur. 28 czerwca 1941) – paragwajski szermierz, olimpijczyk.
Bejarano wziął udział w igrzyskach w Montrealu (1976). Wystartował wyłącznie w szpadzie, odpadając w pierwszej rundzie eliminacyjnej (łącznie dało mu to 38. miejsce). W 6 stoczonych pojedynkach grupowych pokonał tylko Taja Taweewata Horrapuna. 
W latach 2005-2010 był członkiem zarządu CAJUBI, czyli paragwajskiego funduszu emerytalno-rentowego. W 2019 roku wraz z kilkoma innymi osobami (byłymi prezesami i członkami zarządu) został skazany na 12 lat więzienia za malwersacje finansowe.

</doc>
<doc id="5072154" url="https://pl.wikipedia.org/wiki?curid=5072154" title="Szlak im. Bernarda Chrzanowskiego">
Szlak im. Bernarda Chrzanowskiego



</doc>
<doc id="5072156" url="https://pl.wikipedia.org/wiki?curid=5072156" title="Elliot Benchetrit">
Elliot Benchetrit

Elliot Benchetrit (ur. 2 października 1998 w Nicei) – marokański tenisista, który do 2020 roku reprezentował Francję, medalista igrzysk śródziemnomorskich.
Kariera tenisowa.
W karierze wygrał jeden deblowy turniej rangi ATP Challenger Tour.
W 2018 podczas French Open zadebiutował w turnieju głównym imprezy wielkoszlemowej. Startując z dziką kartą, odpadł w pierwszej rundzie z Gaëlem Monfilsem.
W 2019 roku wygrał swój pierwszy mecz w turnieju głównym Wielkiego Szlema podczas French Open. Po wygraniu trzech meczów w kwalifikacjach zwyciężył z Cameronem Norriem w pierwszej rundzie turnieju. W drugiej rundzie natomiast przegrał z Dušanem Lajoviciem. Wystartował wówczas również w grze podwójnej, w której wraz z Geoffreyem Blancaneaux dotarł do drugiej rundy.
W 2022 roku na igrzyskach śródziemnomorskich wywalczył brązowy medal w grze podwójnej.
Najwyżej sklasyfikowany w rankingu gry pojedynczej był na 198. miejscu (10 lutego 2020), a w klasyfikacji gry podwójnej na 198. pozycji (10 czerwca 2019).

</doc>
<doc id="5072158" url="https://pl.wikipedia.org/wiki?curid=5072158" title="Andrzej Kościuszko">
Andrzej Kościuszko



</doc>
<doc id="5072159" url="https://pl.wikipedia.org/wiki?curid=5072159" title="Maria Wierzbowska (pediatra)">
Maria Wierzbowska (pediatra)

Maria Jadwiga Prokopowicz-Wierzbowska (ur. 7 grudnia 1894 we Lwowie, zm. 26 lutego 1964 we Wrocławiu) - polska lekarka, profesor nauk medycznych, pediatra, specjalista z zakresu nefrologii i hematologii dziecięcej, pracownik naukowy Akademii Medycznej we Wrocławiu
Życiorys.
W latach 1913-1919 odbyła studia na Wydziale Lekarskim Uniwersytetu Jana Kazimierza we Lwowie. Po krótkim okresie pracy w szpitalu zakaźnym Wojska Polskiego, w 1921 roku podjęła zatrudnienie w Klinice Pediatrycznej w Warszawie, gdzie pracowała do 1934 roku. W latach 1934-1946 była ordynatorem, a następnie dyrektorem Domu Matki i Dziecka im. ks. Boduena w Warszawie. W trakcie wojny w domu tym schronienie znalazło wiele dzieci żydowskich. Oprócz tego prof. Wierzbowska w trakcie okupacji przechowywała w swoim mieszkaniu Ludwika i Hannę Hirszfeldów, a także inne osoby. 
W 1946 wyjechała do Wrocławia, gdzie objęła stanowisko starszego asystenta, a następnie adiunkta w I Klinice Pediatrii. W 1950 została kierownikiem nowo powstałej II Katedry i Kliniki Pediatrii Wydziału Lekarskiego Akademii Medycznej we Wrocławiu. W tym samym roku została mianowana zastępcą profesora. Habilitowała się w 1951 roku, a w 1954 roku otrzymała tytuł profesora nadzwyczajnego.
Prowadzone przez nią badania dotyczyły zagadnień gruźlicy i patogenezy odczynów tuberkulinowych, patomechanizmu wrodzonej niedodmy płuc, choroby hemolitycznej u noworodków, etiopatogenezy chorób nerek ze szczególnym uwzględnieniem nerczycy lipidowej, zaburzeń wchłaniania jelitowego oraz leczenia białaczek u dzieci. Była twórcą i organizatorem szkoły nefrologicznej i hematologicznej we Wrocławiu. Była promotorem w trzech przewodach doktorskich (m.in. prof. Wandy Klinowskiej). Od 1950 roku przewodniczyła Polskiemu Towarzystwu Pediatrycznemu. Przed wojną była redaktorem naczelnym czasopisma „Pediatria Polska". 
Zmarła nagle w trakcie wykładu dla studentów. Pochowana na cmentarzu św. Wawrzyńca we Wrocławiu.
W 2006 roku pośmiertnie nadano jej odznaczenie Sprawiedliwy wśród Narodów Świata.

</doc>
<doc id="5072164" url="https://pl.wikipedia.org/wiki?curid=5072164" title="Liège-Bastogne-Liège 2021">
Liège-Bastogne-Liège 2021

Liège-Bastogne-Liège 2021 – 107. edycja wyścigu kolarskiego Liège-Bastogne-Liège, która odbyła się 25 kwietnia 2021 na liczącej ponad 259 kilometrów trasie przez te miejscowości. Impreza kategorii 1.UWT była częścią UCI World Tour 2021.
Uczestnicy.
Lista startowa.
Legenda: DNF – nie ukończył, OTL – przekroczył limit czasu, DNS – nie wystartował, DSQ – zdyskwalifikowany.

</doc>
<doc id="5072166" url="https://pl.wikipedia.org/wiki?curid=5072166" title="Zofia Kawecka">
Zofia Kawecka

Zofia Lubina Kawecka (ur. 4 kwietnia 1888 w Dolnej Tuzli, zm. 22 października 1971 w Poznaniu) – polska bibliotekarka, nauczycielka, tłumaczka, działaczka społeczna, feministka.
Życiorys.
Urodziła się w Tuzli w rodzinie Ksawerego, urzędnika sądowego, i Heleny z Seredyńskich. Z czasem przeniosła się z ojcem do Sarajewa. Możliwość kształcenia się wówczas przez kobiety na poziomie szkoły średniej w Bośni była znacznie utrudniona. Dlatego, celem kontynuacji nauki, została wysłana do Krakowa, gdzie uczęszczała do Gimnazjum św. Jadwigi, które ukończyła w 1906. Następnie studiowała germanistykę i filologię klasyczną na Uniwersytecie Jagiellońskim (1906–1910). Przez rok kształciła się także na Uniwersytecie Wiedeńskim. W 1911 uzyskała tytuł doktora filozofii, broniąc dysertację "Muskatbluts Leben und Dichten". Była jedną z pierwszych kobiet urodzonych na terenie Bośni i Hercegowiny, która otrzymała tytuł doktora nauk"".
W tym samym roku powróciła na Bałkany. W czasie I wojny światowej pracowała jako pielęgniarka Czerwonego Krzyża w miejscowości Novi w Dalmacji"". Po wojnie przyjechała z ojcem do Poznania. 3 listopada 1920 rozpoczęła pracę w tamtejszej Bibliotece Uniwersyteckiej. Sprawowała funkcje kierownicze, katalogowała inkunabuły, wykładała literaturę oraz język serbsko-chorwacki. Współpracowała z Edwardem Klichem. Kawecka zaangażowana była w działalność Polsko-Jugosłowiańskiego Towarzystwa w Poznaniu, w ramach którego wydawano m.in. „Przegląd Polsko-Jugosłowiański”. Publikowała tłumaczenia oraz artykuły na temat kultury i historii południowych Słowian w lokalnych czasopismach: „Kurierze Poznańskim” (1928–1930), „Przeglądzie Muzycznym” (1921), „Tęczy” (1931), „Dzienniku Poznańskim” (1933), „Przeglądzie Współczesnym” (1924)"". W 1936 została wyróżniona przez króla Jugosławii Krzyżem Oficerskim Orderu świętego Sawy za zasługi w krzewieniu w Polsce kultury i literatury narodów jugosłowiańskich"". W 1933 reprezentowała Polskę na III Kongresie Jedności Słowiańskich Kobiet w Belgradzie"".
We wrześniu 1939 Kawecka była komendantką obrony przeciwlotniczej w Bibliotece. 23 grudnia 1939 została wyrzucona z jej mieszkania przy ul. Małeckiego. Na początku 1940 przeniosła się do Warszawy, gdzie prowadziła tajne lekcje języka niemieckiego w Państwowym Gimnazjum Żeńskim im. M. Curie-Skłodowskiej. Działała w Komitecie Samopomocy Pracowników Uniwersytetu Poznańskiego oraz Stołecznym Komitecie Samopomocy Społecznej. W lipcu 1941 przeprowadziła się do majątków Głazów pod Sandomierzem, gdzie także pracowała jako nauczycielka. Po zakończeniu okupacji niemieckiej, od września 1944 do 14 kwietnia 1945 uczyła w gimnazjum w Sandomierzu. Powróciła do Poznania, gdzie 24 kwietnia 1945 ponownie podjęła pracę w Bibliotece Uniwersyteckiej. Od 1950 do przejścia na emeryturę w 1958 była jej dyrektorką.
Od 1956 mieszkała przy bibliotece. Jej mieszkanie zostało po śmierci przekształcone w salę biblioteczną.
Zmarła 22 października 1971 w Poznaniu, pochowana 25 października 1971 na cmentarzu komunalnym Junikowo (pole AZ-P-69).
Publikacje.
Książki dla dzieci

</doc>
<doc id="5072167" url="https://pl.wikipedia.org/wiki?curid=5072167" title="Brama Królewska w Kaliningradzie">
Brama Królewska w Kaliningradzie

Brama Królewska w Kaliningradzie (, ) – jedna z siedmiu bram miejskich Kaliningradu. Powstała latach 1843–1850 według projektu gen. Ernsta Ludwiga von Astera, architekta Friedricha Augusta Stülera. dekoracje rzeźbiarskie wykonał Wilhelm Ludwig Stürmer. W inauguracji budowy bramy 30 sierpnia 1843 r. brał udział król Prus Fryderyk Wilhelm IV.
Architektura.
Tak jak pozostałe bramy Kaliningradu, brama ta została wykonana w stylu neogotyckim. Budynek wykonano z cegły.
Przejazd bramowy ma szerokość 4,5 m, po jego obu stronach usytuowane są dawne kazamaty, które od strony miasta posiadały okna i drzwi, natomiast od strony zewnętrznej – strzelnice Brama składa się z 3 portali. Boczne stanowią część kazamat, w środkowej znajduje się przejazd bramowy. Budynek posiada 2 kondygnacje, które wyraźnie rozdziela gzyms. Brama posiada 8 baszt. Druga kondygnacja bramy posiada trzy nisze, w których znajdują się 3 rzeźby przedstawiające (od lewej) króla Czech Przemysła Ottokara II, króla Prus Fryderyka I i księcia Albrechta I. Pod płaskorzeźbami umieszczone zostały herby Czech, Prus i Brandenburgii, natomiast nad niszami znajdują się herby Samlandii i Natangii. Mury mają grubość 2 m, natomiast sklepienia – 1,25 m. W budynku wykorzystano sklepienia krzyżowe.
Prace konserwatorskie.
Po II wojnie światowej brama znajdowała się w tragicznym stanie, w wyniku bombardowań. Rzeźby i cegły elewacji zostały prawie całkowicie zniszczone. Przejście przez bramę zostało zamknięte. Mimo iż w 1960 r. rozporządzeniem Rady Ministrów RFSRR Brama Królewska została uznana za zabytek sztuki fortyfikacyjnej i objęta ochroną państwa, prace konserwatorskie prowadzono dopiero w 2004 roku, w oparciu o zdjęcia historyczne. W pracach uczestniczyli polscy konserwatorzy, a także specjaliści z ermitażu petersburskiego. Budynek dla odwiedzających otwarto latem 2005 r.

</doc>
<doc id="5072168" url="https://pl.wikipedia.org/wiki?curid=5072168" title="Państwowy Komitet Planowania">
Państwowy Komitet Planowania



</doc>
<doc id="5072171" url="https://pl.wikipedia.org/wiki?curid=5072171" title="Corynespora">
Corynespora

Corynespora Güssow – rodzaj grzybów z rzędu "Pleosporales". W Polsce występuje "Corynespora cassiicola" wywołująca plamistość liści u wielu gatunków roślin, a u roślin uprawnych korynesporozę dyniowatych, korynesporozę soi i korynesporozę pomidora.
Systematyka.
"Corynespora, Corynesporascaceae, Pleosporales, Pleosporomycetidae, Dothideomycetes, Pezizomycotina, Ascomycota, Fungi".
Rodzaj ten utworzył Hans Theodor Güssow w 1905 r. Synonimy: "Coccosporium" Corda 1831, "Corynespora" Güssow 1905, "Corynesporasca" Sivan. 1996.
Charakterystyka.
Grzyby mikroskopijne, pasożytnicze i saprotroficzne szeroko rozprzestrzenione na całym świecie i występujące na licznych gatunkach roślin, szczególnie w strefie klimatu tropikalnego. Konidiofory proste, nierozgałęzione, oliwkowobrunatne. Są endobiontami; z zanurzonej w tkankach rośliny grzybni konidiofory wyrastają pojedynczo, przebijając skórkę żywiciela. Komórki konidiotwórcze cylindryczne. Mają na szczycie jeden tylko punkt konidiotwórczy, w którym enteroblastycznie tworzą się konidia. Po powstaniu konidium komórka konidiotwórcza wydłuża się i na jej szczycie powstaje następny punkt konidiotwórczy. Konidia powstają pojedynczo, rzadko w krótkich łańcuszkach akropetalnych. Są odwrotnie maczugowate, brunatne, kilku– do kilkunasto–komórkowe. Mają ściętą podstawę, na której jest wyraźna, ciemnobrunatna blizna po miejscu oderwania się od komórki konidiotwórczej.
Występują głównie w postaci anamorfy.Teleomorfa dawniej zaliczana była do odrębnego rodzaju "Corynesporasca", obecnie jest synonimem rodzaju "Corynespora".

</doc>
<doc id="5072174" url="https://pl.wikipedia.org/wiki?curid=5072174" title="Andrew Harris">
Andrew Harris

Andrew Harris (ur. 7 marca 1994 w Box Hill) – australijski tenisista.
Kariera tenisowa.
W karierze wygrał jeden deblowy turniej rangi ATP Challenger Tour.
W 2020 podczas Australian Open zadebiutował w turnieju głównym imprezy wielkoszlemowej. Startując z dziką kartą, odpadł w pierwszej rundzie z Matteo Berrettinim.
Najwyżej sklasyfikowany w rankingu gry pojedynczej był na 159. miejscu (11 listopada 2019), a w klasyfikacji gry podwójnej na 245. pozycji (28 października 2019).

</doc>
<doc id="5072175" url="https://pl.wikipedia.org/wiki?curid=5072175" title="Francisco Figueredo">
Francisco Figueredo

Francisco Concepción Figueredo Caballero (ur. 12 sierpnia 1960, zm. 14 października 2019 w Villa Elisa) – paragwajski lekkoatleta, olimpijczyk.
Życiorys.
Figueredo wystąpił na Letnich Igrzyskach Olimpijskich 1984 w jednej konkurencji – biegu na 800 m. W swoim biegu eliminacyjnym zajął przedostatnie 7. miejsce (1:52,22), wyprzedzając wyłącznie Siegfrieda Crudena z Surinamu. Zgłoszony był także do udziału w biegu na 1500 m, oraz w sztafetach 4 × 100 m i 4 × 400 m, jednak nie pojawił się na starcie żadnej z tych konkurencji.
Po zakończeniu kariery zawodniczej trener. W 2016 roku był głównym trenerem reprezentacji Paragwaju U-23 podczas mistrzostw Ameryki Południowej. Jego podopiecznym był m.in. paragwajski długodystansowiec Derlis Ayala. Zmarł w 2019 roku w wyniku potrącenia ciężarówki. W 2020 roku ku jego pamięci rozegrano zawody Grand Prix Sudamericano del Paraguay.
Jego rekord życiowy w biegu na 800 m wynosi 1:50,17 i został ustanowiony podczas Igrzysk Panamerykańskich 1987 w Indianapolis. Rezultat ten nadal był rekordem Paragwaju w 2017 roku.

</doc>
<doc id="5072176" url="https://pl.wikipedia.org/wiki?curid=5072176" title="Leonard Truskolaski">
Leonard Truskolaski

Leonard Truskolaski herbu Ślepowron (ur. 1825, zm. 1888) – polski właściciel ziemski.
Życiorys.
Urodził się w 1825. Wywodził się z rodu Truskolaskich herbu Ślepowron. Był synem Stanisława i Joanny z domu Żurowskiej. Miał siostrę Marię (1831–1899, żona Emila Leszczyńskiego). W 1857 w Bukowsku poślubił Rozalię z domu Siarczyńską herbu Sas (ur. 1833, córka Wojciecha). Mieli syna Włodzimierza (1858–1906) i córkę Olgę (1875–1895, żona Stanisława Fihausera).
Był właścicielem dóbr w Płonnej, gdzie zamieszkiwał. Pod koniec lat 60. samodzielnie był właścicielem dóbr tabularnych Płonna, a wraz z Różą Truskolaską był właścicielem dóbr tabularnych Osławice (wcześniej, w latach 50 dobrami tymi władał Stanisław Truskolaski). W latach 70. figurował jako wyłączny właściciel dóbr Płonna, Osławice oraz Wysoczany i Kożuszne. Posiadał też dobra Kulaszne, Szczawne. W latach 80. niektórymi z ww. dóbr władała Rozalia Truskolaska. W późniejszym czasie dobra w Płonnej odziedziczył ich syn Włodzimierz.
Od około 1869 należał do oddziału sanocko-lisko-brzozowsko-krośnieńskiego C. K. Galicyjskiego Towarzystwa Gospodarskiego. Przekazał na rzecz Włodzimierza Dzieduszyckiego ubrania regionalne, zaprezentowane przez niego w zbiorze na Wystawie Światowej w Wiedniu 1873, a potem przekazane do Muzeum Dzieduszyckich we Lwowie. W Kulasznem wytwarzał sery owcze. W tej wsi otworzył zakład żętyczny, otwarty 15 maja 1875, w ramach którego postawił kilka domów dla gości (kuracjuszy). Tam też dla wiernych wyznania katolickiego obrządku łacińskiego ufundował drewnianą kaplicę, poświęconą 23 lipca 1876, w której umieścił obraz Jezusa Milatyńskiego, zaś w kolejnym roku planował wybudowanie obszerniejszej kaplicy murowanej.
Z grupy większych posiadłości został wybrany do Rady c. k. powiatu sanockiego, w której zasiadał w kadencji od około 1870 do około 1874 (pełnił wówczas funkcję zastępcy członka wydziału) oraz w kadencji od około 1877 do około 1881.
Zmarł w 1888.

</doc>
<doc id="5072178" url="https://pl.wikipedia.org/wiki?curid=5072178" title="Gilbert Clain">
Gilbert Clain

Gilbert Clain (ur. 17 sierpnia 1941 w Saint Louis, zm. 21 kwietnia 2021 w Îlet Furcy) – francuski rzeźbiarz.
Zmarł 21 kwietnia 2021 z powodu zatrzymania krążenia, miał 79 lat.

</doc>
<doc id="5072183" url="https://pl.wikipedia.org/wiki?curid=5072183" title="Okręgowa Spółdzielnia Mleczarska w Radomsku">
Okręgowa Spółdzielnia Mleczarska w Radomsku

Okręgowa Spółdzielnia Mleczarska w Radomsku – spółdzielnia mleczarska w województwie łódzkim. OSM Radomsko to producent mleka, śmietan i śmietanek, napojów fermentowanych, masła, deserów, serków do smarowania, twarogów i serów dojrzewających.
Początki spółdzielni to lata trzydzieste XX wieku. W 1935 r. zakupiono w Radomsku grunt, na którym powstał zakład przetwórczy. W 1950 r., Okręgową Mleczarnię Spółdzielczą w Radomsku, tak bowiem brzmiała jej powojenna nazwa, upaństwowiono. Powstał Powiatowy Zakład Mleczarski Przedsiębiorstwo Państwowe w Radomsku, który przetrwał tylko 7 lat, bowiem kolejna ustawa reaktywowała spółdzielnie przywracając im majątki i dawną tożsamość. Od 1946 roku, nieprzerwanie przez prawie 40 lat, stanowisko Prezesa Zarządu pełnił Franciszek Jeziorski. W roku 1985 prezesem został inż. Andrzej Chodkowski. Następnie prezesem był Mariusz Broniszewski. Od lipca 2020 funkcję tę pełni Agata Kasperkiewicz. W roku 2005 Spółdzielnia przejęła Zakład Produkcji Mleczarskiej w Nowym Targu.
Firma eksportuje około 35 proc. swojej produkcji. Obroty firmy w 2017 roku to 350 mln zł, przy przerobie 180 mln litrów mleka i zysk w wysokości 6 mln zł.
OSM w Radomsku zrzesza obecnie 1720 członków spółdzielni i zatrudnia 660 osób. Produkcja odbywa się w zakładach w Radomsku i Nowym Targu.
Najbardziej znanymi markami OSM Radomsko są serki Hej!, mleko Ale! i masło Dobre!

</doc>
<doc id="5072185" url="https://pl.wikipedia.org/wiki?curid=5072185" title="Klaha">
Klaha

, właśc. – japoński piosenkarz, najbardziej znany jest z czasów, gdy należał do zespołu Visual kei, Malice Mizer. Po tym, jak grupa zawiesiła działalność w 2001 roku, Klaha rozpoczął karierę solową.
Życiorys.
Jego pierwszym zespołem była nowofalowa grupa Pride of Mind, działająca w latach 1992–1996. Po raz pierwszy zaśpiewał z Malice Mizer w 2000 roku w ich singlu „Shiroi Hada ni Kuruu Ai to Kanashimi no Rondo”. Rok po zawieszeniu działalności Malice Mizer, Klaha rozpoczął karierę solową, ale po drastycznej zmianie stylu wykonywał muzykę pop. Po występie na żywo w kwietniu 2004 roku, występy Klaha zatrzymały się bez wyjaśnienia, nie podano również żadnych informacji od czasu jego nagłego urlopu w 2004 roku. Gitarzysta Malice Mizer, Mana, powiedział, że próbował skontaktować się z Klaha w sprawie jego udziału w koncertach z okazji 25-lecia zespołu we wrześniu 2018 roku, ale nie mógł do niego dotrzeć.

</doc>
<doc id="5072186" url="https://pl.wikipedia.org/wiki?curid=5072186" title="Antoni Feliks Barciński">
Antoni Feliks Barciński

Antoni Feliks Barciński (ur. 26 czerwca 1803 w Lublinie, zm. 9 maja 1878 w Warszawie) – polski matematyk, ekonomista, urzędnik państwowy, nauczyciel.
Życiorys.
Urodził się w Lublinie w rodzinie Walentego, mieszczanina lubelskiego pochodzącego z Radomia i żony jego Małgorzaty z d. Morawskiej. W 1823 z wyróżnieniem ukończył szkołę wojewódzką w Lublinie i podjął studia na Wydziale Filozoficznym Królewskiego Uniwersytetu Warszawskiego. Utrzymywał się z korepetycji oraz był guwernerem na pensji prowadzonej przez małżeństwo Chopinów. Prowadził zajęcia z geometrii analitycznej i algebry w Szkole Przygotowawczej do Instytutu Politechnicznego.
W 1827 został wybrany jako kandydat na stanowisko profesora buchalterii, rachunkowości i korespondencji handlowej planowanego Instytutu Politechnicznego. Na koszt rządu został wysłany na studia do Paryża oraz w podróż naukową do Anglii, Francji, Niemczech, Włoch i Szwajcarii. Po czterech latach powrócił do Warszawy gdzie z powodu powstania listopadowego nie doszło do powstania Instytutu. Rozpoczął pracę w Banku Polskim i do 1841 wykładał matematykę wyższą w Gimnazjum Wojewódzkim powstałym w miejsce Liceum Warszawskiego. W okresie 1836-37 wykładał matematykę i buchalterię w Instytucie Agronomicznym na Marymoncie.
W 1833 został zatrudniony w kancelarii ordynacji zamojskiej jako buchalter, gdzie pracował kolejne dwadzieścia parę lat. W 1843 zrezygnował z działalności pedagogicznej ponieważ dostał nominację na stanowisko p.o. naczelnika w Wydziale Górnictwa Komisji Rządowej Przychodów i Skarbu i po dwóch latach został naczelnikiem w tej kancelarii. W latach 1845–1849 był członkiem Rady Opiekuńczej Szpitala Dzieciątka Jezus w Warszawie.
W 1854 należał do Komisji Rządowej Spraw Wewnętrznych i Duchownych i był członkiem Rady Przemysłowej. Należał w latach 1860–1861 do Towarzystwa Rolniczego, a w październiku 1862 został wybrany do Rady Miejskiej Warszawy. W 1872 przeszedł na emeryturę.
8 listopada 1834 poślubił Izabellę Chopin, młodszą siostrę F.Chopina, małżeństwo to pozostało bezdzietne. Zmarł w Warszawie 9 maja 1878 i pochowany został na cmentarzu powązkowskim (kwatera II, rząd 2, grób 9/10).

</doc>
<doc id="5072187" url="https://pl.wikipedia.org/wiki?curid=5072187" title="Anna Pasocha">
Anna Pasocha

Anna Borisowna Pasocha-Aloszyna (ros. Анна Борисовна Пасоха-Алёшина; ur. 1 lutego 1949 w Moskwie) – radziecka wioślarka, brązowa medalistka olimpijska z Montrealu (1976), mistrzyni Europy.
W 1976 roku wystąpiła na igrzyskach olimpijskich w Montrealu, podczas których wzięła udział w jednej konkurencji – rywalizacji czwórek ze sternikiem. Reprezentantki Związku Radzieckiego (w składzie: Nadieżda Siewostjanowa, Ludmiła Krochina, Galina Miszenina, Anna Pasocha oraz sterniczka Lidija Kryłowa) zdobyły w tej konkurencji brązowy medal olimpijski, uzyskując w finale czas 3:49,38 i przegrywając z osadami z Niemieckiej Republiki Demokratycznej i Bułgarii. 
W 1972 roku zdobyła złoty medal mistrzostw Europy w Brandenburg an der Havel w rywalizacji ósemek. W tej samej konkurencji w 1975 roku zajęła piąte miejsce w mistrzostwach świata w Nottingham, uzyskując w finale rezultat 3:23,54.
Za osiągnięcia sportowe wyróżniona została tytułem Zasłużonego Mistrza Sportu ZSRR.

</doc>
<doc id="5072191" url="https://pl.wikipedia.org/wiki?curid=5072191" title="Jakanie">
Jakanie

Jakanie, Я́канне – zjawisko występujące w języku białoruskim polegające na tym, że samogłoski /е/ oraz /ё/ w pierwszej sylabie przed akcentem oznaczane są w piśmie jako /я/, np. "ездзіць" – "язда", "сем" – "сямнаццаць", "мёд" – "мядок."
Partykułę "не" w języku białoruskim wymawia się jak "ня" [n’a], jeśli kolejne słowo ma akcent na pierwszej sylabie, np. "не быў" [n’а^byu], co wpływa na wymowę w polszczyźnie, np.[n’a był] – zamiast [n’e był]. Możliwa jest także interferencja białoruskiej wymowy przyimka "без" [b’ez/b’es], wymawianego jako "бяз" [b’az/b’as].
Mianem „jakania” ("яканье") określa się w dialektologii rosyjskiej zjawisko zlewania się samogłosek etymologicznych /"a"/, /"o"/ i /"e"/ w [’a] w pierwszej sylabie przed akcentem po spółgłoskach miękkich. Wyróżnia się: 

</doc>
<doc id="5072192" url="https://pl.wikipedia.org/wiki?curid=5072192" title="Tati Penna">
Tati Penna

Tati Penna, właśc. Constanza Bernardita Penna Brüggemann (ur. 26 lutego 1960 w Concepción, zm. 14 kwietnia 2021 w Santiago) – chilijska piosenkarka, dziennikarka i osobowość telewizyjna.
Penna była zamężna dwukrotnie: z Jaime de Aguirre, z którym miała dwójkę dzieci, oraz z Claudio Nichollsa.
Zmarła 14 kwietnia 2021 na raka, miała 61 lat.

</doc>
<doc id="5072193" url="https://pl.wikipedia.org/wiki?curid=5072193" title="Ayami Nakajō">
Ayami Nakajō

 – japońska aktorka i modelka.
Życiorys.
Nakajō urodziła się w Osace, z brytyjskiego ojca i japońskiej matki. Ma również dwie siostry. Nakajō grała w badmintona w liceum.
W 2011 roku wzięła udział w przesłuchaniu do kobiecego magazynu o modzie "Seventeen". Została wybrana w "Grand Prix" ze znanymi japońskimi modelkami. W 2012 roku Nakajō po raz pierwszy uczestniczyła jako modelka w "Tokyo Girls Collection". W tym samym roku zadebiutowała w TV dramie "Kuro no jokyōshi" jako You Umehara. W 2014 roku jej pierwszą główną rolą w filmie był "Gekijōban Zero".
We wrześniu 2017 Nakajō oficjalnie stała się ekskluzywną modelką dla "CanCam".

</doc>
<doc id="5072195" url="https://pl.wikipedia.org/wiki?curid=5072195" title="La Colmena">
La Colmena

La Colmena – miasto w departamencie Paraguarí, w Paragwaju. Według danych na rok 2020 miasto zamieszkiwało 5855 osób, a gęstość zaludnienia wyniosła 59,1 os./km2.
Demografia.
Ludność historyczna:
Ludność według grup wiekowych na rok 2020:
Struktura płci na rok 2020:
Flora.
W lasach niedaleko La Colmena można spotkać dziko rosnącą pomarańczę gorzką.
Fauna.
W La Colmena żyją cykady oraz wiele gatunków ptaków m.in. zimorodek, koliber, sokół, papuga oraz tukan.

</doc>
<doc id="5072196" url="https://pl.wikipedia.org/wiki?curid=5072196" title="Mniejszość afrykańska w Polsce">
Mniejszość afrykańska w Polsce

Mniejszość afrykańska w Polsce, także diaspora afrykańska w Polsce, społeczność afrykańska w Polsce, imigranci z Afryki w Polsce, Afropolacy – określenie stosowane głównie do czarnoskórych emigrantów, głównie z Afryki, przebywających w Polsce. Mniejszość ta nie jest oficjalnie rozpoznana w Polskim prawodawstwie. 
Określenie „z Afryki” nie jest całkowicie precyzyjne, ponieważ może także obejmować osoby z terytoriów państw arabskich znajdujących się w Afryce, a nawet białych mieszkańców tego kontynentu. Liczba czarnoskórych imigrantów przybywających z Afryki do Polski nie jest dokładnie znana i w 2012 r. była szacowana na ok. 2–3 tysięcy osób, czyli ok. 2% wszystkich mieszkających w Polsce cudzoziemców (i ok. 3% zagranicznych studentów). Jeśli pojęciem objąć także nie-czarnoskórych imigrantów z Afryki do Polski, wielkość tej społeczności byłaby przynajmniej dwukrotnie wyższa. Należy też zwrócić uwagę, że czarnoskórzy imigranci mogą też pochodzić z innych krajów, np. USA (zob. Afroamerykanie). 
Główne kraje pochodzenia imigrantów z krajów Afryki Subsaharyjskiej (zwanej także Afryką Czarną) to Nigeria, Kamerun, Kenia i Angola. Większość imigrantów z Afryki przebywa w województwie mazowieckim, zwłaszcza w Warszawie. 
Polska nie jest popularnym krajem docelowym dla imigrantów z Afryki, większość z nich przebywa w Polsce przez krótki czas i po skończeniu studiów wraca do ojczyzny lub emigruje do krajów Europy Zachodniej, gdzie znajdują się większe diaspory afrykańskie i możliwości zarobkowe. 
Tematyka imigrantów z Afryki była już przedmiotem zainteresowań polskich badaczy w latach 60. Reżim komunistyczny propagandowo popierał przyjazdy studentów z krajów Trzeciego Świata do Polski i liczba studentów z Afryki w latach 70. i 80. wynosiła ok. kilkuset osób rocznie; liczba ta zmniejszyła się w latach późniejszych, ale ponownie wzrosła znacznie w latach 2000 (z ok. 600 na początku tej dekady do ponad 2000 pod jej koniec).
Jednym z głównych problemów społecznych spotykanym przez imigrantów z Afryki w Polsce jest zjawisko rasizmu; osoby czarnoskóre i ciemnoskóre doświadczają aktów agresji i dyskryminacji. Od wielu lat nagminnym zjawiskiem jest obrażanie czarnoskórych piłkarzy przez kibiców wielu polskich klubów piłkarskich.

</doc>
<doc id="5072200" url="https://pl.wikipedia.org/wiki?curid=5072200" title="IM Motors">
IM Motors

IM Motors – chiński producent elektrycznych samochodów i SUV-ów z siedzibą w Szanghaju działający od 2020 roku. Należy do chińskiego joint venture między firmami SAIC Motor, Alibaba Group i Zhangjiang Hi-Tech.
Historia.
W listopadzie 2020 roku chiński potentat branży motoryzacyjnej SAIC Motor nawiązał współpracę z rodzimym gigantem sektora handlu elektronicznego, Alibaba Group, a także zarządem specjalnej strefy ekonomicznej miasta Szanghaj, Nowej Dzielnicy Pudong. Efektem została spółka typu joint venture o nazwie IM Motors. Za cel obrano dynamicznie rozwijającą się w Chinach branżę luksusowych samochodów elektrycznych, tzw. "New Energy Vehicles", wyróżniając się wysokowydajnymi i wysokiej mocy układami napędowymi.
W styczniu 2021 roku IM Motors oficjalnie ogłosiło, że będzie wytwarzać swoje pojazdy pod marką o stylizowanym zapisieiM. Równocześnie przedstawiono oficjalne fotografie oraz informacje techniczne na temat pierwszego pojazdu konsorcjum w postaci sztandarowej limuzyny IM P7. Oficjalna premiera pojazdu w produkcyjnej formie odbyła się w kwietniu 2021 roku podczas wystawy samochodowej Shanghai Auto Show, podczas której Zhiji Motor przedstawiło także dwa dodatkowe prototypy: studium dużego SUV-a o nazwie LS7, a także futurystycznego w pełni autonomicznego pojazdu o przydomku Airo.
W grudniu 2022 chińskie przedsiębiorstwo oficjalnie zaprezentowało produkcyjną wersję swojego drugiego modelu w postaci elektrycznego SUV-a IM LS7, planując rozpoczęcie jego sprzedaży na drugą połowę 2023 roku i ponownie będąc produktem o zasięgu rynkowym ograniczonym wyłącznie do rodzimych Chin. W międzyczasie, pakiet 18% udziałów posiadany przez władze administracyjne szanghajskiej Nowej Dzielnicy Pudong został odsprzedany do prywatnego przedsiębiorstwa Zhangjiang Hi-Tech.

</doc>
<doc id="5072205" url="https://pl.wikipedia.org/wiki?curid=5072205" title="149 Polna Dywizja Szkolna">
149 Polna Dywizja Szkolna



</doc>
<doc id="5072208" url="https://pl.wikipedia.org/wiki?curid=5072208" title="Liège-Bastogne-Liège U23">
Liège-Bastogne-Liège U23

Liège-Bastogne-Liège U23 – jednodniowy wyścig kolarski rozgrywany na trasie między belgijskimi miejscowościami Liège i Bastogne w Walonii.
Impreza towarzysząca wyścigowi głównemu, przeznaczono dla kolarzy w wieku do 23 lat. Rozgrywany od 1986, od 2005 włączony do cyklu UCI Europe Tour, początkowo z kategorią 1.2 (2005–2006), później 1.Ncup (2007) i 1.2U (od 2008).
Zwycięzcy.
Opracowano na podstawie:

</doc>
<doc id="5072210" url="https://pl.wikipedia.org/wiki?curid=5072210" title="Jan Martyniak (duchowny)">
Jan Martyniak (duchowny)



</doc>
<doc id="5072213" url="https://pl.wikipedia.org/wiki?curid=5072213" title="Pałac Sportu w Baku">
Pałac Sportu w Baku

Pałac Sportu w Baku () – hala widowiskowo-sportowa w Baku, stolicy Azerbejdżanu. Została otwarta w 1974 roku. Może pomieścić 1736 widzów.
Hala została otwarta w 1974 roku. Pojemność hali wynosiła 1100 widzów i służyła ona głównie do gry w siatkówkę. Przed I Igrzyskami Europejskimi w 2015 roku obiekt został gruntownie zmodernizowany, m.in. pojemność areny została zwiększona do 1736 widzów. Podczas igrzysk europejskich w hali odbyły się zawody w badmintonie oraz tenisie stołowym. W 2017 roku w arenie rozegrano zawody w karate, taekwondo i wushu w ramach igrzysk solidarności islamskiej, a w 2019 roku mecze piłki ręcznej w ramach letniego olimpijskiego festiwalu młodzieży.

</doc>
<doc id="5072215" url="https://pl.wikipedia.org/wiki?curid=5072215" title="Rozmowa dwóch sąsiadów">
Rozmowa dwóch sąsiadów

Rozmowa dwóch sąsiadów (, biał. łac. "Hutarka dvuch susiedaŭ") – cykl białoruskich anonimowych utworów literackich napisanych w XIX wieku. Za autorów uważa się Władysława Syrokomlę oraz Wincentego Korotyńskiego. Został wydany w łacince w białostockiej podziemnej drukarni w oddzielnych numerach w przededniu powstania styczniowego. W latach 1861–1862 ukazały się 4 numery. Był to pierwszy periodyk wydany po białorusku.
Jest napisana w formie poetyckiego dialogu dwóch chłopów – doświadczonego Mateusza z prostym i naiwnym Józefem. Treść i orientacja ideologiczna tekstów jest bliska „Rozmowom starego dziadka”, odrębne zapisy (wrogość do „złych panów”, ukazujących sytuację narodu białoruskiego) bliskie są „Mużyckiej prawdzie” Kastusa Kalinouskiego i stoi u początków białoruskiej prasy demokratycznej.

</doc>
<doc id="5072218" url="https://pl.wikipedia.org/wiki?curid=5072218" title="Hutarka dwóch susiedaŭ">
Hutarka dwóch susiedaŭ



</doc>
<doc id="5072224" url="https://pl.wikipedia.org/wiki?curid=5072224" title="Nikołaj Jewmienow">
Nikołaj Jewmienow

Nikołaj Jewmienow (ros. Николай Анатольевич Евменов; ur. 2 kwietnia 1962) – rosyjski wojskowy, admirał, dowódca Marynarki Wojennej Federacji Rosyjskiej.
Biografia.
W 1987 ukończył Wyższą Szkołę Pływania Podwodnego Marynarki Wojennej. Jako oficer pełnił służbę na atomowych okrętach podwodnych Floty Oceanu Spokojnego, na stanowiskach od dowódcy grupy elektronawigacyjnej elektrycznej okrętowego działu nawigacyjnego do dowódcy okrętu. 
W 1998 ukończył Akademię Marynarki Wojennej, w 2003 - Wojskową Akademię Sztabu Generalnego Sił Zbrojnych Federacji Rosyjskiej. Dowodził zgrupowaniami atomowych okrętów podwodnych Floty Oceanu Spokojnego. 
W grudniu 2011 został mianowany dowódcą sił podwodnych Floty Oceanu Spokojnego. We wrześniu 2012 został szefem sztabu - pierwszym zastępcą dowódcy Floty Północnej, a od listopada 2015 pełnił obowiązki dowódcy Floty Północnej. 
Dekretem prezydenta Federacji Rosyjskiej w kwietniu 2016 w stopniu wiceadmirała został mianowany dowódcą Floty Północnej. 
Dekretem prezydenta Federacji Rosyjskiej z 3 maja 2019 został mianowany głównodowodzącym Marynarki Wojennej. 
Nagrody i odznaczenia.
Podczas służby był odznaczony Orderem „Za zasługi wojskowe” (2006), „Za zasługi morskie” (2015), Aleksandra Newskiego (2016), medalami resortowymi Ministerstwa Obrony Federacji Rosyjskiej. 

</doc>
<doc id="5072226" url="https://pl.wikipedia.org/wiki?curid=5072226" title="Mohamed Safwat">
Mohamed Safwat

Mohamed Safwat (; ur. 19 września 1990 w Al-Mansurze) – egipski tenisista, reprezentant kraju w Pucharze Davisa.
Kariera tenisowa.
W przeciągu kariery wygrał jeden singlowy oraz trzy deblowe turnieje rangi ATP Challenger Tour.
W 2018 podczas French Open zadebiutował w turnieju głównym imprezy wielkoszlemowej. Po wygraniu trzech meczów w kwalifikacjach odpadł w pierwszej rundzie z Grigorem Dimitrowem.
Najwyżej sklasyfikowany w rankingu gry pojedynczej był na 130. miejscu (10 lutego 2020), a w klasyfikacji gry podwójnej na 225. pozycji (26 września 2016).

</doc>
<doc id="5072233" url="https://pl.wikipedia.org/wiki?curid=5072233" title="Mbuyapey">
Mbuyapey

Mbuyapey – miasto w departamencie Paraguarí, w Paragwaju. Według danych na rok 2020 miasto zamieszkiwało 14 707 osób, a gęstość zaludnienia wyniosła 16,29 os./km2.
Demografia.
Ludność historyczna:
Ludność według grup wiekowych na rok 2020:
Struktura płci na rok 2020:
Klimat.
Klimat jest wilgotny i subtropikalny. Średnia temperatura powietrza wynosi 21 °C. Najcieplejszym miesiącem jest styczeń (26 °C) , a najzimniejszym lipiec (16 °C). Średnie opady wynoszą 1991 milimetrów rocznie. Najbardziej wilgotnym miesiącem jest kwiecień (390 milimetrów deszczu), a najbardziej suchy jest sierpień – 82 milimetry.
Infrastruktura.
Przez miasto przebiega Droga krajowa nr PY01 łącząca Mbuyapey ze stolicą Paragwaju, Asunción.

</doc>
<doc id="5072238" url="https://pl.wikipedia.org/wiki?curid=5072238" title="150 Szkolna Dywizja Polna">
150 Szkolna Dywizja Polna

150 Polna Dywizja Szkoleniowa (niem. "150. Feldausbildungs-Division") – niemiecka dywizja szkolna z okresu II wojny światowej, powołana 12 marca 1945 na froncie zachodnim. Do 21 marca 1945 dywizja dysponowała zaledwie trzema batalionami grenadierów i batalionem inżynieryjnym. Później przydzielono jej kolejne 6 batalionów grenadierów, lecz brak danych, czy dołączono do niej jakiś oddział artyleryjski. W momencie zakończenia wojny dywizja znajdowała się nadal w rezerwie i nie była do końca skompletowana. Jednostką przez cały okres jej istnienia dowodził Generalleutnant Wolfgang Lange.

</doc>
<doc id="5072247" url="https://pl.wikipedia.org/wiki?curid=5072247" title="Louis Bréguet">
Louis Bréguet



</doc>
<doc id="5072248" url="https://pl.wikipedia.org/wiki?curid=5072248" title="Daniel Tucker">
Daniel Tucker

Daniel Tucker (ur. 7 lipca 1970) – amerykański basista, znany przede wszystkim jako pierwszy basista amerykańskiej grupy deathmetalowej Obituary. 
Tucker zagrał na pierwszym albumie Obituary wydanym w 1989 roku zatytułowanym "Slowly We Rot". W tym samym roku opuścił grupę wraz z gitarzystą Allenem Westem. 
Po odejściu z Obituary Tucker grał w różnych innych zespołach. W 1991 roku dołączył do Wilted Existence jednak trzy lata później zakończył z nią współpracę. W 2011 roku dołączył do grupy After Death, która w 2013 roku zmieniła nazwę na Nocturnus AD.

</doc>
<doc id="5072250" url="https://pl.wikipedia.org/wiki?curid=5072250" title="Ernest Roney">
Ernest Roney

Ernest John Roney (ur. 8 czerwca 1900 w Lambeth, zm. 23 marca 1975 w Aldeburgh) – brytyjski żeglarz sportowy, medalista olimpijski.
Podczas letnich igrzysk olimpijskich w Paryżu (1924) zdobył srebrny medal w żeglarskiej klasie 8 metrów, wspólnie z Edwinem Jacobem, Thomasem Riggsem, Walterem Riggsem oraz Gordonem Fowlerem (załoga jachtu "Emily"). Po raz drugi w olimpijskich zawodach żeglarskich wystartował w Amsterdamie (1928), zajmując 7. miejsce w klasie 8 metrów.
Ernest Roney był sternikiem podczas zawodów olimpijskich w 1924 w Paryżu. Jacht "Emily", zbudowany i zwodowany zaledwie kilka miesięcy przed olimpiadą, był własnością jego ojca, sir Ernesta Knighta Roneya. Obaj wspólnie zakupili w 1929 następcę, "Emily II", na którym Roney junior odniósł wiele sukcesów, często żeglując razem ze swoim rodzeństwem. Podobnie jak ojciec i brat, Ernest Roney był wspólnikiem w rodzinnej firmie prawniczej. 
Siostra oraz brat Ernesta Roneya, Margaret i Esmond, również uprawiali żeglarstwo sportowe – wszyscy troje byli członkami załogi brytyjskiego jachtu "Feo" podczas igrzysk olimpijskich w 1928 w Amsterdamie. 

</doc>
<doc id="5072253" url="https://pl.wikipedia.org/wiki?curid=5072253" title="Spirytus mineralny">
Spirytus mineralny



</doc>
<doc id="5072260" url="https://pl.wikipedia.org/wiki?curid=5072260" title="Apatow Productions">
Apatow Productions

Apatow Productions (również The Apatow Company) – amerykańska firma produkcyjna założona w 1999 przez Judda Apatowa.
Pierwszą produkcją wytwórni był serial telewizyjny "Luzaki i kujony" (1999–2000), pierwszym wyprodukowanym filmem przez wytwórnię był film komediowy "Legenda telewizji" (2004). 
Z firmą często współpracują m.in. Adam McKay, Will Ferrell, Seth Rogen i Jason Segel.

</doc>
<doc id="5072261" url="https://pl.wikipedia.org/wiki?curid=5072261" title="The Apatow Company">
The Apatow Company



</doc>
<doc id="5072271" url="https://pl.wikipedia.org/wiki?curid=5072271" title="Trevor Peres">
Trevor Peres

Trevor Peres (ur. 25 lipca 1969) – amerykański muzyk, gitarzysta i wokalista, znany przede wszystkim jako gitarzysta rytmiczny deathmetalowej grupy Obituary, którą założył wraz z braćmi Tardy w 1984 roku. Oprócz Obituary Trevor był także członkiem takich grup jak Meathook Seed czy Catastrophic. Wystąpił również gościnnie w utworze "Empowered" amerykańskiego rapera Necro, a także wziął udział w nagraniu utworu "Angels in War" grupy Holy Moses.

</doc>
<doc id="5072273" url="https://pl.wikipedia.org/wiki?curid=5072273" title="Karl Blossfeldt">
Karl Blossfeldt

Karl Blossfeldt (ur. 13 czerwca 1866, zm. 9 grudnia 1932) – niemiecki fotograf, rzeźbiarz i artysta, który pracował w Berlinie w Niemczech. Najbardziej jest znany ze swoich zdjęć roślin i żywych stworzeń opublikowanych w 1929 jako "Urformen der Kunst". Zainspirowała go, podobnie jak ojciec, natura oraz sposób w jaki rosną rośliny. Uważał, że „roślinę należy cenić jako konstrukcję całkowicie artystyczną i architektoniczną”.
Wśród jego kontaktów w berlińskiej szkole artystycznej i rzemieślniczej był Heinz Warneke. Od 1923 r. był profesorem w "Vereinigte Staatsschulen für freie und angewandte Kunst" (Szkole Sztuk Pięknych i Sztuki Użytkowej) w Berlinie. Zmarł w wieku 67 lat.
Biografia.
Blossfeldt nigdy nie odbył formalnego szkolenia w zakresie fotografii, ale od 1890 do 1896 r. odbył praktykę pod okiem Moritza Muerera. W 1898 roku został powołany na nauczyciela w Instytucie Królewskiego Muzeum Sztuk (gdzie pozostał do 1931), założył archiwum swoich fotografii.
Opracował serię domowych aparatów, które pozwoliły mu fotografować powierzchnie roślin z niespotykaną dotąd, powiększoną szczegółowością. Odzwierciedlało to jego nieustające zainteresowanie powtarzającymi się wzorami występującymi w fakturach i formach natury.
Życie i dziedzictwo.
W Berlinie od końca XIX wieku aż do śmierci prace Blossfeldta były wykorzystywanie przede wszystkim jako narzędzia dydaktyczne i zwróciły uwagę opinii publicznej w 1928 r. poprzez jego pierwszą publikację "Urformen der Kunst" (Formy sztuki w przyrodzie). Wydana w 1928 roku, kiedy Karl Blossfeldt miał 63 lata i był profesorem sztuki użytkowej w Vereinigte Staatsschulen für freie und angewandte Kunst, "Urformen der Kunst" szybko stał się światowym bestsellerem, a Blossfeldt stawał się sławny niemal z dnia na dzień. Jego obrazy zostały obiektywnie i bardzo szczegółowo pochwalone przez Waltera Benjamina, który oświadczył, że Blossfeldt „odegrał swoją rolę w tym wielkim badaniu inwentarza percepcji, co będzie miało nieprzewidywalny wpływ na naszą koncepcję świata”. Porównał go do Moholy-Nagy i pionierów New Objectivity, ponieważ jego metody różniły się od metod stosowanych przez innych artystów w tym ruchu.
W 2001 roku "Urformen der Kunst" znalazło się w „Księdze 101 książek” jako jedna z przełomowych książek fotograficznych XX wieku.

</doc>
<doc id="5072275" url="https://pl.wikipedia.org/wiki?curid=5072275" title="Elçin Əsədov">
Elçin Əsədov

Elçin Əsədov, znany też w formie zangielszczonej jako Elchin Asadov (ur. 12 lutego 1987 w Füzuli) – azerski kolarz szosowy.
Əsədov urodził się w Füzuli w Górskim Karabachu, jednak ze względu na wojnę na tych terenach w dzieciństwie opuścił z rodziną tę miejscowość i przeprowadził się do Baku. Pod wpływem Letnich Igrzysk Olimpijskich 2000 zaczął uprawiać sport, początkowo próbując różnych dyscyplin, by w końcu w 2003 zdecydować się wyłącznie na kolarstwo szosowe. Jest wielokrotnym mistrzem swojego kraju.
Osiągnięcia.
Opracowano na podstawie:

</doc>
<doc id="5072276" url="https://pl.wikipedia.org/wiki?curid=5072276" title="Yopie Latul">
Yopie Latul

Yopie Latul (ur. 7 września 1955 w Ambon, zm. 9 września 2020 w Cibinong) – indonezyjski piosenkarz.
Swoją karierę wokalną rozpoczął w 1982 roku. Wydał szereg albumów: "Jopie Latul – Ambon Jazz Rock" (1982), "Dansa Gepe-Gepe" (1984), "O Sussy Sayang" (1989), "Hey Gadis" (1991), "Simalakama II" (1993), "Kusesali" (1994), "Remix Hitam tapi Manis" (1994), "Tiada Berdaya" (1994), "The Best of Yopie Latul" (1998), "Poco Poco" (2000).
Popularność przyniosły mu utwory „Ayun Langkahmu” (autorstwo: Elfa Secioria i Wieke Gur) z 1986 r. i „Kembalikan Baliku” (autorstwo: Guruh Soekarnoputra) z 1987 r. Z tym drugim utworem wystąpił na Festiwalu Piosenki Popularnej w 1987 r., wraz z grupą Swara Mahardhika. Przełomem w jego karierze okazało się jednak nagranie dance pt. „Poco-Poco” z 1995 r., za które zdobył nagrodę AMI (Anugerah Musik Indonesia).
Zmarł w 2020 r. na COVID-19.

</doc>
<doc id="5072279" url="https://pl.wikipedia.org/wiki?curid=5072279" title="Elchin Asadov">
Elchin Asadov



</doc>
<doc id="5072282" url="https://pl.wikipedia.org/wiki?curid=5072282" title="Paraguarí (miasto)">
Paraguarí (miasto)

Paraguarí – stolica departamentu Paraguarí w Paragwaju. Według danych na rok 2020 miasto zamieszkiwały 24 164 osoby, a gęstość zaludnienia wyniosła 60,85 os./km2.
Demografia.
Ludność historyczna:
Ludność według grup wiekowych na rok 2020:
Struktura płci na rok 2020:
Klimat.
Klimat jest wilgotny i subtropikalny. Średnia temperatura powietrza wynosi 22 °C. Najcieplejszym miesiącem jest styczeń (26 °C) , a najzimniejszym jest lipiec (16 °C). Średnie opady wynoszą 1919 milimetrów rocznie. Najbardziej wilgotnym miesiącem jest kwiecień (312 milimetrów deszczu), a najbardziej suchy jest sierpień – 51 milimetrów.
Infrastruktura.
Przez miasto przebiega Droga krajowa nr PY10 łącząca Paraguarí ze stolicą państwa Asunción.

</doc>
<doc id="5072284" url="https://pl.wikipedia.org/wiki?curid=5072284" title="Maciej Ugorski">
Maciej Ugorski

Maciej Ugorski – polski weterynarz, biolog, dr hab. nauk przyrodniczych, profesor Katedry Biochemii i Biologii Molekularnej Wydziału Medycyny Weterynaryjnej Uniwersytetu Przyrodniczego we Wrocławiu i Instytutu Immunologii i Terapii Doświadczalnej im. Ludwika Hirszfelda Polskiej Akademii Nauk.
Życiorys.
W 1973 ukończył studia weterynaryjne w Akademii Rolniczej we Wrocławiu. Obronił pracę doktorską, w 1990 habilitował się na podstawie rozprawy zatytułowanej "Rola glikosfingolipidów w ekspresji fenotypu nowotworowego". 6 kwietnia 2001 nadano mu tytuł profesora w zakresie nauk weterynaryjnych. Został zatrudniony na stanowisku profesora w Katedrze Biochemii i Biologii Molekularnej na Wydziale Medycyny Weterynaryjnej Uniwersytetu Przyrodniczego we Wrocławiu i Instytucie Immunologii i Terapii Doświadczalnej im. Ludwika Hirszfelda Polskiej Akademii Nauk.
Jest kierownikiem Katedry Biochemii i Biologii Molekularnej Wydziału Medycyny Weterynaryjnej Uniwersytetu Przyrodniczego we Wrocławiu i członkiem prezydium Komitetu Nauk Weterynaryjnych i Biologii Rozrodu na II Wydziale Nauk Biologicznych i Rolniczych Polskiej Akademii Nauk.
Był członkiem Komitetu Immunologii i Etiologii Zakażeń Człowieka na VI Wydziale – Nauk Medycznych Polskiej Akademii Nauk.

</doc>
<doc id="5072294" url="https://pl.wikipedia.org/wiki?curid=5072294" title="Wojciech Mrosik">
Wojciech Mrosik

Wojciech (Adalbert) Mrosik (właściwie Otton Mrosik, Mrośnik, Mrozik) (ur. 1 listopada 1889 w Ujeździe, zm. 23 marca 1945 w Prudniku) – polski ksiądz katolicki, franciszkanin, zabity przez żołnierzy Armii Czerwonej.
Życiorys.
Święcenia kapłańskie przyjął 23 kwietnia 1922. Przyjął imię Wojciech (Adalbert). Studiował w Nysie i w Karłowicach. Pracował w klasztorze na Górze Świętej Anny, we Wrocławiu, Olsztynie i w Raciborzu–Płoni. Prowadził skromne życie, oddając się służbie Bogu i ludziom. Najlepiej czuł się w klasztorze św. Józefa w Prudniku-Lesie. Zginął wraz z Jerzym Simonem w nocy z 22 na 23 marca 1945 roku w Prudniku–Młynie Czyżyka podczas walk o miasto. Jego ciało (w stanie rozkładu) znaleziono na polu dwa miesiące później. W jego głowie znajdowały się ślady po dwóch kulach.
W 2006 franciszkanie w Prudniku wznieśli w Lesie Prudnickim, przy wjeździe do sanktuarium św. Józefa od strony Lipna, drewnianą kapliczkę Braci Męczenników z tabliczką z napisem: „Pamięci naszych Braci Georga Simon i Adalberta Mrosik, zamordowanych w marcu 1945 roku”.

</doc>
<doc id="5072295" url="https://pl.wikipedia.org/wiki?curid=5072295" title="Niezwyciężony (serial animowany)">
Niezwyciężony (serial animowany)

Niezwyciężony (ang. "Invincible") – amerykański serial animowany dla dorosłych, adaptacja komiksowej serii "Invincible".
Serial miał premierę 25 marca 2021 r. (26 marca w Polsce) w Prime Video.
29 kwietnia 2021 r. ogłoszono, że powstanie drugi i trzeci sezon serialu.
Fabuła.
Główny bohater, Mark Grayson, jest synem Omni-mana, najpotężniejszego superbohatera na Ziemi. Niedługo po 17. urodzinach Mark odkrywa, że także ma jego moce. Od tej pory chłopak musi prowadzić podwójne życie: jako zwykłego nastolatka i superbohatera o imieniu Niezwyciężony. 
Obsada.
Strażnicy Globu (Guardians of the Globe).
Grupa superbohaterów, strzegąca Ziemi od dekad. Gdy jej członkowie zostają zamordowani, powstaje nowy zespół

</doc>
<doc id="5072297" url="https://pl.wikipedia.org/wiki?curid=5072297" title="Hybanthus albus">
Hybanthus albus

Hybanthus albus (A.St.-Hil.) Baill. – gatunek roślin z rodziny fiołkowatych ("Violaceae"). Występuje naturalnie w Peru, Boliwii oraz Brazylii (w stanach Amazonas, Bahia i Minas Gerais), Paragwaju, Urugwaju oraz Argentynie. 

</doc>
<doc id="5072299" url="https://pl.wikipedia.org/wiki?curid=5072299" title="The Bad Batch">
The Bad Batch



</doc>
<doc id="5072303" url="https://pl.wikipedia.org/wiki?curid=5072303" title="Micha’el Alloni">
Micha’el Alloni

Micha’el Alloni (hebr. מיכאל אלוני; ur. 30 stycznia 1984 w Tel Awiwie) – izraelski aktor, reżyser, scenarzysta i prezenter telewizyjny.
Życiorys.
Urodził się w Tel Awiwie w świeckiej rodzinie żydowskiej. Jego matka jest prawnikiem, a ojciec księgowym. Podczas służby wojskowej w Siłach Obronnych Izraela służył jako dowódca Gadny w programie szkoleniowym Marwa Korpusu Edukacyjnego.
Studiował aktorstwo w Nissan Nativ Acting Studio w latach 2006–2009. Występował także w wielu kampaniach reklamowych jako model.
Występował w serialu "Sztisel", filmie "W ciemno" oraz serialu "When Heroes Fly" wyprodukowanym przez grupę medialną Keszet. W kwietniu 2018 roku wygrał nagrodę dla najlepszego serialu na festiwalu serialowym Canneseries. Aloni jest także gospodarzem popularnego reality show "The Voice Israel".

</doc>
<doc id="5072304" url="https://pl.wikipedia.org/wiki?curid=5072304" title="Pombalia atropurpurea">
Pombalia atropurpurea

Pombalia atropurpurea (A.St.-Hil.) Paula-Souza – gatunek roślin z rodziny fiołkowatych ("Violaceae"). Występuje naturalnie w Boliwii, Brazylii (w stanach Bahia, Goiás, Mato Grosso do Sul, Espírito Santo, Minas Gerais, Rio de Janeiro, São Paulo i Paraná oraz w Dystrykcie Federalnym), Paragwaju i północnej Argentynie. 
Biologia i ekologia.
Rośnie w lasach i zaroślach. 

</doc>
<doc id="5072305" url="https://pl.wikipedia.org/wiki?curid=5072305" title="IM (marka samochodów)">
IM (marka samochodów)



</doc>
<doc id="5072309" url="https://pl.wikipedia.org/wiki?curid=5072309" title="Pirayú">
Pirayú

Pirayú – miasto w departamencie Paraguarí, w Paragwaju. Według danych na rok 2020 miasto zamieszkiwało 18110 osób, a gęstość zaludnienia wyniosła 98,42 os./km2.
Demografia.
Ludność historyczna:
Ludność według grup wiekowych na rok 2020:
Struktura płci na rok 2020:
Klimat.
Klimat jest wilgotny i subtropikalny. Średnia temperatura powietrza wynosi 22 °C. Najcieplejszym miesiącem jest styczeń (26 °C), a najzimniejszym jest maj (16 °C). Średnie opady wynoszą 1919 milimetrów rocznie. Najbardziej wilgotnym miesiącem jest kwiecień (312 milimetrów deszczu), a najbardziej suchym miesiącem jest sierpień – 51 milimetrów.
Infrastruktura.
Przez miasto przebiega Droga krajowa nr PY01 łącząca Pirayú ze stolicą kraju Asunción oraz Droga krajowa nr PY02 łącząca Pirayú z Ypacaraí.

</doc>
<doc id="5072311" url="https://pl.wikipedia.org/wiki?curid=5072311" title="Pombalia bigibbosa">
Pombalia bigibbosa

Pombalia bigibbosa (A.St.-Hil.) Paula-Souza – gatunek roślin z rodziny fiołkowatych ("Violaceae"). Występuje naturalnie w Brazylii (w stanach Mato Grosso do Sul, Minas Gerais, Rio de Janeiro, São Paulo, Paraná, Rio Grande do Sul i Santa Catarina), Paragwaju oraz północnej Argentynie. 

</doc>
<doc id="5072312" url="https://pl.wikipedia.org/wiki?curid=5072312" title="Andi Meriem Matalatta">
Andi Meriem Matalatta

Andi Meriem Matalatta, właśc. Andi Sitti Meriem Nurul Kusumawardhani Mattalatta (ur. 31 sierpnia 1957 w Makasarze, zm. 4 czerwca 2010 w Zoetermeer) – indonezyjska piosenkarka.
Już w trakcie nauki w szkole podstawowej brała udział w konkursach muzycznych. Przełomem w jej karierze okazała się wygrana w konkursie Bintang Radio &amp; Televisi w 1975 r. W latach 70. popularność zyskał jej utwór „Mutiara dari Selatan”, który przyniósł piosenkarce miano „perły południa”. Wypromowała także przebój radiowy „Januari yang Biru”. 
Wykonany przez nią utwór „Hasrat dan Cinta” (kompozycja: Fariz RM) został sklasyfikowany na pozycji 103. w zestawieniu 150 indonezyjskich utworów wszech czasów, ogłoszonym na łamach lokalnego wydania magazynu „Rolling Stone”. 
W trakcie swojej kariery wydała dziesiątki albumów, w tym szereg kompilacji. Okres jej największej sławy przypadł na lata 80.

</doc>
<doc id="5072313" url="https://pl.wikipedia.org/wiki?curid=5072313" title="Jerzy Simon">
Jerzy Simon

Jerzy Simon (właściwie Alojzy Simon) (ur. 1 września 1873 w Dytmarowie, zm. 23 marca 1945 w Prudniku) – polski ksiądz katolicki, franciszkanin, zabity przez żołnierzy Armii Czerwonej.
Życiorys.
Urodził się w Dytmarowie koło Prudnika. Święcenia kapłańskie przyjął 23 czerwca 1900 we Wrocławiu. Przyjął imię Jerzy (Georg). Uczył się w Holandii i we Wrocławiu. Jako kapłan pracował w klasztorze na Górze Świętej Anny i był wychowawcą kandydatów do zakonu w Nysie. Od 1911 roku gwardianem w klasztorze na Górze Świętej Anny. Trzykrotnie pełnił urząd prowincjała (1915–1921 i 1930–1933).
Kierował prowincją w niełatwych czasach. Podczas I wojny światowej część klasztorów zamieniono na szpital wojskowy. Pozwolił braciom polskiego pochodzenia na utworzenie w II Rzeczypospolitej komisariatu zakonu franciszkańskiego w Katowicach–Panewnikach. W 1934 został oskarżony przez nazistów o nadużycia finansowe. W areszcie stracił zdrowie. Po odwołaniu, został uwolniony od zarzutu. Gdy wrócił do klasztoru, współbracia przywitali go burzą oklasków. Do końca życia robił sobie wyrzuty, że procesem zaszkodził i zgorszył braci.
Zginął wraz z Wojciechem Mrosikiem w nocy z 22 na 23 marca 1945 roku w Prudniku–Młynie Czyżyka podczas walk o miasto.
W 2006 franciszkanie w Prudniku wznieśli w Lesie Prudnickim, przy wjeździe do sanktuarium św. Józefa od strony Lipna, drewnianą kapliczkę Braci Męczenników z tabliczką z napisem: „Pamięci naszych Braci Georga Simon i Adalberta Mrosik, zamordowanych w marcu 1945 roku”.

</doc>
<doc id="5072317" url="https://pl.wikipedia.org/wiki?curid=5072317" title="Pombalia communis">
Pombalia communis

Pombalia communis (A.St.-Hil.) Paula-Souza – gatunek roślin z rodziny fiołkowatych ("Violaceae"). Występuje naturalnie w Wenezueli, Peru, Boliwii oraz Brazylii (w stanach Tocantins, Bahia, Ceará, Maranhão, Paraíba, Pernambuco, Sergipe, Goiás, Mato Grosso do Sul, Mato Grosso, Espírito Santo, Minas Gerais, Rio de Janeiro, São Paulo, Paraná, Rio Grande do Sul i Santa Catarina oraz w Dystrykcie Federalnym), Paragwaju, Urugwaju oraz północnej Argentynie. 
Biologia i ekologia.
Rośnie w lasach i zaroślach. 

</doc>
<doc id="5072322" url="https://pl.wikipedia.org/wiki?curid=5072322" title="Pombalia glauca">
Pombalia glauca

Pombalia glauca (Chodat) Paula-Souza – gatunek roślin z rodziny fiołkowatych ("Violaceae"). Występuje naturalnie w Boliwii, Brazylii (w stanach Bahia, Mato Grosso do Sul, São Paulo i Paraná), Paragwaju oraz północnej Argentynie. 
Biologia i ekologia.
Rośnie w lasach i zaroślach. 

</doc>
<doc id="5072324" url="https://pl.wikipedia.org/wiki?curid=5072324" title="Ludmiła Siczkariowa">
Ludmiła Siczkariowa

Ludmiła Siczkariowa (ros. Людмила Александровна Сичкарёва; ur. 6 września 1937 w Ałmaty, zm. 25 kwietnia 2021) – rosyjska aktorka teatralna.
Biografia.
W 1961 uzyskała wykształcenie teatralne, kończąc naukę w studio Krasnojarskiego Teatru Dramatycznego im. A.S. Puszkina (absolwentem tego studio był również aktor Innokientij Smoktunowski). Swoje życie aktorskie rozpoczęła w teatrze w Nowokuźniecku. Od 1963, przez ponad 55 lat, występowała na scenie Smoleńskiego Teatru Dramatycznego. W swojej biografii aktorskiej ma ponad 150 ról, w tym także komediowych.
Nagrody i odznaczenia.
Ludowy Artysta Federacji Rosyjskiej.

</doc>
<doc id="5072325" url="https://pl.wikipedia.org/wiki?curid=5072325" title="Pombalia oppositifolia">
Pombalia oppositifolia

Pombalia oppositifolia (L.) Paula-Souza – gatunek roślin z rodziny fiołkowatych ("Violaceae"). Występuje naturalnie w Meksyku, Gwatemali, Belize, Hondurasie, Nikaragui, Kostaryce, Kolumbii, Wenezueli, Gujanie, Surinamie, Gujanie Francuskiej, Ekwadorze, Peru, Boliwii oraz Brazylii (w stanach Amazonas, Pará, Rondônia, Roraima, Tocantins, Bahia, Maranhão, Pernambuco, Piauí, Goiás, Mato Grosso do Sul, Mato Grosso i Minas Gerais), Paragwaju oraz północnej Argentynie. 
Biologia i ekologia.
Rośnie w lasach, zaroślach oraz na sawannach. Występuje na wysokości do 300 m n.p.m.

</doc>
<doc id="5072326" url="https://pl.wikipedia.org/wiki?curid=5072326" title="Szarkiele">
Szarkiele

Szarkiele (; ) – chutor na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów ówczesny folwark szlachecki w gminie Druja, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do rodziny Zdrojewskich.
W latach 1921–1945 kolonia leżała w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 40 osób, 23 były wyznania rzymskokatolickiego a 17 staroobrzędowego. Jednocześnie 22 mieszkańców zadeklarowało polską przynależność narodową a 18 białoruską. Było tu 7 budynków mieszkalnych. W 1931 w 7 domach zamieszkiwało 36 osób.
Wierni należeli do parafii rzymskokatolickiej i prawosławnej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5072328" url="https://pl.wikipedia.org/wiki?curid=5072328" title="Lorenzo Giustino">
Lorenzo Giustino

Lorenzo Giustino (ur. 10 września 1991 w Neapolu) – włoski tenisista.
Kariera tenisowa.
Podczas swojej kariery zwyciężył w jednym singlowym oraz jednym deblowym turnieju rangi ATP Challenger Tour.
W 2020 roku podczas Australian Open zadebiutował w turnieju głównym imprezy Wielkiego Szlema w grze pojedynczej. Startując jako szczęśliwy przegrany z kwalifikacji, przegrał w pierwszej rundzie z Milosem Raoniciem.
W tym samym sezonie podczas French Open wygrał swój pierwszy mecz w karierze w turnieju głównym Wielkiego Szlema. Po odniesieniu trzech zwycięstw w kwalifikacjach wygrał w pierwszej rundzie z Corentinem Moutetem 0:6, 7:6(7), 7:6(3), 2:6, 18:16. Mecz trwał 6 godzin i 5 minut i był to pod względem długości drugi mecz w historii turnieju oraz czwarty w historii całego Wielkiego Szlema. W drugiej rundzie Giustino przegrał natomiast z Diego Schwartzmanem.
W rankingu gry pojedynczej najwyżej był na 127. miejscu (12 sierpnia 2019), a w klasyfikacji gry podwójnej na 311. pozycji (15 kwietnia 2019).

</doc>
<doc id="5072329" url="https://pl.wikipedia.org/wiki?curid=5072329" title="Ramón López (długodystansowiec)">
Ramón López (długodystansowiec)

Ramón López (ur. 6 czerwca 1963) – paragwajski lekkoatleta, długodystansowiec, dwukrotny olimpijczyk.
Życiorys.
Karierę rozpoczynał w 1979 roku w mieście Encarnación. Od 1981 roku reprezentował kluby z Asunción (m.in.: Atlético Colegiales, Deportivo Sajonia, Cerro Porteño). Uczestniczył w mistrzostwach świata w 1983 roku, gdzie zajął ostatnie 13. miejsce w biegu eliminacyjnym na 5000 m (15:10,29) i ostatnie 16. miejsce w biegu eliminacyjnym na 10 000 m (31:27,10). Startował także w maratonie, którego nie ukończył. Zajął 12. miejsca zarówno w biegu na 5000 metrów, jak i w biegu na 10 000 metrów na igrzyskach panamerykańskich w 1983 w Caracas
Dwukrotny uczestnik igrzysk olimpijskich (IO 1984, IO 1988). Podczas pierwszego startu wystąpił w 3 konkurencjach. Nie ukończył biegu eliminacyjnego na 10 000 m. W biegu eliminacyjnym na 3000 m z przeszkodami zajął ostatnie 12. miejsce z czasem 9:36,36 – był to przedostatni rezultat wśród wszystkich startujących zawodników (gorszy wynik osiągnął wyłącznie Omańczyk Abdullah Azzan Al-Akbary). Ponownie najsłabszy wynik biegu eliminacyjnego uzyskał na 5000 m (15:15,64), wyprzedzając w łącznej klasyfikacji jedynie 7 zawodników. Zgłoszony był także do udziału w sztafetach 4 × 100 m i 4 × 400 m, jednak nie pojawił się na starcie żadnej z tych konkurencji. Na kolejnych igrzyskach olimpijskich wystartował w biegu na 1500 m i na 3000 m z przeszkodami. W wyścigu eliminacyjnym pierwszej z tych konkurencji uplasował się na 12. miejscu z rezultatem 3:53,31. W drugiej konkurencji awansował do półfinału, w którym zajął ostatnie 12. miejsce z wynikiem 8:52,62 (najsłabszy czas półfinałów).
Na mistrzostwach świata w 1987 roku uzyskał najsłabszy czas eliminacji w biegu na 3000 m z przeszkodami (9:10,29). Uczestniczył także wielokrotnie w mistrzostwach kontynentu. Karierę zakończył w 1989 roku. W 2001 roku wrócił do rywalizacji, lecz z powodu kontuzji kolana przerwał karierę, wracając do startów ponownie w 2008 roku. 
Pracownik firmy związanej z zaporą Itaipu – Itaipu Binacional.
Rekordy życiowe: bieg na 1500 m – 3:48,74 (1988); bieg na 5000 m – 14:28,7 (1986); bieg na 10 000 m – 30:33,43 (1985); bieg na 3000 m z przeszkodami – 8:52,62 (1988). W 2013 roku był rekordzistą kraju w trzech wymienionych wyżej konkurencjach (poza biegiem na 10 000 m), zaś w biegu na 1500 m nadal posiadał rekordy Paragwaju w grudniu 2020.

</doc>
<doc id="5072330" url="https://pl.wikipedia.org/wiki?curid=5072330" title="Pombalia parviflora">
Pombalia parviflora

Pombalia parviflora (L.f.) Paula-Souza – gatunek roślin z rodziny fiołkowatych ("Violaceae"). Występuje naturalnie w Kolumbii, Wenezueli, Ekwadorze, Peru, Boliwii oraz Brazylii (w stanach Goiás, Minas Gerais, São Paulo, Paraná, Rio Grande do Sul i Santa Catarina), Paragwaju, Urugwaju, Argentynie oraz Chile. 
Biologia i ekologia.
Rośnie w lasach, zaroślach, na nieużytkach oraz polach uprawnych

</doc>
<doc id="5072331" url="https://pl.wikipedia.org/wiki?curid=5072331" title="Ramón López">
Ramón López



</doc>
<doc id="5072336" url="https://pl.wikipedia.org/wiki?curid=5072336" title="Aaron Katebe">
Aaron Katebe

Aaron Katebe (ur. 24 stycznia 1992 w Chililabombwe) – zambijski piłkarz grający na pozycji środkowego obrońcy. Reprezentant kraju.
Kariera.
Kariera klubowa.
Aaron Katebe zaczynał karierę w 2010 roku w Konkola Blades. 1 stycznia 2011 roku przeniósł się do Hwange FC. Jedno źródło mówi, że grał tam do 20 sierpnia 2015 roku, kiedy przeniósł się do Moghrebu Tétouan. Inne źródło podaje informację, że w 2013 roku został zawodnikiem FC Platinum Zvishavane i z tym klubem w 2014 roku zdobył puchar kraju. Pokrywa się jednak informacja o Moghrebie Tétouan. Zadebiutował tam 22 listopada 2015 roku w spotkaniu przeciwko Hassanii Agadir, przegranym 2:4. Łącznie rozegrał tam 2 mecze. 1 stycznia 2016 roku powrócił do kraju, a konkretnie do Zanaco FC. Zdobył tam w 2016 roku mistrzostwo kraju. 7 stycznia 2017 roku przeniósł się do Nkana FC. W 2018 roku zdobył krajowy puchar po raz drugi w karierze. 21 października 2018 roku został zawodnikiem Real Kashmir FC. Zadebiutował tam 10 dni później, w spotkaniu przeciwko Minerva Academy FC, które odbyło się na wyjeździe. Aaron Katebe wtedy asystował do jedynej bramki. Pierwszą bramkę strzelił 19 stycznia 2019 roku w starciu przeciwko Shillong Lajong FC, które odbyło się na wyjeździe. Aaron Katebe strzelił wówczas jedyną bramkę. Łącznie w tym klubie Katebe rozegrał 33 mecze, strzelił 2 bramki i zanotował 1 asystę (w spotkaniach ligowych rozegrał 29 meczy). Od 1 lipca 2020 pozostaje bez klubu.
Kariera reprezentacyjna.
Aaron Katebe w ojczystej reprezentacji zadebiutował 16 maja 2012 roku w spotkaniu przeciwko Angoli, zremisowanym bezbramkowo. Jedyną bramkę strzelił 25 maja 2015 roku w meczu przeciwko Ghanie, wygranym 3:0. Łącznie w reprezentacji Zambii rozegrał 11 meczy i strzelił 1 bramkę.

</doc>
<doc id="5072338" url="https://pl.wikipedia.org/wiki?curid=5072338" title="Sabina Thienel">
Sabina Thienel

Sabina Thienel (właśc. Anna Thienel; ur. 24 września 1909 w Rudziczce, zm. 1 marca 1945 w Lubaniu) – niemiecka zakonnica ze Zgromadzenia Sióstr św. Elżbiety (elżbietanek), męczennica okresu II wojny światowej, błogosławiona Kościoła katolickiego.
Życiorys.
Anna Thienel urodziła się 24 września 1909 w Rudziczce koło Prudnika na Górnym Śląsku, w niemieckiej rodzinie robotniczej jako córka Andreasa (1872–1948) i Anny z d. Herrmann (1874–1956). Thienelowie byli miejscową rodziną katolicką, pod koniec XVIII wieku ufundowali kaplicę we Włóknach. Jej ojciec był rolnikiem i pracownikiem fabryki, a matka zajmowała się domem. 1 października 1909 została ochrzczona w swojej rodzinnej miejscowości, w kościele Trójcy Świętej. Pod wpływem religijnej atmosfery domu rodzinnego zdecydowała się na wybór drogi życia konsekrowanego, wstępując 22 lutego 1933 do Zgromadzenia Sióstr św. Elżbiety (elżbietanek), rozpoczynając okres postulatu. Po niespełna ośmiu miesiącach – 22 października rozpoczęła nowicjat przyjmując przy obłóczynach imię zakonne Maria Sabina. W następnym roku (24 października) złożyła pierwszą profesję zakonną. Po otrzymaniu w 1936 świadectwa upoważniającego ją do wykonywania zawodu pielęgniarki, przełożone skierowały ję na pierwszą placówkę do Wrocławia (osiedle Nadodrze), gdzie pracowała w domu starców. Kilka lat później, już w czasie trwającej II wojny światowej 31 lipca 1940 przyjęła we Wrocławiu uroczyste śluby wieczyste. W obliczu działań wojennych i zbliżającego się frontu żołnierzy Armii Czerwonej, 15 września 1944 została wraz z innymi mieszkańcami wrocławskiego domu ewakuowana do Lubania, do zakonnego Domu św. Antoniego. 28 lutego 1945 roku do lubańskiego klasztoru wdarło się ponad stu radzieckich żołnierzy, którzy znaleźli tu tymczasowe zakwaterowanie.
Męczeństwo.
Siostry elżbietanki, pensjonariusze oraz uciekinierzy (około 50 osób) przebywali stłoczeni w jednym z pokoi w klasztorze lubańskim. Wieczorem 28 lutego 1945 jeden z żołnierzy chciał ją wywlec z pokoju. Trzymając krzyż, głośno prosiła Matkę Bożą, aby ocaliła jej czystość, by mogła umrzeć jako dziewica. Po szarpaninie jaka się wówczas wywiązała pomiędzy nimi, żołnierz w końcu odstąpił. Następnego dnia (1 marca) około godz. 9:00 pozwolono wszystkim przetrzymywanym się rozejść, ale siostry zostały wepchnięte do pokoju, gdzie modlącą się i klęczącą trafiła wówczas w pierś wystrzelona kula z sąsiedniego pokoju. W wyniku odniesionych ran, po otrzymaniu sakramentu pokuty od obecnego ks. Linke – zmarła. Do następnego dnia jej zwłoki leżały w sąsiednim pokoju. Po odejściu żołnierzy radzieckich, została pochowana na starym cmentarzu w Lubaniu, w nieznanym bliżej miejscu. 
Proces beatyfikacji.
Kościół mocą tradycji oraz szacunku do depozytu wiary, złożonego na Krzyżu przez Chrystusa otacza szczególną czcią jego spadkobierców, którzy w jego obronie złożyli swoje życie w ofierze ponosząc śmierć męczeńską. Mając to na uwadze, po zakończeniu działań wojennych przystąpiono do rozpoznania i sporządzenia listy osób konsekrowanych, które broniąc tego depozytu zostały zamordowane. Początkowo pojedynczo (Maksymilian Maria Kolbe OFMConv., Edyta Stein OCD i bp Michał Kozal), a potem zbiorowo, stopniowo grupując liczne grono męczenników okresu II wojny światowej, kościół wynosił ich na ołtarze. Pierwsza grupa 108 męczenników tego okresu została beatyfikowana 13 czerwca 1999 w Warszawie przez papieża Jana Pawła II podczas jego pielgrzymki do Polski.
W macierzystym zakonie siostry Sabiny powstała po jej męczeńskiej śmierci szlachetna myśl, aby uczynić co możliwe w celu wyniesienia jej na ołtarze. Jednak przez długie lata powojenne ze względów, głównie politycznych w Polsce nie było to możliwe. Dopiero w 2009 Zarząd Generalny sióstr elżbietanek dysponując stosownymi, zebranymi i uporządkowanymi dokumentami podjął decyzję o wszczęciu postępowania beatyfikacyjnego. Następnie, w lutym 2010 na ręce metropolity wrocławskiego abp. Mariana Gołębiewskiego, siostry elżbietanki zwróciły się z prośbą o wyniesienie na ołtarze dziesięciu swoich sióstr prowincji wrocławskiej, w tym również siostry Sabiny Anny Thienel.
25 listopada 2011 w archikatedrze św. Jana Chrzciciela we Wrocławiu uroczystą mszą świętą został otwarty proces beatyfikacyjny przez abp. Mariana Gołębiewskiego siostry Marii Paschalis Jahn z grupą dziewięciu innych elżbietanek (wśród nich siostry Sabiny), które poniosły męczeńską śmierć w okresie ostatniej wojny. Powołany został specjalny Trybunał Diecezjalny w celu zbadania dokumentacji, świątobliwości życia i okoliczności męczeństwa wszystkich sióstr, a postulatorką procesu została mianowana elżbietanka s. Miriam Zając CSSE. Specjalnym listem zwrócono się do wiernych z apelem o udostępnienie posiadanych dokumentów mogących dokładniej zbadać życie i działalność sióstr. 26 września 2015 w archikatedrze wrocławskiej abp. Józef Kupny w uroczystej mszy świętej zakończył proces na szczeblu diecezjalnym z udziałem czterech z dziesięciu rodzin zamordowanych sióstr, po czym akta zostały przekazane watykańskiej Kongregacji Spraw Kanonizacyjnych. 4 grudnia 2015 wydano dekret o ważności procesu diecezjalnego, a w 2019 złożono tzw. "Positio", wymagane w dalszej procedurze beatyfikacyjnej. Na postulatorkę generalną wyznaczono s. Marię Paulę Zaborowską CSSE. 24 listopada 2020 odbyła się sesja konsultorów teologicznych, a 1 czerwca 2021 sesja kardynałów i biskupów Kongregacji Spraw Kanonizacyjnych, która zaakceptowała propozycje jej beatyfikacji. 19 czerwca 2021 papież Franciszek podpisał dekret o jej męczeństwie, co otworzyło drogę do beatyfikacji. Odtąd przysługiwał jej tytuł Czcigodnej Służebnicy Bożej.
11 czerwca 2022 podczas uroczystej eucharystii w archikatedrze św. Jana Chrzciciela we Wrocławiu, kard. Marcello Semeraro, reprezentujący papieża Franciszka dokonał uroczystej beatyfikacji Marii Paschalis Jahn i dziewięciu Towarzyszek, wśród których była także Sabina Thienel.

</doc>
<doc id="5072340" url="https://pl.wikipedia.org/wiki?curid=5072340" title="Pombalia velutina">
Pombalia velutina

Pombalia velutina (Schulze-Menz) Paula-Souza – gatunek roślin z rodziny fiołkowatych ("Violaceae"). Występuje naturalnie w Paragwaju oraz Brazylii (w stanach São Paulo, Paraná i Rio Grande do Sul). 

</doc>
<doc id="5072342" url="https://pl.wikipedia.org/wiki?curid=5072342" title="Dzianis Khramiankov">
Dzianis Khramiankov



</doc>
<doc id="5072347" url="https://pl.wikipedia.org/wiki?curid=5072347" title="Ammelaphus">
Ammelaphus

Ammelaphus – rodzaj ssaka z podrodziny bawołów (Bovinae) w obrębie rodziny wołowatych (Bovidae). 
Zasięg występowania.
Rodzaj obejmuje gatunki występujące we wschodniej Afryce. 
Morfologia.
Długość ciała 140–178 cm, długość ogona 28–46 cm, wysokość w kłębie 98–118 cm; długość rogów 60–90 cm; brak szczegółowych danych dotyczących masy ciała. 
Systematyka.
Podział systematyczny.
Do rodzaju należą następujące gatunki:
Bibliografia.
 

</doc>
<doc id="5072349" url="https://pl.wikipedia.org/wiki?curid=5072349" title="Nicolás Chaparro">
Nicolás Chaparro

Nicolás Chaparro (ur. 10 września 1962) – paragwajski lekkoatleta, olimpijczyk.
Chaparro wystąpił na Letnich Igrzyskach Olimpijskich 1984 w dwóch konkurencjach. W biegu eliminacyjnym na 110 m przez płotki zajął przedostatnie 6. miejsce z czasem 15,51 s (wyprzedził tylko niesklasyfikowanego Brytyjczyka Marka Holtoma) – wśród sklasyfikowanych sportowców uzyskał wynik lepszy wyłącznie od Mohameda Helala Aliego ze Zjednoczonych Emiratów Arabskich. W biegu na 400 m przez płotki uzyskał najgorszy wynik eliminacji – 56,98 s. Zgłoszony był także do udziału w sztafetach 4 × 100 m i 4 × 400 m, jednak nie pojawił się na starcie żadnej z tych konkurencji.
Rekordy życiowe: bieg na 110 m przez płotki – 15,51 (1984); bieg na 400 m przez płotki – 54,0 (1984).

</doc>
<doc id="5072352" url="https://pl.wikipedia.org/wiki?curid=5072352" title="IM L7">
IM L7

IM L7 – elektryczny samochód osobowy klasy wyższej produkowany pod chińską marką IM od 2021 roku.
Historia i opis modelu.
W styczniu 2021 roku utworzone w listopadzie 2020 roku joint venture IM Motors przedstawiło wstępne informacje na temat swojego pierwszego produkcyjnego modelu samochodu w postaci dużej, flagowej limuzyny o nazwie IM L7, inaugurując zarazem nową markę zaawansowanych technicznie pojazdów. IM L7 przyjęło postać 4-drzwiowego sedana o smukłej sylwetce obfitującej w ostre linie, wyróżniającej się reflektorami wykonanymi w pełni w technologii LED, a także smukłą linią nadwozia z łagodnie opadającą linią dachu i chowanymi klamkami drzwi. Tylną część nadwozia przyozdobił z kolei pas świetlny zintegrowany ze spojlerem, który wyposażono dodatkowo w obrazkowe i tekstowe komunikaty wyświetlane 2,6 milionem pikselami w formie monochromatycznej.
Z długim na 5 metrów nadwoziem i ponad 3-metrowym rozstawem osi IM L7 stanowi odpowiedź na m.in. NIO ET7, z kolei pod kątem jakości, zaawansowania technologii i parametrów napędowych Zhiji Motors chce konkurować przede wszystkim z amerykańską Teslą.
Kabina pasażerska utrzymana została w futurystyczno-minimalistycznym wzornictwie, zdominowanym przez cyfrowe wyświetlacze. Koło kierownicy przyjęło owalny kształt, z kolei położony pod kątem panel klimatyzacji zastąpił w całości dotykowy ekran o przekątnej 12,8 cala. Ponadto, przez całą szerokość deski rozdzielczej rozpościera się trzyczęściowy, 39-calowy ekran wyświetlający obraz jakości 4K. IM L7 wyposażono w funkcję autonomicznej jazdy, która możliwa jest dzięki rozbudowanemu systemowi jednego lidara, 12 kamer, 12 radarów ultradźwiękowych i 5 radarów mikrofalowych.
Sprzedaż.
IM L7 zbudowany został z myślą o dynamicznie rozwijającym się rynku luksusowych i zaawansowanych technologicznie samochodów elektrycznych w Chinach. Tamtejszy debiut tego pierwszego pojazdu wytwarzanego przez IM Motors miał miejsce w trzecim kwartale 2021 roku.
Dane techniczne.
W pełni elektryczny układ napędowy IM L7 tworzy 540-konny silnik elektryczny, który umożliwia rozwinięcie maksymalnego momentu obrotowego 700 Nm i osiągnięcie 100 km/h w 3,9 sekundy. Limuzyna wyposażona została w dwie baterie do wyboru: 93 kWh oferującą maksymalny zasięg 615 km na jednym ładowaniu oraz 118 kWh umożliwiającą według danych producenta 1000 km zasięgu maksymalnego. Nowatorskim rozwiązaniem, w jakie wyposażono IM L7, jest możliwość bezprzewodowego ładowania o mocy 11 KW. W ciągu godziny uzupełniania energii taką metodą możliwe jest pozyskanie 80 kilometrów jazdy.

</doc>
<doc id="5072353" url="https://pl.wikipedia.org/wiki?curid=5072353" title="Sznurki (Białoruś)">
Sznurki (Białoruś)

Sznurki (; ) – chutor na Białorusi, w obwodzie witebskim, w rejonie miorskim, w sielsowiecie Powiacie.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek a następnie kolonia leżała w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 21 osób, wszystkie były wyznania rzymskokatolickiego i zadeklarowały polską przynależność narodową. Były tu 3 budynki mieszkalne. W 1931 w 2 domach zamieszkiwało 16 osób.
Wierni należeli do parafii rzymskokatolickiej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5072358" url="https://pl.wikipedia.org/wiki?curid=5072358" title="Tołoczki">
Tołoczki



</doc>
<doc id="5072359" url="https://pl.wikipedia.org/wiki?curid=5072359" title="Quiíndy">
Quiíndy

Quiíndy – miasto w departamencie Paraguarí, w Paragwaju. Według danych na rok 2020 miasto zamieszkiwały 21733 osoby, a gęstość zaludnienia wyniosła 32,89 os./km2.
Demografia.
Ludność historyczna:
Ludność według grup wiekowych na rok 2020:
Struktura płci na rok 2020:
Klimat.
Klimat jest wilgotny i subtropikalny. Średnia temperatura powietrza wynosi 22 °C. Najcieplejszym miesiącem jest styczeń (26 °C), a najzimniejszym jest lipiec (16 °C). Średnie opady wynoszą 1878 milimetrów rocznie. Najbardziej wilgotnym miesiącem jest kwiecień (338 milimetrów opadów deszczu), a najbardziej suchy jest sierpień – 79 milimetrów.
Infrastruktura.
Przez miasto przebiega Droga krajowa nr PY01, która łączy Quiíndy ze stolicą kraju Asuncion.

</doc>
<doc id="5072364" url="https://pl.wikipedia.org/wiki?curid=5072364" title="Edward Tuckerman">
Edward Tuckerman

Edward Tuckerman (ur. 7 grudnia 1817 w Bostonie, zm. 15 marca 1886) – amerykański botanik, mykolog i lichenolog.
Życiorys.
Uczył się w Boston Latin School, a następnie za namową swojego ojca w Union College w Schenectady, do którego wstąpił jako student drugiego roku i gdzie w 1837 roku uzyskał tytuł licencjata. W 1839 r. ukończył studia prawnicze na Uniwersytecie Harvarda, następnie podróżował po Niemczech i Skandynawii. W Górach Białych prowadził badania botaniczne. W 1846 roku wrócił na Harvard jako senior i ukończył drugi tytuł licencjata w 1847 r. Od 1854 do śmierci był profesorem w Amherst College. Wykładał tu najpierw historię Wschodu, a następnie botanikę. Był członkiem założycielem Towarzystwa Historii Naturalnej w Bostonie. 
Praca naukowa.
Wniósł znaczący wkład w badania porostów i roślin alpejskich. Większość swoich zbiorów zbierał na zboczach Góry Waszyngtona w Górach Białych w New Hampshire. Zebrał wiele gatunków roślin i porostów dotąd nauce nieznanych. W 1838 lub 1839 roku opublikował swój pierwszy artykuł o porostach Nowej Anglii. W 1843 r. opublikował prywatnie pierwszą poważną systematyczną analizę rodzaju turzyca ("Carex"). Lubił pisać po łacinie. Przeprowadził pierwsze systematyczne badania rodzaju rdestnica ("Potamogeton"), a gdy sostał profesorem botaniki w Amherst, zaczął przygotowywać katalog roślin dziko rosnących w promieniu 30 mil od Amherst College (opublikowany w 1875). Jednak jego głównym celem były porosty. Opublikował szereg ważnych badań w tej dziedzinie, opierając się zarówno na swoich własnych zbiorach, jak i okazach przesłanych mu przez innych naukowców, w szczególności przez Charlesa Wrighta z Kuby. Jego kariera zakończyła się publikacją "Genera Lichenum: An Arrangement of the North American Lichens" (1872) i "Synopsis of the North American Lichens", part 1 (1882). Jego ostatnia publikacja botaniczna miała miejsce w 1884 roku. Tuckerman nie akceptował tego, że porosty są połączeniem grzybów i glonów.
W naukowych nazwach utworzonych przez niego taksonów dodawane jest skrót jego nazwiska Tuck.

</doc>
<doc id="5072365" url="https://pl.wikipedia.org/wiki?curid=5072365" title="Ajtalina Afanasjewa">
Ajtalina Afanasjewa

Ajtalina Afanasjewa (ros. Айталина Саввична Афанасьева; ur. 4 lipca 1969) – radziecka i rosyjska śpiewaczka operowa, solistka Państwowego Teatru Opery i Baletu Republiki Sacha. 
Nagrody i odznaczenia.
Ludowy Artysta Federacji Rosyjskiej (2021); w 2002 była laureatką jednej z kategorii Międzynarodowego Konkursu Muzycznego im. Piotra Czajkowskiego

</doc>
<doc id="5072367" url="https://pl.wikipedia.org/wiki?curid=5072367" title="Narodowa Arena Gimnastyczna w Baku">
Narodowa Arena Gimnastyczna w Baku

Narodowa Arena Gimnastyczna () – hala widowiskowo-sportowa w Baku, stolicy Azerbejdżanu. Służy głównie do uprawiania gimnastyki. Została otwarta 16 kwietnia 2014 roku. W zależności od konfiguracji może pomieścić od 5000 do 10 000 widzów.
Arena została zainaugurowana 16 kwietnia 2014 roku przy udziale prezydenta Azerbejdżanu, İlhama Əliyeva. Hala służyć może różnym celom sportowym i pozasportowym, jednak dedykowana jest głównie sportom gimnastycznym i stanowi jeden z najlepszych obiektów na świecie poświęconych tej dyscyplinie. Obiekt może pomieścić, zależnie od konfiguracji, od 5000 do 10 000 widzów. Od zewnątrz arena posiada dekoracyjną, iluminowaną elewację. Projekt areny został stworzony przez biuro architektoniczne Broadway Malyan.
Hala gościła konkurencje gimnastyczne podczas igrzysk europejskich w 2015 roku, igrzysk solidarności islamskiej w 2017 roku i letniego olimpijskiego festiwalu młodzieży Europy w 2019 roku. Ponadto na arenie odbywały się m.in. mistrzostwa Europy w gimnastyce artystycznej (2014, 2019), mistrzostwa świata w gimnastyce artystycznej (2019), mistrzostwa świata w judo (2018), a także kobiece mistrzostwa Europy w siatkówce w 2017 roku (część spotkań fazy grupowej i wszystkie mecze rundy finałowej).

</doc>
<doc id="5072368" url="https://pl.wikipedia.org/wiki?curid=5072368" title="Ewakuacja Polaków z ZSRR">
Ewakuacja Polaków z ZSRR

Po inwazji ZSRR na Polskę na początku II wojny światowej, zgodnie z paktem Ribbentrop-Mołotow, Związek Radziecki zagarnął ponad połowę terytorium II RP, czyli około 201 tys. km kw., zamieszkanych przez ponad 13 200 000 osób. W ciągu kilku miesięcy, aby zdepolonizować anektowane ziemie, sowieckie NKWD zebrało i deportowało od 320 tys. do 1 miliona obywateli polskich w głąb terytorium ZSRR, przede wszystkim na Ural i Syberię. W latach 1940–1941 odbyły się cztery fale deportacji całych rodzin włącznie z dziećmi, kobietami i osobami starszymi przy użyciu pociągów i wagonów towarowych. Tylko druga fala deportacji z Kresów objęła od 300 tys. do 330 tys. Polaków, wysłanych głównie do Kazachstanu.
Po ataku Niemiec na ZSRR i przywróceniu stosunków dyplomatycznych pomiędzy Rządem RP na uchodźstwie, a rządem sowieckim, ponad 110 tys. Polaków, w tym 36 tys. kobiet i dzieci, zdołało wraz z Armią Andersa opuścić Związek Radziecki. W następstwie późniejszych wydarzeń dotarli do Iranu, Indii, Palestyny, Nowej Zelandii, Brytyjskiej Afryki Wschodniej, a nawet do Meksyku. Wśród tych, którzy pozostali w Związku Radzieckim, do końca wojny zginęło około 150 000 Polaków. Ewakuacja ludności polskiej z ZSRR trwała od 24 marca 1942 roku przez tydzień, a następnie ponownie od 10 sierpnia 1942 roku do początku września. W pierwszym etapie drogą morską z Krasnowodzka (Turkmeńska SRS, obecny Turkmenistan) do Bandar Pahlavi w Iranie przedostało się drogą morską ponad 30 tys. wojskowych i około 11 tys. dzieci. W drugim etapie ewakuacji ponad 43 tys. żołnierzy i około 25 tys. cywilów wyruszyło wraz z gen. Władysławem Andersem przez Morze Kaspijskie do Iranu. Około jedna trzecia ewakuowanych cywilów była dziećmi. Później nastąpiła jeszcze ewakuacja na mniejszą skalę z Aszchabadu do Maszhadu, obejmująca stosunkowo dużą i ostatnią grupę cywilów.
Tło sytuacyjne.
W 1939 roku, po ataku hitlerowskich Niemiec i Związku Radzieckiego na Polskę, terytorium II RP zostało podzielone pomiędzy obu najeźdźców. Wschodnią połowę Polski zaanektował Związek Radziecki. Niedługo potem rozpoczęto program masowych deportacji etnicznych Polaków, a także niektórych polskich Żydów, w głąb terytorium ZSRR. Setki tysięcy obywateli polskich zostało zmuszonych do natychmiastowego opuszczenia swoich domów i przewiezionych bydlęcymi wagonami na Syberię, do Kazachstanu i innych odległych części ZSRR. Odbyło się kilka fal deportacji, podczas których całe rodziny były wysyłane w niegościnne, niezagospodarowane tereny Związku Radzieckiego. Wśród osób cywilnych, które jako pierwsze znalazły się na listach przeznaczonych do deportacji, znaleźli się pracownicy sądowi, urzędnicy, samorządowcy, funkcjonariusze Policji Państwowej, uchodźcy z zachodniej części Polski okupowanej przez Niemców, kupcy, leśnicy, osadnicy wojskowi i właściciele ziemscy, a także polskie sieroty, wszyscy członkowie rodzin osób aresztowanych przez NKWD oraz osób, które uciekły na Zachód lub zaginęły.
Los deportowanych Polaków poprawił się dopiero w połowie 1942 roku, po podpisaniu układu Sikorski-Majski. Józef Stalin ogłosił jednorazową amnestię dla obywateli polskich w Związku Radzieckim. Trwała ona do 16 stycznia 1943 roku, kiedy to została skutecznie uchylona. W tym małym „okienku czasowym” powstała Armia Polska w ZSRR, zwana Armią Andersa, która przyciągała nie tylko żołnierzy przetrzymywanych w sowieckich obozach jenieckich, ale także tysiące cywilów i sierot, których rodzice zginęli w sowieckim gułagu. Tysiące z nich zmarło w drodze do ośrodków nowo powstałego Wojska Polskiego, głównie z powodu epidemii czerwonki, która dziesiątkowała zarówno mężczyzn, jak też kobiety i dzieci.
Ewakuacje.
Na początku 1942 roku władze sowieckie zmniejszyły liczbę racji żywnościowych dla Armii Polskiej o dwie trzecie do poziomu 30 tys. przy stanie osobowym Armii prawie 70 tys. 18 marca 1942 roku generał Władysław Anders podczas rozmowy ze Stalinem uzyskał jego zgodę na ewakuację do Iranu żołnierzy, którzy stanowili nadwyżkę ponad stan 44 tys. 19 marca 1942 roku generał Anders, jeszcze przebywając w Moskwie, wydał pierwszy rozkaz nakazujący ewakuację. Między 24 marca a 5 kwietnia 1942, podczas pierwszej ewakuacji, 33069 wojskowych i 10789 cywilów, w tym 3100 dzieci (uratowanych z więzień i łagrów) przetransportowano pociągami z republik Azji Środkowej w ZSRR do portu w Kranowodzku nad Morzem Kaspijskim, a następnie statkami do portu Pahlevi w Iranie.
Po pierwszej ewakuacji stosunki polsko-sowieckie uległy znacznemu pogorszeniu, a władze sowieckie przystąpiły do aresztowania polskich urzędników. Na przełomie czerwca i lipca 1942 roku Stalin porozumiał się z brytyjskim premierem Winstonem Churchillem w sprawie ewakuacji całej Armii Polskiej do Iranu. 26 lipca 1942 roku generał Anders otrzymał ultymatywną decyzję władz sowieckich o ewakuacji jego Armii do Iranu. 31 lipca 1942 roku podpisano protokół polsko-radziecki o ewakuacji. 9 sierpnia 1942 roku rozpoczęła się druga ewakuacja, która trwała do 1 września. Ewakuacja odbywała się tą samą drogą co poprzednio. Ewakuowani byli transportowani pociągami do Krasnowodzka, skąd statkami przez Morze Kaspijskie transportowano ich do Iranu. We wrześniu 1942 roku drogą lądową z Aszchabadu do Maszhedu w Iranie przyjechało jeszcze ponad 1600 żołnierzy i cywilów. Polskie konsulaty w ZSRR wydawały tymczasowe paszporty dla ewakuowanych osób, które trzeba było okazać na przejściach granicznych, aby kontynuować podróż. Podróż koleją do Aszchabadu opisała Wanda Ellis: 
Podczas drugiej ewakuacji ZSRR opuściło 69247 osób, w tym 25501 cywilów (z czego 9633 to dzieci) oraz 43746 wojskowych i urzędników. W sumie podczas dwóch ewakuacji w 1942 roku ZSRR opuściło 115742 ludzi – 78470 żołnierzy i 37272 cywilów (w tym 13948 dzieci). Około 90% z nich stanowili etniczni Polacy, większość pozostałych stanowili obywatele polscy narodowości żydowskiej. Był to zaledwie niewielki ułamek z 320 tys. do 1 miliona obywateli polskich wywiezionych przez władze sowieckie w głąb ZSRR. Większość Polaków została zmuszona do pozostania w ZSRR. Polscy żołnierze i cywile, przebywali początkowo w obozach w Pahlevi i Maszhadzie, a także w Teheranie.
Polacy nie przebywali długo w północnej części Iranu z kilku powodów, w tym wrogości ze strony władz sowieckich, które okupowały północny Iran (patrz: operacja Y), a także zagrożenia ze strony wojsk niemieckich, które wtedy nacierały na Kaukaz (patrz: operacja Fall Blau), a wreszcie z powodu złych warunków bytowych.
Obozy dla uchodźców.
Uchodźcy ostatecznie opuścili Iran po kilku miesiącach i zostali przetransportowani do wielu odległych krajów, takich jak Liban, Palestyna, Indie, Uganda, Kenia, Tanganika, Rodezja Północna i Południowa, Południowa Afryka, Nowa Zelandia i Meksyk.
Brytyjska Afryka Wschodnia.
Maria Gabiniewicz, jedna z uchodźczyń, pisała później: 
Polscy uchodźcy udający się do Afryki Wschodniej zostali tam wysłani bezpośrednio z Iranu lub przywiezieni najpierw z Iranu do Indii, a następnie z jednego z indyjskich portów do różnych miejsc w Afryce. Kenijski port Mombasa, porty Tanga i Dar es Salaam w Tanganice oraz porty Beira i Laurenҫo Marques (dzisiejsze Maputo) w Mozambiku były pierwszymi afrykańskimi przystankami dla polskich uchodźców.
Rodezja Północna.
W październiku 1942 roku Dyrektor ds. Ewakuacji i Obozów w Rodezji Północnej Gore Browne spodziewał się przybycia około 500 polskich uchodźców z Bliskiego Wschodu. W sierpniu 1945 roku liczba polskich uchodźców w Rodezji Północnej wynosiła 3419, z czego 1227 przebywało w obozach w stolicy kolonii, Lusace, 1431 w Bwana Mkubwa na Pasie Miedzionośnym, 164 w Fort Jameson na granicy z Nyasalandem, a 597 w Abercorn (dzisiejsze Mbala w Zambii).
Obóz w Abercorn powstał w 1942 roku. Około 600 polskich uchodźców zostało przywiezionych do Abercorn w kontyngentach. Przybyli statkiem do Dar es Salaam i przez Kigoma do Mpulunga na Jeziorze Tanganika, a następnie w grupach ciężarówkami do Abercorn. Wanda Nowoisiad-Ostrowska, cytowana przez historyka Tadeusza Piotrowskiego w książce "The Polish Deportees of World War II" przypomniała, że obóz w Abercorn był podzielony na sześć części z jednopokojowymi domami, prysznicem, pralnią, kościołem i czteremi budynkami szkolnymi z siedmioma klasami. Gotowanie odbywało się w dużej kuchni usytuowanej pośrodku obozu. Jeden z administratorów mieszkał w budynku, w którym znajdował się również dom kultury, gdzie wyświetlane były filmy. Nowoisiad-Ostrowska wspomina wspólne śpiewanie piosenek wieczorem, słuchanie radia w celu uzyskania informacji o przebiegu wojny w Europie i wykonywanie prac rzemieślniczych wraz z innymi kobietami.
Warunki życia.
Życie w Afryce było bardzo trudne dla Polaków, którzy nie znali lokalnych zwyczajów i języków oraz nie byli przyzwyczajeni do tropikalnego klimatu. W Ugandzie największe obozy, w których przebywało około 6400 osób, w tym 3000 dzieci, znajdowały się w wiosce Koja (dystrykt Mukono nad Jeziorem Wiktorii) i Masindi na zachodzie kraju. Każdy obóz miał własną szkołę, świetlicę i teatr. Zabudowa była prymitywna, ze ścianami domów wykonanymi z gliny, a dachami z trawy i liści bananowca.
Bogdan Harbuz pozostał w obozie Koja: 
Zamknięcie obozów.
W styczniu 1944 roku we wszystkich obozach w Afryce Wschodniej zredukowano polską kadrę. W styczniu 1948 roku Komisarz Administracji ds. Uchodźców z Afryki Wschodniej wydał decyzję o deportacji polskich uchodźców z obozu Abercorn. Przetransportowano ich z Kigomy do Dar es Salaam, a stamtąd statkiem do Wielkiej Brytanii, gdzie ich najbliżsi krewni – często mężowie i synowie walczący na wojnie – przechodzili kursy i szkolenia przystosowujące ich do wykonywania cywilnych zawodów. Przesiedlenie z Abercorn nazwano operacją Polejump.
Brytyjczycy początkowo w ogóle nie mieli zamiaru zatrzymywać polskich uchodźców w Afryce Wschodniej, gdy zdecydowano się ich tam sprowadzić. Już przed deportacjami, w 1941 roku ustalono, że ewakuowani udają się do Afryki Wschodniej tylko w „tymczasowo lub w specjalnym celu”. Jednak w październiku 1946 roku sekretarz stanu w Londynie orzekł, że uchodźcy, którzy mogą znaleźć pracę w okolicy na co najmniej 6 miesięcy lub mają wystarczającą sumę pieniędzy na własne utrzymanie, mogą pozostać. W Rodezji Północnej przyjęto 245 ewakuowanych na stałe miejsce zamieszkania.
Indie.
Wielu Polaków wyjechało z Iranu do Indii dzięki staraniom polskiego konsula w Bombaju Eugeniusza Banasińskiego. Rząd Indii zgodził się przyjąć 10 tys. polskich uchodźców, w tym 5 tys. sierot. Dzieci były pod opieką Polskiego Czerwonego Krzyża i mieszkańców Bombaju. Najpierw przewieziono ich do miejscowości Bandra na przedmieściach Bombaju, gdzie dziećmi opiekowała się Hanka Ordonówna. Następnie, dzięki pomocy maharadży Digvijaysinhji z Nawanagaru, w pobliżu wioski Balachadi pod Jamnagarem na półwyspie Kathijawar zbudowano specjalny obóz dla polskich dzieci. Kolejne polskie transporty docierały do Indii drogą morską, z portu Ahwaz do Bombaju. W Bombaju i jego okolicach otwarto kilka obozów, z których największy znajdował się w osiedlu Valivade na przedmieściach Kolhapuru, gdzie przebywało 5000 osób. Wśród tych, którzy tam pozostali, był Bogdan Czaykowski.
Wiesława Paskiewicz, która przebywała w Kolhapurze, pisała: 
Iran i Bliski Wschód.
W 1942 roku około 120 tys. uchodźców z Polski rozpoczęło swój exodus do Iranu z odległych części Związku Radzieckiego. Mimo niestabilności politycznej i głodu, jaki panował w Iranie w tym czasie, polskich uchodźców witało przyjazne nastawienie i hojność irańskiego narodu. Pod koniec 1942 i na początku 1943 roku polskie obozy w Iranie znajdowały się w Teheranie, Isfahanie, Maszhadzie i Ahwazie. Pierwsze szkoły powstały w Teheranie, gdzie po roku działało już dziesięć polskich placówek oświatowych. W polskim sierocińcu w Isfahanie otwarto obóz dziecięcy, w którym przebywało 2300 dzieci i 300 dorosłych oraz powstało osiem szkół podstawowych. "Camp Polonia" w Ahwazie był jednym z głównych ośrodków wyjazdowych dla Polaków opuszczających Iran, a ostatni obóz w tym mieście został zamknięty w 1945 roku.
Pierwsi polscy uchodźcy przybyli do Palestyny latem 1942 roku. Byli to chłopcy i dziewczęta w wieku od 14 do 18 lat, którzy w Związku Radzieckim byli członkami organizacji harcerskiej Wojska Polskiego. Transporty harcerzy, które przybyły do Palestyny, kierowano do "Camp Bashit". Tam wszyscy zostali podzieleni na kilka grup i rozpoczęli naukę. W sierpniu 1942 roku utworzono dwie szkoły – dla młodszych (8–15 lat) i starszych harcerzy. Zajęcia rozpoczęły się 1 września 1942 roku. W sumie w latach 1942–1947 do polskich szkół w Palestynie uczęszczało 1632 uczniów. Ponadto istniały także polskie szkoły w Egipcie: Tall al Kabir i Heliopolis (przedmieścia Kairu). W sumie w latach 1943–1944 istniało 26 szkół dla uchodźców polskich na Bliskim Wschodzie.
Nowa Zelandia.
W 1944 roku premier Nowej Zelandii Peter Fraser zgodził się przyjąć ograniczoną liczbę polskich sierot i półsierot, których rodzice zginęli w Związku Radzieckim czy zmarli w Teheranie lub których ojcowie walczyli na froncie. Jeszcze w Isfahanie wybrano 105 nauczycieli, lekarzy i pracowników administracyjnych oraz jednego księdza, ks. Michała Wilniewczyca oraz dwie rzymskokatolickie zakonnice do obsługi nowego ośrodka. 1 listopada 1944 roku do Wellington przybył transportowiec USS „General George M. Randall” z 733 dziećmi na pokładzie.
Dzieci i dorośli zostali następnie przewiezieni na Wyspę Północną, do miejscowości Pahiatua, gdzie w dawnych koszarach wojskowych otwarto "Polish Children's Camp – Pahiatua". Miał on pokój klubowy, szpital i siłownię. Główna ulica obozu została nazwana imieniem gen. Tadeusza Bora-Komorowskiego, walczącego wówczas w podziemiu z niemieckim okupantem. Istniało tam przedszkole, szkoła męska, szkoła kobieca i gimnazjum. Później zorganizowano także drużyny harcerskie. Obóz dla dzieci polskich był finansowany przez rząd Nowej Zelandii przy pomocy Rządu RP na uchodźstwie z siedzibą w Londynie.
Meksyk.
Na mocy porozumienia premiera Władysława Sikorskiego z rządem Meksyku osiedliło się w tym kraju około 10 tys. polskich uchodźców. Rząd Meksyku nie finansował ich pobytu, pieniądze pochodziły z funduszy specjalnego komitetu polsko-brytyjsko-amerykańskiego. Polakom w Meksyku nie wolno było opuszczać swoich obozów. Pracowali jako rolnicy, a ich pierwszy transport przybył z Indii w październiku 1943 roku i liczył 720 osób, w większości kobiety i dzieci. Osiedlili się oni w obozie w Santa Rosa, niedaleko miasta León, w środkowym Meksyku. Kolejne polskie transporty przybyły pod koniec 1943 roku.
Polacy, którzy pozostali w Związku Radzieckim.
Po wyjściu Wojska Polskiego ze Związku Radzieckiego stosunek Sowietów do pozostałych na ich terytorium Polaków pogorszył się. Zarówno władze sowieckie, jak i zwykli obywatele tego kraju twierdzili, że Wojsko Polskie nie walczyło z Niemcami, a Polakom nie przysługiwały żadne przywileje. 16 stycznia 1943 roku Ludowy Komisariat Spraw Zagranicznych wystosował do polskiej ambasady notę informującą o likwidacji polskich konsulatów w Związku Radzieckim i unieważnieniu decyzji o uznaniu obywatelstwa polskiego osobom zamieszkałym na Kresach. Oznaczało to, że wszystkim pozostałym w ZSRR Polakom ponownie nadano obywatelstwo sowieckie. W lutym – maju 1943 roku funkcjonariusze NKWD wydawali Polakom paszporty sowieckie. Tych, którzy odmówili ich przyjęcia, prześladowano, osadzano w więzieniach, a matkom grożono, że jeśli odmówią, trafią do obozów pracy, a ich dzieci zostaną wysłane do domów dziecka. Łącznie paszporty sowieckie otrzymało 257 660 obywateli II RP (190 942 dorosłych i 66 718 dzieci). 1583 odmówiło i trafiło albo do więzień, albo do gułagu.
Wraz z ratyfikacją nowej granicy pomiędzy powojenną Polską a Związkiem Radzieckim opartej na linii Curzona (na wniosek Stalina w Jałcie), nastąpiła wymiana ludności pomiędzy obydwoma państwami, która dotknęła około 1,1 miliona obywateli polskich (głównie Polaków, ale też polskich Żydów) wysiedlonych na tzw. Ziemie Odzyskane, a także blisko pół miliona osób Ukraińców wysiedlonych do ZSRR. Według oficjalnych danych, podczas kontrolowanych przez państwo wysiedleń w latach 1945–1946 mniej niż 50% Polaków, którzy zgłosili się do tzw. repatriacji, otrzymało szansę opuszczenia najbardziej wysuniętych na zachód republik Związku Radzieckiego. Następny transfer nastąpił po śmierci Stalina w latach 1955–1959.

</doc>
<doc id="5072375" url="https://pl.wikipedia.org/wiki?curid=5072375" title="Oscar Diesel">
Oscar Diesel

Oscar Enrique Diesel Junghanns (ur. 19 września 1961) – paragwajski lekkoatleta, olimpijczyk.
Życiorys.
Diesel wystąpił na Letnich Igrzyskach Olimpijskich 1984 w dwóch konkurencjach – skoku w dal i trójskoku. W obu uplasował się na 28. miejscu – w skoku w dal wyprzedził 2 sklasyfikowanych zawodników (6,78 m), natomiast w trójskoku osiągnął najsłabszy wynik (14,19 m). Zgłoszony był także do udziału w sztafetach 4 × 100 m i 4 × 400 m, jednak nie pojawił się na starcie żadnej z tych konkurencji.
W 1977 roku został wicemistrzem kontynentu juniorów młodszych w trójskoku (13,31 m).
Przez ponad 40 lat zajmował się branżą finansową. Przewodniczący paragwajskiego Banco Río i członek międzynarodowych organizacji takich jak Asociación de Bancos y Financieras (ABAFI) i Federación Latinoamericana de Bancos (FELABAN). Jest także członkiem Międzynarodowego Komitetu Olimpijskiego.
Rekordy życiowe: skok w dal – 7,23 m (1986); trójskok – 15,05 (1984).

</doc>
<doc id="5072376" url="https://pl.wikipedia.org/wiki?curid=5072376" title="Józef Wojaczek">
Józef Wojaczek

Józef Wojaczek (ur. 14 kwietnia 1901 w Prudniku, zm. 8 kwietnia 1993 w Reimlingen) – polski ksiądz katolicki, Misjonarz z Mariannhill.
Życiorys.
Wczesne życie.
Urodził się 14 kwietnia 1901 roku w Prudniku jako syn Franciszka i jego żony Marii. Jego ojciec był szewcem. Miał dwie siostry i dwóch braci. Prawdopodobnie jego krewnym był zakonnik Gotthard Wojaczek (1872–1931), pochowany na cmentarzu klasztornym przy kościele św. Józefa w Prudniku.
W Prudniku pracował jako ślusarz w fabryce tekstylnej (po II wojnie światowej znanej jako Zakłady Przemysłu Bawełnianego „Frotex”). Dzięki pomocy finansowej, którą otrzymał od rodziny, wyjechał do Bawarii, gdzie wstąpił do zakonnego Zgromadzenia Misjonarzy z Mariannhill. Po ukończeniu gimnazjum zakonnego z polecenia kierownictwa szkoły udał się na dalsze studia do Holandii, gdzie odbył praktykę w zakonie.
Trzy lata później powrócił do Bawarii. Do 1930 kontynuował naukę w filozoficzno-teologicznym Uniwersytecie Bawarskim w Dillingen an der Donau. Święcenia kapłańskie przyjął w 1929, jako zakonnik mariannhilski.
Zakonnik.
Do 1933 przebywał w klasztorze w Reimlingen, gdzie przyjął imię Gotthard. Na polecenie Superioru Generalnego, opuścił klasztor i udał się do Altdorf w Szwajcarii, gdzie w miejscowym gimnazjum duchownym przez dwa lata pracował jako nauczyciel historii, łaciny i religii.
Na Górny Śląsk powrócił w 1935 roku. Został mianowany rektorem niższego seminarium i juwenatu zakonnego w Skorogoszczy. W 1941 skorogoski klasztor przejęła jednostka SS, a zakonników wygoniono. Misjonarze marianhillscy postanowili nadal czuwać nad skorogoskim majątkiem. Wyznaczyli Józefa Wojaczka na opiekuna.
W tym samym roku mianowano go proboszczem nowo powstałej parafii w Naroku koło Opola, w skład której weszły Narok i Golczowice. Po zajęciu wsi przez Armię Czerwoną często na czele jej mieszkańców występował przeciwko Rosjanom. Znalazł ciało zamordowanego przez Rosjan księdza Jerzego Greinera w piwnicy plebanii w Skorogoszczy. Greiner został zabity, ponieważ nie posiadał zegarka, którego domagał się od niego żołnierz radziecki. W 1946 otrzymał od generalnego przełożonego kongregacji dekret nominacyjny na prowincjała w Polsce i polecenie zorganizowania prowincji kongregacji.
Uwięzienie.
Dla lokalnych przedstawicieli władzy państwowej ksiądz Wojaczek był osobą podejrzaną, zwłaszcza ze względu na utrzymywanie przez niego kontaktów z centralą zakonną, znajdującą się za granicą. Konsekwencją tego było aresztowanie Wojaczka przez Urząd Bezpieczeństwa jesienią 1952 roku. Sprawa prokuratorska o sygn. Pr II 15/53 wpłynęła do kancelarii opolskiego WSR 2 marca 1953, gdzie nadano jej sygn. Sr 28/53. Wojaczek przebywał w areszcie od 28 września 1952. Ostatecznie został skazany na sześć lat więzienia oraz utratę praw publicznych i obywatelskich praw honorowych na okres trzech lat i przepadek całego mienia. Na podstawie amnestii, wyrok zmniejszono do czterech lat. Skazany odwołał się od wyroku, ale Najwyższy Sąd Wojskowy podtrzymał wyrok i akta wróciły z Warszawy 29 kwietnia 1953. Wojaczka zwolniono warunkowo 18 marca 1955 roku.
Po wyjściu z więzienia wrócił do Naroku, a następnie przeniósł się do Skorogoszczy. Po bezskutecznych próbach anulowania wyroku, uznał, że jego misja na Śląsku dobiegła końca i zdecydował się na wyjazd do Niemiec Zachodnich.

</doc>
<doc id="5072379" url="https://pl.wikipedia.org/wiki?curid=5072379" title="X1">
X1

X1 ( "Ekseuwon") – południowokoreański boysband założony w 2019 roku przez firmę CJ E&amp;M w konsekwencji wyemitowania survivalowego programu "Produce X 101" na stacji Mnet. W skład zespołu weszło jedenaście chłopaków wybranych spośród 101 stażystów z różnych firm rozrywkowych: Kim Yo-han, Kim Woo-seok, Han Seung-woo, Song Hyeong-jun, Cho Seung-youn, Son Dong-pyo, Lee Han-gyul, Nam Do-hyon, Cha Jun-ho, Kang Min-hee oraz Lee Eun-sang. Zespół zadebiutował 27 sierpnia 2019 roku z minialbumem "" pod wytwórnią Swing Entertainment i był współzarządzany przez Stone Music Entertainment.
Członkowie zespołu podpisali kontrakt na pięć lat, ale dochodzenie w sprawie manipulacji głosami Mnetu doprowadziło do wstrzymania ich działalności, a po nieudanych negocjacjach dotyczących przyszłości grupy między poszczególnymi agencjami członków, grupę rozwiązano 6 stycznia 2020 roku.
Historia.
Przed debiutem: "Produce X 101".
Grupa X1 powstała w efekcie programu survivalowego "Produce X 101", który został wyemitowany na kanale Mnet od 3 maja do 19 lipca 2019 roku. Z początkowych 101 stażystów reprezentujących różne agencje, dziesięciu zostało wybranych z pozostałych 20 stażystów w ostatnim tygodniu programu. Ostatni członek, znany jako „X”, został wybrany spośród pozostałej dziesiątki stażystów na podstawie największej łącznej liczby głosów. Finałowa jedenastka została przedstawiona w ostatnim odcinku, który był transmitowany na żywo 19 lipca 2019 roku.
Przed udziałem w programie wielu członków było już aktywnych w przemyśle muzycznym. Cho Seung-youn zadebiutował jako członek Uniq w 2014 roku. Zadebiutował również jako solowy artysta i producent muzyczny pod pseudonimem Luizy w 2016 roku, zanim zmienił go na WOODZ w 2018 roku. Jest znany z produkcji debiutanckiego utworu z programu "Idol Producer" „It's Ok”. Kim Woo-seok zadebiutował w zespole UP10TION pod pseudonimem Wooshin we wrześniu 2015 roku, a także w 2016 roku był prowadzącym programu The Show SBS MTV wraz z innym uczestniczką sezonu 1 "Produce 101" i byłą członkinią I.O.I – Jeon So-mi. Han Seung-woo zadebiutował jako członek i lider Victon w listopadzie 2016 roku. Lee Han-gyul zadebiutował wcześniej jako członek grupy balladowej IM agencji MBK Entertainment i rywalizował z innymi członkami grupy w programie "" stacji KBS2, w którym ostatecznie zajął 13. miejsce. Nam Do-hyon, również z MBK, był uczestnikiem programu "Under Nineteen" stacji MBC jako członek Rap Team, ostatecznie zajmując 42. miejsce. W 2018 roku Kang Min-hee pojawił się w teledysku do piosenki Mad Clowna i Ailee „Thirst”.
Ich umowa miała obowiązywać przez pięć lat od debiutu, przy czym pierwsza połowa kontraktu była umową na wyłączność, co oznaczało, że poszczególni członkowie mogli powrócić do promocji ze swoimi pierwotnymi agencjami po dwóch i pół roku.
2019: Debiut i dochodzenie w sprawie manipulacji w głosowaniu.
Po programie jedenastu zwycięskich uczestników zadebiutowało pod szyldem wytwórni Swing Entertainment podlegającej pod Stone Music Entertainment, z którą związani byli zwycięzcy "Produce 101 Season 2" – Wanna One. Jednakże wskutek pozwu cywilnego wniesionego przeciwko Mnet w związku z zarzutami manipulowania głosami w programie "Produce X 101", kilka wytwórni, ko których należeli członkowie zespołu, anulowało swoje umowy z X1 lub zawiesiło je. Niektóre agencje odmówiły podpisania kontraktu do czasu wyjaśnienia zarzutów. Mimo to debiut X1 przebiegł zgodnie z planem.
Przed debiutem, 22 sierpnia 2019 roku, miał swoją premierę reality show "X1 Flash" za pośrednictwem Mnet. Program pokazywał przygotowania do debiutu grupy. 1 sierpnia ogłoszono, że ich debiutancki album będzie nosił tytuł "" (kor. 비상: Quantum Leap), a głównym utworem będzie „Flash”, skomponowany przez Score, Megatone i Onestar. Płyta ukazała się 27 sierpnia 2019 roku i tego samego dnia odbył się ich pierwszy showcase w Gocheok Sky Dome. 3 września X1 po raz pierwszy wygrali w programie muzycznym The Show, w tydzień po debiucie. W sumie odnieśli 11 zwycięstw dzięki piosence „Flash”, a ich 11. zwycięstwo miało miejsce 19 września w programie "M Countdown".
5 listopada 2019 roku aresztowano Ahn Joon-younga, producenta programu "Produce X 101", który później przyznał się do manipulowania rankingami głosowań. W efekcie tego odwołano kilka publicznych wystąpień X1, a Mnet ogłosił, że plany dalszej promocji grupy zostały wstrzymane. 30 grudnia 2019 roku CJ ENM ogłosiło, że członkowie i ich agencje prowadzą dyskusje na temat przyszłości zespołu.
2020: Rozwiązanie zespołu.
6 stycznia 2020 roku CJ ENM, Swing Entertainment oraz poszczególne agencje członków zespołu zorganizowały spotkanie, w celu określenia przyszłości grupy. Po naradzie odbyło się tajne głosowanie, w którym uczestniczyły agencje członków. Uzgodniły przed głosowaniem, że grupa może kontynuować działalność tylko wtedy, gdy zostanie osiągnięta jednomyślna zgoda, w przeciwnym razie grupa się rozpadnie. Cztery agencje głosowały za kontynuacją, cztery za rozwiązaniem, a głos jednej z nich był niejasny, więc ostatecznie został odrzucony. W ten sposób ustalono, że zespół zostanie rozwiązany.

</doc>
<doc id="5072381" url="https://pl.wikipedia.org/wiki?curid=5072381" title="Pałac w Jabłonnie">
Pałac w Jabłonnie

Pałac w Jabłonnie – wzniesiony pod koniec XVIII wieku zabytkowy klasycystyczny zespół pałacowy położony w Jabłonnie w powiecie legionowskim.
Historia.
Od średniowiecza Jabłonna była własnością biskupów płockich. W ramach istniejącej tam rezydencji w 1646 na zlecenie biskupa Karola Ferdynanda Wazy wzniesiono kaplicę (jest ona upamiętniona na północno-zachodniej ścianie obecnego pałacu). W 1773 Jabłonnę odkupił od kapituły płockiej biskup Michał Poniatowski, który w 1774 zlecił królewskiemu architektowi Dominikowi Merliniemu zaprojektowanie nowej rezydencji pałacowo-parkowej. Jej głównym elementem stał się zespół trzech budynków: centralnego parterowego z mieszkaniem dla właściciela, lewego dwupiętrowego pawilonu zwanego królewskim przeznaczonego dla króla Stanisława Augusta Poniatowskiego (brata Michała) i prawego pawilonu przeznaczonego dla gości. Obiekt wzniesiono w stylu "quasi" rokokowego klasycyzmu. Obok pawilonu prawego wzniesiono piętrową oficynę, w której umieszczono dwór oraz kancelarię. Budowę zakończono w 1779. Wokół pałacu urządzono w latach 70. i 80. XVIII wieku angielski ogród krajobrazowy zaprojektowany przez Szymona Bogumiła Zuga na bazie dawnego ogrodu barokowego sięgającego Wisły.
Po prymasie Michale Poniatowskim Jabłonnę odziedziczył w 1794 jego bratanek książę Józef Poniatowski. Kolejną posiadaczką pałacu była po śmierci księcia w 1813 jego siostra Teresa Tyszkiewiczowa. W 1822 obiekt przeszedł w ręce Anny z Tyszkiewiczów 1° voto Potockiej 2° voto Dunin-Wąsowiczowej, która uczyniła zeń centrum kultu księcia Józefa. Sam pałac poddany został w latach 1834–1843 przebudowie według projektu Henryka Marconiego. Wzniesiono wówczas także nowe zabudowania gospodarcze.
Przed 1842 Anna Dunin Wąsowiczowa ufundowała w parku pałacowym łuk triumfalny ku czci księcia Józefa Poniatowskiego. Zaprojektował go Henryk Marconi i ma kształt półkoliście zamkniętej arkady filarowej.
W latach 1867–1945 zespół pałacowy był własnością rodu Potockich.
W 1944 pałac wraz z towarzyszącymi mu budynkami został poważnie zniszczony w trakcie działań wojennych.
W okresie powojennym odbyła się odbudowa pałacu według projektu Mieczysława Kuźmy. Zrekonstruowano park (według projektu Gerarda Ciołka). W 1953 obiekt przejęła Polska Akademia Nauk urządzając w nim centrum konferencyjno-hotelowe. Utworzono w nim także siedzibę Instytutu Fizjologii i Żywienia Zwierząt PAN.
Przy wjeździe na teren pałacowy znajduje się brama, której częścią są dwie kolumny granitowe z zamku krzyżackiego w Malborku.

</doc>
<doc id="5072383" url="https://pl.wikipedia.org/wiki?curid=5072383" title="Machar Wazijew">
Machar Wazijew

Machar Wazijew (ros. Маха́р (Махарбе́к) Хаса́нович Вáзиев; ur. 16 czerwca 1961) – radziecki i rosyjski artysta baletowy, kierownik grupy baletowej Teatru Bolszoj w Moskwie.
Nagrody i odznaczenia.
Ludowy Artysta Federacji Rosyjskiej (2021).

</doc>
<doc id="5072384" url="https://pl.wikipedia.org/wiki?curid=5072384" title="Linia kolejowa Homel – Żłobin">
Linia kolejowa Homel – Żłobin

Linia kolejowa Homel – Żłobin – linia kolejowa na Białorusi łącząca stację Homel ze stacją Żłobin. Fragment linii Homel - Żłobin - Osipowicze - Mińsk
Linia położona jest w obwodzie homelskim.
Linia na całej długości jest zelektryfikowana oraz dwutorowa (wyjątek stanowi most przez Dniepr w okolicach Żłobina, przez który przebiega tylko jeden tor).
Historia.
Linia została otwarta 1 listopada 1873 jako część Kolei Libawsko-Romieńskiej. Początkowo leżała w Imperium Rosyjskim, następnie do 1991 w Związku Sowieckim. Od 1991 położona jest na Białorusi.
Linia została zelektryfikowana w 2013.

</doc>
<doc id="5072387" url="https://pl.wikipedia.org/wiki?curid=5072387" title="Dżennet Dżabagi-Skibniewska">
Dżennet Dżabagi-Skibniewska

Dżennet Dżabagi-Skibniewska (ur. 8 kwietnia 1915 w Petersburgu, zm. 17 maja 1992 w Groznym) – polska Tatarka, żołnierz i dziennikarka.
Życiorys.
Ojciec Wassan-Girej Dżabagijew był synem ostatniego władcy Inguszetti. Ukończył Politechnikę w Rydze i w Jenie. Pracował jako inżynier agronom w Ministerstwie Rolnictwa Rosji. Matka Helena Hanum była córką notariusza z Wołkowyska Lucjana Bajraszewskiego. Ukończyła romanistykę na Uniwersytecie w Petersburgu. Ojciec jako przewodniczący parlamentu Republiki Górskiej Północnego Kaukazu brał udział w konferencji pokojowej w Paryżu. Po zajęciu Kaukazu przez bolszewików sprowadził rodzinę do Paryża. Zdecydowali się zamieszkać w ojczyźnie matki w Polsce. Dżennet ukończyła Gimnazjum im. Emilii Plater w Warszawie, a potem studiowała w Instytucie Wschodnim i Szkole Muzycznej. Była też instruktorką Przysposobienia Wojskowego Kobiet, a po ukończeniu kursu w Garczynie na dłużej związała się z tą organizacją. W 1936 roku wyszła za mąż za oficera marynarki handlowej Jana Skibniewskiego i zamieszkała w Gdyni. Pełniła funkcję adiutantki Komendy Okręgu Nadmorskiego PWK w Gdyni. 1 września została zmobilizowana w stopniu porucznika. Brała udział w organizowaniu środków opatrunkowych, zbieraniu broni i amunicji, niszczeniu dokumentów oraz niesieniu pomocy rannym i grzebaniu poległych. Po wysiedleniu przez Niemców z Gdyni wyjechała z synem do Krakowa. Tam wstąpiła do Związku Walki Zbrojnej. Poszukiwana przez Gestapo ucieka przez Węgry do Syrii, gdzie zaciągnęła się do 3 Dywizji Strzelców Karpackich. Ranna podczas bitwy pod Monte Cassino w Bari redagowała gazetę dla młodzieży „Dziatwa”. W 1947 roku została zdemobilizowana. Wróciła razem z synkiem do Polski 30 kwietnia 1947 roku płynąc pierwszym powojennym rejsem na Ms Batory. Jako osoba, która wróciła z Zachodu, nie znalazła pracy zgodnej z wykształceniem. Zatrudniła się w Spółdzielni Inwalidów Bałtyk i szyła rękawice robocze. Po 1956 roku organizowała wystawy i eksport wyrobów hafciarek kaszubskich. W ramach ZBoWiD-u spotykała się z młodzieżą opowiadając o obronie Gdyni w 1939 roku. Działała w Związku Tatarów Polskich i Muzułmańskim Związku Religijnym.
W 1992 roku prezydent Dżochar Dudajew zaprosił ją do Czeczenii. Ponownie wróciła w ojczyste strony w 1992 roku razem z ekipą filmową, która kręciła film "Bazrach, czyli sen o wolnym kamieniu". Tam zmarła 17 maja i została pochowana w Groznym. Podczas walk 1994–1996 grób został zniszczony. Symboliczny znajduje się na Muzułmańskim Cmentarzu Tatarskim w Warszawie.
Z pierwszym mężem miała syna Aleksandra. Drugim mężem był Marian Wofram. Mieli dwie córki: Krystynę i Danutę.

</doc>
<doc id="5072388" url="https://pl.wikipedia.org/wiki?curid=5072388" title="Dżanet Dżabagi-Skibniewska">
Dżanet Dżabagi-Skibniewska



</doc>
<doc id="5072389" url="https://pl.wikipedia.org/wiki?curid=5072389" title="Kars Veling">
Kars Veling

Kars Veling (ur. 30 czerwca 1948 w Hilversum) – holenderski polityk, filozof i wykładowca, parlamentarzysta, w latach 2001–2002 lider polityczny ChristenUnie (CU).
Życiorys.
Absolwent szkoły średniej Hogereburgerschool. Kształcił się następnie na Uniwersytecie w Groningen, na którym studiował matematykę, fizykę i astronomię, a także filozofię. W tej ostatniej dziedzinie doktoryzował się w 1982 na Uniwersytecie w Lejdzie. Pracował jako nauczyciel matematyki w Groningen oraz wykładowca filozofii w Gereformeerde Sociale Academie w Zwolle. W latach 1974–1980 pełnił funkcję wicedyrektora tej akademii. W latach 1988–1995 był zastępcą rektora szkoły Greijdanus w Zwolle. Od 1972 do 1995 zatrudniony również na Theologische Universiteit Kampen, m.in. na stanowisku wykładowcy.
Działał w protestanckim ugrupowaniu Gereformeerd Politiek Verbond. W latach 1991–2002 zasiadał w Eerste Kamer, wyższej izbie Stanów Generalnych. W styczniu 2001 został liderem politycznym ChristenUnie, powstałej z połączenia GPV i RPF. W 2002 wykonywał mandat posła do Tweede Kamer. W listopadzie tegoż roku, w związku ze słabym wynikiem wyborczym CU, ustąpił z funkcji partyjnej i wycofał się z aktywności politycznej. W latach 2003–2011 kierował szkołą Johan de Witt College w Hadze. W 2011 powołany na dyrektora organizacji pozarządowej ProDemos, stanowisko to zajmował do 2016.

</doc>
<doc id="5072390" url="https://pl.wikipedia.org/wiki?curid=5072390" title="Pomnik Dar Miasta Czadca w Toruniu">
Pomnik Dar Miasta Czadca w Toruniu

Pomnik Dar Miasta Czadca w Toruniu – odsłonięty w 2000 roku pomnik znajdujący się na skwerze pomiędzy aleją Solidarności, ul. Wały gen. Sikorskiego a Muzeum Etnograficznego w Toruniu. Jest to dar dla miasta Torunia, z okazji pięcioletniej współpracy między Toruniem a słowackim miastem Czadca. Autorem pomnika jest rzeźbiarz Josef Mundier.
Pomnik składa się z betonowego postumentu, na którym postawiono kamienną kulę i element zespawany ze stalowej blachy kwasoodpornej. Obok pomnika umieszczono tabliczkę z napisem w języku słowackim: "MESTO ČADCA MESTU TORUŃ. Kamenna gula-geologicki unikat prirody w Čadci Sloveńsko" (tłum.: "Miasto Czadca miastu Toruń. Kamienna kula – geologiczny unikat przyrodniczy z Czadcy na Słowacji".

</doc>
<doc id="5072393" url="https://pl.wikipedia.org/wiki?curid=5072393" title="Danuta Stępniewska">
Danuta Stępniewska

Danuta Henryka Stępniewska (ur. 23 stycznia 1916 w Charkowie, zm. 6 kwietnia 2010 w Warszawie) – bibliotekarka, bibliografka, kierowniczka Biblioteki Naukowej Instytutu Ekonomiki Rolnictwa i Gospodarki Żywnościowej w Warszawie, porucznik Armii Krajowej, uczestniczka powstania warszawskiego.
Życiorys.
Córka Józefa. Po ukończeniu Gimnazjum i Liceum im. Marii Konopnickiej w Warszawie w 1934 r. podjęła studia na Wydziale Humanistycznym Uniwersytetu Warszawskiego, które ukończyła w 1939 r. uzyskując stopień magistra filozofii w zakresie historii. W tym samym roku ukończyła kurs archiwalny zorganizowany przez Archiwum Akt Dawnych w Warszawie. W czasie okupacji prowadziła samodzielnie prywatną wypożyczalnię i odbyła trzyletnią praktykę w Sekcji Wypożyczalni Biblioteki Publicznej w Warszawie. W latach 1939–1941 oraz 1944–1945 pracowała jako wolontariuszka w Biurze Informacyjnym Polskiego Czerwonego Krzyża w Warszawie.
Danuta Stępniewska była żołnierką Armii Krajowej, ps. „Nusia”, „Niusia”, „Ania”. W konspiracji działała od wiosny 1941 r. Rozpoczęła służbę w Związku Walki Zbrojnej /AK w Oddziale II (Wywiad) Komendy Głównej AK jako łączniczka Biura Studiów Przemysłowych (kryptonim „Arka”, „Telesfor”), była też kierowniczką poczty, a od końca 1942 r. do powstania warszawskiego kierowniczką sekretariatu tego Biura, gromadzącego i opracowującego meldunki nadsyłane przez sieć wywiadowczą AK, a dotyczące przede wszystkim niemieckiego przemysłu zbrojeniowego. W okresie od października 1941 r. do lipca 1944 r. przygotowała i przekazała wywiadowi AK przeszło 2500 stron specjalistycznych meldunków, które po zmikrofilmowaniu Komenda Główna AK przekazywała przez kurierów aliantom do Londynu. W powstaniu warszawskim brała udział jako łączniczka w Śródmieściu i na Czerniakowie.
Praca zawodowa.
Od 1948 r. pracowała w Bibliotece Wydziału Ekonomiki Rolnej Państwowego Instytutu Naukowego Gospodarstwa Wiejskiego w Warszawie, przekształconego w 1950 r. w samodzielny Instytut Ekonomiki Rolnej, obecnie Instytut Ekonomiki Rolnictwa i Gospodarki Żywnościowej. Jako kustosz dyplomowany i adiunkt kierowała biblioteką od 1950 r. aż do przejścia na emeryturę w 1978 r. Dzięki jej inicjatywie i pod jej kierownictwem została opracowana trzyczęściowa bibliografia publikacji Instytutu "Instytut Ekonomiki Rolnej. Bibliografia" za lata 1950–1979. Pracując w Instytucie, także po przejściu na emeryturę, aż do 2003 r. kierowała zespołami, które opracowywały różne bibliografie i spisy bibliograficzne m.in. "Kółka rolnicze 1957–1966" (Warszawa 1968), "Bibliografia prac polskich z zakresu ekonomiki rolnictwa i gospodarki żywnościowej 1971–1980" („Zagadnienia Ekonomiki Rolnej” 1986, nr 4).
Równolegle z pracą zawodową od 1948 r. pracowała społecznie w różnych strukturach Stowarzyszenia Bibliotekarzy Polskich. W latach 1959–1966 pełniła funkcję sekretarza redakcji czasopisma „Bibliotekarz”. Od czerwca 1979 r. była członkinią Zespołu Historyczno-Pamiętnikarskiego przy Oddziale Warszawskim SBP, pełniąc funkcję sekretarza aż do 2003 r. Była członkinią Kolegium Redakcyjnego serii wydawniczej SBP „Bibliotekarze Polscy we Wspomnieniach Współczesnych”.
Po 1989 r. włączyła się w prace mające na celu udokumentowanie działalności polskiego wywiadu w latach 1939–1945. Aktywnie uczestniczyła w działalności kombatanckiej jako członkini Koła Komendy Głównej AK w Światowym Związku Żołnierzy AK oraz członkini Klubu Historycznego im. gen. Stefana Roweckiego „Grota”. Była też członkinią Rady Honorowej Budowy Muzeum Powstania Warszawskiego.
Zmarła 6 kwietnia 2010 r. i została pochowana w grobie rodzinnym na Starych Powązkach, kwatera 204, rząd 4, grób 25.
Odznaczenia.
Za zasługi wojenne
Za pracę zawodową i społeczną

</doc>
<doc id="5072397" url="https://pl.wikipedia.org/wiki?curid=5072397" title="Nina Dworżecka">
Nina Dworżecka

Nina Dworżecka (ros. Ни́на И́горевна Дворже́цкая; ur. 1 stycznia 1961) – radziecka i rosyjska aktorka teatralna (Rosyjski Akademicki Teatr Młodzieży w Moskwie) i filmowa.
Nagrody i odznaczenia.
Ludowy Artysta Federacji Rosyjskiej (2021).

</doc>
<doc id="5072407" url="https://pl.wikipedia.org/wiki?curid=5072407" title="Katarzyna Diehl">
Katarzyna Diehl

Katarzyna Dorota Diehl (ur. 21 listopada 1961 w Warszawie) – polska tłumaczka, także pisarka, przedsiębiorca i działaczka społeczna. W latach 2011–2014 oraz 2018–2020 była wiceprezesem Stowarzyszenia Tłumaczy Polskich.
Życiorys.
Urodziła się w Warszawie, w rodzinie artystki baletu Krystyny Ratyńskiej i fizyka jądrowego Wojciecha Ratyńskiego. Dorastała w Polsce, Danii i Holandii. Między innymi, w latach 1977-1978 uczęszczała do Szkoły Europejskiej w Bergen w Holandii, kontynuując jednocześnie korespondencyjnie naukę w XLVIII LO im. E. Dembowskiego. Jest absolwentką Instytutu Lingwistyki Stosowanej UW (grupa angielska z językiem niemieckim). W 1986 r. była stypendystką programu DAAD na Uniwersytecie w Karlsruhe w RFN. Jest również absolwentką studiów podyplomowych „The Tools of Marketing” realizowanych w latach 1998–1999 w Instytucie Dziennikarstwa UW we współpracy z George Brown College i Centennial College (Toronto, Kanada).
Po studiach została tłumaczką konferencyjną, tekstową oraz autorką prezentacji i opracowań o tematyce kulturalnej i naukowej. Tłumaczyła wiele znanych osobistości ze świata polityki, kultury i biznesu, m.in. Prezydenta Lecha Wałęsę, Prezydenta Aleksandra Kwaśniewskiego, Prezydenta Lecha Kaczyńskiego. W latach 1985–1986 była tłumaczem w Redakcji Wiadomości dla Zagranicy w Polskiej Agencji Prasowej. W latach 1985–1996 była sekretarzem redakcji i tłumaczem w „Polish Libraries Today” Polish Libraries – periodyku wydawanym przez Bibliotekę Narodową w języku angielskim, we współpracy edytorskiej z British Council. W latach 1996–1998 pełniła funkcję sekretarza redakcji, tłumacza oraz autora artykułów publikowanych w dwumiesięczniku „Bliżej NATO”, wydawanym przez Wydawnictwo Sejmowe.
W 2014 roku została pierwszym w Polsce certyfikowanym tłumaczem American Translators Association w zakresie tłumaczenia tekstów specjalistycznych z języka angielskiego na język polski. W latach 2011–2014 pełniła funkcję wiceprezesa Stowarzyszenia Tłumaczy Polskich, w latach 2014–2018 przewodniczącej Komisji Rewizyjnej STP, i w latach 2018–2020 ponownie wiceprezesa oraz skarbnika tej organizacji. Pracowała również społecznie dla takich organizacji jak Centre for Access to Football in Europe na Stadionie Wembley, International Red Cross and Red Crescent Movement czy Wikipedia za pośrednictwem Translators without Borders .

</doc>
<doc id="5072412" url="https://pl.wikipedia.org/wiki?curid=5072412" title="Heinz Warneke">
Heinz Warneke

Heinz Warneke (ur. 30 czerwca 1895, zm. 1983) – amerykański rzeźbiarz, najbardziej zapamiętany jako animalista. Jego „rola w ruchu rzeźbienia bezpośredniego zapewniła mu miejsce w annałach rzeźby amerykańskiej XX wieku”. W 1935 roku Heinz otrzymał za swoją rzeźbę "Dziki""."
Życiorys.
Artysta urodził się jako Henrich Johann Dietrich Warneke w Hagen bei Leeste, małej wiosce niedaleko Bremy w Niemczech. Studiował na Akademii Sztuk Pięknych w Berlinie. Tam wśród jego nauczycieli był Karl Blossfeldt.
W czasie I wojny światowej Warneke był członkiem Niemieckiej Komisji Zabytków, ale w 1923 r. przeniósł się do Nowego Jorku. Lata 1927–1932 spędził w Paryżu, tworząc socrealizm, art deco i prymitywizm. Po powrocie do Stanów Zjednoczonych Warneke podjął się wielu zleceń dla administracji Works Progress.
Swoimi umiejętnościami dzielił się z młodymi studentami sztuki, ucząc rzeźby w różnych instytucjach. Od 1943 do 1968 Warneke wykładał na Uniwersytecie George’a Washingtona i w Corcoran School of Art.
Heinz Warneke zmarł w Connecticut w 1983 roku.

</doc>
<doc id="5072418" url="https://pl.wikipedia.org/wiki?curid=5072418" title="Ufijski Państwowy Instytut Sztuki">
Ufijski Państwowy Instytut Sztuki

Ufijski Państwowy Instytut Sztuki imienia Zagira Ismagiłowa (, ) – baszkirska artystyczna uczelnia wyższa.
Poprzednikiem uczelni był Ufijski Państwowy Instytut Sztuki (Уфимский государственный институт искусств), założony za podstawie dekretu Rady Ministrów Związku Radzieckiego z 5 czerwca 1968. Instytutowi przekazano wybudowany w 1834 roku budynek, w którym w 1891 roku, miał miejsce debiut sceniczny Fiodora Szalapina. W instytucie początkowo funkcjonowały dwa wydziały: muzyczny i teatralny. W 1969 roku utworzono Wydział Wokalny, w 1978 roku – Wydział Instrumentów Dętych i Perkusyjnych, a w 1973 – Wydział artystyczny. 
W 2003 roku instytut uzyskał status akademicki i został przemianowany na Ufijską Państwową Akademię Sztuki. W 2015 roku przywrócono historyczną nazwę, dodając do niej imię Zagira Ismagiłowa (1917–2003), pierwszego rektora instytutu . 
W skład uczelni wchodzą następujące jednostki administracyjne:

</doc>
<doc id="5072419" url="https://pl.wikipedia.org/wiki?curid=5072419" title="Küläsz Bajsejytowa">
Küläsz Bajsejytowa



</doc>
<doc id="5072421" url="https://pl.wikipedia.org/wiki?curid=5072421" title="Aguada Fénix">
Aguada Fénix

Aguada Fénix – stanowisko archeologiczne cywilizacji Majów w Meksyku, w stanie Tabasco. Odkryte w 2019 roku przez zespół archeologów Uniwersytetu Arizony w Tucson, prowadzony przez archeologa Takeshi'ego Inomata z użyciem lotniczego skaningu laserowego a ogłoszone w 2020 roku.
Stanowisko archeologiczne.
Główny zidentyfikowany obiekt w Aguada Fenix to platforma o długości 1 400 metrów i wysokości od 10 do 15 metrów wzniesiona z gliny i ziemi. Od świątyni rozchodzi się dziewięć dróg. Budowa platformy trwała około 200 lat, rozpoczęła się około 1000 r. p.n.e. a aktywność budowlana ustała po 800 r. p.n.e. Około 700 roku p.n.e. osada została opuszczona, chociaż niewielkie grupy ludności powróciły tam w późnym okresie preklasycznym i w późnym okresie klasycznym cywilizacji Majów.

</doc>
<doc id="5072422" url="https://pl.wikipedia.org/wiki?curid=5072422" title="Ufimska Państwowa Akademia Sztuk im. Zagira Ismagiłowa">
Ufimska Państwowa Akademia Sztuk im. Zagira Ismagiłowa



</doc>
<doc id="5072429" url="https://pl.wikipedia.org/wiki?curid=5072429" title="Andriej Iljin">
Andriej Iljin

Andriej Iljin (ros. Андре́й Епифа́нович Ильи́н; ur. 18 lipca 1960) – radziecki i rosyjski aktor teatralny (Państwowy Akademicki Teatr im. Jewgienija Wachtangowa w Moskwie) i filmowy. Znany m.in. z roli Loszy w serialu Kamieńska.
Nagrody i odznaczenia.
Ludowy Artysta Federacji Rosyjskiej (2021).

</doc>
<doc id="5072430" url="https://pl.wikipedia.org/wiki?curid=5072430" title="Marek Przybylski">
Marek Przybylski

Marek Przybylski (ur. 1946, zm. 5 lutego 2021 w Poznaniu) – polski dziennikarz, redaktor naczelny i inwestor medialny.
Był absolwentem Akademii Rolniczej w Poznaniu i Uniwersytetu im. A. Mickiewicza. Podczas studiów współpracował m.in. z "UD", "Politechnikiem", "Studentem" oraz "itd". Działał też w Klubie Dziennikarzy Studenckich i Klubie Studenckim "Od Nowa". W 1970 zatrudniony został w redakcji "Głosu Wielkopolskiego", którego redaktorem naczelnym został w 1990 (później również był prezesem Oficyny Wydawniczej Głos Wielkopolski, również współwłaścicielem z Piotrem Voelkelem). Pod jego zarządem Głos Wielkopolski stał się największym dziennikiem regionalnym w Polsce (miała np. korespondentów zagranicznych). Był organizatorem "Obiadów w Głosie", na które zapraszano przedstawicieli świata polityki, gospodarki i kultury. W ciągu 15 lat wzięło w nich udział 200 postaci. Był pomysłodawcą i założycielem Wyższej Szkoły Nauk Humanistycznych i Dziennikarstwa w Poznaniu, a także współzałożycielem i prezesem Instytutu Edukacji Europejskiej. W jego ramach stworzył autorski projekt Konwersatorium Europejsko-Samorządowego - platformę edukacyjną dla pracowników instytucji publicznych, państwowych, samorządowych i biznesowych. Inwestował w branży medialnej (był udziałowcem Wielkopolskiej Telewizji Kablowej i prezesem rady nadzorczej oraz współwłaścicielem Radia Kiss FM). Pracę w Głosie Wielkopolskim zakończył w 2003, a w Oficynie Wydawniczej w 2005 (została wykupiona przez Polskapresse).
Stworzył kolekcję sztuki współczesnej. Premier Jerzy Buzek uhonorował go tytułem Mecenasa Kultury 2000.
Zmarł po długiej chorobie. Pochowano go na cmentarzu junikowskim.

</doc>
<doc id="5072435" url="https://pl.wikipedia.org/wiki?curid=5072435" title="Claudio Escauriza">
Claudio Escauriza

Claudio Escauriza (ur. 3 maja 1958) – paragwajski lekkoatleta, olimpijczyk. Ojciec tenisistki Lary.
Wystąpił na Letnich Igrzyskach Olimpijskich 1984 w jednej konkurencji – dziesięcioboju. Zajął w nim 22. miejsce z wynikiem 6546 punktów. Zgłoszony był także do udziału w sztafetach 4 × 100 m i 4 × 400 m, jednak nie pojawił się na starcie żadnej z tych konkurencji. Uczestniczył w dziesięcioboju na mistrzostwach świata w 1983 roku (nie ukończył zawodów).
Trzykrotny medalista mistrzostw Ameryki Południowej. W 1981 roku został srebrnym medalistą (6702 pkt.), zaś w latach 1979 i 1985 zdobył brązowe medale (odpowiednio: 6791 i 6599 pkt.). W 1983 roku zdobył brązowy medal mistrzostw ibero-amerykańskich w skoku o tyczce (4,30 m).
Po zakończeniu kariery został trenerem. Jego podopiecznym był m.in. paragwajski oszczepnik Fabián Jara.
Rekord życiowy w dziesięcioboju: 6943 pkt. (1982). W 2017 roku rezultat ten nadal był rekordem Paragwaju.

</doc>
<doc id="5072437" url="https://pl.wikipedia.org/wiki?curid=5072437" title="Mohamed Khalfi">
Mohamed Khalfi

Mohamed Khalfi (ur. 1938 w Casablance, zm. 22 grudnia 2003 w Rabacie) – marokański piłkarz grający na pozycji napastnika, a później trener piłkarski. Reprezentant kraju.
Kariera piłkarska.
Kariera klubowa.
Mohamed Khalfi zaczynał karierę w 1957 roku w Wydadzie Casablanca. 1 lipca 1959 roku przeniósł się do Francji, do Olympique Alès. Rozegrał tam 58 meczy i strzelił 22 bramki. 1 lipca 1961 roku został zawodnikiem Montpellier HSC. Rozegrał tam 8 meczy. 1 lipca 1963 roku ponownie został zawodnikiem Wydadu. Karierę kończył tam w 1953 roku.
Kariera reprezentacyjna.
Mohamed Khalfi zadebiutował w ojczystej reprezentacji 30 października 1960 roku w meczu przeciwko Tunezji, wygranym 2:1. W tym spotkaniu strzelił gola. Kolejną bramkę strzelił 28 maja 1961 roku w meczu przeciwko Ghanie, wygranym 1:0. Łącznie Mohamed Khalfi rozegrał w reprezentacji 5 meczy i strzelił 2 gole.
Kariera trenerska.
Mohamed Khalfi rozpoczął trenowanie Wydadu Casablanca 1 lipca 1974 roku, a zakończył 5 lat później. W 1978 roku zdobył puchar kraju.
Życie prywatne i śmierć.
Mohamed Khalfi miał także obywatelstwo francuskie. Zmarł po ciężkiej chorobie, uroczystości pogrzebowe odbyły się w Casablance.

</doc>
<doc id="5072442" url="https://pl.wikipedia.org/wiki?curid=5072442" title="Kaper-1">
Kaper-1

Kaper-1 (SG-311) – polska jednostka patrolowa projektu SKS-40, zbudowana w latach 1990–1991 w Stoczni Wisła w Gdańsku, pierwotnie dla jednego z urzędów morskich, przekazana później do Straży Granicznej (SG). Jednostka przeznaczona jest do patrolowania i ochrony morskiej granicy państwa, ochrony zewnętrznych granic Unii Europejskiej oraz usuwania zanieczyszczeń z powierzchni wody.
Zamówienie i budowa.
„Kaper-1” o numerze budowy SKS-40/1 zwodowany został 8 czerwca 1990 roku, zaś 21 stycznia 1991 roku na patrolowcu podniesiono banderę Urzędu Morskiego w Gdyni. „Kaper-1” jest jednocześnie pierwszą jednostką z serii SKS-40.
1 sierpnia 1991 roku wraz z powstaniem Morskiego Oddziału Straży Granicznej (MOSG) podjęto decyzję, by przekazać jednostkę do nowo powstałej formacji. „Kaper-1” wszedł w skład Kaszubskiego Dywizjonu Straży Granicznej w Gdańsku–Westerplatte 23 października 1991 roku, otrzymując numer burtowy SG-311.
Konstrukcja.
Opis ogólny.
Patrolowiec „Kaper-1” to jednostka projektu SKS-40 wybudowana w klasycznym układzie kadłuba o wyporności pełnej 414 ton. Jednostka ma długość całkowitą wynoszącą 42,6 m, zaś długość między pionami wynosi 38,76 m. Szerokość konstrukcyjna kadłuba wynosi 7,7 m, natomiast szerokość całkowita kadłuba to 8,37 m (wraz z odbojnicami). Zanurzenie konstrukcyjne wynosi 2,8 m zaś pełne 2,95 m. Napęd stanowią dwa silniki napędzające dwie śruby napędowe, które pozwalają osiągnąć prędkość maksymalną wynoszącą 17,6 węzła. Zasięg wynosi odpowiednio 2800 mil morskich na jednym silniku i 1200 mil morskich na dwóch. Załogę stanowi 14 osób.
Służba.
„Kaper-1” wszedł w skład MOSG 23 października 1991 roku, otrzymując numer burtowy SG-311. W 2011 roku patrolowiec brał udział w międzynarodowych manewrach na Zatoce Gdańskiej. W 2016 roku jednostka wzięła udział w międzynarodowych ćwiczeniach morskich „Ronis 2016” u wybrzeży Łotwy, gdzie ćwiczono wykrywanie i zwalczanie nielegalnej migracji, gaszenie pożaru, poszukiwanie i podejmowanie z wody rozbitków oraz udzielanie pomocy.
Modernizacja.
Przez większość służby patrolowiec nie przechodził głębokich modernizacji. Pewne zmiany dotyczyły instalacji nowego systemu łączności oraz nawigacji w celu zintegrowania jednostki (wraz z bliźniaczym „Kaper-2”) z systemem ZSRN – Zautomatyzowanego Systemu Radarowego Straży Granicznej. SG starała się w latach 2007–2009 o pozyskanie dwóch fabrycznie nowych jednostek patrolowych o większych możliwościach niż używane jednostki SKS-40, jednak plan ten nie został zrealizowany. Poszukiwania następcy patrolowców proj. SKS-40 wynikało z nałożenia większego zakresu obowiązków na MOSG, z zakresu zwalczania zanieczyszczeń na morzu, jak i patrolowania granic morskich Rzeczypospolitej Polskiej. Finalnie po fiasku planów zakupu nowych jednostek, zdecydowano się na głęboką modernizację patrolowców SKS-40 w taki sposób, aby były zdolne do nałożonych na Straż Graniczną zadań.
W wyniku prac modernizacyjnych prowadzonych w latach 2014–2015 patrolowiec wyposażono w specjalistyczne wyposażenie, przeznaczone do usuwania zanieczyszczeń z powierzchni wody. Składa się na nie zapora przeciwrozlewowa, zestaw do zbierania zanieczyszczeń ropopochodnych oraz zbiorniki do ich przechowywania w ładowni. Na rufie jednostki zamontowano żuraw hydrauliczny, przeznaczony do obsługi łodzi motorowej oraz instalacji do usuwania zanieczyszczeń.
Dodatkowo przebudowano sterówkę i pomieszczenia załogi, zmodernizowano systemy nawigacji, przeciwpożarowe oraz urządzenia siłowni.

</doc>
<doc id="5072445" url="https://pl.wikipedia.org/wiki?curid=5072445" title="Audi Q4 e-tron Sportback">
Audi Q4 e-tron Sportback



</doc>
<doc id="5072449" url="https://pl.wikipedia.org/wiki?curid=5072449" title="Maxim IC">
Maxim IC



</doc>
<doc id="5072454" url="https://pl.wikipedia.org/wiki?curid=5072454" title="Olimpijski Kompleks Sportowy w Göygöl">
Olimpijski Kompleks Sportowy w Göygöl

Olimpijski Kompleks Sportowy w Göygöl () – kompleks sportowy w mieście Göygöl niedaleko Gandży, w Azerbejdżanie. Na kompleks składa się główny budynek (mieszczący główną halę sportową, a także basen, sale sportów walki i inne pomieszczenia), stadion, mniejsze boiska i budynki z pomieszczeniami hotelowymi. Kompleks został oddany do użytku 21 stycznia 2014 roku.
Główny budynek kompleksu składa się z trzech segmentów. W segmencie A znajdują się sale do uprawiania sportów walki, w segmencie B 25-metrowy basen, a w segmencie C główna hala sportowa z trybunami dla 780 widzów. W budynku znajdują się także inne pomieszczenia, m.in. szatnie, sauny, czy pokoje hotelowe. Poza głównym budynkiem na terenie kompleksu znajdują się mniejsze budynki oferujące pokoje hotelowe, pełnowymiarowe boisko piłkarskie z 6-torową, 100-metrową bieżnią i zadaszoną trybuną na 1300 widzów oraz mniejsze boiska do piłki nożnej i siatkówki.
Budowa kompleksu rozpoczęła się pod koniec 2010 roku, a jego otwarcie z udziałem prezydenta Azerbejdżanu, İlhama Əliyeva, miało miejsce 21 stycznia 2014 roku. W 2017 roku obiekt był jedną z aren kobiecych mistrzostw Europy w siatkówce. W głównej hali kompleksu rozegrano część spotkań fazy grupowej tego turnieju (wszystkie mecze grupy D – łącznie sześć spotkań). Przed turniejem w głównej hali dostawiono tymczasowe trybuny, które zwiększyły jej pojemność do 2100 widzów.

</doc>
<doc id="5072457" url="https://pl.wikipedia.org/wiki?curid=5072457" title="Kaper-2">
Kaper-2

Kaper-2 (SG-312) – polska jednostka patrolowa projektu SKS-40, zbudowana w latach 1991–1992 w Stoczni Wisła w Gdańsku, pierwotnie dla jednego z urzędów morskich, przekazana później Straży Granicznej (SG). Jednostka przeznaczona jest do patrolowania i ochrony morskiej granicy państwa, ochrony zewnętrznych granic Unii Europejskiej oraz usuwania zanieczyszczeń z powierzchni wody.
Zamówienie i budowa.
„Kaper-2” o numerze budowy SKS-40/2 zwodowany został w lipcu 1991 roku. „Kaper-2” przyjęty został do Straży Granicznej 3 kwietnia 1992 roku, otrzymując numer burtowy SG-312. Wcielono go do ówczesnego Bałtyckiego Dywizjonu Straży Granicznej w Kołobrzegu, obecnie znajduje się w siłach Pomorskiego Dywizjonu Straży Granicznej w Świnoujściu.
Konstrukcja.
Opis ogólny.
Patrolowiec „Kaper-2” to jednostka projektu SKS-40 wybudowana w klasycznym układzie kadłuba o wyporności pełnej 414 ton. Jednostka ma długość całkowitą wynoszącą 42,6 m, zaś długość między pionami wynosi 38,76 m. Szerokość konstrukcyjna kadłuba wynosi 7,7 m, natomiast szerokość całkowita kadłuba to 8,37 m (wraz z odbojnicami). Zanurzenie konstrukcyjne wynosi 2,8 m zaś pełne 2,95 m. Napęd stanowią dwa silniki napędzające dwie śruby napędowe, które pozwalają osiągnąć prędkość maksymalną wynoszącą 17,6 węzła. Zasięg wynosi odpowiednio 2800 mil morskich na jednym silniku i 1200 mil morskich na dwóch. Załogę stanowi 14 osób.
Służba.
„Kaper-2” wcielono do służby w Straży Granicznej 3 kwietnia 1992 roku, z numerem burtowym SG-312. W 2011 roku „Kaper-2” uczestniczył razem z patrolowcami: niemieckim BP 26 „Eschwege”, fińskim CGV „Tursas”, szwedzkim KBV 003 „Amfitrite”, rosyjskim PSKR 017, duński mMHV 903 „Hjortø” oraz litewskmi „Kihu” 102 w międzynarodowych manewrach na wodach Zatoki Gdańskiej. W 2019 roku jednostka uczestniczyła w manewrach „Gniazdo-19”, gdzie ćwiczono usuwanie skażeń ropopochodnych z powierzchni wody.
Modernizacja.
Przez większość służby patrolowiec nie przechodził głębokich modernizacji. Pewne zmiany dotyczyły instalacji nowego systemu łączności oraz nawigacji w celu zintegrowania statku (wraz z bliźniaczym „Kaper-1”) z systemem ZSRN – Zautomatyzowanego Systemu Radarowego Straży Granicznej. SG starała się w latach 2007–2009 o pozyskanie dwóch fabrycznie nowych jednostek patrolowych o większych możliwościach niż używane jednostki SKS-40, jednak plan ten nie został zrealizowany. Poszukiwanie następcy patrolowców proj. SKS-40 wynikało z nałożenia większego zakresu obowiązków na MOSG, w tym zwalczania zanieczyszczeń na morzu, jak i patrolowania granic morskich Rzeczypospolitej Polskiej. Finalnie po fiasku planów zakupu nowych jednostek, zdecydowano się na głęboką modernizację patrolowców SKS-40 w taki sposób, aby były zdolne do nałożonych na Straż Graniczną zadań.
W wyniku prac modernizacyjnych prowadzonych w 2016 roku patrolowiec wyposażono w specjalistyczne wyposażenie, przeznaczone do usuwania zanieczyszczeń z powierzchni wody. Składa się na nie zapora przeciwrozlewowa, zestaw do zbierania zanieczyszczeń ropopochodnych oraz zbiorniki do ich przechowywania w ładowni. Na rufie jednostki zamontowano żuraw hydrauliczny, przeznaczony do obsługi łodzi motorowej oraz instalacji do usuwania zanieczyszczeń.
Dodatkowo przebudowano sterówkę i pomieszczenia załogi, zmodernizowano systemy nawigacji, przeciwpożarowe oraz urządzenia siłowni.

</doc>
<doc id="5072458" url="https://pl.wikipedia.org/wiki?curid=5072458" title="Roman Bulczyński">
Roman Bulczyński

Roman Bulczyński (ur. 2 sierpnia 1937 w Chodzieży, zm. w marcu 2021) – polski robotnik, uczestnik walk podczas powstania poznańskiego w 1956, oskarżony w tzw. "procesie dziesięciu". 
Brał czynny udział w powstaniu poznańskim w 1956. Rozbrajał posterunek Milicji Obywatelskiej przy ul. Krzyżowej na Wildzie. Za swoją działalność aresztowano go 3 lipca 1956. Był jednym z oskarżonych w tzw. „procesie dziesięciu”. Komuniści oskarżyli go o "gwałtowny zamach na funkcjonariuszach Milicji Obywatelskiej [...], rozbicie i ograbienie z broni palnej i sprzętu wojskowego magazynu Studium Wojskowego przy Wyższej Szkole Rolniczej, zatrzymywanie pociągów oraz "posiadanie bez zezwolenia broni palnej"". Jego obrońcą był Stanisław Hejmowski (wyrok w tej sprawie nigdy nie zapadł). Wypuszczono go z więzienia 23 października 1956.
Wspierał Muzeum Powstania Poznańskiego - Czerwiec 1956, m.in. działał na rzecz edukacji o wydarzeniach czerwcowych.
W 2016 otrzymał Krzyż Wolności i Solidarności przyznany przez prezydenta Andrzeja Dudę.

</doc>
<doc id="5072459" url="https://pl.wikipedia.org/wiki?curid=5072459" title="James Earl Cash">
James Earl Cash



</doc>
<doc id="5072462" url="https://pl.wikipedia.org/wiki?curid=5072462" title="Tołoczki (rejon miorski)">
Tołoczki (rejon miorski)

Tołoczki – dawny folwark. Tereny na których leżał znajdują się obecnie na Białorusi, w obwodzie witebskim, w rejonie miorskim, w sielsowiecie Powiacie.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należał do dóbr Malkowszczyzna, własność Szaumanów.
W latach 1921–1945 folwark leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 14 osób, 2 były wyznania rzymskokatolickiego a 12 staroobrzędowego. Jednocześnie wszyscy mieszkańcy zadeklarowali polską przynależność narodową. Były tu 3 budynki mieszkalne. W 1931 w 2 domach zamieszkiwało 13 osób.
Wierni należeli do parafii rzymskokatolickiej i prawosławnej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.

</doc>
<doc id="5072463" url="https://pl.wikipedia.org/wiki?curid=5072463" title="Oppe Pinto">
Oppe Pinto

Oppe Pinto (ur. 30 kwietnia 1963) – paragwajski bokser wagi muszej, olimpijczyk.
Wystąpił na Letnich Igrzyskach Olimpijskich 1984. W 1/16 finału zmierzył się z Bahamczykiem Andre Seymourem, z którym wygrał jednogłośnie na punkty 5–0 (w małych punktach 294–286). W 1/8 finału poniósł jednogłośną porażkę na punkty z Malawijczykiem Peterem Ayesu 0–5 (285–297).
Odpadł w 1/8 finału Igrzysk Panamerykańskich 1983.

</doc>
<doc id="5072465" url="https://pl.wikipedia.org/wiki?curid=5072465" title="Polskie okręty hydrograficzne">
Polskie okręty hydrograficzne

Polskie okręty hydrograficzne – w polskiej Marynarce Wojennej od jej powstania po czasy współczesne służbę pełniło siedem okrętów hydrograficznych oraz 27 kutrów i motorówek hydrograficznych różnych typów. Pierwszym polskim okrętem hydrograficznym jak i pierwszą jednostką pływającą Marynarki Wojennej był ORP „Pomorzanin” – dawny niemiecki, statek pasażerski. Okręt wprowadzono do służby 1 maja 1920 roku, zaś wycofano go, 2 lata później – 25 lutego 1922 roku.
Historia hydrografii Marynarki Wojennej.
Z dniem 19 lutego 1920 roku utworzono pierwszą instytucję pełniącą służbę hydrograficzną – Urząd Hydrograficzny. Pierwszym kierownikiem Urzędu został kpt. mar. Józef Unrug. Podstawowymi zadaniami Urzędu był nadzór nad bezpieczeństwem żeglugi na polskich wodach morskich, dostarczanie map i pomocy nawigacyjnych, prowadzenie pomiarów na morzu i wybrzeżu, niezbędnych dla sporządzania map morskich i instrukcji nawigacyjnych, dostarczanie Marynarce Wojennej niezbędnych danych hydrologicznych i hydrograficznych do celów operacyjnych oraz szkolenie personelu.
Hydrografia była jednym z pierwszych elementów tworzącej się Marynarki Wojennej. Pierwszą jednostką Polskiej Marynarki Wojennej, był ORP „Pomorzanin”, zakupiony w grudniu 1919 roku w Hamburgu i wcielony do służby w dniu 10 lutego 1920 roku. W służbie polskiej „Pomorzanin” był okrętem hydrograficznym. Rozporządzeniem Rady Ministrów z 1 grudnia 1921 roku dokonano rozdziału zadań i kompetencji pomiędzy ministrem Spraw Wojskowych, a ministrem Przemysłu i Handlu. Zgodnie z rozporządzeniem resort cywilny przejął m.in. zadania związane z oznakowaniem nawigacyjnym. Służbę Hydrograficzną Marynarki Wojennej przemianowano wkrótce na Biuro Hydrograficzne Marynarki Wojennej (BHMW), którego szefem został kpt. mar. Tadeusz Bramiński. Okres II wojny światowej przerwał działalność Biura Hydrograficznego Marynarki Wojennej.
Po zakończeniu drugiej wojny światowej, w lipcu 1945 roku, rozpoczęto proces odtwarzania służby hydrograficznej. Na mocy rozkazu z lipca 1945 roku zostało powołane Dowództwo Marynarki Wojennej i Sztab Główny Marynarki Wojennej, w którego to składzie znalazł się także Oddział Hydrograficzny. W maju 1947 roku, w związku z ogólną reorganizacją sił zbrojnych, podjęto decyzje o zmianie w istniejącej organizacji służby hydrograficznej MW. W miejsce Oddziału Hydrografii Sztabu Głównego Marynarki Wojennej utworzono Biuro Hydrograficzne Marynarki Wojennej (BHMW). Jako odrębna jednostka Marynarki Wojennej, BHMW otrzymało także numer JW 5393. W strukturze nowo powstałego BHMW znalazły się m.in.: Wydział Kartograficzny, Wydział Pomiarowy, Sekcja Wydawnicza, Sekcja Instrumentów i Referat Zaopatrzenia, zamieniony niedługo potem Wydział Zaopatrzenia. Siedziba BHMW początkowo znajdowała się w budynku przy ulicy Waszyngtona 42 w Gdyni, zaś od grudnia 1948 roku została przeniesiona na Oksywie. Na początku grudnia 1950 roku BHMW włączono ponownie do struktur organizacyjnych Sztabu Głównego Marynarki Wojennej, zyskując przy tym nową nazwę – Szefostwo Hydrografii Sztabu Głównego Marynarki Wojennej. W 1957 roku zamieniona została nazwa na Szefostwo Hydrografii Marynarki Wojennej.
Zadania okrętu hydrograficznego wykonywał, przydzielony najpierw tymczasowo, a od 1948 roku na stałe, ORP „Żuraw”, jeden z przedwojennych trałowców typu "Jaskółka", które przetrwały wojnę i powróciły do Polski. Nazwa okrętu została w 1951 roku zmieniona na ORP „Kompas”. Okręt ten pełnił służbę hydrograficzną do 1971 roku. Kolejnym okrętem hydrograficznym był ORP „Bałtyk”, na którym banderę podniesiono w 1954 roku. Pod koniec lat pięćdziesiątych dokonywano kolejnych zmian organizacyjnych BHMW i całej służby hydrograficznej, dopasowując te struktury do zmieniających się zadań i wymagań. Zgodnie z zarządzeniem Szefa Sztabu Generalnego Wojska Polskiego z 4 maja 1959 roku, w Porcie Wojennym Gdynia utworzono Oddział Zabezpieczenia Hydrograficznego Marynarki Wojennej. W kolejnych latach jednostka zyskała nowy sprzęt pomiarowy i jednostki pływające. W grudniu 1967 w jej skład weszły także okręty hydrograficzne OORP „Kompas” i „Bałtyk”, w 1971 roku wcielono nowy okręt hydrograficzny – ORP „Kopernik”, który pełnił służbę do 2005 roku, zaś w 1982 roku podniesiono banderę na dwóch okrętach hydrograficznych: ORP „Heweliusz” i ORP „Arctowski”"," pełniące służbę do dnia dzisiejszego"."
W 1987 roku Oddział Zabezpieczenia Hydrograficznego Marynarki Wojennej przekształcono w dywizjon Zabezpieczenia Hydrograficznego Marynarki Wojennej, w którego skład weszły wszystkie hydrograficzne jednostki pływające oraz brzegowe grupy pomiarowe i sekcje systemów radionawigacyjnych. W latach późniejszych, jako elementy Służby Hydrograficznej Marynarki Wojennej pojawiły się: Oddział Kartograficzny Dowództwa Marynarki Wojennej, a także Wydział Hydrograficzny 8. Flotylli Obrony Wybrzeża w Świnoujściu. W lipcu 1995 roku zreorganizował struktury jednostki. Utworzono Biuro Hydrograficzne Marynarki Wojennej, wydzielone ze struktur Sztabu MW, podporządkowane dowódcy Centrum Operacji Morskich. Obecnie BHMW podporządkowane jest Dowódcy Generalnemu Rodzajów Sił Zbrojnych.
Okręty hydrograficzne.
Pierwszym polskim okrętem hydrograficznym, a zarazem pierwszą jednostką pływającą noszącą banderę Marynarki Wojennej był ORP „Pomorzanin”. Zbudowany został w 1893 roku w Niemczech jako mały, płaskodenny parowiec pasażersko–towarowy, nosił nazwę „Deutschland”. Miał pojemność 186 BRT i mógł zabierać 200 pasażerów. W kwietniu 1914 został sprzedany armatorowi do Stralsundu, na Bałtyk. W latach 1918-1919 znajdował się w Rostocku, gdzie kupiła go następnie spółka Behnke &amp; Sieg z Hamburga, zmieniając nazwę na „Wotan”. W grudniu 1919 roku okręt został zakupiony w Hamburgu przez Polskę (formalnie nabywcą okrętu był kpt. mar. Józef Unrug, gdyż Niemcy nie chcieli sprzedawać statku bezpośrednio rządowi polskiemu). Z dniem 10 lutego jednostka otrzymała nazwę „Pomorzanin” i wcielona została do Marynarki Wojennej. 1 maja 1920, po remoncie i przebudowie na okręt hydrograficzny, po raz pierwszy podniesiona została bandera wojenna. Dowódcą okrętu został por. mar. Jerzy Rychłowski. 25 lutego 1922 okręt wycofano ze służby.
Drugim, polskim okrętem hydrograficznym była ORP „Mewa”, będąca początkowo trałowcem redowym typu FM, dawny niemiecki FM 31. Zwodowany został w stoczni Lübecker Maschinenbau-Gesselschaf w Lubece w 1919 roku. Trałowiec wcielono do służby w MW 1 marca 1921 roku. W maju 1929 roku „Mewa” została wycofana do rezerwy, po czym skierowana do remontu w Gdyni. W toku remontu, 28 lutego 1931 roku podczas sztormu, stojąc w Basenie Południowym portu gdyńskiego, okręt został staranowany przez dźwig pływający, który zerwał się z cum. Na skutek uszkodzeń, okręt zatonął. 23 marca 1931 został wydobyty i wycofany ze służby jako trałowiec, po czym wyremontowany i przebudowany na okręt hydrograficzny. Do służby wszedł ponownie 10 czerwca 1932 roku z zaokrętowanym Oddziałam Pomiarowo-Hydrograficznym. Zarządzeniem opublikowanym 17 września 1934 roku zmieniono nazwę na ORP „Pomorzanin”. Okręt został zbombardowany i zatopiony 14 września 1939 przez niemieckie lotnictwo w Jastarni.
Po wojnie do roli okrętu hydrograficznego oddelegowano trałowiec ORP „Żuraw”, zbudowany w Warsztatach Portowych Marynarki Wojennej w Gdyni, jako okręt drugiej serii trałowców typu "Jaskółka". Zwodowano go 22 sierpnia 1938 roku. W czasie wojny okręt przejęty został przez Kriegsmarine i wcielony do tamtejszej floty pod nazwą „Oxhöft”. Służył tam początkowo jako trałowiec, później jako okręt pomiarowy ("Vermessungsboot"). Po wojnie okręt powrócił po polską banderę. 12 marca 1946 „Żuraw” powrócił do Gdyni, gdzie został wcielony do Flotylli Trałowców, tworząc 1 Dywizjon. 29 listopada 1946 został skierowany do Świnoujścia. Od grudnia 1946 wielokrotnie był delegowany do pomiarów hydrograficznych. 14 maja 1947 „Żuraw” został na stałe przekazany do OHMW. Pod koniec 1947 okręt przebudowano do roli jednostki hydrograficznej, po czym 15 sierpnia 1948 oficjalnie przeklasyfikowany na okręt hydrograficzny, otrzymując numer burtowy: „HG-11”. Był pierwszym okrętem hydrograficznym polskiej marynarki po II wojnie światowej. 1 sierpnia 1951 część załogi sterroryzowała dowództwo i uprowadziła okręt do Ystad w Szwecji, gdzie po tym wydarzeniu władze uznały nazwę „Żuraw” za zhańbioną i okręt przemianowano na OH „Kompas”. Z końcem roku 1971 został wycofany ze służby, po czym przekształcony na barkę koszarową BK-4. W 1977 został przeznaczony na złomowanie. 16 lipca 1981 podczas holowania na Hel dawny „Kompas” zaczął tonąć. Osiadł na dnie, częściowo wystający nad wodę wrak, podniesiono w kwietniu 2005 i zezłomowano.
W latach pięćdziesiątych XX wieku wprowadzono do służby kolejny okręt hydrograficzny, noszący nazwę ORP „Bałtyk”. Jednostka ta została zaprojektowana w Polsce i zbudowana w Stoczni Gdańskiej, na bazie trawlera rybackiego projektu B-10 (budowanego pod numerem B-10/56). Do służby wszedł 7 listopada 1954, uzupełniając mniejszego OH „Kompas”. W 1969 roku, w związku z zamiarem zastąpienia go w służbie przez nowy okręt hydrograficzny, „Bałtyk” został przebudowany na okręt rozpoznawczy. Finalnie wycofany ze służby został 6 grudnia 1982.
20 lutego 1971 roku do służby wprowadzono nową jednostkę – ORP „Kopernik”. Był to zbudowany w Polsce, w Stoczni Północnej okręt hydrograficzny "projektu 861" (w kodzie NATO: "Moma"). 14 stycznia 1972 r. ORP „Kopernik” wyszedł w pierwszy swój dziesięciodniowy, rejs badawczy. Od września 1974 roku w Stoczni Remontowej Nauta rozpoczęto przebudowę „Kopernika” do wykonywania nowych zadań związanych z badaniami geofizycznymi. W latach1975–1986 okręt systematycznie prowadził poszukiwania złóż ropy i gazu w polskiej wyłącznej strefie ekonomicznej oraz szelfie niemieckim przy wschodnich wybrzeżach. Prowadził również prace sondażowe, pomiary głębokości i określał rodzaje dna, poszukiwał wraków oraz przeszkód zalegających na dnie w naszych morskich wodach. Okręt ten pod koniec 1979 roku rozpoczął wyprawę badawczą na Antarktydę. Pod koniec służby planowano przebudować jednostkę na okręt-bazę dla polskich okrętów podwodnych "typu 207", jednak zrezygnowano z tego zamiaru z powodu dużego zużycia i wysokich kosztów przedsięwzięcia. 20 maja 2005 roku okręt wycofano ze służby, gdzie przeholowano go na Westerplatte w basenie Morskiego Oddziału Straży Granicznej. Obecnie okręt służby jako ośrodek szkoleniowy dla jednostek specjalnych.
Bezpośrednimi następcami „Kopernika” zostały dwa okręty "projektu 874" (w kodzie NATO: typ "Modified Finnik") – ORP „Heweliusz” oraz ORP „Arctowski”. Okręty te został zaprojektowany w Polsce i zbudowany w Stoczni Północnej w Gdańsku jako bliźniacze z serii. Pierwszą jednostkę zwodowany 11 września 1981 roku, zaś drugą 20 listopada tego samego roku. Obie jednostki wprowadzono do służby 27 listopada 1982 roku. Od tej pory wypełniają zarówno zadania hydrograficzne dla Marynarki Wojennej, jak i zadania naukowe dla instytucji państwowych. Obecnie są to jedyne pełnomorskie okręty hydrograficzne służące w Polskiej Marynarce Wojennej. Okręty hydrograficzne tego typu przeznaczone są do prowadzenia prac sondażowych oraz prac hydrograficznych, meteorologicznych i oceanograficznych. Jednostki wyposażone są m.in. w system zbierania i analizy danych hydrograficznych, echosondę jedno- i wielowiązkową, sonar holowany oraz magnetometr.
Kutry i motorówki hydrograficzne.
Prócz dużych pełnomorskich okrętów hydrograficznych, przeznaczonych do prowadzenia prac na otwartych i głębokich akwenów, Marynarka Wojenna posiada jednostki o mniejszym zanurzeniu klasyfikowanych jako kutry i motorówki. Przeznaczone są one do prowadzenia pomiarów w zatokach i basenach portowych. Pierwszą taką jednostką była motorówka „Sonda”, później oznaczona jako "M-23" (oznaczenie zmieniono w roku 1957). "M-23" wycofana została ze służby w 1958 roku. Jednostka podlegała wówczas Szefostwu Hydrografii Sztabu Marynarki Wojennej.
25 lutego 1959 roku w siły polskiej floty weszły dwie małe łodzie sondażowe, zbudowane w Szczecińskiej Stoczni Jachtowej. Wprowadzone jednostki otrzymały nazwy "Ł-1" oraz "Ł-2". 30 lipca 1959 roku sformowano Oddział Zabezpieczenia Hydrograficznego Marynarki Wojennej w Gdyni (OZH MW), który zrzeszał większość jednostek hydrograficznych znajdujących się w Marynarce Wojennej. 23 lutego 1962 roku wprowadzono do linii dwa nowe kutry hydrograficzne "K-15" i "K-16". Kutry zbudowano w Stoczni Marynarki Wojennej, na bazie jednostek budowanych m.in. dla urzędów morskich. Wcielone kutry tak jak ich cywilne wersje posiadały oznaczenie typu jako "Hydrograf" bądź też "ELA" (nazwy stosowano zamiennie). W późniejszym czasie wprowadzono trzecią jednostkę typu "Hydrograf" – "K-16". Kutry te wyposażone były początkowo w radar nawigacyjny TRN-312, który z czasem zastąpiony został przez stację SRN oraz echosondy hydrograficzne. 15 lutego 1970 roku wprowadzono kolejny kuter projektu "ELA", ochrzczony nazwą "K-17". Kuter "K-17" w odróżnieniu od pozostałych jednostek bliźniaczych, które posiadały jeden typ sond, posiadał dwa typu: MS-36A i MS-26F. "K-15" wyposażony był w sondę MS-36A, zaś "K-17" w Atlas-DESO 10. 18 maja 1964 roku wprowadzono do eksploatacji dwa kutry "projektu 728", zbudowane w Stoczni Ustka. Jednostki otrzymały nazwy "Ł-3" i "Ł-4". Dotychczas wymienione jednostki stacjonowały na co dzień w Gdyni. Pokonanie trasy z Trójmiasta do Świnoujścia, gdzie stacjonowała 8 Flotylla Obrony Wybrzeża (8 FOW) dla małych jednostek o niskiej dzielności morskiej było problematyczne, dlatego podjęto decyzję o utworzeniu w tamtejszej flotylli Wydziału Hydrograficznego. Do 8 FOW z Gdyni przeniesiono łódź "Ł-2", która zasiliła 42. Dywizjon Pomocniczych Jednostek Pływających.
OZH MW w Gdyni, z końcem czerwca 1970 roku przyjął do służby motorówkę hydrograficzną "M-15", należącą do jednostek projektu "SMK-75". Jednak z powodu znikomej przydatności w prowadzeniu prac pomiarowych została przekazana do Ośrodka Szkolenia Nurków i Płetwonurków WP. Świnoujska łódź "Ł-2" została wycofana z eksploatacji z początkiem roku 1970. Aż do lutego 1972 roku, gdy wcielono motorówkę "M-13", reprezentującą "projekt" "Delfin", 8 FOW nie posiadała żadnej jednostki hydrograficznej. Dwie bliźniacze jednostki dla motorówki "M-13" – "M-25" oraz "M-26" do dnia dzisiejszego używane są do obsługi Gdyńskiego Poligonu Kontrolno-Pomiarowego.
Łódź sondażową Ł-1 wycofano ze służby 30 września 1973 roku. W połowie lat 70 XX wieku w Wrocławskiej Stoczni Rzecznej zbudowano dwa kutry hydrograficzne proj. "B447". Pierwszy z nich – K-1, wcielono do służby w 42. Dywizjonie PJP w Świnoujściu 11 kwietnia 1976 roku, zaś drugi – K-2 służył w Gdyńskim OZH od 31 lipca 1976. Kutry "projektu B447" wyposażone były w radar nawigacyjny, odbiornik radionawigacyjny oraz echosondę hydrograficzną i pionową.
Pod koniec 1983 roku wycofano ze służby łodzie "Ł-3" i "Ł-4", gdzie w ich miejsce 18 stycznia 1984 roku wprowadzono motorówki hydrograficzne projektu MH111, zaprojektowane zostały przez biuro projektowe Stoczni Marynarki Wojennej. Seria liczyła 5 jednostek. Trzy pierwsze łodzie noszące nazwy M-37, M-38 i M-39 weszły w skład OZH 18 stycznia 1984 roku, czwarta motorówka "M-35" wcielona została do 42. Dywizjonu PJP 12 lipca 1984. Piąta "M-40" weszła w skład Gdyńskiego OZH 24 października 1984. Motorówki projektu MH111 wyposażone były początkowo w echosondy, jednak w latach 90 XX wieku jednostki poddano modernizacji, w wyniku której zyskały m.in. echosondy pionowe, komputery, system GDPS oraz sondę oceanograficzną. Łącznie w tym okresie w Marynarce Wojennej służyło aż 11 kutrów i motorówek różnych typów, najwięcej w historii hydrografii Marynarki Wojennej.
W 1989 roku wycofano z eksploatacji kutry "K-15" oraz "K-16" i motorówkę "M-13". Aby utrzymać możliwości prowadzenia pomiarów przez ośrodki hydrograficzne Marynarki Wojennej zdecydowano się zbudować w oparciu o kutry "projektu B447", dwie nowe jednostki. Zbudowane w Gdańskiej Stoczni Wisła jednostki oznaczono "projektem 4234". Wprowadzono je do Dywizjonu Zabezpieczenia Hydrograficznego Marynarki Wojennej, który od 15 października 1987 roku zastąpił Oddział Zabezpieczenia Hydrograficznego Marynarki Wojennej. Kutry "projektu 4234" wprowadzono kolejno 6 lutego i 25 września 1989 roku. Otrzymały one nazwy "K-4" oraz "K-10". Kutry tego projektu mimo podobieństw w wyglądzie do swoich pierwowzorów dysponowały nowocześniejszym wyposażeniem hydrograficznym, nawigacyjnym i elektronicznym.
W latach 90 XX wieku rozpoczęto proces wycofywania starych kutrów i motorówek. W 1995 roku wycofano kuter "K-17", w marcu 2003 roku wycofano kuter "K-1", zaś w lutym 2005 banderę opuszczono na bliźniaczym "K-2". 10 października 2007 roku opuszczono banderę na pierwszej jednostce "projektu" "MH111", którą była motorówka "M-35". W roku 2014 wstrzymano dalszą eksploatację pozostałych motorówek "projektu" "MH111", po czym wycofano je ze służby 1 grudnia 2015 roku.
W 2014 roku wprowadzono do służby nowe motorówki hydrograficzne, w miejsce jednostek "projektu" "MH111". Nowe jednostki to katamarany projektu Wildcat 40, będącymi dwukadłubowymi jednostkami pływającymi o wyporności 18,5 t, opracowane przez stocznię Safeheaven Marine Ltd. z Irlandii. Jednostki mają długość wynoszącą 12,9 m, szerokość4,8 m i zanurzenie 1,2 m. Dzięki zastosowaniu konstrukcji wielokadłubowej motorówki te są bardziej stabilne oraz mają więcej miejsca na pokładzie co przekłada się na lepsze warunki do pracy dla załogi. Są to jednostki zdolne to na realizowanie zadań hydrograficznych do stanu morza 6. Łącznie zakupiono 4 jednostki tego typu, które weszły do służby pod nazwami "MH-1", "MH-2", "MH-3" oraz "MH-4". Pierwsza – "MH-1" zasiliła 8 FOW, zaś trzy pozostałe trafiły do Dywizjonu Zabezpieczenia Hydrograficznego w Gdyni.
Zgodnie ze stanem na 2021 rok, w siłach Dywizjonu Zabezpieczenia Hydrograficznego w Gdyni służą dwa kutry "projektu 4234" – "K-4" i "K-10" oraz trzy motorówki "Wildcat 40" – "MH-2", "MH-3" i "MH-4". W siłach 8 FOW, w 42. Dywizjonie PJP służy motorówka "MH-1", reprezentująca "typ Wildcat 40".

</doc>
<doc id="5072466" url="https://pl.wikipedia.org/wiki?curid=5072466" title="Leon Wostal">
Leon Wostal

Leon Wostal (ur. 22 lutego 1958 w Bytomiu) – śląski regionalista, działacz społeczny, publicysta, kolekcjoner silesiaków.
Życiorys.
W 1973 rozpoczął naukę w Liceum w Markowicach koło Inowrocławia, którego nie ukończył. W 1977 r. ukończył ZSZ przy Hucie Zygmunt, zdobywając zawód modelarza odlewniczego. W latach 1978–1979 pracował jako ślusarz remontowy maszyn i urządzeń górniczych na oddziale przeróbki-brykietowni w KWK „Szombierki”.
W latach 1979–1989 był szefem kompanii Jednostki Wojskowej 4117 w Tarnowskich Górach. W latach 1989–1992 przebywał wraz z rodziną za granicą. Po powrocie podjął w 1992 r. pracę wytłaczacza pras ciężkich i średnich w Fabryce Sprzętu Ratunkowego i Lamp Górniczych „Faser” S.A. w Tarnowskich Górach, a wkrótce potem został pracownikiem oddziału wentylacji w KWK „Julian” – po przekształceniu Zakładu Górniczego „Piekary” w Piekarach Śląskich. W 2001 r. zdał egzamin dojrzałości, uzyskując dyplom technika handlu i marketingu w Liceum dla Dorosłych w Tarnowskich Górach. W tymże roku zdobył dyplom technika górnika w Zespole Szkół Technicznych w Bytomiu. W 2014 r. uzyskał kwalifikacje do wykonywania czynności osoby niższego dozoru ruchu w specjalności górniczej w podziemnych zakładach górniczych wydobywających węgiel kamienny. W 2018 r. przeszedł na emeryturę pomostową.
W latach 1992–2009 był członkiem NSZZ „Solidarność” – delegatem oddziałowym jednej kadencji. Należał do Związku Żołnierzy Ludowego Wojska Polskiego, którego w latach 2003–2004 był prezesem koła w Piekarach Śląskich. Od 2008 r. należał do Związku Zawodowego Ratowników Górniczych przy ZG „Piekary”, NZZ „Solidarność Andaluzja” przy KW S.A. oddział ZG Piekary w Piekarach Śląskich (od 2009). Był też członkiem Stowarzyszenia „Nasze Piekary” (2003–2009), Związku Górnośląskiego (2003–2010), Komitetu Obywatelskiego w Piekarach Śląskich (2009–2011).
Działalność społeczna.
Jest współzałożycielem Górnośląskiego Towarzystwa Genealogicznego Silius Radicum, w latach 2013–2020 pełnił w nim funkcję skarbnika.
Recenzował i konsultował merytorycznie publikacje o tematyce regionalnej. Udostępniał swoje zbiory do publikacji między innymi w książkach "Górnictwo i tradycje górnicze w Piekarach Śląskich", "Piekary Śląskie i okolice – przewodnik historyczno-krajoznawczy", "Brzeziny Śląskie – rys historyczny", "Kobieta w dziejach i współczesności Bytomia". Autor "Monografii Koła PZN w Piekarach Śląskich 1960–2015". Jest współautorem książki "Piekarzanie – Leksykon mieszkańców Piekar Śląskich", za którą otrzymał pisemne podziękowanie od arcybiskupa metropolity katowickiego Damiana Zimonia. Jest również współautorem pozycji "Rozwój kultu maryjnego w Piekarach cz. 1" i "cz. 2".
Pisał artykuły do „Głosu Piekarskiego”, „Przeglądu Piekarskiego”, „Głosu Józefa”, pomagał w przygotowaniu publikacji „Dzieci z Szarleja” w Roczniku Mińskomazowieckim” Zeszyt 17 (2009). 
Był organizatorem lub współorganizatorem wielu wystaw, m.in. w Miejskiej Bibliotece Publicznej w Piekarach Śląskich, między innymi: 
Brał udział w amatorskich regionalnych filmach realizowanych przez Piekarską Amatorską Grupę Filmową. W 2008 roku wystąpił w filmie "Filmowe Wertiko – Piekary Śl." w reżyserii Mieczysława Szymalikowskiego. W 2006 r. występował w audycjach Radia Piekary "Piekarscy hobbyśc"i. 
Jest przewodnikiem wycieczek historycznych po Rozbarku organizowanych przez Teatr Rozbark. W roku 2016 w ramach projektu „Rozbark – Nikiszowiec: Na Wspólnym Szlaku” zrekonstruował wraz z Jackiem Boroniem 45 dawnych śląskich zabaw, które przedstawili podczas spotkania w Teatrze Rozbark oraz udostępnił materiały dla publikacji będącej owocem projektu.
Swoje zbiory z dziedziny górnictwa przekazał do Muzeum Górnictwa Węglowego w Zabrzu, natomiast inne do Muzeum Śląskiego w Katowicach oraz muzeów prywatnych.
Wyróżnienia i odznaczenia.
Był odznaczony Brązowym i Srebrnym Medalem „Za Zasługi dla Obronności Kraju”, Brązowym i Srebrnym Medalem „Sił Zbrojnych w Służbie Ojczyzny”, Srebrnym Medalem Opiekuna Miejsc Pamięci Narodowej nadany przez Radę Ochrony Pamięci Walk i Męczeństwa pod przewodnictwem prof. Władysława Bartoszewskiego (2004), Brązową i Srebrną Odznaką „Za Długoletnią Pracę w Górnictwie”, Złotą Odznaką „Za Zasługi dla Śląskiego Oddziału Wojewódzkiego Związku Żołnierzy Ludowego Wojska Polskiego” (2003), Medalem „Zasłużony dla Ratownictwa i Związku Zawodowego” (2011) oraz tytułem „Piekarzanina Roku 2007”. W 2017 otrzymał odznakę honorową Zasłużony dla Węglokoks Kraj.
Zajął II miejsce w konkursie na zagospodarowanie kopca Wyzwolenia „Promienie Śląska”. 
Jest Członkiem Honorowym Koła Polskiego Związku Niewidomych w Piekarach Śląskich, odznaczonym Brązową, Srebrną i Złotą (2021 r.) Odznaką Honorową PZN.

</doc>
<doc id="5072471" url="https://pl.wikipedia.org/wiki?curid=5072471" title="Perfecto Bobadilla">
Perfecto Bobadilla

Perfecto Bobadilla Galeano (ur. 18 kwietnia 1956) – paragwajski bokser wagi lekkopółśredniej, olimpijczyk.
Wystąpił na Letnich Igrzyskach Olimpijskich 1984. W 1/32 finału miał wolny los. W 1/16 finału poniósł jednogłośną porażkę na punkty z Argentyńczykiem Gustavo Ollo 0–5 (279–298).
Odpadł w 1/4 finału Mistrzostw Ameryki Łacińskiej 1979.

</doc>
<doc id="5072475" url="https://pl.wikipedia.org/wiki?curid=5072475" title="Wanda Drège">
Wanda Drège

Wanda Drège (ur. 3 kwietnia 1887, zm. 10 grudnia 1965 w Warszawie) – polska matematyczka i fizyczka.
Życiorys.
Studiowała matematykę i fizykę na Wydziale Przyrodniczym Towarzystwa Kursów Naukowych, następnie na Wolnej Wszechnicy Polskiej.
Od 1907 roku pracowała naukowo, początkowo w Muzeum Przemysłu i Rolnictwa w Warszawie, a w latach 1914-1952 w Obserwatorium Magnetycznym w Świdrze. W 1954 roku otrzymała stopień adiunkta. W roku 1957 obchodziła 50-lecie pracy zawodowej. Wielokrotnie odznaczana. Zmarła 10 grudnia 1965 roku w Warszawie. Została pochowana na Cmentarzu Ewangelicko-Reformowanym.

</doc>
<doc id="5072476" url="https://pl.wikipedia.org/wiki?curid=5072476" title="Dwukwiat">
Dwukwiat

Dwukwiat ("Disanthus") – rodzaj roślin z rodziny oczarowatych. Przez długi czas rodzaj uznawany był za takson monotypowy, obejmujący tylko jeden gatunek – dwukwiat judaszolistny "D. cercidifolius", rosnący dziko w południowo-wschodnich Chinach i w południowej Japonii (wilgotne lasy na Honsiu i Sikoku). W 2017 z północno-zachodniego Wietnamu opisano kolejny gatunek z tego rodzaju – "Disanthus ovatifolius". Zanim gatunek ten został opisany przez botaników, znajdował się od 2006 w ofercie handlowej w Europie Zachodniej pod błędną nazwą "Uocodendron whartonii".
Kwiaty rozwijające się w październiku, zapylane są przez owady. Owoce dojrzewają przez rok, tj. jesienią w następnym roku po kwitnieniu.
Rośliny uprawiane są jako ozdobne. Dwukwiat judaszolistny ceniony jest głównie ze względu na intensywne barwy jesienne liści – pomarańczowe, czerwone, purpurowe i fioletowe. Kwiaty mają drobne i słabo pachnące. Ze względu na wrażliwość na mrozy w warunkach Europy Środkowej rośliny możliwe do uprawy tylko w szklarniach.
Systematyka.
Rodzaj z monotypowej podrodziny "Disanthoideae" z rodziny oczarowatych "Hamamelidaceae".

</doc>
<doc id="5072477" url="https://pl.wikipedia.org/wiki?curid=5072477" title="Disanthus">
Disanthus



</doc>
<doc id="5072478" url="https://pl.wikipedia.org/wiki?curid=5072478" title="41. rozdanie nagród Złotych Malin">
41. rozdanie nagród Złotych Malin

41. rozdanie nagród Złotych Malin za rok 2020 odbyło się 24 kwietnia 2021 roku. Nagrody przyznane zostały na podstawie wyników głosowania członków Golden Raspberry Foundation. Ogłoszenie oficjalnej listy nominowanych odbyło się 11 marca 2021 roku.
Zwycięzcy i nominowani.
Laureaci nagród są objęci wytłuszczeniem.

</doc>
<doc id="5072480" url="https://pl.wikipedia.org/wiki?curid=5072480" title="Małki (Białoruś)">
Małki (Białoruś)

Małki (; ) – wieś na Białorusi, w obwodzie witebskim, w rejonie brasławskim, w sielsowiecie Druja.
Dawniej – Trybuchy.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do dóbr Zadrujka, własność Szaumanów.
W latach 1921–1945 wieś a następnie zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 268 osób, 249 były wyznania rzymskokatolickiego, 12 prawosławnego a 7 staroobrzędowego. Jednocześnie 258 mieszkańców zadeklarowało polską przynależność narodową a 10 białoruską. Było tu 55 budynków mieszkalnych. W 1931 w 48 domach zamieszkiwało 286 osób.
Wierni należeli do parafii rzymskokatolickiej i prawosławnej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5072482" url="https://pl.wikipedia.org/wiki?curid=5072482" title="Trybuchy">
Trybuchy



</doc>
<doc id="5072485" url="https://pl.wikipedia.org/wiki?curid=5072485" title="Maria Dzierżanowska">
Maria Dzierżanowska

Maria Dzierżanowska, właśc. Elżbieta Tekla z Prażmowskich (ur. 1861, zm. 1908 w Warszawie) – polska nauczycielka i działaczka oświatowa.
Życiorys.
Urodziła się jako córka Franciszka i Teresy z Wysockich. W 1883 poślubiła Stanisława Dzierżanowskiego. Nauczycielka i działaczka oświatowa – założycielka tajnego Uniwersytetu Ludowego w Warszawie. Od roku 1905 kierowniczka Związku Unarodowienia Szkół. Współorganizatorka Polskiej Macierzy Szkolnej. Pochowana na Starych Powązkach (kwatera 162-5-9).

</doc>
<doc id="5072487" url="https://pl.wikipedia.org/wiki?curid=5072487" title="Ususzka">
Ususzka

Ususzka towaru – naturalny ubytek wody z masy produktu powstały w trakcie obróbki chłodniczej, procesu przechowywania: pieczywa, owoców, warzyw, grzybów oraz mięs lub wędzenia. Ususzce towarzyszy także zmiana właściwości fizycznych oraz jakościowych produktów. Można wyróżnić ususzkę wewnętrzną i zewnętrzną. Ususzka w prawidło zamrożonej i przechowywanej partii mrożonego mięsa stanowi od 1% do 3% jego masy. Ususzka w procesie wędzenia na gorąco może stanowić od 5 do 12% masy początkowej produktu.
Zapobieganie.
Ususzkę ogranicza się przez m.in:

</doc>
<doc id="5072489" url="https://pl.wikipedia.org/wiki?curid=5072489" title="Zemamra">
Zemamra



</doc>
<doc id="5072491" url="https://pl.wikipedia.org/wiki?curid=5072491" title="Trybuchy (obwód witebski)">
Trybuchy (obwód witebski)

Trybuchy – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należał do dóbr Ryżowszczyzna, własność Szaumanów.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
W 1931 w 4 domach zamieszkiwało 12 osób.
Wierni należeli do parafii rzymskokatolickiej i prawosławnej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.

</doc>
<doc id="5072495" url="https://pl.wikipedia.org/wiki?curid=5072495" title="Kaiser-Wilhelm-Bibliothek">
Kaiser-Wilhelm-Bibliothek

Biblioteka Cesarza Wilhelma () – biblioteka w Poznaniu, oddana do użytku dnia 14 listopada 1902 roku.
Nie była to pierwsza niemiecka biblioteka w Poznaniu w tym czasie. Pierwszą publicznie dostępną poznańską instytucją biblioteczną była polska Biblioteka Raczyńskich otwarta w 1829, bibliotekę naukową otwarło też Poznańskie Towarzystwo Przyjaciół Nauk założone w 1857. W 1901 roku Polacy stanowili jednak tylko nieco ponad połowę mieszkańców Poznania; skutkiem zaborów i przejścia miasta pod panowanie Prus był napływ Niemców, zwłaszcza urzędników i ludności powiązanej z aparatem władzy. Relacje polsko-niemieckie systematycznie pogarszały się w ciągu XIX w., zwłaszcza po zjednoczeniu Niemiec w 1871, kiedy to Prowincję Poznańską (dawne Wielkie Księstwo Poznańskie z zagwarantowaną przez króla autonomią) wchłonęło Cesarstwo Niemieckie, w którym dążono do unifikacji, także kulturalnej, wszystkich jego składowych. Kulturkampf spowodował zaognienie sytuacji i intensyfikację działań germanizacyjnych. Na przełomie XIX i XX w. Poznań był zatem miastem podzielonym, w którym trwała bezkrwawa na razie walka o to, która z kultur stanie się dominującą. W tym kontekście można rozumieć powstanie najpierw mniejszej niemieckiej "Landes-Bibliothek" w 1894, a później "Kaiser-Wilhelm-Bibliothek". Była ona realizacją tzw. Hebungspolitik (termin oznaczający „podniesienie cywilizacyjne” prowincji wschodnich) i od początku porównywano jej powstanie do założenia niemieckiej biblioteki uniwersyteckiej w Strasburgu po przejęciu Alzacji jako nowej „prowincji zachodniej” Niemiec w 1871 r.
Ze względu na znaczenie polityczne inwestycji, nową bibliotekę planowano w Berlinie i fundowano z rozmachem, z pomocą funduszy państwowych. Zorganizowano także akcję zbiórki darów książkowych, w której uczestniczyło wiele niemieckich instytucji – biblioteki ofiarowały dublety, wydawnictwa i księgarnie przesyłały publikacje; ofiarodawcami były też osoby prywatne. Do zbiorów włączono także zasób Biblioteki Krajowej ("Landes-Bibliothek") założonej w Poznaniu w 1894 r. W przemówieniu na inaugurację biblioteki jej pierwszy dyrektor, dr Rudolf Focke argumentował, że Poznaniowi potrzebna jest biblioteka o wszechstronnym charakterze, łącząca w sobie cechy naukowej i publicznej. Podkreślał nowoczesność przyjętych rozwiązań, zarówno w dziedzinie technicznej (zastosowanie poczty pneumatycznej do transportu), jak i w zakresie nowoczesnego udostępniania zbiorów na wzór bibliotek amerykańskich (wypożyczanie książek dla wszystkich, czego nie było wówczas w Bibliotece Raczyńskich, oraz biblioteka objazdowa). Za najważniejsze uznał powszechny dostęp do wiedzy dla całego społeczeństwa. Otwarcie Biblioteki wywołało dyskusję publiczną dotyczącą gromadzenia materiałów w języku polskim, które bardziej nacjonalistycznie nastawieni interlokutorzy uznali za odstępstwo od niemieckich ideałów narodowych. W odpowiedzi na to grupa anonimowych Niemców opublikowała w „Posener Zeitung” z dnia 30 maja 1899 list otwarty zatytułowany "Literatura polska w Kaiser-Wilhelm-Bibliothek". Argumentowali, że biblioteka ma przed sobą przyszłość także jako naukowa, a „Nauka wymaga, aby badacz mógł znaleźć w Kaiser-Wilhelm-Bibliothek wszystkie znaczące dzieła, jakie na temat danego kraju, jego historii i kultury się ukazały. Język nie może być przeszkodą!”
W 1903 powstała w Poznaniu Akademia Królewska nie posiadająca pełnych praw uniwersyteckich; dyrektor Kaiser-Wilhelm-Bibliothek Rudolf Focke był jednym z jej założycieli i profesorów. Pod jego kierownictwem biblioteka pełniła rolę zarówno naukowej, jak i publicznej. Organizacja biblioteki naśladowała wzory pruskie, z kartkowymi katalogami alfabetycznym i systematycznym. Katalog systematyczny ułożony został na wzór schematu Biblioteki Uniwersyteckiej w Halle. Oprócz wypożyczalni, biblioteka dysponowała dwiema czytelniami, główną i czasopism; czytelnia główna oferowała 60 miejsc i księgozbiór podręczny. Czytelnie i wypożyczalnia otwarte były początkowo w godzinach 09.00-13.00, 17.00-22.00, a w niedzielę 06.00-22.00. Oprócz tego od 1903 funkcjonowała Biblioteka Wędrowna (obwoźna) dla prowincji. Stan księgozbioru, który w 1919 przeszedł w ręce polskie, wynosił 270 000 tomów, nie licząc 10 000 jeszcze nieskatalogowanych. Wbrew wcześniejszemu apelowi w Posener Zeitung, 90% księgozbioru stanowiły druki niemieckojęzyczne. Nowa biblioteka cieszyła się rosnącą liczbą czytelników, także z Akademii Królewskiej, którą wspomagała też jako miejsce wykładów.
Po uzyskaniu niepodległości przez Polskę, w 1919 biblioteka stała się częścią nowo powstałego polskiego uniwersytetu, jednocześnie zmieniono nazwę instytucji na Biblioteka Uniwersytecka Uniwersytetu Poznańskiego.

</doc>
<doc id="5072496" url="https://pl.wikipedia.org/wiki?curid=5072496" title="Jerzy Alojzy Simon">
Jerzy Alojzy Simon



</doc>
<doc id="5072498" url="https://pl.wikipedia.org/wiki?curid=5072498" title="Brama Zakhaimska w Kaliningradzie">
Brama Zakhaimska w Kaliningradzie

Brama Zakhaimska w Kaliningradzie (, ) – jedna z siedmiu bram miejskich Kaliningradu, prowadząca do dzielnicy Sackheim. Powstała w wyniku przebudowy poprzedniej bramy, w latach 1855–1860. Zaprojektowana przez Ernsta Ludwiga von Astera.
Historia.
Ze względu na rozwój broni stosowanej na wojnach w XIX w. uznano, że brama nie będzie w stanie pełnić skutecznej funkcji obronnej, w związku z czym sprzedano ją wraz z pozostałymi bramami miejskiej administracji w 1910 r. W 1945 r. podczas szturmu Kaliningradu brama nie została uszkodzona. Po wojnie pełniła rolę magazynu, a w 2006 r. rozpoczęto jej renowację.
Obecnie w bramie mieści się kawiarnia i przestrzeń artystyczna „Brama”, w której odbywają się wystawy i imprezy.
Architektura.
Tak jak pozostałe bramy Kaliningradu, brama ta została wykonana z w stylu neogotyckim. Budynek wybudowano z cegły. Brama od strony miasta została ozdobiona płaskorzeźbami Johanna Davida Ludwiga Yorcka i Friedricha Wilhelma Bülowa, natomiast od strony zewnętrznej – wizerunkiem czarnego orła. Brama posiada 4 baszty – 2 okrągłe od strony miasta i 2 ośmiościenne, znajdujące się po zewnętrznej stronie bramy.

</doc>
<doc id="5072499" url="https://pl.wikipedia.org/wiki?curid=5072499" title="Służby specjalne (serial telewizyjny)">
Służby specjalne (serial telewizyjny)

Służby specjalne – polski serial kryminalny w reżyserii Patryka Vegi, emitowany w TVP2 od 1 marca 2015 do 29 marca 2015.
Opis fabuły.
WSI zostaje zlikwidowane. Zamiast tego stworzono nową jednostkę do zadań specjalnych. W tajnej jednostce miejsce znajdują m.in.: podporucznik Aleksandra Lach, która została wyrzucona z ABW, kapitan Janusz Cerat, był żołnierz, a także pułkownik Marian Bońka, który wcześniej pracował w SB.
Obsada.
i inni.

</doc>
<doc id="5072503" url="https://pl.wikipedia.org/wiki?curid=5072503" title="Benjy">
Benjy

Benjy - amerykański krótkometrażowy film dokumentalny z 1951 roku w reżyserii Freda Zinnemanna. Podczas 24. ceremonii wręczenia Oscarów w 1952 roku zdobył statuetkę w kategorii Najlepszy Film Dokumentalny Krótkometrażowy.

</doc>
<doc id="5072504" url="https://pl.wikipedia.org/wiki?curid=5072504" title="Steve Harvey">
Steve Harvey

Broderick Stephen Harvey (ur. 17 stycznia 1957 w Welch) – amerykański prezenter telewizyjny, komik, aktor, autor książek, mówca motywacyjny i biznesmen.
Dzieciństwo.
Broderick Stephen Harvey urodził się 17 stycznia 1957 roku w miejscowości Welch w stanie Wirginia Zachodnia. Jego ojciec, Jesse Harvey był górnikiem. Swoje pierwsze imię, Broderick, otrzymał na cześć Brodericka Crawforda, aktora znanego z serialu Highway Patrol. Jego rodzina przeniosła się do miasta Cleveland w stanie Ohio na ulicę East 112th Street, której nazwa w 2015 roku została zmieniona na Steve Harvey Way. W 1974 roku ukończył Glenville High School i następnie uczęszczał na Uniwersytet Kent State i Uniwersytet Wirginii Zachodniej.
Kariera.
Początki.
Steve Harvey pracował jako agent ubezpieczeniowy, sprzątacz, listonosz, autoworker oraz bokser. Jego pierwszy stand-up miał miejsce 8 października 1985 roku w Hilarities Comedy Club w Ohio. W latach 80. przez trzy lata był bezdomny – spał w swoim samochodzie, kiedy nie starczało mu pieniędzy na wynajęcie pokoju hotelowego, brał prysznic na stacjach paliw lub w hotelowych basenach. W międzyczasie, Rich i Becky Liss pomogli mu, zatrudniając go jako sprzątacza w biurze podróży. 
1990–2009: Droga do telewizji i aktorstwa.
Steve Harvey był finalistą Second Annual Johnnie Walker National Comedy Search 16 kwietnia 1990 roku, co ostatecznie poskutkowało wybraniem go gospodarzem programu "It's Showtime in Apollo", zastępując Marka Curry'ego. Jego sukces jako komik stand-uper doprowadził go do głównej roli w programie "Me and the Boys" emitowanym przez stację ABC. Później występował w programie "The Steve Harvey Show", nadawanym w latach 1996-2002. Chociaż program był popularny wśród społeczności afroamerykańskiej, nie zdobył szerszego uznania krytyków.
W 1997 roku Harvey kontynuował swoją pracę w stand-upie, występując na trasie Kings of Comedy wraz z takimi komikami jak Cedric the Entertainer, Bernie Mac i D.L. Hughley. Trasa stała się najbardziej dochodową trasą komediową w historii, zarabiając 18 milionów dolarów w pierwszym roku i 19 milionów dolarów w drugim. Na podstawie występów podczas trasy, Spike Lee stworzył film zatytułowany "The Original Kings of Comedy". Tytuł ten był również używany jako nazwa jego komedii i serialu telewizyjnego (później przemianowanego na Steve Harvey's Big Time Challenge), który był emitowany w latach 2003-2005 przez The WB.
Steve Harvey jest gospodarzem "The Steve Harvey Morning Show", porannego programu radiowego, który prowadzi od 2000 roku. Pierwotnie był dystrybuowany przez Radio One Inc. od września 2000 do maja 2005. Od 2019 roku program jest dystrybuowany w Stanach Zjednoczonych.
Wystąpił w filmie "Wojna pokus" z 2003 roku u boku Cuby Goodinga Jr. i Beyoncé Knowles. W tym samym roku zagrał rolę Clarence'a Johnsona w filmie "Miłość jest za darmo". W 2005 roku pokładał głos Buzzowi w filmie "Zebra z klasą""." 
W 2006 roku Harvey wydał specjalny stand-up "Steve Harvey: Don't Trip...He Ain't Through with Me Yet". Od 2008 roku Harvey jest partnerem Disney Dreamers Academy parku rozrywki Walt Disney World Resort w Lake Buena Vista na Florydzie.
W 2009 roku wydał książkę "Act Like a Lady, Think Like a Man," która opowiada o tym, jak mężczyźni traktują kobiety i związki partnerskie. Na jej podstawie powstał film "Think Like a Man" z 2012 roku – komedia romantyczna przedstawiająca postacie korzystające z porad dotyczących randkowania z książki. Wersja w twardej oprawie spędziła 64 tygodnie na liście bestsellerów magazynu New York Times, z czego przez 23 tygodnie znajdowała się na pierwszym miejscu. 
2010–2016: "Family Feud" i inne przedsięwzięcia.
Od września 2010 Steve Harvey jest gospodarzem programu "Family Feud" (w Polsce odpowiednikiem jest Familiada) i jest rekordzistą pod względem długości stażu spośród wszystkich poprzednich prowadzących. Od tamtego momentu, program zyskał większą oglądalność i przychylniejsze opinie krytyków. Jest również gospodarzem "Celebrity Family Feud", gdzie gośćmi są znani celebryci, którzy walczą o 25 000 dolarów. Pieniądze te przekazują na wybrany przez siebie cel charytatywny. Oba formaty transmituje stacja ABC. 
2 sierpnia 2012 roku Harvey wystąpił po raz ostatni w MGM Grand w Las Vegas, kończąc 27-letnią karierę komika stand-upowego. Dwugodzinny występ był transmitowany na żywo w systemie Pay-Per-View. „Droga do tego finałowego pokazu była niesamowitą podróżą, robiąc stan-up przez ostatnie 27 lat nie mogę wystarczająco podziękować fanom po refleksji nad tymi wszystkimi latami na scenie” – powiedział. W tym samym roku zadebiutował w talk-show "Steve Harvey" w NBC Tower w Chicago, produkowanym przez Endemol w latach 2012-2017.
W 2013 roku został pierwszym podwójnym gospodarzem nominowanym do nagrody Daytime Emmy, otrzymując nominacje dla najlepszego gospodarza talk-show i dla najlepszego gospodarza teleturnieju. Został również uhonorowany gwiazdą w Hollywood Walk of Fame. W następnym roku Harvey uruchomił nowy serwis randkowy o nazwie "Delightful". Jest to wspólne przedsięwzięcie z IAC, w ramach którego Harvey dostarcza artykuły i filmy do serwisu.
W grudniu 2015 roku był gospodarzem Miss Universe 2015 w Las Vegas. Pierwotnie ogłosił, że Miss Universe została kandydatka z Kolumbii Ariadna Gutiérrez. Po przekazaniu korony przez ustępującą z funkcji Kolumbijkę Paulinę Vegę swojej rodaczce, Steve Harvey zauważył, że źle odczytał wyniki i po przeproszeniu za zaistniały błąd ogłosił, że Kolumbia została I Wicemiss, zaś tytuł Miss Universe 2015 należy do Miss Filipin, Pii Wurtzbach. Po zakończeniu konkursu, jeszcze raz przerposił Wurtzbach, a później za pośrednictwem swojego konta na Twitterze wystosował przeprosiny do obu zawodniczek. Był również gospodarzem wyborów Miss Universe 2016 na Filipinach 30 stycznia 2017 r., mówiąc Miss Universe Organization, że chce osobiście przeprosić Filipińczyków za incydent, który wydarzył się podczas ostatniego konkursu. Powrócił jako gospodarz wyborów Miss Universe 2017 w Las Vegas 26 listopada 2017 r., Miss Universe 2018 w Tajlandii 17 grudnia 2018 roku i Miss Universe 2019 w Atlancie 8 grudnia 2019 roku.
W styczniu 2016 roku Harvey wygłosił przemówienie do członków publiczności po nagraniu odcinka "Family Feud". Tematem przemówienia było, aby ludzie poznali umiejętności, z którymi się urodzili. Odniósł się do objęcia darami skokiem z urwiska i poleganiem na spadochronie (darach), które mogą pomóc. Przemówienie było motywacją do publikacji książki "Leap: Take the Leap of Faith to Achieve Your Life of Abundance", wydanej w 2016 r.
W październiku 2016 roku ogłoszono, że Steve Harvey będzie gospodarzem dwóch programów "Showtime at the Apollo" dla telewizji Fox. W listopadzie 2016 r. talk show "Steve Harvey" został odwołany i ogłoszono, że prowadzący zawarł umowę z IMG na produkcję nowego talk show w Los Angeles z NBCUniversal. Nowa formuła pt. "Steve," miała swoją premierę we wrześniu 2017 r. i została bardziej skoncentrowana na celebrytów i komedię, z większą kontrolą twórczą sprawowaną przez Harveya, w przeciwieństwie do wcześniejszego programu, który skupiał się na tematach ludzkich. Aby ułatwić przedsięwzięcie, produkcje talk-show i "Family Feud" zostały przeniesione do Los Angeles.
Jest współtwórcą serialu "Little Big Shots", zapoczątkowanego w 2016 roku, którego producentem wykonawczym był on i Ellen DeGeneres. W serialu dzieci demonstrują swoje talenty. Steve był gospodarzem do 2019 roku.
2017–teraz: Steve Harvey Global.
W 2017 roku Steve Harvey założył przedsiębiorstwo Steve Harvey Global, które skupia wszystkie jego przedsięwzięcia. Jedną z marek pod kierownictwem SHG jest East One Twelve, wewnętrzna firma produkcyjna, która jest wykorzystywana do opracowywania treści cyfrowych, filmów i telewizji. Firma jest również właścicielem praw do międzynarodowych wersji "Family Feud", czego efektem jest "Family Feud Africa," czyli lokalna wersja nadawana w Republice Południowej Afryki, której gospodarzem jest sam Steve Harvey. W 2017 roku uruchomił także Sand and Soul Festival. Wydarzenie odbywa się co roku i obejmuje muzykę na żywo, komedię oraz sesję pytań i odpowiedzi z nim i jego żoną Marjorie. Założył także Harvey Events, firmę zajmującą się wydarzeniami specjalnymi, której przewodzą jego córka Morgan Hawthorne i zięć Kareem Hawthorne. 
W 2017 r. Harvey zaczął organizować sylwester z Times Square dla stacji Fox (który, podobnie jak jego talk show, byłby produkowany we współpracy z IMG). 
Pod koniec 2018 roku ogłoszono, że Steve Harvey będzie gospodarzem 8. edycji NFL Honors. Steve wyznał, że już od dłuższego czasu chciał być gospodarzem, mówiąc "Czemu tak długo zajęło wam poproszenie mnie o poprowadzenie programu?". W następnym sezonie również był gospodarzem rozdań nagród NFL Honors.
W 2019 roku Harvey ogłosił uruchomienie centrum edukacyjnego Vault. Przemawiał także na pierwszej konferencji, która odbyła się w Los Angeles. Zainwestował także w przejęcie HDNet wraz z Anthem Sports &amp; Entertainment.
Kontrowersje.
Polityka.
W styczniu 2017 r. Harvey spotkał się z głośną reakcją niektórych członków społeczności afroamerykańskiej na decyzję o spotkaniu z ówczesnym prezydentem elektem Donaldem Trumpem. Bronił swojej decyzji, twierdząc, że pomoże to wywołać pozytywne zmiany. 
Oskarżenia o rasizm.
W styczniu 2017 roku Steve Harvey w swoim programie "Steve Harvey" żartował na temat azjatyckich mężczyzn, wyśmiewając pomysł, że każda biała lub czarna kobieta chciałaby się z nimi umówić. "Przepraszam, lubisz Azjatów?" powiedział: „Nie, dziękuję”. Następnie dodał: „Nawet nie lubię chińskiego jedzenia”. Słowa te spotkały się z krytyką ze strony Amerykanów pochodzenia azjatyckiego, w tym polityków z Nowego Jorku. Autor książek i kucharz, Eddie Huang zauważył hipokryzję Harveya, mówiąc o problemach stojących przed czarną społecznością podczas oczerniania Azjatów. Harvey przeprosił w swoim talk show i na Twitterze, mówiąc: „Składam najskromniejsze przeprosiny za obrażanie kogokolwiek, szczególnie członków społeczności azjatyckiej. Nie było to moim zamiarem, a humor nie był w żaden sposób oznaczony złością lub brakiem szacunku”. Jednakże, również wcześniej powiedział: „Nie śmiałem się tak bardzo przez ostatnie kilka dni. Oni trochę biją mnie teraz w Internecie bez powodu. Ale wiesz, takie jest życie, co nie?”.
Komentarz na temat kryzysu wody we Flint.
Po przegranej Cleveland Cavaliers z Golden State Warriors w meczu NBA, Steve Harvey, który jest fanem Cavaliers, powiedział do osoby z Flint w stanie Michigan : „Idź i napij się szklanki dobrej brązowej wody!, w związku z kryzysem wodny w tym mieście. Żart został skrytykowany m.in. przez Amariyanna Copenę i burmistrz Flint Karen Weaver, którzy zażądali publicznych przeprosin. Harvey odpowiedział: „Rozmawialiśmy o bzdurach o naszych drużynach i miastach. Po prostu bzdury na temat sportu. Zrobiłem dowcip skierowany do niego, ponieważ pochodzi z Flint, miasta, które darzę wielkim uczuciem i szacunkiem. Tak bardzo, że poświęciłem całą godzinę podczas mojego dziennego talk show na podnoszenie świadomości na temat kryzysu wodnego Flint. Rozmówca roześmiał się, ponieważ mój żart był idealny w kontekście sytuacji”.
Filantropia.
Steve Harvey jest założycielem Steve &amp; Marjorie Harvey Foundation, która świadczy usługi informacyjne dla młodzieży. Fundacja organizuje coroczny obóz dla dzieci bez ojców, a także współpracuje z Kent State University w celu zapewnienia stypendiów dla szkoły. Jest również partnerem Walt Disney World Resort and Essence dla Disney Dreamers Academy, corocznych warsztatów w Walt Disney World dla 100 studentów.
Życie prywatne.
Steve Harvey był trzykrotnie żonaty i ma siedmioro dzieci (czworo biologicznych i troje przybranych). Z pierwszego małżeństwa z Marcią Harvey ma dwie córki (bliźniaczki Brandi i Karli) i jednego syna (Brodericka Harveya Jr.). Z drugiego małżeństwa, z Mary Shackelford, ma syna o imieniu Wynton. Para rozwiodła się w listopadzie 2005 roku. W 2011 roku sędzia Sądu Okręgowego w hrabstwie Collin w Teksasie Robert Dry wyraził zaniepokojenie, że Mary Harvey rozpowszechnia fałszywe informacje o rozwodzie, a sędzia zasugerował, że nie została pozbawiona środków do życia.
W czerwcu 2007 roku poślubił Marjorie Bridges, która, jak mówi, jest odpowiedzialna za uczynienie go lepszym człowiekiem i zmieniła jego życie. Marjorie Harvey jest matką trojga dzieci (Morgan, Jason i Lori), które Steve adoptował. Steve i Marjorie mają pięcioro wnucząt.
Steve Harvey jest chrześcijaninem i swój sukces przypisuje wierze w Boga. Ze względu na problemy zdrowotne, stosował dietę wegańską, którą przedstawił w programie telewizyjnym.

</doc>
<doc id="5072505" url="https://pl.wikipedia.org/wiki?curid=5072505" title="Dagmara Rybak">
Dagmara Rybak

Dagmara Rybak – polska aktorka musicalowa, tancerka i wokalistka.
Życiorys.
Jest absolwentką Studium Wokalno-Aktorskiego im. Danuty Baduszkowej w Gdyni. Ukończyła kierunek Zarządzanie Instytucjami Artystycznymi na Uniwersytecie Gdańskim. 
Początkowo pracowała w obsłudze widowni. Debiutowała na scenie w niemieckim teatrze Uckermarkische Buhnen w Schwedt/Oder ("Romeo und Julia"). W Polsce debiutowała w Teatrze Muzycznym w Gdyni w 2013 ("Pamiętniki z Powstania Warszawskiego", "Chłopi", "Zły", "Shrek", "Skrzypek na dachu", "Ghost" i "Czyż nie dobija się koni?!"). Wystąpiła także w spektaklu "Ciało Moje" w trakcie Festiwalu Teatru Polskiego Radia i Teatru Telewizji Polskiej Dwa Teatry w 2015. 
W 2016 rozpoczęła pracę w Teatrze Muzycznym w Poznaniu (rola Deloris van Cartier w musicalu "Zakonnica w przebraniu"). Grała też w "Madagaskarze – musicalowej przygodzie", "Nine", "Footloose", "Rodzinie Addamsów", "Skrzypku na dachu", "Evicie oraz Jekyll &amp; Hyde".

</doc>
<doc id="5072515" url="https://pl.wikipedia.org/wiki?curid=5072515" title="HiPhi">
HiPhi



</doc>
<doc id="5072516" url="https://pl.wikipedia.org/wiki?curid=5072516" title="Jakub Wikłacz">
Jakub Wikłacz

Jakub Wikłacz (ur. 10 września 1996 w Olsztynie) – polski zawodnik MMA. Zdobywca pucharów na amatorskich Mistrzostwach Polski z lat 2012-2014. Od 17 grudnia 2022 mistrz KSW w wadze koguciej. Były zawodnik Spartan Fight, ACB, PLMMA czy Celtic Gladiator. 
Styl walki.
Stylem bazowym zawodnika jest grappling, na 14 zwycięskich walk skończył aż 9 przez poddania rywali. 
Kariera MMA.
Wczesna kariera.
Wikłacz zadebiutował w zawodowych mieszanych sztukach walki 8 czerwca 2014 roku podczas gali "Fighters Arena 9", odbywającej się w Józefowie. Pokonał tam zawodnika z Czech, Nickolasa Kosmela poddaniem po niespełna minucie walki.
Drugi pojedynek odbył na "Gladiator Arena 7" w Pyrzycach, gdzie pokonał Igora Wojtasa decyzją niejednogłośną po trzech rundach. Następny pojedynek stoczył dla Profesjonalnej Ligi MMA, zwyciężając przez poddanie w pierwszej odsłonie z Adrianem Binieckim. Czwarty bój zremisował z Marcinem Bilmanem, podczas "Makowski Fighting Championship 8".
Spartan Fight.
W 2016 podpisał kontakt z federacją Spartan Fight, dla której stoczył dwie walki, jedną wygrał z Azamatem Mustafajewem, a drugą przegrał na kolejnej gali z Dawidem Gralką. Obie walki zakończyły się poprzez poddania w pierwszych rundach.
ACB.
W międzyczasie podpisał kolejny kontrakt, tym razem z rosyjską federacją Absolute Championship Berkut (aktualnie Absolute Championship Akhmat). Dla nowego pracodawcy Wikłacz stoczył także dwie walki.
18 lutego 2017 na gali "ACB 53: Young Eagles 15" odbywającej się w rodzinnym Olsztynie, przegrał przez TKO z Dukwachą Astamirowem. Równo dziesięć gal później zwyciężył z Sebastianem Przybyszem decyzją jednogłośną.
Powrót do Spartan Fight, Celtic Gladiator i EFC.
23 września 2017 powrócił do organizacji Spartan Fight, poddał tam duszeniem zza pleców Błażeja Majdana, po dwóch minutach pierwszej rundy. Na kolejnej gali ponownie zwyciężył poddaniem, tym razem w drugiej rundzie z Piotrem Wróblewskim.
28 kwietnia 2018 stoczył jeden zwycięski pojedynek dla irlandzkiej federacji Celtic Gladiator.
Dwa następne zwycięstwa zanotował dla Eagles Fighting Championship, federacji organizującej gale w Mołdawii.
KSW.
Po imponującej serii sześciu zwycięstw z rzędu podpisał kontrakt z najlepszą polską organizacją, Konfrontacją Sztuk Walki (KSW).
11 lipca 2020 podczas "KSW 53: Reborn" stoczył pierwszy pojedynek dla nowego pracodawcy. Walkę przegrał w trzeciej rundzie, po uderzeniach na korpus w parterze, z byłym przeciwnikiem Sebastianem Przybyszem. Te starcie miało miano eliminatora do walki o pas mistrzowski KSW w wadze koguciej
24 kwietnia 2021 na "KSW 60: De Fries vs. Narkun 2" powrócił na tor zwycięstw, zwyciężając po trzech rundach jednogłośną decyzją z Patrykiem Surdynem.
Trzeci pojedynek dla polskiego giganta odbył trzy gale później ("KSW 63: Crime of The Century"), gdzie spotkał się w walce z byłym mistrzem KSW kategorii koguciej – Antunem Račiciem. Mimo dyspozycji underdoga walkę zwyciężył w swoim stylu, poddając gilotyną w pierwszej odsłonie Chorwata. Trzy dni po gali KSW nagrodziło zawodnika bonusem finansowym w kategorii "poddanie wieczoru".
28 czerwca 2022 w Toruniu na gali "KSW 71: Ziółkowski vs. Rajewski" pokonał jednogłośnie po parterowej dominacji trwającej trzy rundy (30-26 u trzech sędziów) byłego pretendenta do pasa, Brazylijczyka – Bruno Augusto dos Santosa.
W drugiej walce wieczoru gali "XTB KSW 77: Khalidov vs. Pudzianowski", która odbyła się 17 grudnia 2022 roku w Gliwicach, doszło do trylogii o pas mistrzowski wagi koguciej, pomiędzy Wikłaczem, a mistrzem Sebastianem Przybyszem. Pojedynek ten potrwał pełen pięcio-rundowy dystans, po którym to werdyktem niejednogłośnym (47-48, 49-46, 48-46) zwyciężył Jakub Wikłacz, odbierając tytuł zawodnikowi trenującemu w Gdyni. Pojedynek nagrodzono bonusem za najlepszą "walkę wieczoru". 

</doc>
<doc id="5072517" url="https://pl.wikipedia.org/wiki?curid=5072517" title="Cmentarz psów">
Cmentarz psów

Cmentarz psów ("cz". Psí hřbitov) – nazwa polany w Czechach, położonej 670 m n.p.m., na której znajdują się nagrobki kilkudziesięciu psów myśliwskich i domowych. 
Opis.
Cmentarz został założony przez miejscowego myśliwego i pisarza Vladislava Kropa w 1977 roku. Był właścicielem psów rasy posokowiec bawarski. Zakładając cmentarz, kierował się uczuciem do swoich zwierzęcych towarzyszy, którym w ten sposób chciał oddać hołd. Miejsce to szybko zyskało popularność wśród miejscowych myśliwych, którzy również później pochowali swe psy na tej polanie. Charakterystycznymi cechami są otaczający cmentarz las bukowy, ambona myśliwska znajdująca się po przeciwnej stronie polany i kamienne lub drewniane nagrobki. Corocznie przybywa tutaj więcej psów. Niektóre wygrywały w ciągu swojego życia wiele konkursów i mają na swoim koncie kilka europejskich odznak wagi europejskiej, co uwzględniono wśród informacji umieszczonych na nagrobkach. 
Cmentarz znajduje się w Republice Czeskiej w Kraju morawsko-śląskim, w południowej części Wędryni, około półtora kilometra od drogowskazu U Malého Kozince, idąc niebieskim szlakiem turystycznym w kierunku Bystrzycy. 

</doc>
<doc id="5072519" url="https://pl.wikipedia.org/wiki?curid=5072519" title="That Mothers Might Live">
That Mothers Might Live

That Mothers Might Live - amerykański film krótkometrażowy z 1938 roku w reżyserii Freda Zinnemanna. Podczas 11. ceremonii wręczenia Oscarów w 1939 roku zdobył statuetkę w kategorii Najlepszy Krótkometrażowy Film na Jednej Rolce.

</doc>
<doc id="5072520" url="https://pl.wikipedia.org/wiki?curid=5072520" title="Małgorzata Mielech">
Małgorzata Mielech

Małgorzata Mielech – polska tancerka, nauczyciel tańca, choreograf.
Życiorys.
Jest absolwentką Ogólnokształcącej Szkoły Baletowej im. Olgi Sławskiej-Lipczynskiej (2007), jak również Gaga Teacher’s Training Course w pod kierownictwem artystycznym Bosmat Nossan i Saar Harari i mentoratem Ohada Naharina (2018). Od 2007 do 2012 była solistką w Polskim Teatrze Tańca. Tańczyła w spektaklach takich choreografów jak m.in. Ohad Naharin, Yossi Berg, Jacek Przybyłowicz, Yoshifumi Inao, Ewa Wycichowska, Gunhild Bjørnsgaard, Paulina Wycichowska, Thierry Verger i innych. Jest związana z DanceLab (własnym projektem artystycznym założonym w 2012). W jego ramach wyprodukowała spektakle: "FearLess" (zakwalifikowany do Polskiej Sieci Tańca w sezonie 2020/2021), "Sababa", "NILREB", "Anonymous" i "I’mperfect". W ramach sesji zdjęciowych współpracowała m.in. z Rayem Wilsonem, czy z Apparat.
Jest gościnną nauczycielką, w: 
Prowadzi warsztaty z Ga-Ga, tańca współczesnego, M.O.V.E. oraz improwizacji. Jest twórcą GoPiYoga, autorskiej formy ruchu przeznaczonej głównie dla tancerzy.
Nagrody.
Otrzymała m.in. następujące nagrody:

</doc>
<doc id="5072521" url="https://pl.wikipedia.org/wiki?curid=5072521" title="Rachad Méknès">
Rachad Méknès

Rachad Méknès – marokański klub piłkarski z siedzibą w Méknèsie.
Opis.
Klub dwukrotnie występował w rozgrywkach GNF 1. W swoim pierwszym sezonie (1957/1958) zespół zajął 9. miejsce. W kolejnym zespół zajął ostatnią, 14. lokatę, wygrał tylko raz i w efekcie spadł do GNF 2 (niższej dywizji).

</doc>
<doc id="5072522" url="https://pl.wikipedia.org/wiki?curid=5072522" title="Rachad Club Méknès">
Rachad Club Méknès



</doc>
<doc id="5072523" url="https://pl.wikipedia.org/wiki?curid=5072523" title="Rachad de Méknès">
Rachad de Méknès



</doc>
<doc id="5072527" url="https://pl.wikipedia.org/wiki?curid=5072527" title="OPS 6810">
OPS 6810

OPS 6810 – amerykański wojskowy satelita rozpoznawczy SIGINT, należący do serii małych satelitów wywiadowczych typu P-11. Satelita stanowił ładunek dodatkowy przy wynoszeniu na orbitę satelity KH-7 31 programu CORONA. Jego zadaniem było zbieranie informacji o charakterystykach emisji systemów radarowych ZSRR i innych państw Układu Warszawskiego. 
Budowa i działanie.
Satelity serii P-11 były wynoszone na orbitę od 1963 roku, jako ładunki dodatkowe przy startach większych satelitów, zazwyczaj rozpoznania optycznego. Główną strukturę satelity dostarczała firma Lockheed Martin. Specjalistyczne wyposażenie danego satelity, w zależności od rodzaju misji dostarczali mniejsi podwykonawcy. Satelita OPS 6810 posiadał dwa zestawy czujników. Część dostarczona przez firmę SEL nosiła oznaczenie Sampan, czujniki dostarczone przez Applied Technology Industries oznaczono jako Sousea. Satelita wyposażony był w dwa silniki na stały materiał pędny do korekcji swojej orbity. Energi elektrycznej potrzebnej do działania satelity dostarczały ogniwa fotowoltaiczne.
Misja.
Misja rozpoczęła się 16 sierpnia 1966 roku, kiedy rakieta Atlas SLV-3 Agena D wyniosła z kosmodromu Vandenberg na niską orbitę okołoziemską satelitę rozpoznania optycznego KH-7 31 i jako ładunek dodatkowy satelitę OPS 6810. Po znalezieniu się na orbicie OPS 6810 otrzymał oznaczenie COSPAR 1966-074B.
Satelita spłonął w atmosferze 5 marca 1970 roku.

</doc>
<doc id="5072530" url="https://pl.wikipedia.org/wiki?curid=5072530" title="James Roberts">
James Roberts

James Roberts (ur. 25 czerwca 1932 w Liverpoolu, zm. 1 listopada 2020) – angielski rugbysta grający na pozycji , reprezentant kraju, dwukrotny triumfator Pucharu Pięciu Narodów.
Studiował inżynierię w Christ’s College wchodzącym w skład University of Cambridge, gdzie reprezentował barwy uniwersyteckiego zespołu rugby, w tym trzykrotnie (1952–1954) w Varsity Match przeciwko drużynie z Oxford. Po studiach reprezentował klub Old Millhillians RFC, hrabstwo Middlesex (dwukrotnie docierając do finału mistrzostw angielskich hrabstw notując w nich porażkę i zwycięstwo) oraz zespół London Counties w meczach z wizytującymi reprezentacjami z południowej półkuli. Po przeprowadzce do Manchesteru grał z kolei dla Sale od 1960 do 1965 roku, gdy zakończył karierę sportową.
W latach 1960–1964 rozegrał osiemnaście testmeczów dla angielskiej reprezentacji zdobywając sześć przyłożeń. W tym czasie zespół triumfował w Pucharze Pięciu Narodów w roku 1963 oraz trzy lata wcześniej wspólnie z Francuzami. W latach 1959–1963 zapraszany był do gry w barwach Barbarians.

</doc>
<doc id="5072540" url="https://pl.wikipedia.org/wiki?curid=5072540" title="Sabina Pasoń">
Sabina Pasoń

Sabina Pasoń (ur. 17 września 1958) – malarka intuicyjna, członkini Grupy Janowskiej, którą kierowała w latach 2011–2019. Głównym tematem jej twórczości są obrazy malowane z "wyobraźni". Nie stroni też od zadanych tematów, takich jak malowanie martwych natur, portretów, pejzaży oraz osiedla Nikiszowiec. Uprawia malarstwo olejne, akwarelę, rysunek, pisze ikony.
Życiorys.
Sabina Pasoń pochodzi z rodziny górniczej. Jako dziecko malowała i rysowała, w domu, szkole oraz na zajęciach plastycznych dla dzieci w Domu Kultury przy kopalni "Wieczorek", gdzie mieściła się pracownia Grupy Janowskiej a na korytarzach często wystawiane były obrazy ówczesnych malarzy grupy.
Działalność Grupy Janowskiej miała ogromne znaczenie dla artystki, która w 2003 roku stała się jej członkiem.Wkrótce wstąpiła do stowarzyszenia Na Pograniczu, a za namową w 2009 roku zaczęła uczęszczać do pracowni mistrza Piotra Naliwajki, aby doskonalić warsztat. Przyjaźń z profesorem Jerzym Handermandrem pozwoliła jej bardziej zgłębić tajniki malarstwa i poznać świat grafiki. Należy także do stowarzyszenia Barwy Śląska i Razem dla Nikiszowca.
Po śmierci Helmuta Matury została wybrana liderką Grupy Janowskiej i funkcję tę pełniła do 2019 roku. W tym okresie była organizatorką i współorganizatorem licznych plenerów malarskich, wystaw a także kolejnych rocznic istnienia Grupy Janowskiej – w tym 66-lecia i 70-lecia. Brała udział w corocznych edycjach międzynarodowej wystawy 'art. Naif festiwal' oraz w aukcjach charytatywnych fundacji wspomagających osoby potrzebujące. Uczestniczyła w wielu plenerach malarskich, wystawach indywidualnych i zbiorowych oraz konkursach plastycznych. Bardzo szybko zauważony był jej talent i zaczęła zdobywać prestiżowe nagrody oraz wyróżnienia. Laureatka wielu konkursów plastycznych m.in. Ogólnopolskiego Konkursu Plastycznego im. Pawła Wróbla, Best Festiwalu, Rudzkiej Jesieni, Świetochłowickiego Przeglądu Sztuki Nieprofesjonalnej w CKŚ. Jej obrazy znajdują się w kolekcjach Muzeum Śląskiego w Katowicach, Muzeum Miejskiego im. Maksymiliana Chroboka w Rudzie Śląskiej, Muzeum Historii Katowic oraz wielu prywatnych kolekcjach w kraju i za granicą.

</doc>
<doc id="5072541" url="https://pl.wikipedia.org/wiki?curid=5072541" title="Anna Róża Kołacka">
Anna Róża Kołacka

Anna Róża Kołacka (ur. 11 maja 1992) – polska malarka.
Życiorys.
W 2011 roku skończyła liceum ogólnokształcące. Była laureatką XIII Olimpiady Filozoficznej. W 2021 z wyróżnieniem ukończyła malarstwo na Uniwersytecie Artystycznym w Poznaniu w pracowniach profesorów Janusza Marciniaka, Marka Przybyła oraz Marcina Berdyszaka. Obecnie odbywa studia doktoranckie na swojej Alma Mater, na Wydziale Malarstwa i Rysunku. Jest stypendystką ministerialną, Miasta Poznania oraz Rektora UAP. Współtworzyła grupę artystyczną 2+1. Brała udział w warsztatach artystycznych w Shanghai University Fine Arts College. 
Jej malarstwo jest wzbogacone o doświadczenia z zakresu filozofii, literatury i mechaniki kwantowej. W obrazach zapytuje o przyczyny katastrof ekologicznych i przedstawia procesu rozkładu różnych substancji. Używa technik wideo. Pisze w magazynach artystyczno-literackich i katalogach. Jej prace prezentowane były w galeriach w Estonii, Chinach (Szanghaj) oraz w Polsce (Warszawa, Kraków, Poznań, Gorzów Wielkopolski).
Nagrody.
Otrzymała m.in. następujące nagrody:

</doc>
<doc id="5072542" url="https://pl.wikipedia.org/wiki?curid=5072542" title="SpotemGottem">
SpotemGottem

SpotemGottem, właśc. Nehemiah Lamar Harden (ur. 19 października 2001 w Jacksonville) – amerykański raper i autor tekstów. Najbardziej znany jest ze swojego singla „Beat Box” z 2020 roku, który zajął 12 miejsce na liście Billboard Hot 100.
Kontrowersje.
Donoszenie.
W lutym 2021 roku, Harden został oskarżony o donoszenie na innego rapera Y&amp;R Mookey, który został aresztowany w kwietniu 2020 roku. Harden zaprzeczył tym zarzutom. 
Problemy z prawem.
W czerwcu 2017 roku Harden został aresztowany w hrabstwie Duval, wraz z Chaddrickiem Danielsem, oboje posiadali ukrytą broń w aucie. 17 września 2021 r. Harden został postrzelony w biodro co było wynikiem strzelaniny, która odbyła się podczas jazdy samochodem na autostradzie I-95 w Miami.

</doc>
<doc id="5072543" url="https://pl.wikipedia.org/wiki?curid=5072543" title="Saridjah Niung">
Saridjah Niung

Saridjah Niung (znana również jako Ibu Sud; ur. 1908, zm. 1993) – indonezyjska artystka, kompozytorka, nauczycielka i spikerka radiowa. Tworzyła muzykę dziecięcą oraz pieśni patriotyczne. Podczas okresu kolonialnego komponowała utwory na temat okupacji japońskiej i niepodległości indonezyjskiej. Wśród jej twórczości są m.in. pieśni "Tanah Airku" i "Berkibarlah Benderaku".

</doc>
<doc id="5072544" url="https://pl.wikipedia.org/wiki?curid=5072544" title="Ibu Sud">
Ibu Sud



</doc>
<doc id="5072546" url="https://pl.wikipedia.org/wiki?curid=5072546" title="Audi Q6 e-tron">
Audi Q6 e-tron

Audi Q6 e-tron – elektryczny samochód osobowy typu SUV klasy średniej, który będzie produkowany pod niemiecką marką Audi od 2022 roku.
Historia i opis modelu.
W marcu 2021 roku po raz pierwszy opublikowane zostały w internecie fotografie głęboko zamaskowanych przedprodukcyjnych egzemplarzy modelu Q6 e-tron, będącego trzecim SUV-em w gamie Audi wyposażonego we w pełni elektryczny napęd, plasując się pomiędzy modelami Q4 e-tron i sztandarowym e-tron.
Samochód opracowany został na platformie "PPE", która przez koncern Volkswagen Group została opracowana także z myślą o drugiej, w pełni elektrycznej generacji modelu Porsche Macan.
Podczas wystawy samochodowej Shanghai Auto Show w kwietniu 2021 roku, niespełna półtora miesiąca po pojawieniu się pierwszych informacji o Q6 e-tron, wzorem poprzednich modeli z rodziny "e-tron" Audi przedstawiło przedprodukcyjny prototyp oklejony wielobarwną folią. Zdradził on kluczowe cechy wizualne modelu, koncentrujące się na masywnej przedniej części nadwozia i agresywnie stylizowanych reflektorach.
Sprzedaż.
Oficjalna prezentacja produkcyjnego Audi Q6 e-tron ma odbyć się na początku 2022 roku, w podobnym czasie, co pokrewne Porsche Macan drugiej generacji. Produkcja samochody odbywać się będzie w zakładach produkcyjnych Audi w Ingolstadt.
Dane techniczne.
Układ elektryczny Audi Q6 e-tron ma być identyczny z parametrami pokrewnego elektrycznego Porsche Macan. Przy nieznanych jeszcze szczegółowych parametrach technicznych, samochód ma być w stanie rozwinąć na jednym ładowaniu do ok. 487 kilometrów, z przystosowaniem do funkcji szybkiego ładowania przy mocy 800V.

</doc>
<doc id="5072548" url="https://pl.wikipedia.org/wiki?curid=5072548" title="Preeti Agrawal">
Preeti Agrawal

Preeti Agrawal (ur. 10 sierpnia 1965 w Buxar, Indie) – polska lekarka, doktor nauk medycznych, specjalistka ginekologii i położnictwa oraz "integrative medicine" (, USA), laureatka Kryształowego Zwierciadła oraz nagrody Niezwykła Polka Roku.
Życiorys.
Urodzona 10 sierpnia 1965 w Buxar w stanie Bihar w Indiach. W 1983 ukończyła naukę w Loreto Convent, a następnie odbyła studia medyczne w Sawai Man Singh Medical College w Indiach, uzyskując dyplom lekarza medycyny w 1989 roku. W 1991 roku nostryfikowała dyplom lekarza na Akademii Medycznej we Wrocławiu i rozpoczęła specjalizację z ginekologii i położnictwa. W 1995 roku uzyskała I stopień specjalizacji. Rok później uzyskała stopień doktora nauk medycznych na podstawie pracy „"Ocena wpływu stosowania oxytocyny w indukcji porodu na częstość występowania i nasilenia żółtaczek noworodków"” na Wydziale Lekarskim Akademii Medycznej we Wrocławiu. W 1999 roku uzyskała II stopień specjalizacji z ginekologii i położnictwa. W latach 1991-2000 związana z Katedrą i Kliniką Ginekologii i Położnictwa we Wrocławiu. W latach 1995-2001 odbyła szereg staży naukowych i specjalizacyjnych w Niemczech, Danii, Anglii i Kanadzie. Od 2001 roku nieprzerwanie prowadzi indywidualną praktykę lekarską. Od 2006 roku jest prezesem Fundacji Kobieta i Natura, organizacji pożytku publicznego, której misją jest promowanie zdrowia na każdym etapie życia z wykorzystaniem naturalnego potencjału. W 2008 roku uzyskała nagrodę Niezwykłej Polki Roku za działania na rzecz ochrony zdrowia. W 2009 roku dr Preeti Agrawal za całokształt działalności na rzecz kobiet otrzymała Kryształowe Zwierciadło - prestiżową nagrodę miesięcznika Zwierciadło. Od 2013 roku prowadzi klinikę Integrative Medical Center w której leczy i propaguje holistyczne podejście do zdrowia i choroby. W 2017 roku dr Preeti Agrawal została odznaczona Złotym Krzyżem od Prezydenta RP za zasługi w działalności społecznej na rzecz rozwoju świadomości zdrowotnej społeczeństwa. W 2018 roku ukończyła 2-letnią specjalizację w dziedzinie "integrative medicine" na Wydziale Medycyny Uniwersytetu w Arizonie ().
Życie prywatne.
Jest zamężna z Anil Kumar Agrawal, chirurgiem, profesorem nauk medycznych. Ma córkę Akankshę oraz dwóch synów Siddarth Agrawal oraz Anadi Agrawal.

</doc>
<doc id="5072553" url="https://pl.wikipedia.org/wiki?curid=5072553" title="Proton (marka samochodów)">
Proton (marka samochodów)



</doc>
<doc id="5072555" url="https://pl.wikipedia.org/wiki?curid=5072555" title="Zmarli w maju 2021">
Zmarli w maju 2021



</doc>
<doc id="5072559" url="https://pl.wikipedia.org/wiki?curid=5072559" title="Tyczki">
Tyczki

Tyczki (; ) – wieś na Białorusi, w obwodzie witebskim, w rejonie miorskim, w sielsowiecie Powiacie.
Znajduje tu się przystanek kolejowy Idołta, położony na linii Woropajewo - Druja.
Historia.
W czasach zaborów wieś w gminie Druja, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do dóbr Idołta, własność Miłoszów.
W latach 1921–1945 wieś a następnie zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 56 osób, 55 były wyznania rzymskokatolickiego, 1 prawosławnego. Jednocześnie wszyscy mieszkańcy zadeklarowali polską przynależność narodową. Było tu 10 budynków mieszkalnych. W 1931 w 12 domach zamieszkiwało 66 osób.
Wierni należeli do parafii rzymskokatolickiej i prawosławnej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5072565" url="https://pl.wikipedia.org/wiki?curid=5072565" title="Septoria oenotherae">
Septoria oenotherae

Septoria oenotherae Westend. – gatunek grzybów z klasy "Dothideomycetes". Grzyb mikroskopijny pasożytujący na roślinach z rodzaju wiesiołek ("Oenothera") i wywołujący u nich plamistość liści.
Systematyka i nazewnictwo.
Pozycja w klasyfikacji według Index Fungorum: "Septoria, Mycosphaerellaceae, Capnodiales, Dothideomycetidae, Dothideomycetes, Pezizomycotina, Ascomycota, Fungi".
Gatunek ten opisał Gérard Daniel Westendorp w 1857 r.
Synonimy:
Znana jest tylko anamorfa tego gatunku.

</doc>
<doc id="5072568" url="https://pl.wikipedia.org/wiki?curid=5072568" title="Katharina Focke">
Katharina Focke

Elsbeth Charlotte Katharina Focke z domu "Friedlaender" (ur. 8 października 1922 we Bonn, zm. 10 lipca 2016 w Kolonii) – niemiecka polityk i politolog, od 1972 do 1976 minister młodzieży, rodziny i zdrowia, deputowana Bundestagu i posłanka do Parlamentu Europejskiego I i II kadencji.
Życiorys.
Córka publicysty i polityka Ernsta Friedlaendera oraz lekarz Franziski Schulz. Od 1929 do 1931 mieszkała w Stanach Zjednoczonych, od 1931 do 1934 w Szwajcarii, następnie do 1946 w Liechtensteinie. W 1946 zdała egzamin maturalny w Davos. Studiowała następnie ekonomię narodową na Uniwersytecie Zuryskim oraz germanistykę, historię i anglistykę na Uniwersytecie Hamburskim. Od 1951 studiowała nauki polityczne na uczelni w Oklahomie, w 1954 obroniła doktorat z politologii na hamburskim uniwersytecie. Od lat 40. pracowała w redakcjach gazet „Merian” i „Die Zeit”. Od 1961 do 1969 kierowała europejskim centrum edukacji politycznej w Kolonii. Autorka publikacji naukowych dotyczący polityki europejskiej, tłumacz z języka angielskiego.
Od 1964 należała do Socjaldemokratycznej Partii Niemiec, a od 1966 do Gewerkschaft Erziehung und Wissenschaft. W latach 1966–1969 zasiadała w landtagu Nadrenii Północnej-Westfalii, a w latach 1969–1980 w Bundestagu VI, VII i VIII kadencji. Od 1969 do 1972 była sekretarzem stanu ds. parlamentarnych w kancelarii kanclerza, następnie do 1976 ministrem młodzieży, rodziny i zdrowia w gabinetach Willy’ego Brandta i Helmuta Schmidta. W 1979 i 1984 wybierano ją do Parlamentu Europejskiego. Przystąpiła do frakcji socjalistycznej, kierowała Komisją ds. Rozwoju i Współpracy. Po 1989 przeszła na emeryturę.
Życie prywatne.
Od 1954 była żoną polityka i prawnika Ernsta Güntera Focke (zm. 1961).
Odznaczenia.
Odznaczona Wielkim Krzyżem Zasługi (1972) i Wielkim Krzyżem Zasługi z Gwiazdą i Wstęgą (1974) Orderu Zasługi Republiki Federalnej Niemiec oraz Orderem Zasługi Nadrenii Północnej-Westfalii (1993).

</doc>
<doc id="5072569" url="https://pl.wikipedia.org/wiki?curid=5072569" title="Zeekr">
Zeekr

Zeekr – chiński producent elektrycznych samochodów osobowych z siedzibą w Hangzhou działający od 2021 roku. Należy do chińskiego koncernu Geely.
Historia.
W pierwszej połowie marca 2021 roku chiński Li Shufu, prezes chińskiego koncernu Geely, zapowiedział wdrożenie na rynek nowej marki Zeekr. Za jej cel obrano oferowanie zaawansowanych technicznie, luksusowych samochodów elektrycznych, stanowiąc droższą alternatywę dla pozostałych marek Geely skoncentrowanych na pojazdach na prąd jak np. Polestar. Za kluczowego rywala Zeekr obrano amerykańską Teslę. Nieco ponad 2 tygodnie po ogłoszeniu utworzenia marki Zeekr, w ostatnich dniach marca 2021 roku przedstawione zostały wstępne informacje na temat pierwszego samochodu marki Zeekr – dużego shooting brake o nazwie Zeekr 001. Pierwotnie opracowywany z myślą o pokrewnej marce Lynk &amp; Co, ostatecznie zasilił ofertę nowej marki koncernu Geely.
Światowa premiera marki Zeekr wraz z publiczną prezentacją modelu 001 odbyła się na targach samochodowych w Szanghaju w drugiej połowie kwietnia 2021 roku. Równocześnie zapowiedziano, że po debiucie rynkowym na rodzimym rynku chińskim w październiku 2021 roku, Zeekr 001 trafi do sprzedaży także w Europie. W listopadzie 2022 oficjalnie zapowiedziano europejski debiut marki Zeekr za pomocą modelu 001 na 2023 rok.
Zapowiedzią rozwoju gamy modelowej Zeekr był przedstawiony w ostatnich dniach 2021 roku wynik współpracy z amerykańskim startupem Waymo, prototyp autonomicznej taksówki Zeekr Waymo Concept. W sierpniu 2022 zaprezentowany został z kolei oficjalnie drugi produkcyjny model chińskiej firmy, elektryczny luksusowy minivan Zeekr 009. Jego produkcja rozpoczęła się w styczniu 2023, tuż po której firma przedstawiła kolejny model. Trzecim produktem został kompaktowy crossover Zeekr X, to głównie za jego pomocą planując poszerzyć działalność o rynek europejski.

</doc>
<doc id="5072574" url="https://pl.wikipedia.org/wiki?curid=5072574" title="Brandon Nakashima">
Brandon Nakashima

Brandon Nakashima (ur. 3 sierpnia 2001 w San Diego) – amerykański tenisista.
Kariera tenisowa.
W karierze wygrał trzy singlowe turnieje rangi ATP Challenger Tour. Ponadto zwyciężył w jednym singlowym turnieju rangi ITF.
W cyklu ATP Tour osiągnął trzy finały turniejów w grze pojedynczej, z których jeden wygrał.
W 2020 roku podczas US Open zadebiutował w turnieju głównym Wielkiego Szlema, startując z dziką kartą. Wygrał wówczas w pierwszej rundzie z Paolo Lorenzim, natomiast w drugiej rundzie przegrał z Alexandrem Zverevem.
Najwyżej sklasyfikowany w rankingu gry pojedynczej był na 43. miejscu (17 października 2022), a w klasyfikacji gry podwójnej na 316. pozycji (17 października 2022).

</doc>
<doc id="5072588" url="https://pl.wikipedia.org/wiki?curid=5072588" title="Priemjer-Liga (2021/2022)">
Priemjer-Liga (2021/2022)

Rozgrywki Priemjer-Ligi w sezonie 2021/22 są 30. w historii rosyjskiej najwyższej klasy rozgrywkowej. Rozpoczęły się 23 lipca 2021r. W lidze uczestniczy szesnaście drużyn, w tym dwie które awansowały z Pierwszej Dywizji – Krylja Sowietow Samara oraz FK Niżny Nowogród.
Drużyny.
Objaśnienia:
Rozgrywki.
Wyniki.
Stan na: 21 maja 2022
Baraże.
FK Chimki wygrały 3:1 w dwumeczu i zachowały miejsce w rosyjskiej Priemjer-Lidze, SKA-Chabarowsk pozostał w FNL.
FK Orenburg wygrał 4:3 w dwumeczu i awansował do rosyjskiej Priemjer-Ligi, FK Ufa spadła do FNL.
Statystyki.
Bramki, kartki.
Stan na 21.05.2022r.

</doc>
<doc id="5072591" url="https://pl.wikipedia.org/wiki?curid=5072591" title="Kościół św. Mikołaja w Ninie">
Kościół św. Mikołaja w Ninie

Kościół św. Mikołaja – zbudowany na przełomie XI i XII wieku przedromański kościół rzymskokatolicki położony przy drodze między miejscowościami Zaton i Nin w Chorwacji.
Został zbudowany na kopcu w celach obronnych i obserwacyjnych, na planie trójkonchowym z centralną kopułą pośrodku. Bęben kopuły przekształcony został w warowną wieżę z blankami.
Legenda.
Zgodnie z legendą do kościoła św. Mikołaja przyjeżdżali świeżo ukoronowani królowie Chorwacji, żeby pokazać się swoim poddanym i wznieść królewski miecz w kierunku czterech stron świata.

</doc>
<doc id="5072592" url="https://pl.wikipedia.org/wiki?curid=5072592" title="Jeffrey John Wolf">
Jeffrey John Wolf

Jeffrey John „J. J.” Wolf (ur. 21 grudnia 1998 w Cincinnati) – amerykański tenisista.
Kariera tenisowa.
W karierze wygrał cztery singlowe turnieje rangi ATP Challenger Tour.
W 2016 roku podczas US Open zadebiutował w turnieju głównym Wielkiego Szlema w grze podwójnej. Startując w parze z Johnem McNally, odpadł w pierwszej rundzie turnieju.
W 2020 roku, startując z dziką kartą, wystąpił w turnieju głównym US Open. Po zwycięstwach nad Guido Pellą oraz Roberto Carballésem Baeną dotarł do trzeciej rundy, w której przegrał z Daniiłem Miedwiediewem.
Finalista jednego turnieju ATP Tour w grze pojedynczej.
Najwyżej sklasyfikowany w rankingu gry pojedynczej był na 39. miejscu (13 lutego 2023), a w klasyfikacji gry podwójnej na 606. pozycji (27 maja 2019).

</doc>
<doc id="5072595" url="https://pl.wikipedia.org/wiki?curid=5072595" title="Aiwengo Rikadze">
Aiwengo Rikadze

Aiwengo Rikadze (gruz. აივენგო რიკაძე; ur. 12 kwietnia 1998) – gruziński zapaśnik walczący w stylu klasycznym. Zajął siedemnaste miejsce na mistrzostwach świata w 2021. Brązowy medalista mistrzostw Europy w 2021. Trzeci na MŚ U-23 w 2019. Mistrz świata i Europy kadetów w 2016 roku.

</doc>
<doc id="5072598" url="https://pl.wikipedia.org/wiki?curid=5072598" title="Mleko owsiane">
Mleko owsiane

Mleko owsiane – napój bezalkoholowy wytwarzany z łuskanych ziaren owsa.
Charakteryzacja.
Napój jest niealergicznym, niskobiałkowym oraz niskotłuszczowym produktem, o znaczącej zawartości witamin (A, B2, B12 oraz D2), fosforu i wapnia. Jest stosunkowo bogate w węglowodany, a w porównaniu z innymi roślinnymi mlekami alternatywnymi nieco bogatsze w błonnik. Jest również bardziej kaloryczne i uboższe w aminokwasy. Zawartość owsa nie przekracza z reguły 10%. Mleko owsiane wzbogaca się najczęściej olejem roślinnym (głównie słonecznikowym lub rzepakowym), a także dodatkami smakowymi (solą i inuliną, a w odmianach słodkich cukrem). Dodaje się do niego witaminy i sole mineralne.
Mleko owsiane jest najbliższe w smaku i konsystencji mleku krowiemu. Jego produkcja jest bardziej ekonomiczna niż mleka migdałowego, a smak i brak zagrożeń dla układu hormonalnego człowieka sprawia, że pod tymi względami przewyższa mleko sojowe.
Można go używać do przyrządzania kisieli mlecznych, zup mlecznych, kleików, ciast, sosów i napojów (nadaje się m.in. do kawy – nie warzy się podczas spieniania). Można je też pić samodzielnie jako napój orzeźwiający. Wytwarzane jest na skalę przemysłową, jest też łatwe do przyrządzania w warunkach domowych poprzez zmiksowanie płatków owsianych z wodą.
Historia.
Napój został wyprodukowany po raz pierwszy przez naukowców na Uniwersytecie w Lund (Szwecja). Był odpowiedzią na rosnące zapotrzebowanie na alternatywy dla mleka krowiego (istotny element kuchni skandynawskiej), w obliczu coraz powszechniejszych zaburzeń tolerancji laktozy. Założone przez wynalazców przedsiębiorstwo "Oatly" w latach 90. XX wieku wprowadziło na rynek mleko owsiane w kartonach. 
Napój przez długi czas cieszył się popularnością jedynie w wąskim gronie odbiorców. Dopiero w drugiej dekadzie XXI wieku, na fali zainteresowania zdrową żywnością, jego popularność wzrosła. Było promowane nie tylko jako produkt adresowany dla alergików, ale także jako sposób na ograniczenie spożycia mleka krowiego, którego produkcja wiąże się z emisją gazów cieplarnianych. W 2016 przedsiębiorstwo "Oatly" weszło z mlekiem owsianym na rynek amerykański, co dodatkowo zwiększyło jego popularność. 

</doc>
<doc id="5072608" url="https://pl.wikipedia.org/wiki?curid=5072608" title="Urbanowo (Białoruś)">
Urbanowo (Białoruś)

Urbanowo (; ) – wieś na Białorusi, w obwodzie witebskim, w rejonie miorskim, w sielsowiecie Powiacie.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do dóbr Idołta, własność Miłoszów.
W latach 1921–1945 wieś a następnie zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwały tu 64 osoby, wszystkie były wyznania rzymskokatolickiego i zadeklarowały polską przynależność narodową. Było tu 17 budynków mieszkalnych. W 1931 w 15 domach zamieszkiwały 84 osoby.
Wierni należeli do parafii rzymskokatolickiej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5072613" url="https://pl.wikipedia.org/wiki?curid=5072613" title="Kudricy">
Kudricy

Kudricy () – wieś (ros. деревня, trb. dieriewnia) w zachodniej Rosji, w osiedlu wiejskim Pieriewołoczskoje rejonu rudniańskiego w obwodzie smoleńskim.
Geografia.
Miejscowość położona jest w dorzeczu rzeki Barkowskaja, 5 km od granicy z Białorusią, przy drodze regionalnej 66N-1618 (66K-30 – Dubrowka), 3 km od drogi regionalnej 66K-30 (Diemidow – Ponizowje – Zaozierje), 10,5 km od centrum administracyjnego osiedla wiejskiego (Pieriewołoczje), 16,5 km od centrum administracyjnego rejonu (Rudnia), 71 km od Smoleńska.
W granicach miejscowości znajduje się ulica Polewaja (2 posesje).
Demografia.
W 2010 r. miejscowość zamieszkiwało 5 osób.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło w październiku 1943 roku.

</doc>
<doc id="5072614" url="https://pl.wikipedia.org/wiki?curid=5072614" title="Monarcha Antigui i Barbudy">
Monarcha Antigui i Barbudy

Monarcha Antigui i Barbudy – tytuł głowy państwa Antigua i Barbuda, którym obecnie jest król Karol III. Antigua i Barbuda jest jednym z królestw Wspólnoty Narodów ("Commonwealth Realm"), podobnie jak Kanada czy Saint Lucia, która związana jest unią personalną z Koroną brytyjską.
Tytulatura.
Tytuł Karola III jako króla Antigui i Barbudy brzmi:
Króla w Antigui i Barbudzie zastępuje gubernator generalny.

</doc>
<doc id="5072624" url="https://pl.wikipedia.org/wiki?curid=5072624" title="Uzhon">
Uzhon

Uzhon – dawna osada. Tereny na których leżała znajdują się obecnie na Białorusi, w obwodzie witebskim, w rejonie miorskim, w sielsowiecie Powiacie.
Dawniej używane nazwy – Uzgon, Uzhoń, Najdowo.
Historia.
W czasach zaborów zaścianek w gminie Druja, w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek a następnie osada leżała w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja, później w gminie Leonpol.
Według Powszechnego Spisu Ludności z 1921 roku zamieszkiwało tu 5 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 2 domach zamieszkiwało 8 osób.
Wierni należeli do parafii rzymskokatolickiej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Leonpolu.

</doc>
<doc id="5072628" url="https://pl.wikipedia.org/wiki?curid=5072628" title="Zeekr 001">
Zeekr 001

Zeekr 001 – elektryczny samochód osobowy klasy wyższej produkowany pod chińską marką Zeekr od 2021 roku.
Historia i opis modelu.
Pierwotnie koncepcja pojazdu powstała z myślą o marce Lynk &amp; Co chińskiego koncernu Geely, prezentując ją we wrześniu 2020 roku w formie przedprodukcyjnego prototypu Lynk &amp; Co ZERO Concept mającego zwiastować pierwszy elektryczny i zarazem sztandarowy pojazd tego producenta. Produkcyjny model przygotowano do seryjnej produkcji w lutym 2021 roku, z ukończonym etapem przedprodukcji.
Po tym, jak w marcu 2021 roku koncern Geely zapowiedział utworzenie nowej topowej marki dedykowanej dla zaawansowanych techniczne samochodów elektrycznych Zeekr, w tym samym miesiącu zdecydowano się przemianować pierwotną konstrukcję Lynk &amp; Co na pierwszy produkt tej marki. Samochód zadebiutował oficjalnie na wystawie Shanghai Auto Show w kwietniu 2021 roku jako Zeekr 001. Jest to pierwszy samochód koncernu Geely oparty o nową platformę "SEA" dedykowaną dla pojazdów elektrycznych.
Samochód przyjął postać awangardowo stylizowanego shooting brake, ze smukłą sylwetką odznaczającą się łagodnie opadającą linią dachu, a także muskularnie zaznaczonymi nadkolami. Pas przedni przyozdobiły poczwórne reflektory wykonane w technologii LED, z kolei przez całą szerokość nadwozia pobiegła listwa LED z centralnie umieszczoną nazwą producenta pomiędzy nimi.
Kabina pasażerska utrzymana została w futurystyczno-minimalistycznym wzornictwie i wzbogacona dwubarwnym wykończeniem. Tuż nad trójramienną kierownicą umieszczony został 8,8-calowy cyfrowy wyświetlacz wskaźników, za to konsolę centralną zdominował 15,4-calowy dotykowy ekran systemu multimedialnego.
Sprzedaż.
Zeekr 001 został zbudowany z myślą o globalnych rynkach zbytu. W pierwszej kolejności sprzedaż samochodu rozpoczęła się w październiku 2021 roku z ograniczeniem do rodzimego rynku chińskiego. W momencie debiutu producent zapowiedział też plany oferowania elektrycznego shooting brake także w Europie oraz Ameryce Północnej. W listopadzie 2022 oficjalnie zapowiedziano plan uruchomienia dystrybucji Zeekr 001 na wybranych rynkach zachodnioeuropejskich w 2023 roku.
Dane techniczne.
Układ napędowy Zeekr 001 tworzą dwa silniki elektryczne rozwijające moc 536 KM i 700 Nm maksymalnego momentu obrotowego, umożliwiając osiągnięcie 100 km/h w 3,8 sekundy i maksymalnie 200 km/h. Samochód dostępny jest w dwóch wariantach pojemności baterii: 86 i 100 kWh. Większa umożliwia osiągnięcie zasięgu na jednym ładowaniu do 700 kilometrów.

</doc>
<doc id="5072630" url="https://pl.wikipedia.org/wiki?curid=5072630" title="Zwalony most w Kruklankach">
Zwalony most w Kruklankach

Ruiny mostu kolejowego w Grądach Kruklaneckich (niem. "Zerstörte Eisenbahnbrücke"), nazywane potocznie zwalonym mostem – wysadzony most kolejowy z 1924 roku w Grądach Kruklaneckich koło Kruklanek, w powiecie giżyckim.
Przed wojną most wchodził w skład infrastruktury kolejowej na linii łączącej Kruklanki z Oleckiem. Nazywany jest również wysadzonym lub zburzonym mostem.
Położenie.
Ruiny są położone nad rzeką Sapiną, 1,2 km na południe od centrum wsi Kruklanki, na terenie należącym administracyjnie do jej przysiółka – Grąd Kruklaneckich. Nieopodal mostu rozciąga się jezioro Patelnia wraz z okalającymi je lasami Kruklińskimi.
Historia.
Dzieje przeprawy kolejowej nad Sapiną w tym miejscu sięgają okolic roku 1908, kiedy uruchomiono połączenie kolejowe łączące stację kolejową Kruglanken i Margrabowa. Teren, przez który biegła, stanowił pole do popisu dla inżynierów muszących zmierzyć się z nierównościami powierzchni tej części Mazur: pagórkami, dolinami, wąwozami, rzekami. Z tego powodu na tej trasie występują wysokie nasypy i głębokie wykopy. Jednym z największych problemów stanowiła przeprawa przez Sapinę, wiodącą swoje wody po dnie głębokiej doliny. Postanowiono, że wybudowany zostanie pięcioprzęsłowy most konstrukcji ceglanej, o wysokości ok. 17 m i długości 85 m. Filary zostały ozdobione okładzinami z granitu. Budowę ukończono w 1908 roku i od 15 września tego roku służył pociągom jadącym do Olecka lub z powrotem.
Przeprawa służyła parowozom przez niespełna 6 lat, do 1914 roku, kiedy został objęty działaniami wojennymi. 20 sierpnia niemieccy saperzy wysadzili zachodnie przęsło mostu, aby uniemożliwić przejazd rosyjskim transportom. W tym czasie same Kruklanki znalazły się na linii frontu i toczyły się o nie walki pomiędzy stroną niemiecką i rosyjską, w wyniku czego ucierpiała m.in. infrastruktura kolejowa, w tym kompleks dworca kolejowego.
Niemal natychmiast po odbiciu wsi przez Niemców przystąpiono do odbudowy zniszczonych torowisk, w tym i przęsła mostu w Grądach. W jego miejsce skonstruowano tymczasową drewnianą konstrukcję wzmocnioną dwuteownikami, jednak ruch na linii do Olecka przywrócono dopiero 4 kwietnia 1915. Przęsło odbudowano całkowicie prawdopodobnie w 1917 roku. W takim stanie most służył przez kolejne 6 lat.
W 1923 roku natrafiono na kolejne problemy natury technicznej. Okazało się, że w wyniku działań wojennych w sierpniu 1914 roku poważnie naruszono ceglaną konstrukcję jednego filaru i dwóch przęseł mostu, przez co groził on katastrofą. Pomimo rosnącej inflacji w Niemczech, postanowiono rozebrać most, a w jego miejsce wybudować nowy z żelbetu. Starą przeprawę rozebrano w bardzo szybkim tempie z użyciem materiałów wybuchowych. Budowę nowej konstrukcji ukończono w lipcu 1924 roku. W stosunku do poprzedniej uzyskała ona poszerzone przęsła, a całość odciążono ozdobnymi otworami. Ten most przetrwał w nienaruszonym stanie aż do końca wojny.
Tuż przed wycofaniem się wojsk niemieckich w 1945 roku most został zaminowany. Ładunki wybuchowe założono w środkowym filarze mostu, a detonator umieszczono w schronie na górującym nad konstrukcją wzgórzu, łącząc je ze sobą za pomocą zakopanego w ziemi i zamaskowanego kabla. Niemcy nie zdążyli go jednak wysadzić, a przybyła w ślad za nimi Armia Czerwona nie odkryła ani trotylu w filarze, ani zapalnika w bunkrze. Most został wysadzony 8 września 1945 roku, jednak nie wiadomo, kto i dlaczego to zrobił, ponieważ szyny i nawierzchnię z prawie wszystkich lokalnych linii kolejowych, w tym i z połączenia Kruklanki-Olecko, zrabowano między marcem a czerwcem, więc sam most był już nieużytkowany przez pociągi. Według ludowego przekazu uczynili to sami mieszkańcy Kruklanek, którzy rozsierdzeni szabrownictwem Czerwonoarmistów, postanowili zniszczyć most, aby uniemożliwić, a przynajmniej opóźnić, wywóz majątku i mienia pociągami do ZSRR. 
W wyniku eksplozji istnieć przestały dwa środkowe filary i trzy przęsła. Dodatkowo wybuch zniszczył oba przyczółki mostu. Zachodnie przęsło i filar dość dobrze zniosły wybuch i pozostały w nienaruszonym stanie, natomiast wschodnie przęsło uległo załamaniu w połowie, a w wyniku prawie całkowitej destrukcji podtrzymującego go filaru oparło się na jego zgliszczach, praktycznie dotykając ziemi. Gruz powstały po wybuchu do dziś spoczywa tam, gdzie upadł, a fragmenty spoczywają nawet na dnie Sapiny.
Dziś.
Po wojnie ruiny urosły do rangi atrakcji turystycznej i są bardzo chętnie uczęszczane przez turystów. W tym celu w pobliżu przęsła wschodniego postawiono altanę piknikową z miejscem na ognisko. Dzięki drewnianej kładce można przedostać się na drugi brzeg, do zachowanego fragmentu zachodniego. Zostały także wylane betonowe schody, aby było łatwiej wejść na strome, wysokie nasypy. Zarówno one, jak i most, stanowią dobry punkt widokowy na jezioro Patelnia i niektóre fragmenty Kruklanek.

</doc>
<doc id="5072631" url="https://pl.wikipedia.org/wiki?curid=5072631" title="KRI Nanggala (402)">
KRI Nanggala (402)

KRI Nanggala (402) – indonezyjski okręt podwodny typu 209/1300 zwodowany 6 września 1980 roku w stoczni Howaldtswerke w Kilonii, przyjęty do służby w marynarce wojennej 21 października 1981 roku. Okręt przejął nazwę od swojego poprzednika RI Nanggala S-02 typu 613 (S-91).
Służba.
Okręt przeszedł remont w 1989 roku w macierzystej stoczni Howaldtswerke. Następna gruntowa modernizacja okrętu odbyła się w latach 2010-2012 w koreańskiej stoczni 
DSME. Remont kosztował 63,7 miliona dolarów, modernizacja objęła uzbrojenie, sonar, radar, systemy dowodzenia i kontroli oraz układy napędowe. Po remoncie okręt był w stanie wystrzelić cztery torpedy jednocześnie do czterech różnych celów a także wystrzelić pociski przeciw okrętom, takie jak Exocet lub Harpoon. Bezpieczna głębokość zanurzenia została zwiększona do 257 metrów, a maksymalna prędkość podwodna zwiększona z 21,5 do 25 węzłów.
Zaginięcie.
Okręt zaginął na Morzu Jawajskim 21 kwietnia 2021 roku, podczas ćwiczebnego strzelania torpedowego koło wyspy Bali, w związku z czym wszczęto międzynarodową operację poszukiwawczo-ratowniczą. 25 kwietnia poinformowano o odnalezieniu wraku. Wrak okrętu znaleziono na głębokości 838 metrów, zginęła cała załoga (50 marynarzy i 3 specjalistów uzbrojenia).

</doc>
<doc id="5072632" url="https://pl.wikipedia.org/wiki?curid=5072632" title="Qəmər Almaszadə">
Qəmər Almaszadə

Qəmər Almaszadə (ur. 10 marca 1915 w Baku, zm. 7 kwietnia 2006 tamże) – azerska balerina.
Życiorys.
Ojciec Qəmər był szewcem, a matka położną. Naukę baletu rozpoczęła w prywatnej szkole, która później stała się Bakı Xoreoqrafiya Məktəbinə (Akademią Choreografii). Miała 6 lat. Ojciec początkowo nie wiedział o tym, że uczęszcza na zajęcia baletowe. Po pewnym czasie dał swoją zgodę pod warunkiem, że nigdy nie wystąpi na scenie. W tamtym okresie azerskie kobiety zakrywały głowy, a role kobiece w teatrze odgrywali mężczyźni. Aby uspokoić ojca, Qəmər ukończyła średnią szkołę pedagogiczną. Jednak po ukończeniu szkoły baletowej w 1930 roku wbrew woli ojca zaczęła występować na scenie w Azerbejdżańskiego Teatru Opery i Baletu (Azərbaycan Dövlət Opera və Balet Teatrı). Dzięki wsparciu azerskiego kompozytora Üzeyira Hacıbəyova w 1932 roku wyjechała do Moskwy i uczyła się w szkole baletowej przy Teatrze Bolszoj. W latach 1933–1936 studiowała w Leningradzkiej Szkole Choreografii. W 1936 roku została solistką Azerbejdżańskiego Teatru Opery i Baletu.
W latach 50. XX wieku zakończyła karierę sceniczną. Od 1953 roku pełniła funkcję choreografa Azerbejdżańskiego Teatru Opery i Baletu (Azərbaycan Dövlət Opera və Balet Teatrı), a od 1972 roku pełniła funkcję dyrektora artystycznego zespołu baletowego. Od 1939 roku do końca lat 90. XX wieku uczyła w "Bakı Xoreoqrafiya Məktəbinin" (Akademii Choreografii w Baku), pełniąc w latach 90. funkcję dyrektora szkoły.
Zmarła 7 kwietnia 2006 roku w Baku. Została pochowana w Fəxri xiyabanda (Alei Honoru). W 1931 roku wyszła za mąż za kompozytora Əfrasiyaba Bədəlbəyli, ale małżeństwo się rozpadło. Nie mieli dzieci.

</doc>
<doc id="5072635" url="https://pl.wikipedia.org/wiki?curid=5072635" title="Cerkiew Św. Trójcy w Ufie">
Cerkiew Św. Trójcy w Ufie



</doc>
<doc id="5072640" url="https://pl.wikipedia.org/wiki?curid=5072640" title="Aivengo Rikadze">
Aivengo Rikadze



</doc>
<doc id="5072642" url="https://pl.wikipedia.org/wiki?curid=5072642" title="Ryszard Misiewicz">
Ryszard Misiewicz

Ryszard Misiewicz (ur. 10 marca 1957 w Braniewie, zm. 21 kwietnia 2021) – polski lekkoatleta specjalizujący się biegach długich, mistrz i reprezentant Polski.
Kariera sportowa.
Był zawodnikiem Zawiszy Bydgoszcz.
Na mistrzostwach Polski seniorów wywalczył cztery medale, w tym złoty w maratonie w 1985, srebrny w maratonie w 1983, brązowy w maratonie w 1984 i brązowy w biegu na 20 km w 1985. W 1991 zwyciężył w Maratonie Warszawskim.
Reprezentował Polskę na zawodach Pucharu Europy w maratonie w 1983 (24 m. z wynikiem 2:17:53) i 1988 (20 m. z wynikiem 2:17:03).
Był zawodowym wojskowym, służył w Garnizonie Olsztyn, przeszedł do rezerwy w stopniu chorążego.
Rekordy życiowe:

</doc>
<doc id="5072644" url="https://pl.wikipedia.org/wiki?curid=5072644" title="Stanisław Szybisty">
Stanisław Szybisty

Stanisław Szybisty ps. „Stefan” (ur. 1914 w Stobiernej zm. 15 grudnia 1943 w Krakowie) – od 1939 r. działacz Związku Młodzieży Wiejskiej RP "Wici", jeden z organizatorów Czynu Robotniczo Chłopskiego, w owym czasie utrzymywał również kontakty z Rewolucyjnymi Radami Robotniczo-Chłopskimi, komendant Okręgu Rzeszowskiego Gwardii Ludowej od 18 stycznia 1942. W 1943 roku mianowany został szefem sztabu IV Obwodu GL w Krakowie, gdzie zginął jesienią 1943 r.

</doc>
<doc id="5072649" url="https://pl.wikipedia.org/wiki?curid=5072649" title="Włodzimierz Humen">
Włodzimierz Humen

Włodzimierz Humen (ur. 12 lipca 1904 we Lwowie, zm. 9 lipca 1972 w Warszawie) – pilot szybowcowy, teoretyk szybownictwa, organizator Instytutu Szybownictwa.
Życiorys.
Uczył się w lwowskim gimnazjum matematyczno-przyrodniczym, gdzie w 1924 roku uzyskał maturę. Zajął się działalnością dziennikarską, współpracował z czasopismami „Sport” i „Stadion”. W 1929 roku rozpoczął studia w Centralnym Instytucie Wychowania Fizycznego w Warszawie. Już w czasie trwania studiów zatrudnił się na uczelni jako młodszy asystent, a po ich ukończeniu jako asystent. Został członkiem studenckiego koła szybowcowego „Start”, w 1932 roku w szkole szybowcowej w Polichnie uzyskał kategorię A i B pilota szybowcowego. Kolejne szkolenie szybowcowe odbył w 1934 roku w szkole w Pińczowie i uzyskał kategorię C pilota szybowcowego. Był również członkiem Aeroklubu Warszawskiego, gdzie w tym samym roku ukończył kurs pilotażu samolotowego.
W 1936 roku Ustianowej ukończył unifikacyjny kurs instruktorów szybowcowych, co pozwoliło mu na pracę w Wojskowym Obozie Szybowcowym w okresie letnim i w 1937 roku. Właśnie tam, w 1937 roku, spełnił warunki do uzyskania Srebrnej Odznaki Szybowcowej. Również jesienią 1937 r. wziął udział w oblatywaniu terenów szybowcowych w Brasławiu. W 1938 roku prowadził szkolenie szybowcowe szybowcowe dla studentów Akademii Wychowania Fizycznego w Warszawie.
1 stycznia 1939 roku rozpoczął pracę w referacie szybowcowym Zarządu Głównego Ligi Obrony Powietrznej i Przeciwgazowej. W okresie II wojny światowej mieszkał w Warszawie, a następnie w Łańcucie. Po zakończeniu działań wojennych pracował w Państwowym Gimnazjum i Liceum w Łańcucie. W listopadzie 1945 roku wystąpił z referatem poświęconym zasadom szkolenia szybowcowego na w Ogólnopolskiej Konferencji Szybowcowej w Jeżowie Sudeckim.
10 stycznia 1946 roku przybył on do Bielska i zaczął od 1 lutego pracować w Instytucie Szybownictwa. 10 lutego został delegowany przez DLC MK do Ośrodka Organizacji Szybownictwa w Bielsku w celu zorganizowania szkoły instruktorów. Od 1 maja 1946 objął w IS stanowisko kierownika Wydziału Wyszkolenia. W październiku 1948 r. założył Centralną Szkołę Instruktorów Szybowcowych Powszechnej Organizacji „Służba Polsce”. W latach 1949-1953 kierował wydziałem lotniczym w Technikum Mechaniczno-Elektrycznym w Bielsku. Od 1948 do 1950 roku pełnił funkcję wiceprezydenta Międzynarodowej Federacji Lotniczej. Pracował społecznie w Aeroklubie Bielsko-Bialskim, gdzie w 1949 roku sprawował stanowisko prezesa. Z racji swego doświadczenia szybowcowego pracował jako konsultant przy kręceniu filmów "Podniebne zawody" i "Pierwszy start".
W styczniu 1951 roku, jako przedstawiciel Ligi Lotniczej, wszedł w skład Miejskiej Rady Narodowej nowo utworzonego miasta Bielsko-Biała. Jesienią 1954 roku objął stanowisko kierownika Wydziału Szybowcowego Zarządu Głównego Ligi Przyjaciół Żołnierza i pełnił tę funkcję do wiosny 1956 r. W tym czasie, przez cztery miesiące, przebywał w Chińskiej Republice Ludowej, gdzie tworzył bazę do szkolenia instruktorów szybownictwa. W latach 1955-1956 był przewodniczącym Komisji Szybowcowej Aeroklubu PRL, a w latach 1954-1956 był trenerem szybowcowej kadry narodowej.
3 maja 1957 roku, wszedł w skład Krajowej Konferencji Założycieli Towarzystwa Krzewienia Kultury Fizycznej. W 1958 r. otrzymał Dyplom FAI im. Paula Tissandiera.
Zmarł 9 lipca 1972 roku, został pochowany na nowym cmentarzu na Służewie w Warszawie.

</doc>
<doc id="5072650" url="https://pl.wikipedia.org/wiki?curid=5072650" title="Ryszard Babalski">
Ryszard Babalski

Ryszard Babalski (ur. 14 kwietnia 1920 w Elgnowie, zm. 17 marca 1995 w Grudziądzu) – polski działacz społeczny, uczestnik wojny obronnej 1939.
Życiorys.
Urodził się w rodzinie Franciszka Babalskiego i Julianny z domu Kleinowska, jako ich czwarty syn. Przed wojną ukończył szkołę podstawową w Łąkorzu i zawodową (20 maja 1939 r. zdając egzamin czeladnicki) w Nowym Mieście Lubawskim. Członek Związku Strzeleckiego. Walczył w Wojnie Obronnej Polski, w 67. Pułku Piechoty, m.in. w obronie Przemyśla (14-15 września 1939). Przeszedł szlak: Rzeszów – Łańcut – Przeworsk – Jarosław – Przemyśl – Stryj – Węgry. Na Węgrzech, po internowaniu w Miszkolcu, udało mu się zbiec i powrócić do kraju w 1940 roku. 
Jego starsi bracia: Alfons, Konrad i Franciszek, brali udział w Wojnie Obronnej 1939, m.in. w Bitwie nad Bzurą. Wzięci do niewoli, trafili do obozów jenieckich w Nadrenii Północnej – Westfalii i Dolnej Saksonii oraz do obozu koncentracyjnego Stutthof. W związku z odmową podpisania listy kategorii III DVL, rodzice i młodsze rodzeństwo (Celestyn, Władysława Julianna) wysiedlono i skierowano do pracy przymusowej. Jego kuzyn, Klemens Babalski, został rozstrzelany przez Niemców 30 grudnia 1944 roku w Pokrzydowie. 
W marcu 1941 roku Ryszard Babalski za zaangażowanie w działalność przeciw III Rzeszy został aresztowany przez Gestapo w Iławie i przewieziony do więzienia w Grudziądzu, gdzie był przesłuchiwany i poddawany torturom. Po trzech miesiącach przewieziony do więzienia w Płocku, a następnie do Berlina (Justizvollzugsanstalt Tegel). W kwietniu 1943 roku przetransportowany do Obozu Pracy w Deutsch-Eylau.
Po wojnie, ze zrujnowanym zdrowiem, kontynuował kształcenie, m.in. zdał egzamin mistrzowski w Izbie Rzemieślniczej w Toruniu, oraz wrócił na rodzinne gospodarstwo rolne. Podczas pierwszego powojennego zebrania ludności gromady Łąkorz został wybrany do Rady Gminnej. Był trzecim powojennym sołtysem Łąkorza. Zaangażowany w działalność społeczną; od 1962 r. członek Związku Zawodowego Pracowników Kultury i Sztuki. 
Po 1965 roku, w związku ze stanem zdrowia, jako konsekwencją czasu wojny, wyłączył się z aktywności publicznej. Odmawiał przyjęcia jakichkolwiek medali i odznaczeń w PRL-u. Od lat 70 mieszkał w Łasinie. Zmarł 17 marca 1995 roku w Grudziądzu. 
Pochowany został na cmentarzu katolickim w Grudziądzu (grób: sektor 36 – rząd 16 – miejsce 23).

</doc>
<doc id="5072659" url="https://pl.wikipedia.org/wiki?curid=5072659" title="Frédéric Jalton">
Frédéric Jalton

Frédéric Jalton (ur. 21 lutego 1924 w Les Abymes, zm. 19 listopada 1995 tamże) – francuski polityk, lekarz i samorządowiec związany z Gwadelupą, wieloletni deputowany Zgromadzenia Narodowego i mer Les Abymes, od 1980 do 1981 poseł do Parlamentu Europejskiego I kadencji.
Życiorys.
Urodził się jako najmłodsze z dziesięciorga dzieci w ubogiej rodzinie rolniczej. Ukończył studia medyczne na Uniwersytecie w Montpellier, następnie w 1952 powrócił do Les Abymes i rozpoczął tam prowadzenie praktyki lekarskiej (wówczas jedynej w mieście).
W 1956 należał do założycieli Partii Socjalistycznej na Gwadelupie. Od 1964 był radnym rady departamentalnej Gwadelupy, zaś od 1967 do początku 1995 merem Les Abymes. W latach 1973–1978 i 1981–1995 zasiadał w Zgromadzeniu Narodowym V, VII, VIII, IX i X kadencji. Od marca 1980 do września 1981 był posłem do Parlamentu Europejskiego (zrezygnował po ponownym wyborze do parlamentu krajowego). W Europarlamencie przystąpił do frakcji socjalistycznej.
Życie prywatne.
Od 1958 był żonaty z Moną. Miał czworo dzieci, jego syn Eric także został merem Les Abymes. Od 1986 chorował na raka prostaty, zmarł z jego przyczyny w 1995 roku.

</doc>
<doc id="5072662" url="https://pl.wikipedia.org/wiki?curid=5072662" title="Iriemiel">
Iriemiel

Iriemiel (, ) – masyw w Uralu Południowym, administracyjnie położony w Baszkirii.
Masyw składa się z kilku szczytów, z których najwyższym jest Wielki Iriemiel (), mierzący 1582 m n.p.m. Czyni to ten szczyt drugim najwyższym w Uralu Południowym (wyższa jest tylko 1638-metrowa góra Jamantau).
W czasach starożytnych góra była uważana przez Baszkirów za świętą, a zwykli ludzie nie mieli prawa wspinać się na jej szczyt.
W 2010 roku, w celu ochrony i zachowania przyrody na terenie w pobliżu góry – między innymi poprzez regulację ruchu turystycznego – masyw otoczono obszarem ochrony przyrody „Iriemiel”.

</doc>
<doc id="5072667" url="https://pl.wikipedia.org/wiki?curid=5072667" title="Zinaida Batrajewa">
Zinaida Batrajewa

Zinaida Batrajewa (ros. Зинаида Николаевна Батраева; ur. 4 października 1922 we wsi Durykino w rejonie sołnecznogorskim (obwód moskiewski), zm. 22 kwietnia 2021 w Moskwie) – radziecki wywiadowca, kadrowy pracownik radzieckiego wywiadu zagranicznego.
Urodziła się w rodzinie chłopskiej. Po ukończeniu szkoły średniej zapisała się do Moskiewskiego Instytutu Inżynierów Transportu, ale rok później została zmuszona do jego opuszczenia - w tym czasie w starszych klasach szkół średnich i w uczelniach wyższych wprowadzono czesne, na które nie stać było rodziny Zinaidy. Podjęła pracę w archiwum NKWD. 
Do ataku Niemiec na ZSRR pracowała jako starszy rejestrator w kartotekach, potem wraz z macierzystą jednostką została ewakuowana do Swierdłowska (Jekaterynburg) na Uralu. Tam została wysłana na studia do Swierdłowskiej Szkoły NKWD, która szkoliła pracowników kontrwywiadu i wywiadu. W listopadzie 1942 ukończyła ją z doskonałym wynikiem i została wysłana do Moskwy jako młodszy pełnomocny pracownik operacyjny na Moskwę i obwód moskiewski. Była to konkretna praca operacyjna - spotkała się z agenturą, zajmowała się werbunkiem. 
W październiku 1943 została przeniesiona do pracy w wywiadzie zagranicznym. Tym razem kontynuowała naukę w Wyższej Szkole NKGB, gdzie oprócz dyscyplin specjalnych studenci aktywnie studiowali języki obce. Poznała tam swojego przyszłego męża, Borisa Batrajewa. Pod koniec 1945 oboje celująco zdali egzaminy końcowe i zostali wysłani do pracy w Pierwszym (wywiadowczym) Zarządzie NKGB: Boris - w jednostce wywiadu naukowego i technicznego, Zinaida - w dziale informacyjnym. Pobrali się w 1946.
Celem ich pierwszej delegacji zagranicznej były Włochy, dokąd wyjechali w marcu 1947. "Tatiana" (taki był operacyjny pseudonim Zinaidy) pracowała w rezydenturze jako tłumacz, ale często była zaangażowana w pracę operacyjną. 
Po 1961 małżonkowie - oficerowie radzieckiego wywiadu zagranicznego wyjeżdżali w delegacje do egzotycznych krajów: Cejlonu, Indii i Pakistanu, gdzie Boris był rezydentem. Byli także w Meksyku i we Francji. W Paryżu przez pięć lat Zinaida utrzymywała łączność z Caridad Mercader – matką Ramona Mercadera, który dokonał udanego zamachu (20 sierpnia 1940) na życie Lwa Trockiego przebywającego w Meksyku. 
Ich ostatnia zagraniczna podróż odbyła się w 1987 roku. Ogólnie rzecz biorąc, Batrjewowie spędzili dokładnie ćwierć wieku w sześciu długoterminowych delegacjach zagranicznych. 
Zinaidzie jest poświęcony osobny rozdział w zbiorze "Kobiece losy wywiadu" ("Женские судьбы разведки") autorstwa oficjalnego historiografa Służby Wywiadu Zagranicznego Federacji Rosyjskiej Władimira Antonowa. 
Zmarła 24 kwietnia 2021 roku w Moskwie w wieku 99 lat.

</doc>
<doc id="5072671" url="https://pl.wikipedia.org/wiki?curid=5072671" title="Uran-9">
Uran-9

Uran-9 – rosyjski bezzałogowy pojazd bojowy typu UCGV (unmanned combat ground vehicle).
Historia powstania.
Opracowany i produkowany od 2015 przez UPTK nr 766 w Nachabino jako pojazd wsparcia ogniowego kombinowanych, lokalnych operacji bojowych – zwiadowczych i antyterrorystycznych. W założeniach jego twórców jest elementem szeroko zakrojonego programu badawczo-rozwojowego armii rosyjskiej, mającego na celu w przeciągu kolejnych dziesięciu lat wyposażyć w trzydziestu procentach jej siły zbrojne w zrobotyzowane i zdalnie sterowane platformy.
Oficjalnie został zaprezentowany we wrześniu 2016 roku na międzynarodowej wystawie uzbrojenia "Army-2016 International Miltary-Technical Forum" w Kubiance.
Udane próby poligonowe przeszedł w 2018 roku i rok później (styczeń 2019) został oficjalnie przyjęty na uzbrojenie armii FR. W kwietniu tego samego roku rosyjski minister obrony Siergiej Szojgu poinformował o wprowadzeniu pierwszych bojowych robotów z serii "Uran-9" do służby liniowej. Specjalna jednostka miała dysponować pięcioma systemami robotycznymi „Uran-9” (dwa roboty rozpoznania i wsparcia ogniowego, ciągnik do ich transportu i mobilne stanowisko dowodzenia) lub 20 pojazdami bojowymi. Od 2016 roku „Uran-9” jest również oferowany klientom zagranicznym.
Opis konstrukcji.
„Uran-9” to lekki, ważący 10-12 ton (w zależności od tego jak podają źródła), bezzałogowy, zdalnie sterowany, pojazd gąsienicowy (dron lądowy), charakteryzujący się bardzo dużą siłą ognia. Na jego standardowe uzbrojenie składają się umieszczone w wieży: działko 2A72 kal. 30 mm, km kal. 7.62 mm PKT/PTKM, cztery przeciwpancerne pociski kierowane 9M120-1 Ataka oraz dwanaście wyrzutni pocisków „Trzmiel-M". Opcjonalnie mogą to być również przeciwlotnicze pociski 9K338"Igła" i 9K333 "Verba" lub przeciwpancerne 9M133M "Kornet-M". Konwencjonalne opancerzenie zapewnia mu ochronę przed amunicja strzelecką i odłamkami. Według "Rosoboroneksportu" (rosyjskiego eksportera), „Uran-9” może zostać dostosowany do przenoszenia różnego rodzaju uzbrojenia w zależności od wymagań klienta.
Bezzałogowy pojazd jest sterowany z mobilnego stanowiska dowodzenia, które drogą radiową kontroluje ruch pojazdu oraz jego uzbrojenie. Bezzałogowiec wyposażony jest w zdalny system wykrywania i ostrzegania, identyfikacji oraz śledzenia celów. Zrobotyzowany system jest wyposażony w szeroką gamę zdalnie sterowanych modułów i czujników oraz kamery elektrooptyczne i termowizyjne. Pokładowy system kierowania ogniem, składa się z termowizyjnych i elektrooptycznych urządzeń do automatycznego wykrywania, identyfikacji i śledzenia celów oraz komputera balistycznego. Jest w stanie wykryć i śledzić cele przeciwnika z odległości 6 km w dzień i 3 km w nocy. "Uran-9" może pracować w trybie autonomicznym lub ręcznym. W trybie autonomicznym pojazd może automatycznie identyfikować, wykrywać, śledzić i niszczyć cele wroga na podstawie zaprogramowanej ścieżki wyznaczonej przez operatora znajdującego się w mobilnym stanowisku dowodzenia. Może być również sterowany bezpośrednio za pomocą przenośnego panelu sterującego w trybie ręcznym.
Prędkość maksymalna pojazdu to 35 km/h, a zasięg 200 km..
Użycie bojowe.
W 2019 roku pojawiły się informacje o bojowym użyciu pojazdu podczas konfliktu w Syrii. Media donosiły wtedy o licznych wadach pojazdu, na które składały się trudności ze zdalnym operowaniem i mobilnością pojazdu (niska sprawność elementów zawieszenia), kontrolą ognia (niestabilna praca działka, brak możliwości prowadzenia ognia w ruchu), niedoskonałości systemów zwiadowczo-obserwacyjnych (optoelektronika), ogólnych trudności z wykonywaniem powierzonych mu misji (niska "świadomość sytuacyjna"). W rezultacie "Uran-9" został oceniony jako niezdolny do wykonywania stawianych przed nim zadań.
W tym samym roku pojazd był już oficjalnie przyjęty na uzbrojenie armii rosyjskiej, a zastępca szefa sztabu generalnego sił zbrojnych FR gen. Igor Makuszew oficjalnie informował o usunięciu tych wad.

</doc>
<doc id="5072673" url="https://pl.wikipedia.org/wiki?curid=5072673" title="Transit O-10">
Transit O-10

Transit O-10 – amerykański wojskowy satelita nawigacyjny; dziesiąty statek serii operacyjnej, satelitów Transit. Stanowił część systemu nawigacji dla okrętów podwodnych US Navy przenoszących pociski balistyczne typu UGM-27 Polaris. 
Budowa i działanie.
Zbudowany przez Naval Avionics Facility, następnie zmodyfikowany przez Applied Physics Laboratory. Ogniwa fotowoltaiczne, które zasilały satelitę w energię elektryczną, uległy na orbicie szybszej niż zakładano degradacji z powodu dużych różnic temperatur. Dzięki zdiagnozowaniu tego problemu kolejny satelita serii miał poprawioną konstrukcję ogniw fotowoltaicznych. Satelity serii operacyjnej „O” zgodnie z projektem miały działać na orbicie przez 3 lata, jednak rzeczywisty czas działania dla pierwszych satelitów tego typu był krótszy.
Misja.
Misja rozpoczęła się 18 sierpnia 1966 roku, kiedy rakieta Scout A wyniosła z kosmodromu Vandenberg na niską orbitę okołoziemską satelitę nawigacyjnego Transit O-10. Po znalezieniu się na orbicie satelita otrzymał oznaczenie COSPAR 1966-076A.
Satelita pozostaje na relatywnie stabilnej orbicie, która wynosi około 1040 x 1090 kilometrów.

</doc>
<doc id="5072674" url="https://pl.wikipedia.org/wiki?curid=5072674" title="Grota Maryjna w Toruniu">
Grota Maryjna w Toruniu



</doc>
<doc id="5072682" url="https://pl.wikipedia.org/wiki?curid=5072682" title="Toratau">
Toratau

Toratau (), także Tratau () – szychan w Baszkirii.
Toratau jest jednym z trzech istniejących wciąż szychanów w Baszkirii. Jak wszystkie z nich, powstało na dnie ciepłego morza w późnym paleozoiku – czas powstania określa się na podstawie badań skamielin tworzących górę na około 230-285 milionów lat temu.
Bezwzględna wysokość góry to 402 metry, natomiast ponad poziom otaczającej ją gleby wznosi się ona na 280 metrów.
U stóp góry znajduje się jedno z najgłębszych jezior krasowych w Baszkirii – jezioro Tugar-salgan (ros. Тугар-салган).
Od 1965 roku Toratau jest pomnikiem przyrody.
Mimo statusu prawnego góry i jej wartości kulturowej, to miejsce rozpatrywane jest jako potencjalna lokalizacja dla przemysłu wydobywczego. W ten sposób został wyeksploatowany praktycznie w całości szychan Szachtau. Utworzono organizację mającą na celu ochronę Toratau przed podobnymi działaniami.

</doc>
<doc id="5072683" url="https://pl.wikipedia.org/wiki?curid=5072683" title="Xurşidbanu Natəvan">
Xurşidbanu Natəvan

Xurşidbanu Natəvan (ur. 6/15 sierpnia 1832 r. w Szuszy, zm. 1897 r. tamże) – azerska arystokratka i poetka.
Życiorys.
Była córką Mehdi Gulu-chana, władcy Chanatu Karabachskiego i zarazem ostatnią z rodu Panacha Alego chana. Odebrała rozległe prywatne wykształcenie w rodzinnej Szuszy. Poznała kilka języków wschodnich i europejskich, uczyła się muzyki, a opiekująca się nią ciotka Gowhar chanum rozwijała u niej zainteresowanie poezją, rysunkiem i muzyką. 
W wieku trzynastu lat po śmierci ojca odziedziczyła po nim obszerny majątek w Karabachu. Wspierała rozwój kultury Karabachu, a także zajmowała się dobroczynnością i sprawami społecznymi. W rodzinnej Szuszy zbudowała wodociąg, otwierała szpitale i szkoły. Utworzyła w mieście towarzystwo literackie i sprzyjała powstawaniu następnych w mniejszych ośrodkach. 
Jako poetka tworzyła głównie rubajjaty i gazele, w których oddawała uczucia kobiety nieszczęśliwej w życiu rodzinnym, matki, która straciła syna. Pisała o przyjaźni, miłości, wzajemnej dobroci. Przydomek "Natawan", z perskiego Bezsilna, przybrała po śmierci syna w 1885 r. Była również utalentowaną rysowniczką i samodzielnie wyrabiała biżuterię. Jako pierwsza w sztuce azerbejdżańskiej stosowała w malarstwie krajobrazowym styl bliski sztuce europejskiej.
Zmarła w 1897 r. i została pochowana w rodzinnym grobowcu w Agdam. Po wojnie o Górski Karabach w latach 1988-1994, gdy kontrolę nad regionem przejęli Ormianie, jej mauzoleum zostało zniszczone.
W Baku znajduje się jej pomnik.

</doc>
<doc id="5072687" url="https://pl.wikipedia.org/wiki?curid=5072687" title="Ana Kansky">
Ana Kansky

Ana Kansky (ur. 20 czerwca 1895 w Ložu, zm. 3 listopada 1962 w Podgradzie) – słoweńska chemiczka, pierwsza osoba, która otrzymała stopień doktora Uniwersytetu Lublańskiego i jedna z pierwszych naukowczyń w Słowenii.
Życiorys.
Urodziła się w rodzinie posiadacza ziemskiego z Vipavy Karla Mayera i Any Dejak z Senožeč. Rodzice prowadzili piwiarnię i fabrykę prosciutto. Ukończyła szkołę podstawową w Vipavie, liceum dla dziewcząt w Lublanie, a następnie w 1914 zdała maturę w Klasycznym gimnazjum w Lublanie jako jedna z pierwszych dziewcząt, którym pozwolono na naukę w tej szkole. Pomimo dobrych wyników w nauce ojciec nie chciał wysłać jej na studia, gdyż obiecał matce Any przed śmiercią, że tego nie zrobi. W zamian zaproponował, by Ana sama zarobiła na swoje studia. Zarabiała, zbierając morele na plantacjach i sprzedając je w Trieście i Gorycji.
W latach 1914–1918 studiowała na Uniwersytecie Wiedeńskim. Jej głównym kierunkiem była chemia, a dodatkowym fizyka. W Wiedniu żyła skromnie u austriackiej arystokratki. Jej mieszkanie stało się punktem spotkań słoweńskich studentów. Byli wspierani przez, mieszkającego w Wiedniu, historyka literatury Ivana Prijatelja. Poznała również przedstawiciela Pobrzeża Austriackiego, który umożliwił jej stały dostęp do Parlamentu. Dzięki temu była świadkiem odczytania w 1917 Deklaracji majowej postulującej zjednoczenie południowych Słowian.
W związku z sytuacją po I wojnie światowej i rozpadem Austro-Węgier Uniwersytet Wiedeński usunął słowiańskich studentów w 1918. Musiała więc przerwać studia i przenieść się do Lublany. Wznowiła studia na nowo otwartym Uniwersytecie Lublańskim pod kierunkiem profesora Maksa Samca i 15 lipca 1920 obroniła pracę doktorską "O učinkovanju formalina na škrob" ("O wpływie formaliny na skrobię") i została pierwszą osobą, której nadano stopień naukowy doktora na tym uniwersytecie.
Kariera zawodowa.
Kilka miesięcy przed obroną doktoratu została pierwszą kobietą w kadrze naukowej uniwersytetu w Lublanie, najpierw jako asystent, a następnie kontynuowała pracę w Instytucie Chemii. W następnych 2 latach opublikowała 4 prace naukowe. W 1921 wyszła za mąż za profesora Wydziału Medycznego Evgena Kansky’ego. Para miała troje dzieci: Aleksieja, Evgena i Nušę. W 1922 przerwała pracę naukową.
W tym samym roku małżeństwo uruchomiło pierwszą w Słowenii fabrykę eteru dietylowego w Podgradzie. Ana zajmowała się przedsiębiorstwem Dr. A. Kansky – kemična tvornica, a jej mąż laboratorium. W 1929 nabyli opuszczone pomieszczenia fabryki "Osterberger Ölfabrik bei Laibach", odnowili i zelektryfikowali je. Wyremontowali również nieodległe zabudowania zamku, w którym mieszkali. Wkrótce rozpoczęli produkcję estrów do rozpuszczalników. Utrzymywali również dom w Lublanie, gdzie znajdowały się biura i sklep. W czasie II wojny światowej zakłady zostały skonfiskowane przez Niemców, a po jej zakończeniu znacjonalizowane przez rząd Jugosławii i funkcjonowały pod firmą "Tovarna kemičnih izdelkov Arbo". Evgen został zmuszony do rezygnacji z pracy a Ana została nauczycielką chemii.

</doc>
<doc id="5072691" url="https://pl.wikipedia.org/wiki?curid=5072691" title="Olimpijskie Centrum Sportowe Sərhədçi">
Olimpijskie Centrum Sportowe Sərhədçi

Olimpijskie Centrum Sportowe Sərhədçi () – hala widowiskowo-sportowa w Baku, stolicy Azerbejdżanu. Należy do państwowej służby celnej. Została otwarta 31 sierpnia 2009 roku. Może pomieścić 2500 widzów.
Zadaszenie głównego budynku stanowi metalowa kopuła o średnicy 53 m i wadze 360 t. Główna hala obiektu może pomieścić 2500 widzów. Poza główną halą w budynku znajdują się inne pomieszczenia, ponadto częścią kompleksu, należącego do państwowej służby celnej, jest znajdujące się obok pełnowymiarowe boisko piłkarskie z zadaszoną trybuną na 1850 widzów, mniejsze boisko do uprawiania różnych sportów oraz basen. W skład kompleksu wchodzi również hotel.
Budowa obiektu rozpoczęła się w 2007 roku, a jego otwarcie, z udziałem prezydenta Azerbejdżanu, İlhama Əliyeva, miało miejsce 31 sierpnia 2009 roku. W 2014 roku arena gościła turniej finałowy rozgrywek UEFA Futsal Cup sezonu 2013/2014 oraz mistrzostwa Europy w taekwondo. W 2017 roku w hali odbyły się zawody w piłce ręcznej oraz tenisie stołowym w ramach igrzysk solidarności islamskiej, a w roku 2019 mecze koszykówki podczas letniego olimpijskiego festiwalu młodzieży Europy.

</doc>
<doc id="5072693" url="https://pl.wikipedia.org/wiki?curid=5072693" title="Dom PRL-u w Toruniu">
Dom PRL-u w Toruniu

Dom PRL-u w Toruniu – muzeum poświęcone Polskiej Rzeczypospolitej Ludowej w Toruniu.
Lokalizacja.
Muzeum znajduje się w centrum miasta, przy ul. Mostowej 13. Jest to jedna z bocznych ulic od ul. Szerokiej - głównego deptaku Torunia.
Historia.
Muzeum, którego celem jest przedstawienie uroku życia codziennego Polskiej Rzeczypospolitej Ludowej, powołano do życia 1 maja 2019 roku, a jego inicjatorem była Joanna Murawska. Składa się ono z pięciu pomieszczeń: salonu, pokoju, kuchni, łazienki oraz posterunku milicji, które są zaaranżowane tak, aby przypominały wnętrza minionej epoki. Można tu obejrzeć m.in.: meble, sprzęty gospodarstwa domowego, kosmetyki, aparaty telefoniczne, telewizory, prasę, gramofon, płyty, pocztówki.
Muzeum czynne jest:
W okresie od 01.10 do 31.03 od wtorku do niedzieli w godzinach 11-16
W okresie od 01.04 do 30.09 od poniedziałku do niedzieli w godzinach 10-16

</doc>
<doc id="5072694" url="https://pl.wikipedia.org/wiki?curid=5072694" title="Tratau">
Tratau



</doc>
<doc id="5072696" url="https://pl.wikipedia.org/wiki?curid=5072696" title="Zapożyczenia językowe">
Zapożyczenia językowe



</doc>
<doc id="5072698" url="https://pl.wikipedia.org/wiki?curid=5072698" title="Răzvan Arnăut">
Răzvan Arnăut

Răzvan Arnăut (ur. 28 września 1998) – rumuński zapaśnik walczący w stylu klasycznym. Zajął dziesiąte miejsce na mistrzostwach świata w 2019 i 2022. Dwunasty w indywidualnym Pucharze Świata w 2020. Brązowy medalista mistrzostw Europy w 2021. Piąty na igrzyskach europejskich w 2019. Drugi na ME U-23 w 2019 roku.

</doc>
<doc id="5072699" url="https://pl.wikipedia.org/wiki?curid=5072699" title="Jean A.F. Lecanuet">
Jean A.F. Lecanuet



</doc>
<doc id="5072700" url="https://pl.wikipedia.org/wiki?curid=5072700" title="Maciej Karasiński">
Maciej Karasiński

Maciej Karasiński (ur. 1977 w Warszawie) – polski urzędnik i dyplomata, od 2021 dyrektor generalny służby zagranicznej.
Życiorys.
Maciej Karasiński ukończył z wyróżnieniem studia w zakresie międzynarodowych stosunków gospodarczych i politycznych w Szkole Głównej Handlowej w Warszawie (1996–2001). Kształcił się także w Clingendael Institute w Hadze (2004) oraz w Krajowej Szkole Administracji Publicznej (2004–2005).
W 2001 rozpoczął aplikację dyplomatyczno-konsularną w Ministerstwie Spraw Zagranicznych. W latach 2002–2003 przebywał na stażach w Waszyngtonie i Nowym Jorku. Od 2003 do 2005 pracował w Ministerstwie odpowiadając za relacje z Łotwą, Estonią i Finlandią w Departamencie Europy. W 2005 został asystentem sekretarza stanu, rok później przeszedł na stanowisko ds. Wielkiej Brytanii i Irlandii. W latach 2007–2012 pracował w Ambasadzie RP w Hadze, m.in. jako zastępca przedstawiciela przy Organizacji ds. Zakazu Broni Chemicznej. Od 2012 do 2014 pracował w stopniu radcy i I radcy w Departamencie Polityki Bezpieczeństwa, będąc odpowiedzialnym za współpracę w zakresie bezpieczeństwa ze Stanami Zjednoczonymi. W okresie 2014–2019 w Stałym Przedstawicielstwie RP przy Unii Europejskiej w Brukseli, gdzie m.in. był przedstawicielem RP w Komitecie Politycznym i Bezpieczeństwa. W 2019 wrócił do MSZ, gdzie objął stanowisko zastępcy dyrektora, a następnie dyrektora Biura Ministra. Od 13 kwietnia 2021 dyrektor generalny służby zagranicznej.
Posługuje się angielskim, francuskim i rosyjskim.

</doc>
<doc id="5072712" url="https://pl.wikipedia.org/wiki?curid=5072712" title="Wiktor Petryk">
Wiktor Petryk

Wiktor Jurijowycz Petryk (ukr. Віктор Юрійович Петрик; ur. 29 lutego 1996) – ukraiński zapaśnik walczący w stylu klasycznym. Zajął trzynaste miejsce na mistrzostwach świata w 2019. Piętnasty w indywidualnym Pucharze Świata w 2020. Brązowy medalista mistrzostw Europy w 2021 roku.

</doc>
<doc id="5072713" url="https://pl.wikipedia.org/wiki?curid=5072713" title="Plac Svornosti">
Plac Svornosti

 Plac Svornosti w Českým Krumlovie – czworokątny plac, rynek, stanowiący centrum Starego Miasta.
Plac wraz z historycznym centrum miasta, jest wpisany na listę światowego dziedzictwa UNESCO.
Stare miasto wzmiankowane jest po raz pierwszy w 1274 roku. Powstało ono na tzw. zielonej łące, tzn. w miejscu gdzie nie było wcześniej osady. Plac centralny założony w XIII wieku na typowym dla tego okresu planie czworokąta, na prawym brzegu rzeki Wełtawy, która w tym miejscu tworzy zakole otaczające Stare Miasto. Wyznaczony przez cztery szeregi mieszczańskich domów, z ulicami wychodzącymi z jego rogów. Ulice te prowadzą do dawnych miejskich bram. Wzorowano się na planie architektonicznym Czeskich Budziejowic.
Pierwsze domy przy rynku były drewniane, w XIV i XV wieku pojawiły się tu domy murowane. Obecnie domy te mają gotycki lub renesansowy charakter. Często domy renesansowe powstawały przez połączenie wąskich gotyckich obiektów w większe budowle, a fasady tych domów są połączone arkadami.
Przykładem takiej renesansowej budowli jest ratusz, który powstał z połączenia gotyckich kamienic w około 1597 roku, a w 1796 forma domu została uproszczona przez dodanie klasycystycznych attyk. Fasadę budynku ratusza zdobią: godło Republiki Czeskiej, herb miasta Český Krumlov oraz herby rodowe Eggenbergów i Schwarzenbergów. W podziemiu ratusza znajduje się Muzeum Tortur. Pierwotny ratusz znajdował się w innej kamienicy, gdzie znajdowało się także miejskie więzienie, które funkcjonowało do XVIII wieku.
Dominującym obiektem rynku jest studnia miejska z kolumną morową. Na słupie znajduje się rzeźba Marii Panny Immaculaty z 1712–1716 roku. Jest ona dziełem praskiego rzeźbiarza Matyasa Vaclava Jackela i miejscowego kamieniarza Jana Planskera.
Pierwsza wzmianka o podłączeniu wody na Rynku w Českým Krumlovie pochodzi z 1388 roku. Najstarsza studnia była drewniana, uzupełniona korytem, z którego konie piły wodę. W 1577 roku została podłączona woda z miejskiego stawu przy Górnej Bramie, a studnia zamieniona została na kamienną. W 1843 roku stan techniczny studni był tak zły, że zdecydowano o jej likwidacji. Nowy zbiornik wody wybudowano w obecnej lokalizacji i połączono ze słupem morowym. Fontannę tę wykonał kamieniarz Josef Hauber. Obiekt jest ozdobiony rzeźbami świętych, ustawionych na dwóch poziomach. W górnym znajdują się figury: św. Wacława, św. Wita, św. Jana Ewangelisty, św. Judy Tadeusza. W dolnym poziomie ustawione są figury św. Franciszka Xawerego, św. Sebastiana, św. Kajetana i św. Rocha. Budowa słupa była finansowana przez Marię Ernestinę ze Schwarzenberku jako wotum dziękczynne za zakończenie epidemii dżumy, która dotknęła miasto w latach 1680–1682.

</doc>
<doc id="5072715" url="https://pl.wikipedia.org/wiki?curid=5072715" title="Kościół św. Wita w Českým Krumlovie">
Kościół św. Wita w Českým Krumlovie

Kościół św. Wita w Českým Krumlovie – rzymskokatolicki kościół parafialny pw. św. Wita, położony w Czechach, w kraju południowoczeskim.
Kościół, wraz z historycznym centrum miasta, jest wpisany na listę światowego dziedzictwa UNESCO.
Należy do dekanatu Český Krumlov diecezji czeskobudziejowickiej w Czechach.
Historia.
Pierwsze wzmianki pisemne o parafii pochodzą z 1329 roku. Kościół wybudowany w latach 1407–1439 w miejscu starszego na cyplu nad Wełtawą. Inicjatorem był ks. Hostislav z Bílska, projektantem Linhart z Aldenberku. Prezbiterium jest prawdopodobnie dziełem mistrza Jana z 1407 roku. Budowę nawy kontynuował budowniczy Stanêk z Krumlowa. Konsekrowany w 1439 roku. Do 1885 roku wokół budynku znajdował się cmentarz, zachowały się płyty nagrobne. Nowy cmentarz z drewnianą kaplicą poświęconą 17 listopada 1885 roku założono po drugiej stronie Wełtawy w okolicach ogrodu jezuickiego. W 1638 roku dobudowano zakrystię, w latach 1893–1894 przebudowano wieżę. Restaurowany był w latach 1899–1900 i w 1936 roku. W kościele znajduje się m.in. mauzoleum Wilhelma z Rožemberku.
Architektura.
Budowla gotycka, halowa trzynawowa. Prezbiterium zamknięte pięciobocznie. Sakramentarium i kruchta dobudowana około 1500 roku. Wieża w zachodniej części kościoła ma romańskie okna na parterze. Najwyższe piętro wieży jest pseudogotyckie i pochodzi z lat 1893–1894. Obecnie w obiekcie są dwie kaplice, ale do roku 1787 była jeszcze trzecia. Od XV wieku w kościele są dwa organy. W zachodniej części w emporze instrument z 1738 roku i w północnej części małe organy z 1716 ozdobione liśćmi akantu. Chrzcielnica z czerwonego marmuru z baldachimem pochodzi z XVI wieku. W ołtarzu głównym obraz św. Wita i Marii Panny autorstwa Jana Krejčika z lat 1673–1683, ufundowany przez parę książęcą Jana Kristiána z Eggenberku i Marię Ernestin z domu Schwarzenberk. Do roku 1780 było kilka ołtarzy bocznych fundowanych przez gildie działające w mieście. 
Kaplica św. Jana Nepomucena.
Kaplicę ufundował Adam František ze Schwarzenbergu i jego żona Eleonora Amalie ze Schwarzenbergu w latach 1726–1729. Autorem był E.A. Martinelli. W rokokowym ołtarzu znajduje się obraz przedstawiający śmierć św. Jana Nepomucena z 1729 roku autorstwa Pietra van Roye. Ołtarz jest repliką ołtarza Berniniego w Rzymie.
Kaplica Zmartwychwstania Pańskiego.
Kaplica pochodzi z okresu gotyckiej budowy kościoła. W okresie baroku usunięto żebra sklepienne. Wystrój malarski wykonał František Jakub Prokyš w roku 1777.
Kaplica św. Hieronima.
Nieistniejącą obecnie kaplicę św. Hieronima po zachodniej stronie kościoła, ufundował Johan von Rosenberg w roku 1389. W XVI wieku kościół był zarezerwowany dla ludności czeskiej, a ludność niemiecka korzystała z kaplicy. W 1787 pomieszczenia zamknięto i sprzedano.

</doc>
<doc id="5072717" url="https://pl.wikipedia.org/wiki?curid=5072717" title="Ołeksij Masyk">
Ołeksij Masyk

Ołeksij Jurijowycz Masyk (ukr. Олексій Юрійович Масик; ur. 29 czerwca 1998) – ukraiński zapaśnik walczący w stylu klasycznym. Zajął osiemanste miejsce na mistrzostwach świata w 2021. Dwunasty w indywidualnym Pucharze Świata w 2020. Siedemnasty na mistrzostwach Europy w 2021. Brązowy medalista młodzieżowych igrzysk olimpijskich z 2014. Trzeci na ME U-23 w 2021. Wicemistrz Europy kadetów w 2014 roku.

</doc>
<doc id="5072719" url="https://pl.wikipedia.org/wiki?curid=5072719" title="Brama Budziejowicka">
Brama Budziejowicka

Brama Budziejowicka () – jedyna zachowana brama miejska w Českým Krumlovie, w Czechach, będąca w średniowieczu częścią fortyfikacji obronnej.
Historia bram i fortyfikacji w Českým Krumlovie.
Fortyfikacja obronna była typową częścią średniowiecznych miast. System ten obejmował mury obronne, bramy miejskie, które znajdowały się na końcu głównych ulic oraz bastiony. Bramy służące do pilnowania wejścia do miasta wkomponowane były w mury obronne jako wieże obronne lub jako przejścia między ścianami kamienic. Zamykane były kratą, która poruszała się w pionie, w kamiennych rowkach wewnątrz bramy lub jeśli w danym miejscu znajdowała się fosa brama posiadała most zwodzony podnoszony za pomocą kół pasowych ukrytych wewnątrz bramy. Pierwotnie w Českým Krumlovie znajdowało się dziewięć głównych bram. Do czasów obecnych zachowała się tylko jedna – Brama Budziejowicka. Z dawnych fortyfikacji pozostała także niewielka część przy ulicy Kajowskiej i bastion w pobliżu browaru. Większość bram miejskich i fortyfikacji została rozebrana w XIX wieku.
Każda wieża miała mały apartament na piętrze składający się z salonu, komory i korytarza wejściowego ze schodami. Większe nawet miały kuchnię i toaletę. Takie przestrzenie służyły jako małe mieszkania lub magazyny.
Układ fortyfikacji miejskiej Českýiego Krumlova można zobaczyć na ceramicznym modelu miasta, także na fresku Antonína Langweila lub Karela Postla z pierwszej połowy XIX wieku w Powiatowym Muzeum Historii Naturalnej w Českým Krumlovie.
Brama Budziejowicka.
Jedyną zachowaną i prawdopodobnie najmłodszą bramą w mieście jest Brama Budejowicka, którą ufundował Peter Woka von Rosenberg. Zbudowana została przez Domenico Benedetto Comettę z Eckthurn w latach 1598–1602. Stanowi ona dwupiętrową budowlę na planie czworokąta. Zwieńczona jest pięcioboczną wieżą krytą dachem, fasada bramy ozdobiona jest po bokach pilastrami, nad bramą znajduje się herb miasta. Jego wewnętrzna strona ozdobiona jest freskami i zegarem słonecznym na drugim piętrze, jednym z pięciu takich zegarów w Českým Krumlovie. Wejście do bramy pierwotnie prowadziło przez drewniany most zwodzony, później wybudowano most kamienny.

</doc>
<doc id="5072721" url="https://pl.wikipedia.org/wiki?curid=5072721" title="Rosian Dermanski">
Rosian Dermanski

Rosian Ognjanow Dermanski (bg. Росиан Огнянов Дермански; ur. 28 marca 1995) – bułgarski zapaśnik walczący w stylu klasycznym. Zajął trzynaste miejsce na mistrzostwach świata w 2022. Piętnasty na mistrzostwach Europy w 2021. Szesnasty w indywidualnym Pucharze Świata w 2020. Brązowy medalista akademickich MŚ w 2018. Trzeci na MŚ U-23 w 2017 roku.

</doc>
<doc id="5072729" url="https://pl.wikipedia.org/wiki?curid=5072729" title="Mikko Lyttinen">
Mikko Lyttinen

Mikko Tapani Lyttinen (ur. 16 listopada 1994) – fiński zapaśnik walczący w stylu klasycznym. Zajął siedemnaste miejsce na mistrzostwach Europy w 2021. Mistrz nordycki w 2018 roku.

</doc>
<doc id="5072750" url="https://pl.wikipedia.org/wiki?curid=5072750" title="Osiedle Chącińskiego">
Osiedle Chącińskiego



</doc>
<doc id="5072752" url="https://pl.wikipedia.org/wiki?curid=5072752" title="Osiedle Klimeckiego">
Osiedle Klimeckiego



</doc>
<doc id="5072756" url="https://pl.wikipedia.org/wiki?curid=5072756" title="Adam Stanisław Bełżecki">
Adam Stanisław Bełżecki

Adam Stanisław Bełżecki herbu Jastrzębiec (zm. przed 14 grudnia 1698 roku) – stolnik bełski od 1693 roku.
Poseł sejmiku ziemskiego ziemi halickiej na sejm konwokacyjny 1696 roku.

</doc>
<doc id="5072757" url="https://pl.wikipedia.org/wiki?curid=5072757" title="Maurice Martin">
Maurice Martin

Maurice Martin (ur. 4 kwietnia 1927 w Limoges, zm. 15 sierpnia 2004 w Carcassonne) – francuski polityk i samorządowiec, poseł do Parlamentu Europejskiego I kadencji.
Życiorys.
Pracował jako kolejarz w Carcassonne. W 1944 zaangażował się w działalność młodzieżówki Jeunesses communistes, w 1945 dołączył do Francuskiej Partii Komunistycznej. Należał do władz partii w Carcassonne, był zastępcą i sekretarzem generalnym PCF w departamencie Aude. Od 1957 zasiadał w radzie miejskiej Carcassonne, od 1959 do 1966 był zastępcą mera. Od 1966 należał do zarządu ANECR zrzeszającego lewicowców i komunistów wybranych na stanowiska publiczne. Od 1967 do 1985 zajmował stanowisko kierownicze w kantonie Carcassonne-Est, był też wiceprzewodniczącym rady departamentu Aude. W 1979 wybrano go posłem do Parlamentu Europejskiego. Przystąpił do Grupy Sojuszu Komunistycznego, należał m.in. do Komisji ds. Transportu.

</doc>
<doc id="5072763" url="https://pl.wikipedia.org/wiki?curid=5072763" title="Nannie Doss">
Nannie Doss

Nannie Doss, wł. Nannie Hazel (ur. 4 listopada 1905 w Blue Mountain, zm. 2 czerwca 1965 w McAlester) – amerykańska seryjna morderczyni nazywana "Chichoczącą Babcią".
Życiorys.
Urodziła się 4 listopada 1905 r. we wsi Blue Mountain w Alabamie jako najstarsza z piątki lub szóstki rodzeństwa Jamesa i Louisy Hazel'ów. Jej ojciec znęcał się nad dziećmi psychicznie i fizycznie, a także utrudniał uczęszczanie do szkoły, gdyż zmuszał je do pomocy na rodzinnej farmie. Według części źródeł Doss była również molestowana przez niego seksualnie. W wieku 7 lat doznała urazu w pociągu, gdy podczas jego hamowania uderzyła się w głowę; od tamtego czasu miała cierpieć na silne bóle głowy, omdlenia i depresję. By odciąć się od toksycznego domu, w wieku 16 lat wyszła za mąż za Charleya Braggsa i przeprowadziła się do jego domu, gdzie jednak była nieakceptowana przez despotyczną teściową. Z tego związku Doss miała cztery córki, ale z czasem mąż zaczął ją zdradzać, przez co popadła w alkoholizm.
Zbrodnie.
W 1927 r. dwie córki zmarły niespodziewanie po zjedzeniu śniadania, a lekarze uznali to za zatrucie pokarmowe. Braggs zaczął podejrzewać o otrucie żonę i wkrótce wyjechał z najstarszą córką. Porzucona Doss zaczęła szukać nowego partnera przeglądając ogłoszenia matrymonialne, dzięki czemu poznała alkoholika Franka Harrelsona, którego żoną była przez 16 lat.
W 1945 r. nowo narodzony wnuk Doss zmarł nagle, gdy pozostawał pod jej opieką, a ona sama przyznała, że mógł umrzeć przez przypadkowe spożycie trutki na szczury. Trzy miesiące później Doss zabiła męża, dodając trutki na szczury do wódki, a za otrzymaną wypłatę z ubezpieczenia kupiła nowy dom w Missisipi. Tam znalazła nowego męża, Arliego Lanninga, który również okazał się alkoholikiem. W 1950 r. otruła go posiłkiem z dodatkiem trutki na szczury. Krótko po jego śmierci spłonął również jego dom, który według testamentu miała otrzymać jego siostra, ale wobec zniszczenia Doss otrzymała za niego odszkodowanie.
Wkrótce po tym zdarzeniu Doss wyjechała do siostry, która wkrótce również zmarła, a ona sama zapisała się do agencji matrymonialnej, gdzie poznała Richarda L. Mortona, którego wkrótce poślubiła, ale mąż okazał się naciągaczem i kobieciarzem. Już w 1953 r. mąż zachorował na przewlekły ból brzucha i zmarł, a w tym samym roku z tego samego powodu podczas wizyty u Doss zmarła jej matka. Krótko po pogrzebie męża wyszła za Samuela Dossa, poznanego jeszcze w trakcie poprzedniego małżeństwa, ale ponad rok po ślubie trafił do szpitala po spożyciu ciasta żony. Po ponad trzech tygodniach został wypisany do domu, ale jeszcze tego samego wieczoru otrzymał od żony kawę z arszenikiem i zmarł natychmiast po wypiciu. W czasie autopsji odkryto arszenik w ilości mogącej zabić dwudziestu dorosłych mężczyzn.
W czasie przesłuchań i procesu Doss ciągle chichotała i żartowała, dzięki czemu została nazwana "Chichoczącą Babcią" (ang. Giggling Granny). Ostatecznie przyznała się do zabicia nie tylko ostatniego męża, ale również poprzednich trzech i 17 maja 1955 r. została skazana na dożywocie, gdyż wówczas nie wykonywano kary śmierci na kobietach. Na skutek dalszego śledztwa ślady arszeniku znaleziono również po ekshumacji jej wnuczki, dwójki dzieci, matki, dwóch sióstr, siostrzeńca i wnuka, jednak skazano ją wyłącznie za zabójstwo ostatniego męża. Jako powód morderstw mężów wskazała poszukiwanie przez nią idealnego partnera, takiego jak w często czytanych przez nią romansach. Zmarła w dziesiątą rocznicę osadzenia w więzieniu, 2 czerwca 1965 r., na białaczkę w szpitalu w Oklahoma State Penitentiary. Nannie Doss pochowana została na Oak Hill Memorial Park w McAlester.

</doc>
<doc id="5072771" url="https://pl.wikipedia.org/wiki?curid=5072771" title="Quyquyhó">
Quyquyhó

Quyquyhó – miasto w departamencie Paraguarí, w Paragwaju. Według danych na rok 2020 miasto zamieszkiwało 7536 osób, a gęstość zaludnienia wyniosła 12,93 os./km2.
Demografia.
Ludność historyczna:
Ludność według grup wiekowych na rok 2020:
Struktura płci na rok 2020:
Infrastruktura.
Przez miasto przebiega droga krajowa PY01 łącząca Quyquyhó ze stolicą kraju, Asunción.

</doc>
<doc id="5072772" url="https://pl.wikipedia.org/wiki?curid=5072772" title="Tion Wayne">
Tion Wayne

Tion Wayne, właściwie Dennis Junior Odunwo (ur. 1 września 1993 w Londynie) – brytyjski raper, autor tekstów i DJ, pochodzący z Edmonton w Londynie. 
Młodość.
Dennis Junior Odunwo urodził i wychował się w Edmonton w gminie London Borough of Enfield. Jego rodzice pochodzą z Nigerii, jego ojciec był informatykiem, a matka pielęgniarką. Jest środkowym dzieckiem. W młodości był dobry z matematyki i chciał zostać księgowym. Gdy uczęszczał do szkoły podstawowej, u jego matki zdiagnozowano nowotwór, a ojciec długo pracował, żeby utrzymać rodzinę. W tym czasie zainteresował się muzyką, która była dla niego ucieczką od samotności. Jest fanem klubu piłkarskiego Chelsea F.C..
Problemy z prawem.
4 marca 2017 roku w Clifton w Bristolu, Odunwo wziął udział w bójce przed klubem nocnym Analog, w którym występował. W bójce brało udział ponad 100 osób. Odunwo został nagrany przez kamery monitoringu, gdy uderzył i stanął na głowie nieprzytomnego mężczyzny. 9 listopada tego samego roku został skazany na 16 miesięcy więzienia.
17 listopada 2020 roku Odunwo został nagrany podczas sprzeczki z innym raperem z północnego Londynu Headie One, na pokładzie samolotu w Dubaju. Dwóch raperów próbował rozdzielić raper ze wschodniego Londynu Morrisson. Odunwo zaprzeczył na Instagramie jakoby ktokolwiek został aresztowany.
Kariera.
Tion Wayne rozpoczął swoją karierę muzyczną od publikowania filmów w serwisie YouTube. W 2014 wydał swój pierwszy mixtape nazwany „Wayne's World”. Jego następny mixtape zatytułowany „Wayne's World 2” ukazał się w 2016 roku. W 2017 wydał EP zatytułowaną „Transition”. W 2019 debiutował na UK Singles Chart, gdy pojawił się w utworze „Options” grupy NSG. Utwór ten zajął siódme miejsce. W 2019 wydał swój trzeci album zatytułowany „T Wayne's World 3”. 
Jego utwory czterokrotnie ukazywały się w top 10 UK Singles Chart. Utwór „Keisha &amp; Becky” wydany w 2019 wraz z Russ Millions znalazł się na 7. pozycji. Wystąpił gościnnie wraz z raperem Swarmz w utworze KSI „Houdini”, który zajął 6. miejsce. Utwór „I Dunno”, na którym gościnnie wystąpili Stormzy i Dutchavelli zajął 7 miejsce.
W maju 2021 roku jego piosenka „Body” wraz z Russ Millions stała się pierwszym drillowym utworem w historii, który zajął 1 miejsce na notowaniach UK Singles Chart. 

</doc>
<doc id="5072774" url="https://pl.wikipedia.org/wiki?curid=5072774" title="D2d.pl">
D2d.pl

d2d.pl – polskie wydawnictwo z siedzibą w Krakowie, założone w 2008 roku (wcześniej pod nazwą Design Plus) przez Elżbietę Totoń i Roberta Olesia.
d2d.pl publikuje książki na temat typografii i dizajnu. Organizuje także warsztaty i szkolenia z projektowania publikacji i składu komputerowego. Redaktorem prowadzącym jest Robert Oleś. d2d.pl jest autorem projektów typograficznych książek i serii wydawniczych m.in. dla oficyn: Wydawnictwo Czarne, Wydawnictwo Ossolineum, Wydawnictwo IBL, Wydawnictwo Otwarte, Wydawnictwo Czarna Owca, Wydawnictwo Cyranka.

</doc>
<doc id="5072775" url="https://pl.wikipedia.org/wiki?curid=5072775" title="Herb gminy Studzienice">
Herb gminy Studzienice

Herb gminy Studzienice – symbol gminy Studzienice, ustanowiony 9 marca 2010.
Wygląd i symbolika.
Herb przedstawia na tarczy koloru złotego z czarną obwódką postać gryfa pomorskiego (symbol Pomorza), trzymającego w ręku czerwone rodło.

</doc>
<doc id="5072780" url="https://pl.wikipedia.org/wiki?curid=5072780" title="Wyścig Pokoju 1962">
Wyścig Pokoju 1962

XV Wyścig Pokoju – odbył się na trasie Berlin – Praga – Warszawa w dniach 2-17 maja 1962 roku. Do 14-etapowego wyścigu, którego trasa wynosiła 2413 km, wystartowało 121 zawodników z 20 drużyn.
Klasyfikacja indywidualna.
Koszulka żółta
Klasyfikacja drużynowa.
Koszulka błękitna.
Na wynik składa się rzeczywista suma czasów – bez bonifikat – trzech pierwszych zawodników drużyny na każdym etapie.
Klasyfikacje dodatkowe.
Najaktywniejszych.
Koszulka fioletowa.
O kolejności decyduje suma punktów zgromadzonych na lotnych i górskich premiach.
Bibliografia.
Tuszyński, B., "Wyścig Pokoju 1948-1988", Wydawnictwo Sport i Turystyka, Warszawa 1989, s. 204-208.
Linki zewnętrzne.
Serwis poświęcony Wyścigowi Pokoju 

</doc>
<doc id="5072787" url="https://pl.wikipedia.org/wiki?curid=5072787" title="Herb gminy Chojnice">
Herb gminy Chojnice

Herb gminy Chojnice – symbol gminy Chojnice, ustanowiony 29 listopada 1995.
Wygląd i symbolika.
Herb ma formę tarczy, podzielonej w szachownicę na cztery części. Elementy po lewej stronie mają koloru (od góry): zielony i żółty, natomiast po prawej stronie - biały i niebieskim. Na białym polu umieszczono elementy z herbu Chojnic. Barwy herbu mają swoją symbolikę. Kolor zielony nawiązuje do lasów gminnych i ekologii, żółty przypomina o polach i rolnictwie, natomiast niebieski – o jeziorach i rzekach.

</doc>
<doc id="5072794" url="https://pl.wikipedia.org/wiki?curid=5072794" title="Druciane oprawki (film)">
Druciane oprawki (film)



</doc>
<doc id="5072795" url="https://pl.wikipedia.org/wiki?curid=5072795" title="Shankha Ghosh">
Shankha Ghosh

Shankha Ghosh, właśc. Chittapriyo Ghosh, ps. Kuntak (ur. 5 lutego 1932 w Chandpur, zm. 21 kwietnia 2021 w Kolkacie) – indyjski poeta i krytyk.
Uczęszczał do Bangabasi College i City College, studiował na Jadavpur University.
Zmarł 21 kwietnia 2021 w swoim domu w Kolkacie na chorobę COVID-19.

</doc>
<doc id="5072797" url="https://pl.wikipedia.org/wiki?curid=5072797" title="Ivan Havel">
Ivan Havel



</doc>
<doc id="5072798" url="https://pl.wikipedia.org/wiki?curid=5072798" title="Herb gminy Ostaszewo">
Herb gminy Ostaszewo

Herb gminy Ostaszewo – symbol gminy Ostaszewo, ustanowiony 17 września 2009.
Wygląd.
Herb przedstawia na tarczy koloru zielonego z czarną obwódką o proporcjach wysokości do szerokości 7:6 złoty wiatrak ze srebrnymi skrzydłami, a pod nim srebrną linię falistą.

</doc>
<doc id="5072800" url="https://pl.wikipedia.org/wiki?curid=5072800" title="Milva">
Milva

Milva, właśc. Maria Ilva Biolcati (ur. 17 lipca 1939 w Goro, zm. 23 kwietnia 2021 w Mediolanie) – włoska piosenkarka oraz aktorka teatralna i filmowa.
Obok Miny i Ornelli Vanoni zaliczana jest do najbardziej znanych włoskich piosenkarek. Nosiła przydomek „Pantera z Goro” („Pantera di Goro). Ze względu na kolor włosów znana była również jako „Ruda” („La Rossa”). Brała udział w 15 konkursach piosenki na festiwalach w San Remo. Choć nigdy nie wygrała tego konkursu, to na Festiwalu w 2018 roku otrzymała nagrodę za całokształt twórczości.
W ciągu swej trwającej ponad pół wieku kariery artystycznej wydała 173 płyty (wliczając w to albumy studyjne, koncertowe i kompilacje), które zostały sprzedane w liczbie ponad 80 milionów egzemplarzy. Występowała na takich światowych scenach jak: paryska Olympia, mediolańska La Scala, Deutsche Oper Berlin, londyńska Royal Albert Hall; wystąpiła również podczas Letnich Igrzysk Olimpijskich 1984 w Los Angeles. Współpracowała z kompozytorami włoskimi (Ennio Morricone, Enzo Jannacci, Franco Battiato, Luciano Berio) i zagranicznymi (Francis Lai, Mikis Theodorakis, Thanos Mikrutsikos, Vangelis, James Last, Astor Piazzolla, Shinji Tanimura).
Jako aktorka teatralna znana była z interpretacji piosenek do tekstów Bertolta Brechta, które realizowała w Piccolo Teatro we współpracy z Giorgiem Strehlerem i prezentowała w spektaklach: "Milva canta Brecht" i "Milva canta buovo Brecht". W swoim dorobku teatralnym ma również rolę w operetce ("Zemsta nietoperza") i musicalu ("La vera Storia" Luciana Beria). Zagrała też w kilku filmach: "Gdzieśkolwiek jest, jeśliś jest..." Krzysztofa Zanussiego, "Prisonnières" Charlotte Silvery, "Celluloide" Carla Lizzaniego i "Tod für fünf Stimmen" Wernera Herzoga.
Za swoje osiągnięcia artystyczne otrzymała najwyższe odznaczenia państwowe włoskie (Komandoria Orderu Zasługi Republiki Italii) i zagraniczne (Krzyż Zasługi I klasy Orderu Zasługi Republiki Federalnej Niemiec, Order Sztuki i Literatury i Legia Honorowa).
Życiorys.
Dzieciństwo i młodość.
Urodziła się w rodzinie kupieckiej, choć jej matka była subretką w zespole Wandy Osiris. W 1955 roku przeniosła się wraz z rodzicami do Bolonii, gdzie uczyła się śpiewu. Rozpoczęła występy w lokalach nocnych pod pseudonimem artystycznym Sabrina. W 1958 roku zadebiutowała na rynku fonograficznym EP-ką, "Milva Biolcati", na której znalazły się takie szlagiery jak: „Rififi” i „Nel blu dipinto di blu”. W 1959 roku wygrała, zorganizowany przez rozgłośnię RAI, konkurs młodych talentów, w którym uczestniczyło 7600 osób.
Lata 60..
W 1960 roku wydała swoją drugą EP-kę, "The New Star Of The Italian Radio-Television" (już pod pseudonimem Milva), na której znalazł się cover „Les enfants du Pirée” (skomponowanego przez Manosa Hatzidakisa) do filmu "Nigdy w niedzielę".
W 1961 roku zadebiutowała na Festiwalu Piosenki Włoskiej w San Remo zajmując 3. miejsce z piosenką „Il mare nel casetto”, której interpretacja ujawniła jej talent wokalny. W tym samym roku została wyróżniona przez krytykę muzyczną jako piosenkarka roku oraz zadebiutowała w filmie "La bellezza d’Ippolita", u boku Giny Lollobrigidy. Nakładem wytwórni Cetra ukazała się jej pierwsza płyta długogrająca, "14 Successi Di Milva". Obok „Il mare nel casetto” znalazły się na niej takie piosenki, jak: „Milord” Édith Piaf i grecki szlagier „Les Enfants Du Pirée”. Nastąpiła również zmiana w jej życiu prywatnym – 29 sierpnia zawarła związek małżeński z Mauriziem Corgnatim, z którym miała córkę. Ich związek zakończył się separacją.
W 1962 roku wyruszyła w swoje pierwsze zagraniczne tournée, występując między innymi w paryskiej Olympii. W tym samym roku ponownie wystąpiła na Festiwalu w San Remo zajmując 2. miejsce z piosenką „Tango italiano”. Stała się ona przebojem we Włoszech dochodząc do 1. miejsca na liście Hit Parade Italia i zajmując 30. miejsce na liście najlepiej sprzedawanych singli. Nakładem wytwórni Cetra ukazała się jej druga płyta długogrająca, "Milva canta per voi". Obok przebojów włoskich („Tango italiano”, „Violino tzigano”) znalazły się na niej covery znanych przebojów francuskich, takich jak: „Non, je ne regrette rien” („Nulla rimpiangerò”) z repertuaru Édith Piaf, „Et maintenant” („Che mai faró”) Gilberta Bécaud czy „Le voyageur sans étoille” („Senza stelle”) Johna Williama. Również w tym samym roku wystąpiła w komedii muzycznej "Appuntamento in Riviera" w reżyserii Maria Mattolego, gdzie towarzyszyły jej takie gwiazdy włoskiej piosenki jak: Mina, Tony Renis, Joe Sentieri i Claudio Villa.
Od 3 marca do 4 maja 1963 roku uczestniczyła, wspólnie z Claudiem Villą i Nicolą Arigliano w programie telewizyjnym "Cantatutto". Piosenki z tego programu, śpiewane przez nią oraz Claudia Villę, zostały później wydane na płycie "Da il Cantatutto con Milva &amp; Villa".
W 1964 roku ukazała się jej płyta "Milva in Tokio", dokumentująca jej koncert w stolicy Japonii. Aranżerami utworów (wśród których znalazły się: „Tango italiano” i „Milord”) i dyrygentami byli artyści japońscy: Hiroshi Miyagawa, Katsuhisa Hattori i Masashi Wakamatsu.
W 1965 roku została zaproszona przez Paola Grassiego do Piccolo Teatro aby zaśpiewać piosenki z albumu "Canti della Libertà", wydanego z okazji 20. rocznicy wyzwolenia Włoch. Znalazły się na nim francuskie pieśni rewolucyjne: „Marsylianka”, „La Carmagnole”, włoska pieśń partyzancka „Fischia il vento” (oparta na melodii popularnej „Katiuszy”), amerykańska pieśń marszowa „John Brown’s Body”, niemiecka „Horst-Wessel-Lied” do tekstu Bertolta Brechta, rosyjska „Lungo la strada” Lwa Knippera i meksykańska „La Cucaracha”. W tym samym czasie rozpoczęła współpracę z Giorgiem Strehlerem. Zaczęła śpiewać piosenki do tekstów Bertolta Brechta prezentując je po raz pierwszy w spektaklu "Poesie e canzoni di Bertolt Brecht" w reżyserii Strehlera. W 1967 roku zadebiutowała na deskach Piccolo Teatro brechtowskim recitalem "Io, Bertolt Brecht", również w reżyserii Strehlera.
W 1968 roku nakładem wytwórni Ricordi ukazała się jej płyta "Tango", zawierająca popularne tanga: „La Cumparsita”, „A media luz”, „Bandoneon Arrabalero”, „Adios muchachos”, „So che nel cielo”, „Adios, pampa mia” i inne. Ta sama płyta ukazała się również w wersji niemieckojęzycznej jako "Tango Inspirationen". W tym samym roku Milva uczestniczyła w spektaklu poetyckim “La cantata di un mostro Lusitano” Petera Weissa w reżyserii Strehlera, wystawionym w Rzymie. W roku następnym otrzymała nagrodę Maschera d’Argento za udział w komedii muzycznej "Angeli in Bandiera" autorstwa spółki Garinei-Giovannini, która miała ponad 500 przedstawień we Włoszech. Piosenki z niej ukazały się na płycie pod tym samym tytułem.
Lata 70..
W 1970 roku wytwórnia Ricordi wydała 3 albumy Milvy. Na "Ritratto di Milva" artystka przedstawiła znane przeboje, zarówno włoskie: „L’immensità”, „Un sorriso”, „Canzone”, „Quando l’amore diventa poesia,” „Ho capito che ti amo”, jak i światowe: „Little Man (duetu Sonny &amp; Cher), „I’d Do It All Again” (Leona Carra i Richarda Ahlerta), a także znany utwór z muzyki klasycznej – „Se ritornerai” („Träumerei”) Roberta Schumanna. Kolejny album, "Canzoni di Edith Piaf", został poświęcony w całości interpretacjom piosenek Édith Piaf, między innymi: „La vie en rose”, „La Foule”, „Mon Dieu”, „Non, je ne regrette rien”. Trzeci album, "Milva On Stage", zawierał zapis jej koncertu w tokijskiej Sankei Hall. W roku następnym ukazał się jej album z piosenkami to tekstów Brechta, pod dyrekcją artystyczną Giorga Strehlera.
W 1972 roku wystąpiła w filmie "D’amore si muore" w reżyserii Carla Carunchia, z udziałem Silvany Mangano, Luca Merendy, Yves’a Beneytona i Adriany Asti, z muzyką Ennia Morricone. Tytułowa piosenka, zaśpiewana przez Milvę, znalazła się następnie na albumie "Dedicato a Milva da Ennio Morricone", skomponowanym, zaaranżowanym i wyprodukowanym przez Morricone. W tym samym roku na festiwalu Mostra internazionale di musica leggera otrzymała nagrodę Gondola d’Oro za sukces komercyjny albumu "La filanda".
W 1973 roku miało miejsce kolejne, znaczące dla jej rozwoju artystycznego i zawodowego wydarzenie – uczestniczyła w pamiętnej inscenizacji "Opery za trzy grosze" Bertolta Brechta, w reżyserii Giorgia Strehlera, propagatora dziedzictwa Brechta we Włoszech i w Europie. Zagrała rolę Jenny, natomiast w rolę Mackie Majchera wcielił się Domenico Modugno. W tym samym roku zrealizowała wspólnie z Francisem Lai album, na którym zaśpiewała jego piosenki, wśród nich znany temat przewodni z filmu "Love Story".
W roku następnym wydała album "Sono matta da legare", na której znalazł się jej nowy przebój, „Monica delle bambole”, prezentowany na Festiwalu Piosenki Włoskiej w San Remo oraz tradycyjna piosenka gospelowa, „Keep Your Hand On The Plow”.
W 1975 roku Giorgio Strehler zrealizował z jej udziałem spektakl "Io, Bertolt Brecht n.2", który odniósł sukces na Berliner Festwochen, a później w Théâtre Royal de la Monnaie w Brukseli.
W 1976 roku otrzymała nagrodę płytową krytyków niemieckich za album "Milva canta Brecht", zrealizowany pod dyrekcją artystyczną Giorgia Strehlera.
W 1977 roku wydała dwa albumy. Pierwszy z nich, zatytułowany jej pseudonimem artystycznym, zawierał cover znanego przeboju „Don’t Cry for Me Argentina”, autorstwa Andrew Lloyd Webbera i Tima Rice’a. Drugi natomiast, "Auf den Flügeln bunter Träume", zrealizowany w niemieckiej wersji językowej, zawierał standardy niemieckiej muzyki rozrywkowej, w tym znany „Lili Marleen”
W 1978 roku W teatrze Piccola Scala w Mediolanie zagrała w sztuce "Diario dell’assassinata" Gina Negriego. Inscenizacja otrzymała nagrodę Premio Italia. W tym samym roku wydała album "Canzoni tra le due guerre", na którym znalazł się zapis spektaklu muzycznego pod tym samym tytułem w reżyserii Filippa Crivellego, wystawionego w Piccolo Teatro w październiku 1977 roku. W sferze muzycznej artystka poszerzyła swój repertuar, zwracając się w stronę muzyki greckiej. Spotkała Mikisa Theodorakisa, łączącego w swej twórczości rytmy śródziemnomorskie z orkiestracją typową dla muzyki Zachodu. Nagrała z nim album w niemieckiej wersji językowej, "Von Tag zu Tag", który otrzymał w Niemczech Zachodnich platynową płytę. W roku następnym album ten został wydany we Włoszech pod tytułem "La mia età".
W 1979 roku odbywała tournée po Włoszech i Europie ze spektaklem "Canzoni tra le due guerre". W Niemczech wydała album "Was ich denke" zawierający niemieckojęzyczne wersje takich piosenek jak: „La paloma” („Die Taube”) Carlosa Guastavina, „Freiheit in meiner Sprache” („La canzone della liberta”) Ennia Morricone czy „Zwischen zwei Stühlen” (Dromoi palyi”) Mikisa Theodorakisa.
Lata 80..
W 1980 roku ukazały się dwa albumy Milvy: francuskojęzyczny "Attends, la vie", zawierający kompozycje Mikisa Theodorakisa do tekstów poetów greckich (Tassos Livaditis, Manos Eleutheriou, Iakovos Kambanellis) oraz "La Rossa" z piosenkami napisanymi przez Enza Jannacciego. W Niemczech otrzymała drugą złotą płytę – za album "Was ich denke".
W 1981 roku na deskach Deutsche Oper w Berlinie zaprezentowała spektakl "Siedem grzechów głównych" Bertolta Brechta do muzyki Kurta Weilla, wystawiany następnie w najważniejszych teatrach Europy. Nagrała niemieckojęzyczny album "Ich hab’ keine Angst" z kompozycjami Vangelisa do tekstów Thomasa Woitkewitscha. Album ten otrzymał Niemczech złotą płytę.
W 1982 roku nawiązała współpracę z Frankiem Battiato, który napisał dla niej piosenki na album "Milva e dintorni" (wśród nich znany „Alexanderplatz”, którego tytuł nawiązywał do placu w Berlinie o tej nazwie, a którego tematem była miłość w podzielonym mieście w czasach zimnej wojny). W paryskim Théâtre de l’Odéon dała wspólnie ze Strehlerem recital brechtowski. Zagrała główną rolę w operze "La Vera Storia" Luciana Beria do libretta Itala Calvina, wystawionej w La Scali, a później na czołowych scenach Europy.
W 1983 roku wydała w Niemczech dwa albumy. Na pierwszym z nich, "Unverkennbar" znalazły się niemieckojęzyczne wersje piosenek włoskich (między innymi „Eva dagli occhi di gatto” Antonella Vendittiego i „Giocco d’azzardo” Paola Contego) oraz światowych („I’ll Find My Way Home” Jona Andersona i „Gasoline Alley” Roda Stewarta). Drugi album, "Die Sieben Todsünden Der Kleinbürger", zawierał zapis spektaklu muzycznego pod tym samym tytułem, autorstwa Bertolta Brechta i Kurta Weilla. W tym samym roku dała koncert w paryskiej Olympii oraz zagrała w filmie "Via degli Specchi" Giovanny Gagliardo, który został zgłoszony na 33. Międzynarodowy Festiwal Filmowy w Berlinie.
W 1984 roku z okazji Letnich Igrzysk Olimpijskich 1984 w Los Angeles zaprezentowała w tym mieście wraz z zespołem Piccolo Teatro swój recital brechtowski. W paryskim Théâtre des Bouffes du Nord na zaproszenie Petera Brooka wystąpiła wraz z argentyńskim bandoneonistą Astorem Piazzollą w spektaklu "El Tango", wyreżyserowanym przez Filippa Crivellego, wystawianym następnie na całym świecie. Zapis spektaklu ukazał się później na albumie "Milva and Astor Piazzola live at the Bouffes du Nord".
W kwietniu 1985 roku grupa czołowych włoskich piosenkarzy zorganizowała zespół Musicaitalia per l’Etiopia, aby nagrać piosenkę „Nel blu dipinto di blu” Domenica Modugna, dochody ze sprzedaży której miały być przekazane Etiopii, zmagającej się wówczas z klęską głodu. W skład zespołu weszli, obok Milvy, między innymi: Banco del Mutuo Soccorso, Angelo Branduardi, Loredana Bertè, Lucio Dalla, Fabrizio De André, Riccardo Fogli, Gianna Nannini, Patty Pravo i Vasco Rossi. Piosenkę wydały w kilku wersjach singlowych wytwórnie MusiZa i Ricordi.
W 1985 roku ukazały się dwa albumy Milvy: niemieckojęzyczny "Mut cum Risiko", z piosenkami napisanymi przez Nicka Munro i Thomasa Woitkewitscha oraz włoski, "Corpo a corpo". Milva wystąpiła w filmie "Mon beau-frère a tué ma soeur" Jacquesa Rouffio, który został zgłoszony na 36. Międzynarodowy Festiwal Filmowy w Berlinie.
W 1986 roku ukazały się dwa albumy Milvy z tym samym zestawem utworów, skomponowanych przez Vangelisa: niemieckojęzyczny "Geheimnisse" i włoski "Tra Due Sogni". Artystka wystąpiła z recitalem brechtowskim w Almeida Theatre w Londynie, a następnie w Théatre Châtelet w Paryżu z nową inscenizacją "Opery za trzy grosze" w reżyserii Giorgia Strehlera.
W 1987 roku na zaproszenie królowej Elżbiety II wystąpiła w Londynie w "Siedmiu grzechach głównych" Bertolta Brechta. W Japonii nakładem wytwórni Seven Seas ukazał się jej album "Ninna Nanna della Traviata – Milva canta della Giapponesi".
W 1988 Milva była członkiem jury na Międzynarodowym Festiwalu Filmowym w Locarno. Zagrała w filmach "Gdzieśkolwiek jest, jeśliś jest..." w reżyserii Krzysztofa Zanussiego oraz "Prisonnières", w reżyserii Charlotte Silvery. Jesienią wystąpila w mediolańskiej La Scali w dramacie Rolanda Petita "L’Angelo Azzurro", zrealizowanym według powieści Heinricha Manna, z muzyką Mariusa Constanta. W tym samym roku ukazały się jej trzy albumy: "Milva" we Włoszech i dwa albumy w Niemczech: składanka koncertowa "Das Beste Milva Live – In Concert" oraz studyjny "Unterwegs nach Morgen".
W 1989 roku ponownie prezentowała na europejskich festiwalach "El Tango" z Astorem Piazzollą. Razem z Ute Lemper, René Kollo i Mario Adorfem nagrała dla wytwórni Decca International "Operę za trzy grosze". Wydała drugi album z piosenkami napisanymi przez Franca Battiata, "Svegliando l’amante che dorme", który następnie promowała z powodzeniem podczas trasie koncertowej po Włoszech. Inscenizacja "Siedmiu grzechów głównych" Bertolta Brechta z jej udziałem otworzyła sezon symfoniczny w mediolańskiej La Scali. Współnie z innymi włoskimi artystami wzięła udział w zorganizowanej przez stowarzyszenie Association Aznavour pour l’Armenie zbiórce pieniędzy na rzecz poszkodowanych w wyniku trzęsienia ziemi w Armenii w 1988 roku. Efektem tych działań byl singiel „Per te, Armenia”/„Sono caduti”, wydany przez New Enigma Records. Teksty obu piosenek napisał Charles Aznavour, przetłumaczył Andrea Lo Vecchio, zaś muzykę skomponował Georges Garvarentz. W maju 1990 roku nakręcono dwa teledyski, będące uzupełnieniem singla.
Lata 90..
Dekadę lat 90. Milva rozpoczęła występem na Festiwalu Piosenki Włoskiej w San Remo, pierwszym po 16 latach przerwy. W Niemczech ukazał się jej album "Ein Kommen und Gehen", z przebojami niemieckich kompozytorów i tekściarzy, w tym: Udo Lindenberga (piosenka tytułowa), Petera Maffaya („Schattenspiel”, „Sag es nochmal”), Herberta Grönemeyera („Angst”), Franza Bartzscha i Rolanda Kaisera („Ich bin ganz ich”).
W 1991 roku występowała w Nowym Jorku i Japonii. We Włoszech zagrała w sztuce "Lulu" Franka Wedekinda, w reżyserii Maria Missiroli. W Niemczech wydała album "Gefühl &amp; Verstand".
W 1992 roku zaprezentowała we Włoszech spektakl "Canzoni tra le due guerre", powtórzony następnie Japonii. Spektakl ukazał się również na albumie koncertowym "Milva Dramatic Recital '92 – Canzoni Tra Le Due Guerre". Jako aktorka śpiewala Wiedniu w inscenizacji "Servus Du" z muzyką Roberta Stolza.
W 1993 roku wystąpiła na Festiwalu Piosenki Włoskiej w San Remo z piosenką „Uomini addosso”. Znalazła się ona na albumie pod tym samym tytułem, wydanym we Włoszech, Niemczech, Japonii oraz, nieoficjalnie, w Polsce (jako kaseta magnetofonowa). W Teatrze Belliniego w Katanii kreowała rolę księcia Orlofsky’ego w operetce "Zemsta nietoperza" Johanna Straussa (syna). W Rzymie dała recital "Milva e le sue tre B" poświęcony trzem twórcom z którymi współpracowała, a których nazwiska rozpoczynały się na literę B: Brecht, Berio i Battiato. Koncertowała we Włoszech prezentując spektakl "La storia di Zaza" Giancarla Sepe.
W 1994 roku ukazały się 4 albumy Milvy. Na pierwszym z nich, "Milva in la storia di Zaza", wydanym przez Hollywood Records, znalazła się ścieżka dźwiękowa sztuki "La storia di Zaza". Drugi album, "Dein ist mein ganzes Herz", nagrany wspólnie z Jamesem Lastem i wydany w Niemczech, zawierał światowe przeboje, między innymi: „Caruso” Lucia Dalli, tytułowy, „Dein ist mein ganzes Herz” z operetki "Kraina uśmiechu" Franza Lehára, „Aranjuez” Joaquína Rodriga, popularną arię z opery "Poławiacze pereł" Georges’a Bizeta i „Marzenie” („Träumerei”) Roberta Schumanna. Trzeci album, "Volpe d’amore", wydany w Grecji, zawierał kompozycje Thanosa Mikrutsikosa do tekstów włoskich autorów, śpiewanych przez artystkę po włosku. Jedynie ostatni utwór, „Θάλασσα” („Thalassa”), do tekstu Liny Nikolakopoulou, został zaśpiewany po grecku. Album ten w 1996 roku otrzymał Złotą Płytę. Na albumie, "Café Chantant", znalazły się 23 piosenki różnych autorów, między innymi: „'O ccafè” i „Vecchio frack” Domenica Modugna, „Albergo a ore” Édith Piaf, „L’ultima Carmen” Vangelisa oraz „Tabarin” i „Il Pesciolino” Roberta Stolza. Oprócz pracy w studiu nagraniowym Milva wystąpiła w musicalu "La vera Storia" Luciana Beria, wystawionym w londyńskiej Royal Festival Hall. Podczas koncertów w Japonii prezentowała recital poświęcony Édith Piaf.
W 1995 roku ukazała się niemieckojęzyczna wersja albumu "Volpe d’amore", zatytułowana "Tausendundeine Nacht", z tekstami przetłumaczonymi przez Thomasa Woitkewitscha. Milva koncertowala w Szwajcarii ("Milva canta Brecht") oraz w Grecji (wspólnie z Thanosem Mikroutsikosem). Jako aktorka wystąpiła w filmach "Celluloide" Carla Lizzaniego oraz w "Tod für fünf Stimmen", Wernera Herzoga poświęconej życiu Carla Gesualda. Ten ostatni zdobył Premio Italia w 1996 roku oraz pierwszą nagrodę dla filmów audiowizualnych w Holandii. W Tokio, w ramach festiwalu poświęconego twórczości Luciana Beria artystka wystąpiła w "La vera storia". W Osace zaprezentowała „Milva canta Brecht”. W Piccolo Teatro miał premierę jej nowy recital brechtowski, "Non sempre splende la luna – Milva canta un nuovo Brecht", w reżyserii Giorgia Strehlera. W Oslo w ramach koncertu towarzyszącego ceremonii wręczenia Pokojowej Nagrody Nobla zaśpiewała „Alleluia” (część "Messa per la pace" Sergia Rendine), pod dyrekcją Władimira Aszkenaziego.
W 1996 roku nagrała wspólnie z japońskim kompozytorem Shinji Tanimurą album "Fammi luce", przeznaczony na rynek japoński. Podczas koncertów prezentowała spektakle: "Tosca, ovvero prima dell’alba” Terence’a Rattigana" oraz "Milva canta un nuovo Brecht". Ten ostatni został pokazany również na Europejskim Festiwalu Teatralnym w Krakowie (gdzie uznano go za najlepsze przedstawienie festiwalowe) oraz w Liège. Koncertowała w Japonii prezentując utwory kompozytorów greckich (Vangelis, Theodorakis i Mikroutsikos) oraz japońskich (Shinji Tanimura).
W 1997 odbyła trasę koncertową po Włoszech z przedstawieniem "Non sempre splende la luna – Milva canta un nuovo Brecht". Koncertowała także w Barcelonie, Zurychu, Buenos Aires, Salonikach, Sarajewie. W Polsce wystąpiła z recitalem "Canzoni tra le due guerre", prezentowanym w Krakowie, Chorzowie i na Festiwalu Muzycznym w Łańcucie. Dla wytwórni Polydor Germany nagrała album z pieśniami neapolitańskimi, "Mia bella Napoli". Odbyła trasę koncertową po Włoszech ze spektaklem "Milva, el tango de Astor Piazzolla".
W 1998 roku ukazał się podwójny album koncertowy ze ścieżką dźwiękową spektaklu "Milva, el tango de Astor Piazzolla". Spektakl był ponownie prezentowany podczas koncertów artystki w Niemczech, Włoszech, Francji i Japonii. Drugim wznowionym przedstawieniem był recital "Milva canta un nuovo Brecht", pokazywany we Włoszech, Urugwaju Turcji i Egipcie i Japonii.
Rok 1999 wypełniły artystce koncerty w Niemczech, we Włoszech ("Siedem grzechów głównych", "Tango Seis", "Milva, el tango de Astor Piazzola", "Maria de Buenos Aires") i Grecji z towarzyszeniem orkiestry Thanosa Mikroutsikosa) i Austrii (tanga Astora Piazzolli). Nagrała niemieckojęzyczny album "Stark sein", wydany w Europie oraz Japonii.
XXI w..
XXI wiek rozpoczęła koncertami w Niemczech prezentując tanga Astora Piazzolli. Z okazji 100. rocznicy urodzin Kurta Weilla i 50. rocznicy jego śmierci została zaproszona do wykonania "Siedmiu grzechów głównych" w różnych miastach, w tym w Dessau, rodzinnym mieście kompozytora. Koncertowała we Włoszech, Japonii, Maroku, Izraelu i w Ameryce Południowej.
W 2001 roku odniosła sukces wśród publiczności i krytyków kreując rolę Marii w operze "Maria de Buenos Aires" Astora Piazzolli. Występowała w Jerozolimie z wierszami Else Lasker-Schüler i pieśniami Brechta. Spektakl "Milva canta Brecht" został sfilmowany w Polsce oraz w różnych miastach Niemiec i Włoch. W Mannheim otrzymała nagrodę Rainbow Award a kategorii: najlepszy kobiecy głos roku 2000. Z Haydn Orchestra z Bolzano nagrała album "La chanson française" z pieśniami w języku francuskim; Piosenki z albumu promowała później na koncertach. Wystąpiła w serialu "Liebesau" w reżyserii Wolfganga Panzera.
W 2002 roku występowała ze spektaklem "Maria de Buenos Aires" w Niemczech i Japonii. Piosenki z albumu "La chanson française" prezentowała między innymi w Wiedniu. Jesienią została zaangażowana na dwa miesiące do Hamburgische Staatsoper w związku z udziałem w "La Vera Storia". W Niemczech ukazał się jej DVD "Artisti, Das Beste von Gestern und Heute".
W 2003 roku podczas koncertów we Włoszech przedstawiła między innymi nową inscenizację "Maria de Buenos Aires" oraz piosenki z albumu "La chanson francaise".
W 2004 roku koncertowała w Izraelu z Kibbutz Symphony Orchestra. Po 11 latach nieobecności na włoskim rynku płytowym ukazał się album "Milva canta Merini" (z wierszami Aldy Merini do muzyki Giovanniego Nuti). W Atenach wystąpiła w operze "Kallipateira" Toniosa Pashalisa. Na DVD ukazała się koncertowa wersja jej albumu "Milva canta Merini", "Milva canta Merini live".
W 2005 roku podczas koncertów w Niemczech promowała album "Milva canta Merini", odnosząc sukces wśród publiczności i krytyków. Po prawie 40 latach nieobecności koncertowała w Hiszpanii. W październiku wystąpiła w Nowym Jorku z okazji obchodów Dnia Kolumba. Z okazji 50. rocznicy śmierci Bertolta Brechta występowała w Piccolo Teatro z nowym recitalem "Milva canta Brecht" w reżyserii Cristiny Pezzoli.
W 2006 roku na zakończenie serii spektakli "Milva canta Brecht" prezydent Republiki Federalnej Niemiec Horst Köhler odznaczył Milvę Krzyżem Zasługi I klasy Orderu Zasługi Republiki Federalnej Niemiec. Spektakl artystka powtórzyła później podczas trasy koncertowej po Włoszech i Hiszpanii.
W 2007 roku Milva wystąpiła na Festiwalu Piosenki Włoskiej w San Remo z piosenką „The Show Must Go On”, skomponowaną przez Giorgia Falettiego. Faletti skomponował również piosenki na jej album "In territorio nemico", wydany w tym samym roku.
W 2008 roku ukazał się album DVD z tangami Astora Piazzolli.
W 2010 roku Milva zamieściła na swoim profilu na Facebooku wpis, w którym poinformowała, iż „po pięćdziesięciu dwóch latach nieprzerwanej działalności, tysiącach koncertów i przedstawień teatralnych i po stu albumach nagranych w co najmniej siedmiu różnych językach” postanowiła zakończyć karierę artystyczną (piosenkarską, aktorską i teatralną).
W 2011 roku ukazał się wspólny album Milvy i Waltera Mramora, "La Variante Di Lüneburg", z tekstami Valtera Sivilottiego i muzyką Paola Maurensiga.
W 2012 roku ukazał się jej ostatni singiel, „Der Mensch, der Dich liebt”/„Wie die Möwe Jonathan” (tekst: Sascha Merlin, muzyka Sascha Merlin i Kersten Kenan).
21 października 2015 roku album DVD zawierający zapis koncertu z Astorem Piazzollą z 1988 roku.
W 2018 roku podczas Festiwalu Piosenki Włoskiej w San Remo artystka otrzymała nagrodę za całokształt twórczości, którą odebrała jej córka, Martina Corgnati.
W maju 2020 roku Milva po raz ostatni pojawiła się na scenie muzycznej występując w cameo teledysku do piosenki „Domani è primavera” Daria Gaya, nagranej przez nią we współpracy z innymi artystami w związku z kryzysową sytuacją, wywołaną pandemią COVID-19.
Od pewnego czasu chora na Alzheimera mieszkała w swoim domu przy Via Serbelloni w Mediolanie wraz z sekretarką Edith i córką, krytykiem sztuki.
26 marca 2021 roku przyjęła szczepionkę przeciwko COVID-19. Jak poinformowała na swoim profilu na Facebooku:
Zmarła 23 kwietnia 2021 roku.
Występy na Festiwalu Piosenki Włoskiej San Remo.
Uczestniczyła 15 razy w Festiwalu Piosenki Włoskiej w San Remo będąc pod tym względem współrekordzistką (razem z Peppinem di Capri, Toto Cutugno i Al Bano).
Odznaczenia.
Została odznaczona między innymi:

</doc>
<doc id="5072801" url="https://pl.wikipedia.org/wiki?curid=5072801" title="Milva (piosenkarka)">
Milva (piosenkarka)



</doc>
<doc id="5072802" url="https://pl.wikipedia.org/wiki?curid=5072802" title="Góra Krajoznawców">
Góra Krajoznawców

Góra Krajoznawców – najwyższy punkt (248 m n.p.m.) województwa zachodniopomorskiego, położony na Pojezierzu Bytowskim, w powiecie szczecineckim, w gminie Biały Bór, pomiędzy wsiami Błogowo, Bagniewko, Kosobudy i Kołtki. Pomiary lidarowe z kwietnia 2014 roku wskazują na nieco mniejszą wysokość wzniesienia – 244,7 m n.p.m.

</doc>
<doc id="5072804" url="https://pl.wikipedia.org/wiki?curid=5072804" title="D. B. Foryś">
D. B. Foryś



</doc>
<doc id="5072805" url="https://pl.wikipedia.org/wiki?curid=5072805" title="Wikipedysta">
Wikipedysta



</doc>
<doc id="5072807" url="https://pl.wikipedia.org/wiki?curid=5072807" title="Wikipedystka">
Wikipedystka



</doc>
<doc id="5072808" url="https://pl.wikipedia.org/wiki?curid=5072808" title="Ląd, o którym zapomniał czas (film 1975)">
Ląd, o którym zapomniał czas (film 1975)



</doc>
<doc id="5072810" url="https://pl.wikipedia.org/wiki?curid=5072810" title="Moghreb Rabat">
Moghreb Rabat

Moghreb Sportif de Rabat – marokański klub piłkarski z siedzibą w Rabacie.
Opis.
Klub jeden raz występował w GNF 1. W sezonie 1963/1964 zespół zajął 14., ostatnie miejsce i spadł do GNF 2 (niższej dywizji).

</doc>
<doc id="5072812" url="https://pl.wikipedia.org/wiki?curid=5072812" title="Moghreb Sportif de Rabat">
Moghreb Sportif de Rabat



</doc>
<doc id="5072823" url="https://pl.wikipedia.org/wiki?curid=5072823" title="Grand Prix Portugalii 2021">
Grand Prix Portugalii 2021

Grand Prix Portugalii 2021, oficjalnie Formula 1 Heineken Grande Prémio de Portugal 2021 – trzecia runda Mistrzostw Świata Formuły 1 w sezonie 2021. Grand Prix odbyło się w dniach 30 kwietnia–2 maja 2021 na torze Autódromo Internacional do Algarve w Portimão. Wyścig wygrał Lewis Hamilton (Mercedes), a na podium kolejno stanęli Max Verstappen (Red Bull) oraz po starcie z pole position Valtteri Bottas (Mercedes).
Klasyfikacja po wyścigu.
Kierowcy.
Źródło: FIA
Konstruktorzy.
Źródło: FIA

</doc>
<doc id="5072824" url="https://pl.wikipedia.org/wiki?curid=5072824" title="Treasure EP.Map To Answer">
Treasure EP.Map To Answer

TREASURE EP.Map To Answer – pierwszy japoński minialbum południowokoreańskiej grupy Ateez, wydany 12 lutego 2020 roku nakładem wytwórni Nippon Columbia. Został wydany w 3 edycjach: limitowanej CD+DVD (Type A), regularnej CD (Type Z) oraz edycji fanklubowej (ATINY edition). Album osiągnął 3 pozycję w rankingu Oricon i pozostał na liście przez 2 tygodnie, sprzedał się w nakładzie egzemplarzy.

</doc>
<doc id="5072825" url="https://pl.wikipedia.org/wiki?curid=5072825" title="Jarmila Čihánková">
Jarmila Čihánková

Jarmila Čihánková, także Jarmila Čihánková Semianová, Jarmila Semianová-Čihánková (ur. 26 czerwca 1925 w Roštínie, zm. 14 grudnia 2017 w Trnawie) – czeska malarka, rysowniczka, autorka tapiserii i form przestrzennych tworząca na Słowacji.
Życiorys.
Urodziła się 26 czerwca 1925 roku w Roštínie. Uczęszczała w Bratysławie do szkoły średniej o profilu artystycznym, gdzie uczyła się u Ľudovíta Fulli. W pierwszej połowie lat 40. studiowała rysunek na Słowackim Uniwersytecie Technicznym w Bratysławie u Jána Mudrocha. Po zakończeniu II wojny światowej kontynuowała studia na Wyższej Szkole Rzemiosła Artystycznego w Pradze w pracowniach Jana Baucha i Antonína Pelca, które ukończyła w 1950 roku. Po studiach przeniosła się do Bratysławy, gdzie z początku tworzyła karykatury, grafiki i rysunki polityczne. Na przełomie lat 50. i 60. skupiła się na malarstwie.
Należała do głównych przedstawicieli neokonstruktywizmu na Słowacji oraz do grona najważniejszych artystów tworzących na Słowacji w latach 60. XX wieku. Choć z początku jej malarstwo nawiązywało do kubizmu w duchu twórczości Fernanda Légera, wkrótce zaczęła eksperymentować w nurcie abstrakcji geometrycznej. Jej malarstwo charakteryzowało się wyczuciem rytmu i użyciem żywego koloru w geometrycznych kompozycjach. Te cechy, wraz z prostymi, powtarzającymi się wzorami geometrycznymi jej prac, świadczą o inspiracji ludowym ornamentem. W 1959 roku, wraz z Tamarą Klimovą, Vierą Kraicovą i Oľgą Bartošíkovą, współzałożyła grupę artystyczną "Skupina 4", której droga twórcza prowadziła od malarstwa realistycznego do twórczości niefiguratywnej na granicy abstrakcji. W połowie lat 60. zaczęła tworzyć włókninę artystyczną w technice art protis i tradycyjnie tkane tapiserie, wzbogacając to medium o elementy języka sztuki geometrycznej. W latach 1967–1970 należała grupy artystycznej "Klub konkretistov", którą współzałożyła na Słowacji. Wraz z grupą wystawiała w kraju i za granicą, m.in. w Stuttgarcie, Florencji, Wenecji, Amsterdamie, czy Wiedniu. Do jej najważniejszych dzieł należy dziesięcioczęściowa forma przestrzenna "Veľká stavebnica", którą zaprezentowała podczas piątej edycji Międzynarodowego Biennale Tkaniny w Lozannie (1971).
Wykładała na bratysławskiej wyższej szkole rzemiosła artystycznego (słow. "Škola umeleckého priemyslu") oraz na wydziale scenografii Wyższej Szkoły Sztuk Scenicznych w Bratysławie. Do jej studentów należała Mária Balážová.
Zmarła 14 grudnia 2017 roku w Trnawie.

</doc>
<doc id="5072826" url="https://pl.wikipedia.org/wiki?curid=5072826" title="Grzybówka niebieskawa">
Grzybówka niebieskawa

Grzybówka niebieskawa ("Mycena subcaerulea" Sacc.) – gatunek grzybów z rodziny grzybówkowatych ("Mycenaceae"). 
Systematyka i nazewnictwo.
Pozycja w klasyfikacji według Index Fungorum: "Mycena, Mycenaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Takson ten opisał w 1887 r. Pier Andrea Saccardo. Synonim: "Agaricus subcaeruleus" Peck 1793. Nie jest natomiast synonimem "Agaricus subcaeruleus" With. 1792.
Polską nazwę zaproponował Władysław Wojewoda w 2003 r.
Morfologia.
Średnica do 2 cm, początkowo stożkowaty, potem szeroko stożkowaty, w końcu dzwonkowaty. Brzeg zazwyczaj podwinięty. Podczas wilgotnej pogody jest śliski i lepki. Powierzchnia gładka, ewentualnie przy brzegu ziarenkowata lub pylista, u młodych owocników niebieska, wkrótce jednak brązowa do szarobrązowej z niebieskawym brzegiem.
Przyrośnięte do trzonu; dość gęste lub gęste, białawe lub bladoszare.
Wysokość 3–8 cm, grubość 1–2 mm, kruchy, walcowaty, wydrążony. Powierzchnia drobno oprószona, początkowo przy wierzchołku niebieskawa, ale wkrótce ogólnie szaro do brązowawa. Podstawa pokryta grzybnią, początkowo niebieską, ale wkrótce białą.
Bez wyraźnego zapachu i smaku.
Zarodniki 6–8 × 6–7 µm, młode amyloidalne, w stanie dojrzałym słabo amyloidalne, niemal kuliste, gładkie. Brak pleurocystyd. Cheilocystydy liczne, 32–60 µm długości, cylindryczne lub prawie wrzecionowate. Strzępki w skórce kapelusza typu ixotrichoderma. 
Występowanie i siedlisko.
Grzybówka niebieskawa w Ameryce Północnej występuje na wielu stanowiskach. W Polsce do 2003 r. jedyne jej stanowisko podał Władysław Wojewoda w Puszczy Niepołomickiej w 1999 r. z uwagą, że jej rozprzestrzenienie i stopień zagrożenia nie są znane.
Grzyb saprotroficzny. Występuje w lasach liściastych. W Ameryce Północnej rośnie na szczątkach twardego drewna, zwłaszcza dębów. Owocniki samotnie lub w rozproszeniu, często na pniakach lub w ich pobliżu. Pojawiają się wiosną i ponownie jesienią. 
Gatunki podobne.
Łatwe do identyfikacji są tylko młode owocniki grzybówki niebieskawej o niebieskawej barwie. Barwa ta szybko jednak zanika i starsze owocniki stają się trudne do identyfikacji. Wówczas konieczna jest żmudna identyfikacja na podstawie cech mikroskopowych. Podobna jest grzybówka modrooliwkowa ("Mycena amicta"), ale rośnie na drewnie drzew iglastych. Pod mikroskopem ma zarodniki eliptyczne, a nie prawie kuliste. 

</doc>
<doc id="5072831" url="https://pl.wikipedia.org/wiki?curid=5072831" title="Krupa śnieżna">
Krupa śnieżna



</doc>
<doc id="5072833" url="https://pl.wikipedia.org/wiki?curid=5072833" title="Krupa lodowa">
Krupa lodowa



</doc>
<doc id="5072835" url="https://pl.wikipedia.org/wiki?curid=5072835" title="Berkhout">
Berkhout

Berkhout – wieś w Holandii, w prowincji Holandia Północna, w gminie Koggenland. Graniczy od wschodu z miastem Hoorn.
Historia.
Pierwsza wzmianka o wsi pochodzi z 1311 z relacji komornika, który wymienia ją jako "Berchout." W 1803 miejscowość zyskała rangę gminy, w skład której wchodziły również wsie: De Goorn, Baarsdorpermeer, część Spierdijk i większość wsi Bobeldijk. W 1929 z gminy wyłączono miejscowość Zuidermeer, w związku ze zbudowaniem w niej kościoła. W 1979 całą gminę włączono w skład gminy Wester-Koggenland, która w 2007 została wchłonięta przez nowo utworzoną gminę Koggenland.
Populacja.
Źródło:

</doc>
<doc id="5072836" url="https://pl.wikipedia.org/wiki?curid=5072836" title="Union sportive de Meknès">
Union sportive de Meknès

Union sportive de Meknès (arab. الإتحاد الرياضي المكناسي) – marokański klub piłkarski z siedzibą w Meknèsie. W sezonie 2020/2021 gra w GNFA 2 (czwarty poziom ligowy).
Opis.
Klub został założony w 1913 roku. Największym sukcesem drużyny było mistrzostwo Maroka w sezonie 1921/1922.

</doc>
<doc id="5072842" url="https://pl.wikipedia.org/wiki?curid=5072842" title="Mycena subcaerulea">
Mycena subcaerulea



</doc>
<doc id="5072844" url="https://pl.wikipedia.org/wiki?curid=5072844" title="Bitwa w zatoce Tokijskiej">
Bitwa w zatoce Tokijskiej



</doc>
<doc id="5072848" url="https://pl.wikipedia.org/wiki?curid=5072848" title="Żywioły Saszy (serial telewizyjny)">
Żywioły Saszy (serial telewizyjny)



</doc>
<doc id="5072851" url="https://pl.wikipedia.org/wiki?curid=5072851" title="Monarcha Jamajki">
Monarcha Jamajki

Monarcha Jamajki – tytuł głowy państwa Jamajka, którą obecnie jest król Karol III. Jamajka jest jednym z królestw Wspólnoty Narodów ("Commonwealth Realm"), podobnie jak Kanada czy Saint Lucia, która związana jest unią personalną z Koroną brytyjską.
Tytulatura.
Tytuł Karola III jako króla Jamajki brzmi:
Króla na Jamajce zastępuje gubernator generalny.

</doc>
<doc id="5072853" url="https://pl.wikipedia.org/wiki?curid=5072853" title="Herb gminy Kobylnica">
Herb gminy Kobylnica

Herb gminy Kobylnica – symbol gminy Kobylnica, ustanowiony 3 maja 1995, ponownie 31 sierpnia 1999.
Wygląd i symbolika.
Herb przedstawia na tarczy z czarną obwódką, podzielonej w rosochę po lewej stronie dwa złote kłosy zboża, symbolizujące rolniczy charakter gminy, po prawej – złotego łososia (symbolizującego trocie w Słupi), a na górze – czerwoną głowę konia (nawiązującą do nazwy gminy). Pola dolne są koloru zielonego, a górne żółtego.

</doc>
<doc id="5072854" url="https://pl.wikipedia.org/wiki?curid=5072854" title="Audioiko">
Audioiko

Audioiko (spotykany również zapis stylistyczny: AUDIOIKO), właściwie Francisco Javier (lub Xavier) Torrasca (ur. 1 lutego 1995 w Asunción) – paragwajski DJ, producent muzyczny i kompozytor.
Życiorys.
Młodość.
Javier Torrasca od 11 roku życia uczył się grać na gitarze, od 15 tworzy własną muzykę.
Kariera muzyczna.
Pierwszy singiel, pt. „Maybe”, wraz z Lalo Monte wydał 6 sierpnia 2014 roku poprzez wytwórnię Paraguay Music.
Kolejny singiel, „Good Night”, okazał się przebojem na terenie Paragwaju dostając się do pięciu głównych stacji radiowych tego państwa: w tym do , oraz . Sukces powtórzył singiel „I Feel Good”, utrzymując się na 1. pozycji paragwajskiej listy przebojów serwisu Shazam przez miesiąc.
W kolejnych latach wydał 12 singli, jednak żaden z nich nie zdobył większej popularności. Tylko jeden z nich: „Dale Mamita”, nagrany we współpracy z Humbertiko i Kurepą Corazón, dostał się do streamingowej listy przebojów.
Największą popularność artysta zdobył w 2020 po wydaniu remiksu singla „” . Dostał się on do list przebojów airplay w Rumunii, Mołdawii, Białorusi i na Ukrainie. Najwięcej osiągnął w serwisach streamingowych, dostając się do list Apple Music – w Ukrainie, Rosji, Kazachstanie, Armenii, Turcji, Uzbekistanie; iTunes – na terenie Hiszpanii, Ukrainy (szczyt listy), Kirgistanu, Kazachstanu; Shazam – lista rumuńska i rosyjska oraz Spotify – w Paragwaju, Litwie, Argentynie, Kolumbii, Chile, Peru, Boliwii, Ekwadorze i Hiszpanii. Stał się wówczas pierwszym Paragwajczykiem, który osiągnął 20 milionów streamów w tym serwisie. Po jego wydaniu dostał propozycję współpracy od wytwórni B1 Recordings, powiązaną z Sony Music.
W tym roku wydał także 4 autorskie single: „Get You the Moon”, „Alive”, „How Does It Feel” oraz „On Your Mind”. Ostatni z nich dostał się na listę najpopularniejszych utworów w serwisie YouTube wśród paragwajskich artystów muzycznych. Ten sam utwór został także odtworzony ponad 5 tysięcy razy w radiach Wspólnoty Niepodległych Państw.
1 lutego 2021 wydał singiel „Run Away”. Dostał się on również na listę YouTube.
Audioiko planuje wydać minialbum "Far Away", w którego skład mają wchodzić 3 utwory, w tym „On Your Mind”.
Życie prywatne.
Audioiko mieszka w Nowym Jorku.

</doc>
<doc id="5072856" url="https://pl.wikipedia.org/wiki?curid=5072856" title="Motyw (serial telewizyjny)">
Motyw (serial telewizyjny)



</doc>
<doc id="5072861" url="https://pl.wikipedia.org/wiki?curid=5072861" title="Harold Mayot">
Harold Mayot

Harold Mayot (ur. 4 lutego 2002 w Metz) – francuski tenisista, zwycięzca juniorskiego Australian Open 2020 w grze pojedynczej.
Kariera tenisowa.
W przeciągu kariery wygrał jeden singlowy oraz jeden deblowy turniej rangi ITF.
W 2020 roku zwyciężył w juniorskim turnieju wielkoszlemowego Australian Open. W finale wówczas pokonał Arthura Cazaux 6:4, 6:1.
W tym samym roku podczas French Open zadebiutował w turnieju głównym imprezy wielkoszlemowej. Startując z „dziką kartą” odpadł w pierwszej rundzie z Alejandro Davidovichem Fokiną. Wystartował wówczas również w turnieju gry podwójnej, gdzie w parze z Arthurem Cazaux odpadł w pierwszej rundzie.
Najwyżej sklasyfikowany w rankingu gry pojedynczej był na 407. miejscu (8 listopada 2021), a w klasyfikacji gry podwójnej na 507. pozycji (8 listopada 2021).

</doc>
<doc id="5072864" url="https://pl.wikipedia.org/wiki?curid=5072864" title="San Roque González de Santa Cruz">
San Roque González de Santa Cruz

San Roque González de Santa Cruz – miasto w departamencie Paraguarí, w Paragwaju. Według danych na rok 2020 miasto zamieszkiwało 12240 osób, a gęstość zaludnienia wyniosła 52,05 os./km2.
Demografia.
Ludność historyczna:
Ludność według grup wiekowych na rok 2020:
Struktura płci na rok 2020:
Infrastruktura.
Głównym szlakiem komunikacyjnym jest droga krajowa nr PY01, która biegnie od stolicy kraju Asunción, przez Paraguarí, do San Roque González de Santa Cruz.

</doc>
<doc id="5072867" url="https://pl.wikipedia.org/wiki?curid=5072867" title="Tadeusz Nadzieja">
Tadeusz Nadzieja

Tadeusz Nadzieja (ur. 22 sierpnia 1951 w Krakowie, zm. 24 kwietnia 2021) – polski matematyk, prof. dr hab.
Życiorys.
W 1974 ukończył studia matematyczne na Uniwersytecie Wrocławskim. W 1982 obronił pracę doktorską "O pewnych rodzajach stabilności w układach dynamicznych" napisaną pod kierunkiem Andrzeja Krzywickiego, 30 września 1996 habilitował się na podstawie rozprawy zatytułowanej "Nielokalne zagadnienia eliptyczne i paraboliczne w mechanice ośrodków ciągłych". 14 grudnia 2004 nadano mu tytuł profesora w zakresie nauk matematycznych. Pracował w Zakładzie Matematyki Przemysłowej na Wydziale Matematyki, Informatyki i Ekonometrii Uniwersytetu Zielonogórskiego oraz w Instytucie Matematycznym na Wydziale Matematyki i Informatyki Uniwersytetu Wrocławskiego.
Został zatrudniony na stanowisku profesora i dyrektora w Instytucie Matematyki na Wydziale Matematyki, Fizyki i Informatyki Uniwersytetu Opolskiego.
Był członkiem prezydium Komitetu Matematyki PAN.
Współpracował z Piotrem Bilerem w pracach nad teorią pewnych modeli z równań różniczkowych cząstkowych w mechanice ośrodków ciągłych.
Od 1979 działał w Polskim Towarzystwie Matematycznym. W latach 2007–2017 był redaktorem naczelnym wydawanych przez Towarzystwo Wiadomości Matematycznych, a w latach 1995–2006 oraz 2018–2020 zastępcą redaktora naczelnego.
Ojciec matematyka Piotra Borodulina-Nadziei. Interesował się życiem i dziełem Mikołaja Kopernika.
Pochowany na cmentarzu komunalnym przy ul. Dusznickiej w Kłodzku.

</doc>
<doc id="5072869" url="https://pl.wikipedia.org/wiki?curid=5072869" title="Kalindra Faria">
Kalindra Faria

Kalindra Walquiri de Carvalho Faria (ur. 23 lipca 1986 w Taubaté) – brazylijska zawodniczka mieszanych sztuk walki (MMA), była mistrzyni Titan FC w kategorii koguciej. Walczyła dla takich organizacji jak: KSW, UFC czy PFL. 

</doc>
<doc id="5072875" url="https://pl.wikipedia.org/wiki?curid=5072875" title="Piotr Borodulin-Nadzieja">
Piotr Borodulin-Nadzieja

Piotr Tadeusz Borodulin-Nadzieja – polski matematyk, dr hab. nauk matematycznych, adiunkt Instytutu Matematycznego Wydziału Matematyki i Informatyki Uniwersytetu Wrocławskiego.
Życiorys.
25 września 2007 obronił pracę doktorską "O miarach na przestrzeniach polskich i na algebrach Boole’a", 21 listopada 2017 habilitował się na podstawie rozprawy zatytułowanej "Miary na małych przestrzeniach zwartych". Jest zatrudniony na stanowisku adiunkta w Instytucie Matematycznym na Wydziale Matematyki i Informatyki Uniwersytetu Wrocławskiego.

</doc>
<doc id="5072876" url="https://pl.wikipedia.org/wiki?curid=5072876" title="Richard Kowalewski">
Richard Kowalewski

Richard Wayne Kowalewski Jr. (ur. 31 marca 1973 w Waynesburgu, Hrabstwo Greene (Pensylwania), zm. 3 października 1993 w Mogadiszu) – amerykański żołnierz polskiego pochodzenia służący w stopniu starszego szeregowego w kompanii B z 3. batalionu elitarnego 75 Pułku Rangersów. Poległ w trakcie misji UNOSOM II podczas bitwy w Mogadiszu. Odznaczony Brązową Gwiazdą oraz Purpurowym Sercem. Ze względu na trudne do wymówienia nazwisko, koledzy z armii nadali mu przezwisko „Alphabet”.
Życiorys.
Młodość.
Urodził się Waynesburgu (Hrabstwo Greene) 31 marca 1973 roku, a kiedy miał 4–5 lat mieszkał w Crucible (Hrabstwo Greene). Przeniósł się z rodziną do Ohio, następnie mieszkał z matką w Teksasie, po czym wrócił do Crucible, gdzie mieszkał z dziadkami. Dwa dni po ukończeniu zaciągnął się do armii – było to 1 czerwca 1992 roku. W czasach szkolnych czytał twórczość Szekspira, a także grał w szachy. Władał językiem niemieckim. Jego dziewczyną była Donna Yarish.
Misja w Somalii.
Kowalewski wraz z 75 Pułkiem Rangersów został wysłany na misje ONZ UNOSOM II, która miała za zadanie stabilizację ogarniętej w wojnie domowej Somalię. Celem wojsk USA było ujęcie dwóch najważniejszych doradców łamiącego warunki zawieszenia broni generała Mohameda Farraha Aidida. Kowalewski opuścił kraj 4 lipca 1993 roku i w tym samym miesiącu stacjonował już w bazie ONZ na terytorium Somalii. Ostatecznie próba schwytania ich napotkała opór ze strony gangu Aidida. Tym samym szybka operacja przerodziła się w regularną bitwę. Historia bitwy została opisana w filmie Ridleya Scotta „helikopter w ogniu”.
Stacjonując już w bazie ONZ w Somalii, Richard Kowalewski wysyłał listy do Donny Yarish. Fragment listu z 11 sierpnia 1993 roku zawiera następującą treść:
Każdego dnia Yarish otrzymywała od swojego wybranka nowe listy.
20 sierpnia 1993 roku:
26 września 1993 roku, siedem dni przed swoją śmiercią pisał:
Bitwa i śmierć.
Misja ujęcia współpracowników generała Aidida rozpoczęła się o 14:49, 3 października 1993 roku. Wokoło budynku, gdzie znajdowały się cele, zrzucono 50 komandosów z helikopterów Little Bird. Komandosi oczyścili budynek i pojmali współpracowników generała. Około godziny 15:40 4 oddziały Rangersów desantowały się ze śmigłowców Black Hawk na linach z wysokości około 20 metrów w celu zabezpieczenia obszarów w ogół budynku. Jednakże o 15:42 podczas zjazdu jeden Ranger (szeregowy Todd Blackburn) z niewyjaśnionych przyczyn wypadł z helikoptera na ulicę. Aby ratować rannego Blackburna, na miejsce wypadku wysłano konwój dowodzony przez sierżanta Strueckera składający się z 3 samochodów Humvee. Wkrótce Dominick Pill, jeden z żołnierzy konwoju został zastrzelony przez somalijską milicję.
Później somalijscy gangsterzy zestrzelili pierwszy amerykański Black Hawk. Wkrótce potem zestrzelono także drugi helikopter. Aby uratować załogę, Richard Kowalewski został wysłany w drugim konwoju ratunkowym ppłk. McKnighta. Kowalewski zginął od pocisku RPG, który urwał mu lewe ramię i wbił się w okolice piersi. Pocisk nie wybuchł, przez co konwój mógł jechać dalej.
Został pochowany na cmentarzu Arlington.

</doc>
<doc id="5072877" url="https://pl.wikipedia.org/wiki?curid=5072877" title="Herb gminy Trąbki Wielkie">
Herb gminy Trąbki Wielkie

Herb gminy Trąbki Wielkie – jeden z symboli gminy Trąbki Wielkie, ustanowiony 20 grudnia 1994.
Wygląd.
Herb przedstawia na tarczy koloru czerwonego w jego centralnej części elementy herbu Gdańska - złota korona i dwa białe krzyże. Zostały one otoczone przez dwie złote trąbki.

</doc>
<doc id="5072880" url="https://pl.wikipedia.org/wiki?curid=5072880" title="Charles Fries">
Charles Fries



</doc>
<doc id="5072883" url="https://pl.wikipedia.org/wiki?curid=5072883" title="Chuck Fries">
Chuck Fries



</doc>
<doc id="5072887" url="https://pl.wikipedia.org/wiki?curid=5072887" title="Youn Yuh-jung">
Youn Yuh-jung

Youn Yuh-jung (hangul: 윤여정; ur. 19 czerwca 1947) – południowokoreańska aktorka filmowa i telewizyjna. Laureatka m.in. Oscara, nagrody Gildii Aktorów Ekranowych oraz nagrody BAFTA za drugoplanową rolę w filmie "Minari" (2020).
Życiorys.
Youn Yuh-jung była na pierwszym roku studiów języka koreańskiego i literatury na Uniwersytecie Hanyang, kiedy wygrała przesłuchanie do stacji telewizyjnej. Porzuciła studia i zadebiutowała jako aktorka w 1967 serialu dramatycznym "Miseuteo gom". Osiągnęła sławę w 1971 roku dzięki roli "femme fatale". Za rolę w swoim pierwszym filmie "Hwanyeo" (1971), została uznana za najlepszą aktorkę na festiwalu w Sitges. Wkrótce potem zagrała rolę konkubiny Jang Hui-bin w historycznym dramacie o tym samym tytule.
W 1975 roku Youn poślubiła piosenkarza Jo Young-nam i przerwała karierę. Przeprowadzili się do Stanów Zjednoczonych. Jednak w 1984 roku wróciła do Korei Południowej i kontynuowała karierę aktorską.
Kolejnym ważnym momentem w jej karierze był występ w filmie "Baramnan Kajok" w reżyserii Im Sang-soo z 2003 roku, za który zyskała uznanie krytyków. Gra w nim kobietę, która pozostaje w związkach pozamałżeńskich. Zagrała także w trzech innych filmach Im Sang-soo: "Hwang Jin-yi" (2007), "Hanyeo" (2010) i "Goryeonghwa Gajok" (2013). Zagrała także w serialu Netfliksa "Sense8". W 2016 roku zagrała główną rolę w filmie "The Bacchus Lady" z 2016 roku, którego premiera odbyła się na Berlinale.
W 2020 roku zyskała uznanie krytyków i została nagrodzona za rolę Soon-ja w filmie "Minari". Youn Yuh-jung stała się pierwsza koreańską aktorką, która otrzymała Oscara, wygrała także nagrodę Gildii Aktorów Ekranowych oraz BAFTA.
Życie prywatne.
W 1975 roku poślubiła piosenkarza Jo Young-nam, z którym ma dwoje dzieci. W 1987 roku para rozwiodła się.

</doc>
<doc id="5072889" url="https://pl.wikipedia.org/wiki?curid=5072889" title="Adobe Inc.">
Adobe Inc.



</doc>
<doc id="5072893" url="https://pl.wikipedia.org/wiki?curid=5072893" title="Katastrofa górnicza w kopalni w Benxi">
Katastrofa górnicza w kopalni w Benxi

Katastrofa górnicza w kopalni w Benxi – największa w historii katastrofa górnicza, do której doszło 26 kwietnia 1942 r. w kopalni węgla i rudy żelaza Honkeiko w Benxi w prowincji Liaoning; w wyniku eksplozji pyłu węglowego i gazu zginęło 1549 górników (34% załogi), a 246 zostało rannych. Duża liczba ofiar wynikała m.in. z faktu, że kopalnia pracowała pod nadzorem okupujących Mandżurię Japończyków i była zamkniętym obozem pracy przymusowej, w związku z czym nie przestrzegano w niej zasad bezpieczeństwa, a zaraz po eksplozji Japończycy odcięli dopływ powietrza do kopalni (uszczelniając wejście do szybu i wyłączając wentylację), by szybciej ugasić ogień. W efekcie wielu rannych lub nieposzkodowanych udusiło się podczas prób opuszczenia kopalni. Wydobyte zwłoki ofiar pochowano w zbiorowym grobie.

</doc>
<doc id="5072895" url="https://pl.wikipedia.org/wiki?curid=5072895" title="Ayami Nakajo">
Ayami Nakajo



</doc>
<doc id="5072899" url="https://pl.wikipedia.org/wiki?curid=5072899" title="Von Dem Alten Kloster">
Von Dem Alten Kloster



</doc>
<doc id="5072901" url="https://pl.wikipedia.org/wiki?curid=5072901" title="Monarcha Papui-Nowej Gwinei">
Monarcha Papui-Nowej Gwinei

Monarcha Papui-Nowej Gwinei – tytuł głowy państwa Papua-Nowa Gwinea, którym obecnie jest król Karol III. Papua-Nowa Gwinea jest jednym z królestw Wspólnoty Narodów ("Commonwealth Realm"), podobnie jak Australia czy Wyspy Salomona, która związana jest unią personalną z Koroną brytyjską.
Tytulatura.
Tytuł Karola III jako króla Papui-Nowej Gwinei brzmi:
Króla w Papui-Nowej Gwinei zastępuje gubernator generalny.

</doc>
<doc id="5072903" url="https://pl.wikipedia.org/wiki?curid=5072903" title="Monarcha Belize">
Monarcha Belize

Monarcha Belize – tytuł głowy państwa Belize, którym obecnie jest król Karol III. Belize jest jednym z królestw Wspólnoty Narodów ("Commonwealth Realm"), podobnie jak Kanada czy Jamajka, które związane jest unią personalną z Koroną brytyjską.
Tytulatura.
Tytuł Karola III jako króla Belize brzmi:
Króla w Belize zastępuje gubernator generalny.

</doc>
<doc id="5072911" url="https://pl.wikipedia.org/wiki?curid=5072911" title="Togo (film)">
Togo (film)

Togo – oparty na faktach amerykański film dramatyczno-przygodowy w reżyserii Ericsona Core z 2019 roku, wyprodukowany przez wytwórnie Walt Disney Pictures.
Fabuła.
Film opowiada o tytułowym Togo, psie zaprzęgowym rasy husky, który razem ze swoim panem, maszerem Leonhardem Seppalą, wyruszają w podróż, aby dostarczyć surowicę niezbędną do zwalczenia epidemii błonicy szalejącej w małej odciętej od świata alaskańskiej wiosce Nome.
Obsada.
Polski dubbing:

</doc>
<doc id="5072914" url="https://pl.wikipedia.org/wiki?curid=5072914" title="Dictyostelium discoideum">
Dictyostelium discoideum

Dictyostelium discoideum Raper – gatunek śluzowców. Jest to jednokomórkowy śluzowiec będący ważnym organizmem modelowym.
Systematyka i nazewnictwo.
Pozycja w klasyfikacji według Index Fungorum: Dictyostelium, Dictyosteliaceae, Dictyostelida, Dictyostelia, Dictyostelea, Mycetozoa, Amoebozoa, Protozoa.
Takson ten opisał Kenneth Bryan Raper w 1935 r. na butwiejących liściach.
"Dictyostelium discoideum" jako organizm modelowy.
Osobniki tego gatunku występują jako pojedyncze ameby, ale po zjedzeniu wszystkich bakterii na ich obszarze, łączą się z sobą tworząc organizm wielokomórkowy. Cechy te sprawiają, że są one cennym obiektem do badania procesów rozwojowych, a także do badania ewolucji wielokomórkowości. Dawniej śluzowce zaliczane były do grzybów, ostatnio wykazano, że w rzeczywistości nie mają żadnego z nimi związku. "Dictyostelium discoideum" jest najczęściej badanym gatunkiem śluzowca komórkowego (Dictyostelia) i jako taki został zidentyfikowany jako organizm modelowy przez National Institutes of Health (NIH) w Stanach Zjednoczonych. Zskwencjonowano jego genom i dzięki temu wiemy, że "D. discoideum" ma sześć chromosomów i od 8000 do 10 000 genów, z których wiele wykazuje podobieństwo do genów kręgowców. Zbadano mechanizmy molekularnych leżące u podstaw ruchów komórkowych podczas morfogenezy. W latach czterdziestych XX wieku, po odkryciu rozprawy doktorskiej Rapera, drugim naukowcem, który skupił się na badaniu tego śluzowca został John Tyler Bonner. Zaintrygował go niezwykły cykl życiowy organizmu i jego niezwykłe zdolności regulacyjne.
Biolodzy badają cykl życiowy "D. discoideum", ponieważ dostarcza on wiedzy na temat procesów mechanicznych i molekularnych leżących u podstaw tworzenia się wzorców i morfogenezy. Przy użyciu "D. discoideum" przeprowadzono niektóre z pierwszych badań adhezji komórkowej, a następnie potwierdzono je na badaniach z innymi śluzowcami. Ponadto praca ze śluzowcami pozwoliła zidentyfikować ścieżki sygnałowe, które pomagają określić biegunowość, a także kierunek ruchu podczas chemotaksji.
Cykl rozwojowy.
Zarodniki "Dictyostelium discoideum" są małe, w kształcie kapsułek i kiełkują po umieszczeniu ich na wilgotnym agarze. Powstałe z nich ameby wchodzą w stan wegetatywny, podczas którego żerują, pochłaniając bakterie i wielokrotnie dzielą się, tworząc swobodnie pływające, niezależne komórki potomne. Kiedy ameby osiągną krytyczną liczbę, która jest zależna od dostaw pożywienia, zaczynają gromadzić się i płynąć w kierunku centralnego punktu zbiorczego. Tworzą strumienie, które następnie zbierają się w większe rzeki. Łączenie się w strumienie jest wynikiem chemotaksji będącej odpowiedzią na cAMP pochodzący z małej grupy komórek ameboidalnych, które utworzyły centrum agregacji. Początek agregacji oznacza koniec wzrostu, odżywiania i podziału komórek. Bonner szczególnie podkreślił tę cechę, podejrzewając, że w okresie agregacji procesy wzrostu i morfogenezy są całkowicie oddzielne i dlatego stwarzają wyjątkową okazję do badania ruchów komórkowych niezależnie od wzrostu. Rzeczywiście, ta cecha pozwoliła Bonnerowi odkryć, że agregacja była wynikiem chemotaksji, której odkrycie stanowiło podstawę do wielu prac eksperymentalnych. Powstały agregat ameb jest powszechnie nazywany pseudoplazmodium (nibyśluźnią), i liczy od kilkuset do 100 000 komórek. Wielkość pseudoplazmodium wynosi od 0,1 do 2 mm w zależności od liczby ameb. Następnie nibyśluźnia rozpoczyna okres wędrówek trwający do dwóch tygodni. W tym czasie porusza się z szybkością około 2 mm na godzinę, z taką samą prędkością poruszają się także poszczególne ameby w okresie agregacji. Ostatni zestaw ruchów morfogenetycznych jest opisywany jako okres kulminacyjny lub faza owocnikowania, kiedy nibyśluźnia obraca się do góry, tworząc szypułkę podtrzymującą okrągłą masę zarodników na wierzchołku. Bonner opisał ruchy zaangażowane w tę skomplikowaną transformację jako analogiczne do ruchów odwróconej fontanny: komórki „wylewały się” na zewnątrz, gdzie zostały uwięzione i zestalone na rosnącej łodydze. Komórki na przedniej krawędzi pierwotnej agregacji w kształcie pocisku stają się komórkami szypułki, a komórki tylne stają się komórkami przetrwalnikowymi.
W okresie agregacji komórki brak zróżnicowania między komórkami nibyśluźni, dopiero później oniektóre z nich tworzą komórki szypułki lub zarodników. Wczesne prace Rapera wykazały, że jeśli pociął nibyśluźnię na różne części, każda z nich zachowała zdolność tworzenia pełnego owocnika. Niektórzy zinterpretowali to zjawisko jako przykład regeneracji, podczas gdy inni klasyfikują je jako regulację, ponieważ proces ten jest pozbawiony jakiegokolwiek wzrostu, a zatem jest po prostu rearanżacją istniejącej tkanki. Zjawisko to jest nadal owocnym obszarem badań, ponieważ rozwój narzędzi do analizy genetycznej ułatwił wiele prac nad mutantami "D. discoideum".

</doc>
<doc id="5072915" url="https://pl.wikipedia.org/wiki?curid=5072915" title="Goldie Jamison Conklin">
Goldie Jamison Conklin

Goldie Jamison Conklin, właśc. Ah-Weh-Eyu (ur. 30 października 1891 w Salamance, zm. w maju 1973 w Irving) – rdzenna Amerykanka, fotomodelka znana z serii pocztówek wydawanych w latach 1908–1914. 
Pochodzenie.
Pochodziła z plemienia Seneków, z klanu Heron. Była córką Jacoba J. Jamisona i Elizy D. Jamison. Miała 5 braci i 2 siostry. Mieszkała w rezerwacie Allegany w południowo-zachodniej części stanu Nowy Jork, na pograniczu ze stanem Pensylwania. Jej oryginalne imię – Ah-Weh-Eyu – oznacza "Piękny Kwiat". W 1910 mieszkała w Marion w Wirginii.
Rodzina.
W dniu 18 listopada 1911 wyszła za mąż za Carola Conklina. Urodziła 6 dzieci: Chestera, Roberta, bliźniaków Carla i Earla, Charlesa jr. oraz George'a. Jedno dziecko nie przeżyło.
W 1920 wraz z rodziną mieszkała w Chautauqua w stanie Nowy Jork. W dniu 7 lipca 1921 w kościele św. Andrzeja w Irving została ochrzczona. W 1930 rodzinę notowano w Buffalo. W 1940 Goldie mieszkała z rodziną w Hanoverze w stanie Nowy Jork. Później przeniosła się do Silver Creek. Na miejscowej farmie mieszkała do końca życia. W 1961 zmarł jej mąż.
Kariera.
W 1908 Cattaraugus Cutlery Company of Little Valley z Nowego Jorku wynajęła ją jako modelkę do serii pocztówek. Sprzedawano je jako dodatek do „indiańskich” noży i innych przyrządów gospodarstwa domowego. Był to popularny zabieg – wiele firm wykorzystywało wizerunki rdzennych Amerykanów i Amerykanek jako element reklamy np. powieści czy filmów ze stereotypowo przedstawionymi „szlachetnymi dzikusami” i „indiańskimi księżniczkami‚. Motywy te były popularne w kulturze USA. Serię pocztówek z Ah-Weh-Eyu wydano w latach 1908–1914. Jest na nich ubrana w tradycyjny strój rdzennych Amerykanek. Niektóre elementy ubioru, np. torebkę, mogła wykonać sama. Najczęściej pozowała sama (także do portretów), rzadziej w parze lub w grupie.
Większość zdjęć Ah-Weh-Eyu wykonał fotograf Jesse Lynn Lessing. Oprócz zdjęć katalogowych Ah-Weh-Eyu była bohaterką serii zdjęć dokumentalnych ukazujących paradę w Salamance 6 sierpnia 1908, podczas której przez miasto kroczyli rdzenni mieszkańcy i mieszkanki regionu.
Pochówek.
Została pochowana na cmentarzu w Irving.

</doc>
<doc id="5072916" url="https://pl.wikipedia.org/wiki?curid=5072916" title="Artem Bondarenko">
Artem Bondarenko

Artem Jurijowycz Bondarenko (, ur. 21 sierpnia 2000 w Czerkasach) – ukraiński piłkarz występujący na pozycji ofensywnego pomocnika w FK Mariupol.
Kariera klubowa.
Wychowanek Szkoły Sportowej w Czerkasach oraz klubów Dnipro Dniepropetrowsk, Dnipro-80 Czerkasy, Olimpijski Koledż im. Piddubnego Kijów i Szachtar Donieck, barwy których bronił w juniorskich mistrzostwach Ukrainy (DJuFL). Karierę piłkarską rozpoczął 1 marca 2020 w podstawowym składzie donieckiego Szachtara w meczu z Worskłą Połtawa (0:1). 6 sierpnia 2020 został wypożyczony do FK Mariupol.
Kariera reprezentacyjna.
Występował w juniorskiej i młodzieżowej reprezentacjach Ukrainy.

</doc>
<doc id="5072917" url="https://pl.wikipedia.org/wiki?curid=5072917" title="Thomas Riggs">
Thomas Riggs

Thomas Cooper "Tom" Riggs (ur. 22 maja 1903 w Hendon, zm. 5 lutego 1976 w Aldeburgh) – brytyjski żeglarz sportowy, medalista olimpijski.
Podczas letnich igrzysk olimpijskich w Paryżu (1924) zdobył srebrny medal w żeglarskiej klasie 8 metrów, wspólnie z Ernestem Roneyem, Edwinem Jacobem, Walterem Riggsem oraz Gordonem Fowlerem (załoga jachtu "Emily"). Po raz drugi w olimpijskich zawodach żeglarskich wystartował w Amsterdamie (1928), zajmując 7. miejsce w klasie 8 metrów.
Thomas Riggs był synem Waltera Riggsa, również olimpijczyka z 1924. Z zawodu był inżynierem mechanikiem i elektrykiem. Przez pewien czas pełnił również obowiązki komandora klubu jachtowego Aldeburgh Yacht Club. 

</doc>
<doc id="5072924" url="https://pl.wikipedia.org/wiki?curid=5072924" title="Gabriel Bernadotte">
Gabriel Bernadotte

Gabriel Bernadotte (szw. Gabriel Carl Walther; ur. 31 sierpnia 2017 roku w Danderyd) – książę Szwecji, książę Dalarny, wnuk króla Szwecji, Karola XVI Gustawa. Jest drugim synem księcia Värmlandu, Karola Filipa Bernadotte, oraz jego żony, Zofii Hellqvist. Obecnie zajmuje szóste miejsce w linii sukcesji do szwedzkiego tronu – za swoim starszym bratem – Aleksandrem, a przed młodszym bratem – Julianem.
Biografia.
Narodziny i chrzest.
Urodził się 31 sierpnia 2017 roku o godz. 11.24 jako drugie dziecko księcia Värmlandu, Karola Filipa Bernadotte, oraz jego żony, Zofii Hellqvist. W dniu urodzin ważył 3.4 kilogramów i mierzył 49 centymetrów. Jego ojciec był obecny przy porodzie i osobiście przeciął pępowinę, a następnie wziął udział w konferencji prasowej, podczas której oficjalnie poinformował o narodzinach pierworodnego dziecka. Data 31 sierpnia jest szczególna dla ojca chłopca oraz jego ciotki, Magdaleny, którzy zostali wtedy ochrzczeni – odpowiednio: w 1979 i w 1982 roku.
W poniedziałek, 4 września 2017 roku, w kaplicy Pałacu Królewskiego w Sztokholmie odbyło się nabożeństwo (Te Deum) z okazji jego przyjścia na świat. Tego samego dnia, w czasie posiedzenia szwedzkiego rządu, podczas spotkania z rządem, jego dziadek, Karol XVI Gustaw, poinformował, że chłopiec otrzymał imiona Gabriel Karol Walter (szw. Gabriel Carl Walther) oraz tytuł księcia Dalarny. Imię Karol jest tradycyjnym imieniem szwedzkiej rodziny królewskiej, natomiast Walter jest imieniem ojca królowej Sylwii, babki Gabriela.
Gabriel został ochrzczony w wierze luterańskiej 1 grudnia 2017 roku w kaplicy pałacu Drottningholm. Jego chrzestnymi zostali: jego ciotka ze strony ojca, Magdalena Bernadotte (księżna Hälsinglandu i Gästriklandu), ciotka ze strony matki, Sara Hellqvist, a także Thomas de Toledo Sommerlath, Carolina Pihl i Oscar Kylberg.
Został ochrzczony w szatce chrzcielnej, która była po raz pierwszy noszona przez jego pradziadka, Gustawa Adolfa Bernadotte, kiedy został ochrzczony w 1906 roku. Imię i datę chrztu dodano do sukni. Zgodnie z tradycją zapoczątkowaną na chrzcie jego ciotki został ochrzczony wodą pochodzącą z drugiej co do wielkości szwedzkiej wyspy – Olandii. Ceremonii chrztu przewodniczył arcybiskup Anders Wejryd, który w 2010 roku udzielił ślubuWiktorii, księżniczce koronnej (następczyni tronu Szwecji) i Danielowi Westlingowi. Tego samego dnia został odznaczony przez swojego dziadka, Karola XVI Gustawa, Królewskim Orderem Serafinów.
Ma dwóch braci – Aleksandra (ur. 19 kwietnia 2016) i Juliana (ur. 26 marca 2021).
Młodość.
Gabriel bierze udział w uroczystościach związanych ze szwedzką rodziną królewską. Był obecny chociażby na chrzcie swojej kuzynki, księżniczki Adrianny.
7 października 2019 roku na mocy dekretu króla Szwecji Gabriel utracił predykat "Jego Królewskiej Wysokości" i przestał był członkiem szwedzkiego domu królewskiego (ale pozostał członkiem szwedzkiej rodziny królewskiej, zachował tytuł księcia Dalarny oraz miejsce w linii sukcesji do tronu).
Tytulatura.
2017-2019: "Jego Królewska Wysokość" Książę Gabriel, książę Dalarny
Od 2019: Książę Gabriel, książę Dalarny

</doc>
<doc id="5072926" url="https://pl.wikipedia.org/wiki?curid=5072926" title="Anju Nakamura">
Anju Nakamura

Anju Nakamura (ur. 23 stycznia 2000) – Japońska kombinatorka norweska. Reprezentantka klubu Tokai University. Dwukrotna medalistka mistrzostw świata juniorów. Trzecia najlepsza zawodniczka pierwszej edycji Pucharu Świata kobiet. Uczestniczka Mistrzostw Świata w Oberstdorfie (2021).
Jej brat, Naoki Nakamura, uprawia skoki narciarskie.
Kariera.
W zawodach FIS zadebiutowała 5 stycznia 2019 roku, startując w zawodach Pucharu Kontynentalnego w estońskiej Otepää, zajmując 10. miejsce. Dzień później finiszowała 7. Wzięła udział w Mistrzostwach Świata Juniorów w Lahti, zdobywając brązowy medal. W sezonie 2018/19 wystartowała jeszcze raz w marcu w zawodach w japońskim Sapporo, zajmując 4. miejsce.
Starty w następnym sezonie zaczęła dość późno, pod koniec lutego podczas zawodów Pucharu Kontynentalnego w austriackim Eisenerz. Wówczas dwukrotnie zajęła 3. miejsce, raz w indywidualnym biegu metodą Gundersena i raz w konkursie sztafety mieszanej. Wygrała za to pierwszy konkurs, który był rozgrywany w konkurencji biegu masowego. Na początku marca startowała na Mistrzostwach Świata Juniorów w Oberwiesenthal. W zawodach indywidualnych zajęła 9. miejsce, a w konkursie sztafety mieszanej wraz z Ayane Miyazaki, Kodaiem Kimurą oraz Daimatsu Takehaną zdobyła brązowy medal.
Sezon 2020/2021 rozpoczęła od grudniowych, pierwszych w historii zawodów Pucharu Świata w austriackim Ramsau am Dachstein zajmując 3. miejsce. Przez pandemię koronawirusa resztę konkursów PŚ odwołano, a same zawody w Ramsau były dodatkowe i nie było ich pierwotnie w kalendarzu. Dzięki lokacie zajętej w Austrii, Anju ukończyła sezon na podium końcowej klasyfikacji generalnej Pucharu Świata kobiet w kombinacji norweskiej 2020/2021. Pod koniec stycznia wystartowała w zawodach Pucharu Kontynentalnego w Eisenerz, zajmując dwukrotnie 2. miejsce. Starty zakończyła pod koniec lutego podczas Mistrzostw Świata w Oberstdorfie, zajmując 4. miejsce ze stratą 11,1 sekundy do podium.

</doc>
<doc id="5072928" url="https://pl.wikipedia.org/wiki?curid=5072928" title="Herb gminy Suchy Dąb">
Herb gminy Suchy Dąb

Herb gminy Suchy Dąb – symbol gminy Suchy Dąb, ustanowiony w 2001.
Wygląd i symbolika.
Herb przedstawia na tarczy koloru błękitnego z czarną obwódką w jego centralnej części złoty dąb, posiadający osiem konarów i osiem korzeni. Pod konarami umieszczono zielony trójliść. Symbolika herbu jest następująca – dąb nawiązuje do nazwy gminy, natomiast liczba konarów i korzeni do sołectw gminy.

</doc>
<doc id="5072931" url="https://pl.wikipedia.org/wiki?curid=5072931" title="Strepsiceros">
Strepsiceros

Strepsiceros – rodzaj ssaka z podrodziny bawołów (Bovinae) w obrębie rodziny wołowatych (Bovidae). 
Zasięg występowania.
Rodzaj obejmuje gatunki występujące w Afryce. 
Morfologia.
Długość ciała 193–248 cm, długość ogona 32–75 cm, wysokość w kłębie 121–157 cm; długość rogów 59,4–89,5 cm; brak szczegółowych danych dotyczących masy ciała. 
Systematyka.
Podział systematyczny.
Do rodzaju należą następujące gatunki:
Bibliografia.
 

</doc>
<doc id="5072933" url="https://pl.wikipedia.org/wiki?curid=5072933" title="Still Dreaming">
Still Dreaming

STILL DREAMING – pierwszy japoński album studyjny południowokoreańskiej grupy TXT, wydany 20 stycznia 2021 roku nakładem wytwórni Universal Music Group. Został wydany w 3 edycjach: regularnej i 2 limitowanych (A i B). Album osiągnął 1 pozycję w rankingu Oricon i pozostał na liście przez 13 tygodni, sprzedał się w nakładzie egzemplarzy. Zdobył status złotej płyty.

</doc>
<doc id="5072942" url="https://pl.wikipedia.org/wiki?curid=5072942" title="Herb gminy Cedry Wielkie">
Herb gminy Cedry Wielkie

Herb gminy Cedry Wielkie – jeden z symboli gminy Cedry Wielkie, ustanowiony 30 maja 2001.
Wygląd.
Herb przedstawia na tarczy, podzielonej na trzy części: po lewej stronie na zielonym polu złoty kłos zboża o 13 ziarnach, w prawym górnym polu na czerwonym tle herb Gdańska, a w dolnym – na niebieskim tle trzy srebrne fale

</doc>
<doc id="5072950" url="https://pl.wikipedia.org/wiki?curid=5072950" title="Herb gminy Borzytuchom">
Herb gminy Borzytuchom

Herb gminy Borzytuchom – jeden z symboli gminy Borzytuchom, oficjalnie ustanowiony 14 listopada 2001.
Wygląd.
Herb przedstawia na tarczy z czarną obwódką, podzielonej w poprzek czarną linią na dwie części: w górnej na niebieskim tle dwa złote dzwony, natomiast w dolnej na żółtym tle – czarny dzik w biegu.

</doc>
<doc id="5072954" url="https://pl.wikipedia.org/wiki?curid=5072954" title="Tomasz Mazurek">
Tomasz Mazurek



</doc>
<doc id="5072955" url="https://pl.wikipedia.org/wiki?curid=5072955" title="Herb gminy Dziemiany">
Herb gminy Dziemiany

Herb gminy Dziemiany – symbol gminy Dziemiany.
Herb przedstawia na tarczy koloru niebieskiego z czarną obwódką w centralnej części głowę białego konia ze złotą grzywką. Nad nią umieszczono pięć złotych gwiazd, a pod – srebrną szablę. Elementy herbu mają swoją symbolikę – głowa konia przypomina o targach, z których słynęły Dziemiany, gwiazdy nawiązują do pięciu największych miejscowości gminy, a szabla – do bitwy pod Chojnicami.

</doc>
<doc id="5072959" url="https://pl.wikipedia.org/wiki?curid=5072959" title="Paul Raci">
Paul Raci

Paul Raci (ur. 7 kwietnia 1948) – amerykański aktor polskiego pochodzenia.
Rodzice jego ojca przybyli do USA z Polski krótko po II wojnie światowej (ich syn, Mitchell Racibożyński, urodził się w New Jersey), a rodzice jego matki, Laurel, byli polską rodziną z Chicago. Jego rodzice byli głuchoniemi, a dziadkowie porozumiewali się między sobą po polsku.
W 2021 r. nominowany do Oscara w kategorii najlepszy aktor drugoplanowy za "Sound of Metal".

</doc>
<doc id="5072960" url="https://pl.wikipedia.org/wiki?curid=5072960" title="Geraldine Brooks">
Geraldine Brooks



</doc>
<doc id="5072965" url="https://pl.wikipedia.org/wiki?curid=5072965" title="Aleksey Masyk">
Aleksey Masyk



</doc>
<doc id="5072966" url="https://pl.wikipedia.org/wiki?curid=5072966" title="Herb gminy Damnica">
Herb gminy Damnica

Herb gminy Damnica – symbol gminy Damnica, ustanowiony 15 maja 2003.
Wygląd.
Herb przedstawia na tarczy koloru zielonego w centralnej części złoty dąb z pięcioma liśćmi i dwoma żołędziami. Pod nim umieszczono srebrną falowaną linię, przypominającą rzekę i złotą rybę.

</doc>
<doc id="5072967" url="https://pl.wikipedia.org/wiki?curid=5072967" title="Viktor Petryk">
Viktor Petryk



</doc>
<doc id="5072968" url="https://pl.wikipedia.org/wiki?curid=5072968" title="Konstrukcja neusis">
Konstrukcja neusis

Konstrukcja neusis – konstrukcja geometryczna, w której, w odróżnieniu od konstrukcji klasycznej, oprócz cyrkla używa się linijki z podziałką (z dwoma zaznaczonymi punktami). Przy wykorzystaniu konstrukcji neusis możliwe jest rozwiązanie niektórych problemów, które są niewykonalne w przypadku konstrukcji klasycznej (z linijką bez podziałki), takich jak: trysekcja kąta, podwojenie sześcianu, konstrukcja siedmiokąta, dziewięciokąta lub trzynastokąta foremnego.

</doc>
<doc id="5072969" url="https://pl.wikipedia.org/wiki?curid=5072969" title="Małe kobietki (film)">
Małe kobietki (film)



</doc>
<doc id="5072971" url="https://pl.wikipedia.org/wiki?curid=5072971" title="Herb gminy Lichnowy">
Herb gminy Lichnowy

Herb gminy Lichnowy – symbol gminy Lichnowy.
Wygląd.
Herb gminy ma kształt tarczy herbowej z czarną obwódką, podzielonej z lewa w skos czarną linią. W lewej dolnej części na zielonym tle umieszczono złoty snop zboża, natomiast w prawej górnej części na żółtym tle – czerwony wiatrak.

</doc>
<doc id="5072973" url="https://pl.wikipedia.org/wiki?curid=5072973" title="Sam Spiegel">
Sam Spiegel

Samuel P. Spiegel (ur. 11 listopada 1901 w Jarosławiu, zm. 31 grudnia 1985 na Sint Maarten) – amerykański producent filmowy pochodzenia polsko-żydowskiego.
Urodził się na obszarze ówczesnej Galicji pod zaborem austriackim. W młodości przeniósł się do Wiednia. Mając polskie obywatelstwo wyjechał do Stanów Zjednoczonych. W późniejszych latach formalnie nadal dysponował polskim paszportem, aczkolwiek określał się jako wiedeńczyk. Do końca życia władał też językiem polskim. Miał żonę Betsy, a z inną kobietą miał syna. Zmarł na Karaibach.
Jego pierwszym znaczącym sukcesem była produkcji filmu "Historia jednego fraka" (1942), a wśród najbardziej znaczących obrazów z późniejszych lat znajdują się "Na nabrzeżach" (1954), "Most na rzece Kwai" (1957) i "Lawrence z Arabii" (1962) oraz "Mikołaj i Aleksandra" (1971).

</doc>
<doc id="5072976" url="https://pl.wikipedia.org/wiki?curid=5072976" title="Herb gminy Sadlinki">
Herb gminy Sadlinki

Herb gminy Sadlinki – jeden z symboli gminy Sadlinki, oficjalnie ustanowiony 25 sierpnia 2003.
Wygląd i symbolika.
Herb przedstawia na tarczy z czarną obwódką koloru srebrnego w centralnej części skórzane siodło z kłosami zboża, czarnymi łękami i strzemionami. Znajduje się ono na niebieskiej kapie, na której znajdują się: złoty orzeł (symbol św. Jana) i srebrna głowica pastorału.

</doc>
<doc id="5072978" url="https://pl.wikipedia.org/wiki?curid=5072978" title="Monarcha Saint Kitts i Nevis">
Monarcha Saint Kitts i Nevis

Monarcha Saint Kitts i Nevis – tytuł głowy państwa Saint Kitts i Nevis, którą obecnie jest król Karol III. Saint Kitts i Nevis jest jednym z królestw Wspólnoty Narodów ("Commonwealth Realm"), podobnie jak Kanada czy Bahamy, które związane jest unią personalną z Koroną brytyjską.
Tytulatura.
Tytuł Karola III jako króla Saint Kitts i Nevis brzmi:
Króla w Saint Kitts i Nevis zastępuje gubernator generalny.

</doc>
<doc id="5072986" url="https://pl.wikipedia.org/wiki?curid=5072986" title="Serge Silberman">
Serge Silberman

Serge Silberman (ur. 13 maja 1917 w Łodzi, zm. 22 lipca 2003 w Paryżu) – francuski producent filmowy pochodzenia polsko-żydowskiego, producent m.in. nagrodzonego Oscarem dla najlepszego filmu nienaglojęzycznego "Dyskretnego uroku burżuazji" (1972) Luisa Buñuela. Laureat Honorowego Cezara za całokształt twórczości (1988).

</doc>
<doc id="5072988" url="https://pl.wikipedia.org/wiki?curid=5072988" title="Monarcha Saint Lucia">
Monarcha Saint Lucia

Monarcha Saint Lucia – tytuł głowy państwa Saint Lucia, którą obecnie jest król Karol III. Saint Lucia jest jednym z królestw Wspólnoty Narodów ("Commonwealth Realm"), podobnie jak Kanada czy Saint Vincent i Grenadyny, które związane jest unią personalną z Koroną brytyjską.
Tytulatura.
Tytuł Karola III jako króla Saint Lucia brzmi:
Króla w Saint Lucia zastępuje gubernator generalny.

</doc>
<doc id="5072990" url="https://pl.wikipedia.org/wiki?curid=5072990" title="Eland">
Eland



</doc>
<doc id="5072993" url="https://pl.wikipedia.org/wiki?curid=5072993" title="Anatole Dauman">
Anatole Dauman

Anatole Dauman (ur. 7 lutego 1925 r. w Warszawie, zm. 8 kwietnia 1998 r. w Paryżu) – francuski producent filmowy pochodzenia polsko-żydowskiego, producent m.in. nagrodzonego Oscarem filmu "Blaszany bębenek"..

</doc>
<doc id="5072994" url="https://pl.wikipedia.org/wiki?curid=5072994" title="Bitwa pod Romanowem">
Bitwa pod Romanowem

Bitwa pod Romanowem – walki polskiego 44 pułku Strzelców Kresowych z sowieckim 396 pułkiem strzelców toczona w pierwszym roku wojny polsko-bolszewickiej.
Geneza.
W ostatnich dniach grudnia 1919 Armia Czerwona powstrzymała ofensywę armii gen. Antona Denikina i przejęła inicjatywę strategiczną. Wskutek tego oddziały sowieckie stopniowo pojawiały się przed frontem galicyjskim. Uprzedzając ich nadejście, dowództwo polskie przesunęło oddziały Frontu na wschód: na linię rzeki Uszyca z Płoskirowem i Starokonstantynowem, wyrównując go z prawym skrzydłem Frontu Wołyńskiego nad Słuczą. Ostatecznie ustaliło się następujące ugrupowanie: na Podolu była rozmieszczona grupa gen. Bonnina, następnie, po obu stronach linii kolejowej Tarnopol-Płoskirów rozmieszczona została 12 Dywizja Piechoty, za nią stała 5 Dywizja Piechoty stanowiąca odwód frontu. Front wołyński obsadziły: w rejonie Szepietówka-Zwiahel 13 Dywizja Piechoty, 3. i 4 Brygada Jazdy, a dalej do Olewska - 4 Dywizja Piechoty. 
Wypady na Romanów.
8 listopada 1919 44 pułk Strzelców Kresowych przeszedł z Annopola i zajął pozycje obronne w rejonie Sławuty nad Chomorą. Tu, w myśl umowy polsko-ukraińskiej, rozbroił wojska ukraińskie, a sam zwalniał ochotników amerykańskich i przyjmował nowych rekrutów. Przed jego frontem pojawiły się wojska sowieckie. W grudniu 1919 dowództwo sowieckie zaplanowało uderzenie na Miropol i w tym celu w Romanowie zaczęto koncentrować 395 pułk strzelców z 44 DS. Polski wywiad właściwie określił siły i zamiary przeciwnika (siły 395 pułku strzelców oceniono na około 500 „bagentów”), a polskie dowództwo postanowiło uprzedzić sowieckie działania. Do wykonania wypadu wyznaczony został I batalion 44 pułku Strzelców Kresowych wzmocniony szwadronem kawalerii i pociąg pancerny „Postrach”.
23 grudnia na Romanów uderzyła grupa wypadowa pod dowództwem por. Poźniaka w składzie 2 i 3 kompanie 44 pułku piechoty i szwadron kawalerii, a wypad wspierał ogniem pociąg pancerny. Wojska sowieckie, podbudowane wcześniejszymi sukcesami w walkach z oddziałami Szymona Petlury i wiadomościami o porażkach Antona Denikina pod Berdyczowem, stawiały zacięty opór. Ze strony polskiej zawiodło współdziałanie między jazdą i piechotą. 1 szwadron konnych strzelców kresowych ruszyła punktualnie, ale trafił na silny opór i wycofał się za linię frontu. Piechota rozpoczęła akcję z godzinnym opóźnieniem i została przyjęta gwałtownym ogniem zaalarmowanych czerwonoarmistów. Zdecydowanie natarcie polskiej 2 kompanii, prowadzone przez amerykańskiego ochotnika porucznika Antoniego Kowalczyka, przełamało obronę sowiecką. W ulicznej walce dowódca 2 kompanii został śmiertelnie ranny, a chwilowe zamieszanie w polskich szeregach opanował dowódca plutonu sierżant Jan Tarkowski, uderzając odwodowym plutonem na kontratakującego nieprzyjaciela. W toku kilkugodzinnej walki przełamano linię obrony sowieckiej na przedmieściach, a następnie, w wyniku walk ulicznych rozproszono 395 pułk strzelców. Sowieci wycofali się na Cudnów i Żytomierz. Po wykonaniu zadania grupa wypadowa powróciła do Miropola. 
25 grudnia wypad na Romanów powtórzył III batalion 44 pułku piechoty, wzmocniony szwadronem jazdy i baterią artylerii, pod dowództwem kapitana Bronisława Prugara-Ketlinga. Sowieci, ostrzeżeni przez miejscową ludność, nie podjęli walki i opuścili wioskę przed nadejściem Polaków, a polska jazda nie zdążyła odciąć przeciwnikowi drogi odwrotu.
&lt;br&gt;Komunikat prasowy Sztabu Generalnego z 24 grudnia 1919 donosił:
Bilans walk.
Wypady na Romanów, aczkolwiek nie odegrały większej roli w kampanii zimowej, posiadały jednak duże znaczenie moralne dla młodych żołnierzy 44 pułku Strzelców Kresowych. W walkach zdobyto jeden ciężki karabin maszynowy i 22 karabiny ręczne. Naliczono około 30 zabitych czerwonowarmistów.

</doc>
<doc id="5072995" url="https://pl.wikipedia.org/wiki?curid=5072995" title="Oreas">
Oreas



</doc>
<doc id="5072996" url="https://pl.wikipedia.org/wiki?curid=5072996" title="Lazar Wechsler">
Lazar Wechsler

Lazar Wechsler (ur. 28 czerwca 1896 r. w Piotrkowie Trybunalskim, zm. 8 sierpnia 1981 r. w Zurychu) – szwajcarski producent filmowy pochodzenia polsko-żydowskiego, producent m.in. nagrodzonego Oscarem za najlepszy scenariusz "Po wielkiej burzy" (1948).

</doc>
<doc id="5072999" url="https://pl.wikipedia.org/wiki?curid=5072999" title="Monarcha Saint Vincent i Grenadyn">
Monarcha Saint Vincent i Grenadyn

Monarcha Saint Vincent i Grenadyn – tytuł głowy państwa Saint Vincent i Grenadyny, którą obecnie jest król Karol III. Saint Vincent i Grenadyny są jednym z królestw Wspólnoty Narodów ("Commonwealth Realm"), podobnie jak Kanada czy Bahamy, które związane jest unią personalną z Koroną brytyjską.
Tytulatura.
Tytuł Karola III jako króla Saint Vincent i Grenadyn brzmi:
Króla na Saint Vincent i Grenadynach zastępuje gubernator generalny.

</doc>
<doc id="5073006" url="https://pl.wikipedia.org/wiki?curid=5073006" title="Monarcha Grenady">
Monarcha Grenady

Monarcha Grenady – tytuł głowy państwa Grenada, którą obecnie jest król Karol III. Grenada jest jednym z królestw Wspólnoty Narodów ("Commonwealth Realm"), podobnie jak Saint Lucia czy Saint Vincent i Grenadyny, które związane jest unią personalną z Koroną brytyjską.
Tytulatura.
Tytuł Karola III jako króla Grenady brzmi:
Króla w Grenadzie zastępuje gubernator generalny.

</doc>
<doc id="5073008" url="https://pl.wikipedia.org/wiki?curid=5073008" title="Saint Andrew (parafia)">
Saint Andrew (parafia)



</doc>
<doc id="5073010" url="https://pl.wikipedia.org/wiki?curid=5073010" title="St. Andrew">
St. Andrew



</doc>
<doc id="5073012" url="https://pl.wikipedia.org/wiki?curid=5073012" title="St. Andrew’s">
St. Andrew’s



</doc>
<doc id="5073013" url="https://pl.wikipedia.org/wiki?curid=5073013" title="St. Andrew's">
St. Andrew's



</doc>
<doc id="5073021" url="https://pl.wikipedia.org/wiki?curid=5073021" title="Królowa Barbadosu">
Królowa Barbadosu

Od roku 1966 do 2021 Elżbieta II była Królową Barbadosu (). Barbados był niepodległym, suwerennym państwem i królowa była monarchą również innych Commonwealth realm, w tym Wielkiej Brytanii. Królową reprezentował na Barbadosie Gubernator Generalny.
30 listopada 2021 roku Barbados został i królowa, jako głowa państwa, została zastąpiona przez prezydenta Barbadosu.
Historia.
Elżbieta II została królową Barbadosu w następstwie "Barbados Independence Act 1966". Ustawa ta przekształcała Barbados – kolonię Korony Brytyjskiej w Barbados, niepodległe Commonwealth realm. Uprawnienia wykonawcze królowej zostały przekazane i były wykonywane przez Gubernatora Generalnego Barbadosu.
We wrześniu 2020 roku premier Barbadosu Mia Mottley ogłosiła, że w listopadzie 2021 roku ten kraj przestanie być monarchią z Elżbietą II jako głową państwa i stanie się republiką parlamentarną. 20 września 2021 dokonano nowelizacji Konstytucji Barbadosu. 12 października 2021 roku ostatnia gubernator generalna Barbadosu Sandra Mason została wybrana pierwszym prezydentem tego kraju. 30 listopada 2021 roku w 50 rocznicę niepodległości Barbadosu ostatecznie została zniesiona monarchia w tym kraju, zaś Sandra Mason została zaprzysiężona na pierwszego prezydenta. Elżbietę II na tej uroczystości reprezentował książę Karol.

</doc>
<doc id="5073023" url="https://pl.wikipedia.org/wiki?curid=5073023" title="Kościół ewangelicki Zmartwychwstania Pańskiego w Czeskim Cieszynie">
Kościół ewangelicki Zmartwychwstania Pańskiego w Czeskim Cieszynie



</doc>
<doc id="5073030" url="https://pl.wikipedia.org/wiki?curid=5073030" title="Tomasz Drewniak">
Tomasz Drewniak

Tomasz Julian Drewniak (ur. 3 grudnia 1964 w Gliwicach) ― polski wojskowy, generał brygady, pilot. W latach 2016–2017 Inspektor Sił Powietrznych.
Życiorys.
W latach 1983–1987 studiował na Akademii Lotniczej. W 1996 roku ukończył studia podyplomowe na Wojskowej Akademii Lotniczej w Monino. W 1999 ukończył też studia podyplomowe na Politechnice Koszalińskiej.
W 1988 roku rozpoczął służbę w 26 Pułku Lotnictwa Myśliwskiego (przemianowanym w 1989 na 9 Pułku Lotnictwa Myśliwskiego). W 1999 roku przeszedł do 13 Pułku Lotnictwa Transportowego, a następnie został dowódcą 8 Bazy Lotniczej. W 2004 został zastępcą szefa Szefostwa Służby Ruchu Lotniczego SZ RP. W latach 2007–2008 został szefem Szefostwa Służby Ruchu Lotniczego SZ RP. Od 2008 do 2013 roku był dowódcą 4 Skrzydła Lotnictwa Szkolnego. W 2009 roku został awansowany na stopień generała brygady. 
W latach 2013−2014 był szefem wojsk lotniczych i zastępcą szefa szkolenia Sił Powietrznych. Od 2014 do 2016 szef Zarządu Wojsk Lotniczych. Od 2016 do 2017 roku Inspektor Sił Powietrznych.
28 czerwca 2017 roku przeszedł do rezerwy.
Został odznaczony Lotniczym Krzyżem Zasługi (2012) oraz Srebrnym Krzyżem Zasługi (2003).

</doc>
<doc id="5073032" url="https://pl.wikipedia.org/wiki?curid=5073032" title="Antylopka">
Antylopka



</doc>
<doc id="5073035" url="https://pl.wikipedia.org/wiki?curid=5073035" title="Vampires">
Vampires

„Vampires” – singel włoskiego zespołu Radiorama wydany w 1986 roku przez wytwórnie Out Records i Ariola Records. Utwór napisali Mauro Farina oraz Giuliano Crivellente. Piosenkę zaśpiewali Mauro Farina oraz gościnnie Elena Ferretti. Singel udanie promował wydany w tym okresie pierwszy album grupy pt. "Desires And Vampires", docierając na 5. miejsce na szwajcarskiej liście przebojów.

</doc>
<doc id="5073040" url="https://pl.wikipedia.org/wiki?curid=5073040" title="Sapucaí">
Sapucaí

Sapucaí – miasto w departamencie Paraguarí, w Paragwaju. Według danych na rok 2020 miasto zamieszkiwały 6872 osoby, a gęstość zaludnienia wyniosła 33,9 os./km2.
Demografia.
Ludność historyczna:
Ludność według grup wiekowych na rok 2020:
Struktura płci na rok 2020:
Infrastruktura.
Przez miasto przebiega Droga krajowa nr PY01 łączą Sapucaí ze stolicą departamentu Paraguarí oraz ze stolicą państwa – Asunción.

</doc>
<doc id="5073047" url="https://pl.wikipedia.org/wiki?curid=5073047" title="Aleksander Żurakowski">
Aleksander Żurakowski

Aleksander Żurakowski herbu Sas – pisarz halicki w latach 1713-1719, skarbnik halicki w latach 1696-1706, chorąży trembowelski w latach 1706-1713, rotmistrz wojska powiatowego ziemi lwowskiej w 1703 roku.
Sędzia kapturowy ziemi halickiej w 1696 roku.

</doc>
<doc id="5073049" url="https://pl.wikipedia.org/wiki?curid=5073049" title="Fagus lucida">
Fagus lucida



</doc>
<doc id="5073058" url="https://pl.wikipedia.org/wiki?curid=5073058" title="Katastrofa lotu China Airlines 204">
Katastrofa lotu China Airlines 204

Katastrofa lotu China Airlines 204 – katastrofa lotnicza z 26 listopada 1989. W jej wyniku Boeing 737-209 należący do linii China Airlines uderzył w górę niedługo po starcie, zabijając wszystkie 54 osoby na pokładzie.
Samolot.
Maszyną obsługującą lot 204 był Boeing 737-209 (nr rej. B-180) o numerze seryjnym 23795/1319. Samolot został wyprodukowany 3 grudnia 1986.
Przebieg lotu.
Maszyna odbywała planowy lot krajowy z Hualian do Tajpej. 10 minut po starcie, gdy maszyna była na wysokości około 7000 stóp (2100 m), doszło do zderzenia z górą około 5 km na północ od lotniska. Zginęły wszystkie 54 osoby na pokładzie. Jak wykazało śledztwo, przyczyną był błąd pilotów, którzy wystartowali ze złego pasa, a następnie użyli procedury wznoszenia dla pasa, z którego mieli początkowo startować, przez co samolot skręcił w lewo w kierunku gór, zamiast w prawo w kierunku morza.

</doc>
<doc id="5073064" url="https://pl.wikipedia.org/wiki?curid=5073064" title="Julian Bernadotte">
Julian Bernadotte

Julian Bernadotte (szw. Julian Herbert Folke; ur. 26 marca 2021 w Danderyd) – książę szwedzki, książę Hallandu, najmłodsze dziecko i trzeci syn Karola Filipa, księcia Värmlandu, oraz jego żony, Zofii Hellqvist. Zajmuje siódme miejsce w linii sukcesji do szwedzkiego tronu, za swoim starszym bratem, Gabrielem, a przed swoją ciotką, Magdaleną.
Życiorys.
Urodził się 26 marca 2021 roku o godz. 11.19 w Danderyd jako trzeci syn jedynego syna króla Szwecji, Karola XVI Gustawa – Karola Filipa – oraz jego żony, Zofii Hellqvist. W dniu urodzin ważył 3.22 kilogramów i mierzył 49 centymetrów. Jego ojciec był obecny przy porodzie.
Dwa dni później odbyło się uroczyste Te Deum z okazji narodzin chłopca. Tego samego dnia podczas posiedzenia rządu jego dziadek – Karol XVI Gustaw – ogłosił, że chłopiec otrzymał imiona Julian Herbert Folke oraz tytuł księcia Hallandu. Drugie imię nosił jego pradziadek ze strony matki, Janne Herbert Ribbe Rotman. Ostatnie imię, Folke, otrzymał po swoim dziadku, obecnie panującym królu Szwecji, Karolu XVI Gustawie. Imię to nosił również Folke Bernadotte, wnuk Oskara II, który w czasie II wojny światowej pomagał Żydom. Tytuł księcia Hallandu nosił wcześniej Bertil Bernadotte, chrzestny jego ojca.
W czerwcu 2021 roku podano, że Julian zostanie ochrzczony 14 sierpnia 2021 roku w kaplicy pałacu Drottningholm. Ceremonia odbyła się zgodnie z planem, a poprowadził ją biskup Johan Dalman. Uroczystość, wbrew tradycji, nie była transmitowana na żywo w telewizji. Rodzicami chrzestnymi chłopca zostali: Johan Andersson, Frida Vesterberg, Patrick Sommerlath, Jacob Högfeldt i Stina Andersson, a mały książę na uroczystości był ubrany w tradycyjny strój, w którym jako pierwszy w 1906 roku został ochrzczony jego pradziadek, Gustaw Adolf Bernadotte. Ponadto w dniu chrztu został odznaczony przez swojego dziadka, Karola XVI Gustawa, Orderem Królewskim Serafinów. Zgodnie z tradycją zapoczątkowaną na chrzcie jego ciotki, Wiktorii, został ochrzczony wodą pochodzącą z drugiej co do wielkości szwedzkiej wyspy – Olandii.
Tytulatura.
Od 2021: książę Julian ze Szwecji, książę Hallandu.

</doc>
<doc id="5073067" url="https://pl.wikipedia.org/wiki?curid=5073067" title="ARA Seaver">
ARA Seaver

ARA Seaver (M-12) – argentyński trałowiec z lat 30. XX wieku, jedna z dziewięciu jednostek typu "Bouchard". Okręt został zwodowany 18 sierpnia 1938 roku w stoczni Hansen y Puccini w San Fernando, a do służby w Armada de la República Argentina przyjęto go 20 maja 1939 roku. W 1967 roku jednostka została zakupiona przez Paragwaj i 6 maja 1968 roku weszła w skład Armada Nacional pod nazwą ARP „Capitán Meza” jako patrolowiec. Okręt został wycofany ze służby około 2000 roku, a jego kadłub pełnił rolę hulku.
Projekt i budowa.
Trałowce typu "Bouchard" były pierwszymi dużymi i nowoczesnymi okrętami zbudowanymi w Argentynie. Projekt jednostek bazował na pozyskanych przez Argentynę po I wojnie światowej niemieckich trałowcach typu "Minensuchboot 1915", z zastąpieniem napędu parowego silnikami wysokoprężnymi. Wadą okrętów była słaba stateczność.
ARA „Seaver” zbudowany został w stoczni Hansen y Puccini w San Fernando. Stępkę okrętu położono w 1937 roku, a zwodowany został 18 sierpnia 1938 roku. Nazwa jednostki została nadana na cześć argentyńskiego oficera marynarki.
Dane taktyczno-techniczne.
Okręt był trałowcem o długości całkowitej 59 metrów, szerokości 7,3 metra i zanurzeniu 2,27 metra. Wyporność standardowa wynosiła 450 ton, zaś pełna 520 ton.
Okręt napędzany był przez dwa dwusuwowe silniki wysokoprężne MAN o łącznej mocy 2000 KM, poruszające dwiema śrubami. Maksymalna prędkość okrętu wynosiła 15 węzłów. Okręt zabierał 50 ton paliwa, co pozwalało osiągnąć zasięg wynoszący 3000 Mm przy prędkości 10 węzłów.
Uzbrojenie artyleryjskie jednostki stanowiły dwa pojedyncze działa kalibru 102 mm L/50 Bethlehem Mod. 1 (lub dwa włoskie działa OTO kalibru 100 mm L/47), dwa pojedyncze działka plot. kal. 40 mm Vickers Mark VIII L/39 oraz dwa pojedyncze karabiny maszynowe kalibru 7,7 mm L/94. Wyposażenie trałowe stanowił mechaniczny trał kontaktowy.
Załoga okrętu składała się z 62 oficerów, podoficerów i marynarzy.
Służba.
ARA „Seaver” został przyjęty do służby w Armada de la República Argentina 20 maja 1939 roku. Jednostka otrzymała numer burtowy M-12. Na początku lat 60. okręt wyposażono w radar. W listopadzie 1967 roku okręt został sprzedany do Paragwaju, gdzie wszedł do służby w Armada Nacional pod nazwą ARP „Capitán Meza” i numerem taktycznym M-2 6 maja 1968 roku. Jednostka służyła jako rzeczny okręt patrolowy, a jej uzbrojenie obejmowało dwa podwójne zestawy działek plot. kalibru 40 mm Bofors L/60 Mark 1 oraz dwa pojedyncze wielkokalibrowe karabiny maszynowe kalibru 12,7 mm L/90. Liczebność załogi została powiększona do 70 osób. Na początku lat 90. numer taktyczny okrętu zmieniono na P-02, a wkrótce na P-03.
Okręt wycofano ze służby około 2000 roku, po czy pełnił funkcję hulku.

</doc>
<doc id="5073070" url="https://pl.wikipedia.org/wiki?curid=5073070" title="Mattéo Baud">
Mattéo Baud

Mattéo Baud (ur. 26 czerwca 2002 w Pontarlier) – francuski dwuboista klasyczny, medalista mistrzostw świata juniorów w narciarstwie klasycznym, medalista mistrzostw Francji w skokach narciarskich.
Kariera.
W Pucharze Świata zadebiutował 27 listopada 2020 roku podczas zawodów w Ruce. Swoje pierwsze punkty zdobył 24 stycznia 2021 roku podczas zawodów w Lahti. W 2021 roku indywidualnie zdobył srebrny medal na mistrzostwach świata juniorów w narciarstwie klasycznym. W 2021 roku zdobył złoty medal w konkursie indywidualnym mistrzostw Francji w skokach narciarskich. W sezonie 2020/2021 w Pucharze Świata zdobył 27 punktów i zajął w nim 40. miejsce. Na podium zawodów tego cyklu pierwszy raz stanął 27 listopada 2022 roku w Ruce, kończąc rywalizację w zawodach ze startu masowego na drugiej pozycji.
Osiągnięcia.
Puchar Kontynentalny.
Miejsca na podium chronologicznie.
Jak dotąd Baud nie stawał na podium zawodów PK.
Letnie Grand Prix.
Miejsca na podium chronologicznie.
Jak dotąd Baud nie stawał na podium zawodów LGP.

</doc>
<doc id="5073072" url="https://pl.wikipedia.org/wiki?curid=5073072" title="ARP Capitán Meza">
ARP Capitán Meza



</doc>
<doc id="5073073" url="https://pl.wikipedia.org/wiki?curid=5073073" title="Matteo Baud">
Matteo Baud



</doc>
<doc id="5073076" url="https://pl.wikipedia.org/wiki?curid=5073076" title="Monarcha Wysp Salomona">
Monarcha Wysp Salomona

Monarcha Wysp Salomona – tytuł głowy państwa Wyspy Salomona, którym obecnie jest królowa Karol III. Wyspy Salomona są jednym z królestw Wspólnoty Narodów ("Commonwealth Realm"), podobnie jak Australia czy Nowa Zelandia, które związane jest unią personalną z Koroną brytyjską.
Tytulatura.
Tytuł Karola III jako króla Wysp Salomona brzmi:
Króla na Wyspach Salomona zastępuje gubernator generalny.

</doc>
<doc id="5073079" url="https://pl.wikipedia.org/wiki?curid=5073079" title="Ludmiła Krochina">
Ludmiła Krochina

Ludmiła Wasiljewna Krochina (ros. Людмила Васильевна Крохина; ur. 10 stycznia 1954 w Moskwie) – radziecka wioślarka, brązowa medalistka olimpijska z Montrealu (1976).
W 1976 roku wystąpiła na igrzyskach olimpijskich w Montrealu, podczas których wzięła udział w jednej konkurencji – rywalizacji czwórek ze sternikiem. Reprezentantki Związku Radzieckiego (w składzie: Nadieżda Siewostjanowa, Ludmiła Krochina, Galina Miszenina, Anna Pasocha oraz sterniczka Lidija Kryłowa) zdobyły w tej konkurencji brązowy medal olimpijski, uzyskując w finale czas 3:49,38 i przegrywając z osadami z Niemieckiej Republiki Demokratycznej i Bułgarii. 
W 1975 roku wzięła udział w mistrzostwach świata w Nottingham. Zajęła czwarte miejsce w czwórkach ze sternikiem, uzyskując w finale rezultat 3:31,36.

</doc>
<doc id="5073081" url="https://pl.wikipedia.org/wiki?curid=5073081" title="Ludmiła Krokina">
Ludmiła Krokina



</doc>
<doc id="5073082" url="https://pl.wikipedia.org/wiki?curid=5073082" title="Ludmila Krokina">
Ludmila Krokina



</doc>
<doc id="5073083" url="https://pl.wikipedia.org/wiki?curid=5073083" title="Ludmila Krochina">
Ludmila Krochina



</doc>
<doc id="5073084" url="https://pl.wikipedia.org/wiki?curid=5073084" title="Lyudmila Krokhina">
Lyudmila Krokhina



</doc>
<doc id="5073091" url="https://pl.wikipedia.org/wiki?curid=5073091" title="Herb gminy Czarna Dąbrówka">
Herb gminy Czarna Dąbrówka

Herb gminy Czarna Dąbrówka – jeden z symboli gminy Czarna Dąbrówka.
Historia.
Dawnej obowiązywał wzór, opisany w statucie gminy z 14 czerwca 1996. Herb przedstawiał na tarczy wizerunek trzech świerków, pod którymi umieszczono niebieski strumień wody. Były one obramowane obustronnie pszenicznymi kłoskami zwieńczonymi u góry trójlistną koniczyną. Po obu stronach obramowania znajdowały się wypustki w kształcie falujących flag Polski.
Wygląd.
Herb gminy ma kształt tarczy herbowej z czarną obwódką koloru niebieskiego. W jej centralnej części umieszczono złoty dąb z liśćmi i żołędziami. Po jego obu stronach znajdują się dwie orle głowy koloru białego ze złotymi dziobami, patrzące jedna w prawo, a druga w lewo.

</doc>
<doc id="5073092" url="https://pl.wikipedia.org/wiki?curid=5073092" title="Aepycerotini">
Aepycerotini



</doc>
<doc id="5073095" url="https://pl.wikipedia.org/wiki?curid=5073095" title="Monarcha Tuvalu">
Monarcha Tuvalu

Monarcha Tuvalu – tytuł głowy państwa Tuvalu, którym obecnie jest król Karol III. Tuvalu jest jednym z królestw Wspólnoty Narodów ("Commonwealth Realm"), podobnie jak Australia czy Wyspy Salomona, które związane jest unią personalną z Koroną brytyjską.
Tytulatura.
Tytuł Karola III jako króla Tuvalu brzmi:
Króla na Tuvalu zastępuje gubernator generalny.

</doc>
<doc id="5073099" url="https://pl.wikipedia.org/wiki?curid=5073099" title="Herb gminy Człuchów">
Herb gminy Człuchów

Herb gminy Człuchów – symbol gminy Człuchów, ustanowiony 29 grudnia 2008.
Wygląd i symbolika.
Herb przedstawia na tarczy typu hiszpańskiego koloru niebieskiego w centralnej części postać białego byka, a nad nią prosty, biały krzyż. Herb nawiązuje do herbu Komendy Krzyżackiej w Człuchowie, a także do uniwersalnych europejskich kodów kulturowych poprzez prostotę krzyża.

</doc>
<doc id="5073108" url="https://pl.wikipedia.org/wiki?curid=5073108" title="Herb gminy Przechlewo">
Herb gminy Przechlewo

Herb gminy Przechlewo – jeden z symboli gminy Przechlewo, ustanowiony 10 września 2011. Jego autorem jest Andrzej Rola-Stężycki z Instytutu Genealogii w Grójcu.
Wygląd.
Herb przedstawia na tarczy koloru niebieskiego godło gminy. Jest to złote półsłońce, a pod nim złoty wizerunek półryby.

</doc>
<doc id="5073109" url="https://pl.wikipedia.org/wiki?curid=5073109" title="Flaga Debrzna">
Flaga Debrzna



</doc>
<doc id="5073110" url="https://pl.wikipedia.org/wiki?curid=5073110" title="Antilopini">
Antilopini

Antilopini – plemię ssaków z podrodziny antylop (Antilopinae) w obrębie rodziny wołowatych (Bovidae).
Zasięg występowania.
Plemię obejmuje gatunki występujące w Afryce i Azji. 
Podział systematyczny.
Do plemienia należą następujące występujące współcześnie rodzaje: 
Opisano również rodzaje wymarłe:

</doc>
<doc id="5073113" url="https://pl.wikipedia.org/wiki?curid=5073113" title="Puchar Jedwabnego Szlaku">
Puchar Jedwabnego Szlaku

Puchar Jedwabnego Szlaku (ros. Кубок Шелкового пути) – przechodnie trofeum przyznawane za zwycięstwo w sezonie zasadniczym rosyjskich rozgrywek hokeja na lodzie, Wyższej Hokejowej Ligi (WHL). 

</doc>
<doc id="5073114" url="https://pl.wikipedia.org/wiki?curid=5073114" title="Herb gminy Pszczółki">
Herb gminy Pszczółki

Herb gminy Pszczółki – symbol gminy Pszczółki, ustanowiony 21 marca 2001.
Wygląd i symbolika.
Herb przedstawia na tarczy z czarną obwódką koloru zielonego widziane z góry trzy złote pszczoły nawiązujące do nazwy gminy, jak i do tradycji pszczelarskich.

</doc>
<doc id="5073120" url="https://pl.wikipedia.org/wiki?curid=5073120" title="Robin">
Robin



</doc>
<doc id="5073132" url="https://pl.wikipedia.org/wiki?curid=5073132" title="Robin Packalen">
Robin Packalen



</doc>
<doc id="5073134" url="https://pl.wikipedia.org/wiki?curid=5073134" title="Subnautica">
Subnautica

Subnautica – komputerowa gra survivalowa z elementami przygodowej gry akcji z otwartym światem, wyprodukowana i wydana przez Unknown Worlds Entertainment. Gracze mogą swobodnie odkrywać oceany obcej planety, zwanej 4546B, po tym jak ich statek kosmiczny „Aurora” rozbił się na powierzchni globu. Muszą zbierać surowce oraz stawić czoła nieznanym wcześniej stworzeniom, aby mieć szansę przetrwać.
"Subnautica" została wydana w ramach wczesnego dostępu, początkowo na Microsoft Windows w grudniu 2014, następnie w czerwcu 2015 na macOS oraz w maju 2016 na Xbox One. Fazę wczesnego dostępu opuściła w styczniu 2018, ukazując się na Microsoft Windows i macOS, a wersje na Xbox One i PlayStation 4 wydano w grudniu 2018. Do stycznia 2020 "Subnautica" sprzedała się w ponad 5 milionach kopii. Premiera wersji na Nintendo Switch została zapowiedziana na maj 2021.
Kontynuacja pod tytułem "" została wydana 14 maja 2021 roku.
Rozgrywka.
"Subnautica" to gra łącząca elementy przygodowej gry akcji i survivalu osadzona w otwartym świecie, widoczna z perspektywy pierwszoosobowej. Gracz wciela się w postać samotnego rozbitka z kosmicznego statku "Aurora", uwięzionego na planecie zwanej „4546B”.
Rozgrywka osadzona jest w głębinach oceanu. Gracz może odsłuchiwać komunikaty i zbierać pozostawione notatki, dzięki czemu rozwija wątek główny. Gracz zbiera materiały, buduje narzędzia, bazy, pilotuje okręty podwodne oraz bada naturę planety 4546B.
"Subnautica" obsługuje zestawy VR, takie jak HTC Vive czy Oculus Rift.
Fabuła.
Akcja gry "Subnautica" rozgrywa się pod koniec XXII wieku, kiedy ludzkość rozpoczyna kolonizować inne systemy gwiezdne. Statek kosmiczny "Aurora", który należy do korporacji "Alterra", zostaje wysłany do systemu na zewnętrznych krańcach znanej wówczas przestrzeni, a dokładniej do obszaru zwanego "Ramieniem Ariadny". Jego główną misją jest zamontowanie bramy czasoprzestrzennej, jednakże nie jest to jego jedyne zadanie. Oprócz głównej misji ma również drugie zadanie, którym jest znalezienie i, jeżeli jest to możliwe, uratowanie zaginionej załogi statku "Degasi", który rozbił się na planecie 4546B dziesięć lat wcześniej. Po tym jak "Aurora" wlatuje na orbitę planety 4546B, załoga traci całkowitą kontrolę nad statkiem przez impuls energetyczny, wskutek czego statek rozbija się na powierzchni. Niektórym członkom załogi udaje się ewakuować ze statku "Aurora" w trakcie spadania. Jedną z tych osób jest postać kontrolowana przez gracza. Ostatecznie tylko postać gracza przeżywa ewakuacje, zostając samotnym rozbitkiem. Gracz odnajduje nagrania załogi "Degasi", z których wynika, że początkowo przeżyło tylko trzech członków załogi, którzy w momencie gry prawdopodobnie nie żyją.
Gracz dowiaduje się o istnieniu Prekursorów – starożytnej, zaawansowanej obce rasy, która przybyła na planetę 4546B około tysiąca lat przed rozbiciem się statku "Aurora" w poszukiwaniu antidotum na wysoce zakaźną chorobę, zwaną bakterią Kharaa.
Prekursorzy odkryli bakterię Kharaa podczas badania nieznanej wcześniej planety. Zaraza rozprzestrzeniła się z powodu awarii systemów kwarantanny zabijając ponad 143 miliardów organizmów. Prekursorzy przeszukując tysiące planet w celu próby odnalezienia lekarstwa zlokalizowali na planecie 4546B gatunek, który nazwano lewiatanem cesarskim. Odkryto, że lewiatany cesarskie produkują enzym 42, który zatrzymuje objawy bakterii Kharaa, jednakże ostatni lewiatan cesarski jest za stary, aby wyprodukować wystarczającą ilość enzymu 42. Prekursorzy próbowali wykluć młode lewiatana cesarskiego poprzez wytworzenie sztucznych warunków wylęgowych, lecz nie mogli oni znaleźć odpowiedniej formuły. Aby prześledzić proces wykluwania się jaj lewiatana cesarskiego Prekursorzy ukradli jaja pokrewnemu gatunkowi, jakim jest lewiatański smok morski, aczkolwiek rodzic jaj podążył za Prekursorami, powodując awarię placówki badawczej, a tym samym rozprzestrzenienie się bakterii Kharaa na planecie 4546B. Zmuszeni do ewakuacji Prekursorzy włączyli system kwarantanny przy użyciu specjalnej platformy strażniczej, która zestrzeliwuje wszystkie statki próbujące wylądować lub wydostać się z orbity planety. Jak się okazało, to właśnie ta platforma spowodowała katastrofę "Degasi" i "Aurory".
Lewiatan cesarski zamknięty w specjalnej placówce poszukuje wolności dla swoich młodych, więc komunikuje się telepatycznie z graczem i pomaga mu odnaleźć placówkę w której jest przetrzymywany. Udziela on graczowi potrzebnych informacji jak wykluć i uwolnić młode. W rezultacie gracz wykluwa jaja, a w zamian zostaje wyleczony przez młode lewiatana cesarskiego. Gracz wyłącza platformę strażniczą (jest to możliwe tylko wtedy, gdy nie jest zarażonym bakterią Kharaa) i konstruuje rakietę ewakuacyjną "Neptun" ze schematów znalezionych we wraku "Aurory," na której ucieka z planety.
Po napisach końcowych postać gracza dowiaduje się, iż ma niespłacony dług w wysokości 1 biliona kredytów, ponieważ sprzęt używany podczas gry jest własnością "Alterry".
Rozwój.
17 grudnia 2013 roku Unknown Worlds Entertainment poinformował o rozpoczęciu prac nad grą. Reżyserem i głównym programistą został Charlie Cleveland, a producentem Hugh Jeremy Ścieżkę audio gry skomponował Simon Chyliński.
Charlie Cleveland był bardzo mocno zainspirowany Minecraftem, który, jak zauważył, „zmienił branżę gier komputerowych” i „odrzucił wszystkie tradycyjne gry skupione na wykonywaniu wyzwań i rozwoju”. Premiera Minecrafta zbiegła się w czasie z wydaniem gry "Natural Selection 2" przez Unknown Worlds, gdzie deweloperzy chcieli stworzyć grę podobną do Minecrafta. Do inspiracji należą także nurkowanie, fotografie Jamesa Camerona. Celem twórców było oddanie uczucia „eksploracji głębokich, mrocznych, na przemian pięknych i przerażających głębin oceanów”. Zdaniem Clevelanda "Subnautica" nie jest grą survivalową, lecz eksploracyjną.
Do wczesnego dostępu gra została udostępniona na Steamie 16 grudnia 2014 roku, a na Xbox One Preview 17 maja 2016 roku. W pierwszych wersjach "Subnautica" nie miała mechaniki głodu oraz pragnienia. Pełna wersja gry została wydana 23 stycznia 2018 roku na PC, jednak użytkownicy Xbox One i PlayStation 4 musieli czekać do 4 grudnia 2018 roku.
Odbiór.
"Subnautica" została odebrana pozytywnie już we wczesnym dostępie. Ian Birnbaum z magazynu „PC Gamer” opisał grę jako „podwodny "Minecraft"”, zauważając, że „z doświadczonym deweloperem na czele i różnorodnością oceanów, upłynie dużo czasu nim gra się znudzi. W miarę postępu w grze "Subnautica" staje się wyjątkowym przykładem tego, jak próba przetrwania może być napięta i satysfakcjonująca”. Marsh Davies ze strony Rock, Paper, Shotgun pochwalił satysfakcjonujący charakter odkrywania świata gry, aczkolwiek skrytykował grę za arbitralność i brak intuicji przy niektórych schematach w grze.
Gra w wydaniu na PC w agregatorze Metacritic uzyskała 87/100 punktów, na Xbox One 81/100, a na PlayStation 4 80/100.
Do stycznia 2020 roku gra sprzedała się w liczbie ponad 5 milionów sztuk na wszystkich platformach.

</doc>
<doc id="5073135" url="https://pl.wikipedia.org/wiki?curid=5073135" title="Herb gminy Sierakowice">
Herb gminy Sierakowice

Herb gminy Sierakowice – symbol gminy Sierakowice, ustanowiony w 1990. Jego autorem jest mieszkaniec gminy, Marek Fryt.
Wygląd i symbolika.
Herb przedstawia na tarczy koloru niebieskiego w centralnej części postacie czarnego gryfa kaszubskiego i białego orła ze złotymi szponami i dziobem, wplecione w literę "S". Mają one wspólną złotą koronę na głowie. Herb ma wymowę symboliczną, litera "S" to inicjał nazwy "Sierakowice", natomiast połączenie gryfa i orła symbolizuje nierozerwalność Polski i Kaszub.

</doc>
<doc id="5073136" url="https://pl.wikipedia.org/wiki?curid=5073136" title="Kościół Miłosierdzia Bożego w Ostrowcu Świętokrzyskim">
Kościół Miłosierdzia Bożego w Ostrowcu Świętokrzyskim

Kościół Miłosierdzia Bożego w Ostrowcu Świętokrzyskim – rzymskokatolicki kościół parafialny należący do parafii pod tym samym wezwaniem (dekanat Ostrowiec Świętokrzyski diecezji sandomierskiej). Znajduje się na ostrowieckim Osiedlu Złotej Jesieni.
Jest to świątynia wzniesiona w latach 1983-1994 według projektu inżynierów: Adama Gustawa i Józefa Kocera. Akt erekcyjny wmurował pod budujący się kościół biskup Stanisław Sygnet w dniu 25 września 1985 roku. Prace budowlane nadzorował ksiądz Czesław Przewłocki. Z kolei nad dekoracją i wystrojem wnętrza czuwali księża Zygmunt Wandas i Zbigniew Wiatrek. Uroczyście świątynia została poświęcona przez kardynała Leonarda Sandriego, prefekta Kongregacji ds. Kościołów Wschodnich, w dniu 13 września 2009 roku. W ostatnich latach zostało wybudowane Centrum Duszpasterskie im. św. Jana Pawła II, umieszczone w podziemiach kościoła. Zabudowania sakralne obejmują jednorodną bryłę: kościół, zaplecze, kaplicę całodziennej adoracji i dom parafialny z tyłu prezbiterium. Ściany boczne i tylna są załamane w regularną harmonię o prostych kątach i znajdują się w nich długie, prostokątne okna. Narożniki świątyni zwężają się i wychylają ku górze, dzięki temu dodają wrażenia lekkości budowli, która według projektu miała przypominać kielich kwiatu lub koronę. Według takiej interpretacji wznosząca się ponad dach elewacja frontowa – dzięki wspomnianym wyżej narożnikom rozszerza się ku górze i stanowi tło dla zdobiącej ją figury Chrystusa oraz jest podstawą ażurowej wieżyczki zbliżonej kształtem do pręcików kwiatu. Wnętrze kościoła jest przestronne i rozświetlone. Ściana ołtarza jest zaprojektowana przez Czesława Dźwigaja. Swoim kształtem przypomina otwarte skrzydła wypełnione malowidłami i słowami z Pisma Świętego oraz „Dzienniczka” św. Siostry Faustyny Kowalskiej. W środku jest umieszczona przerwa w kształcie negatywu krzyża, mieszcząca w sobie obraz Jezu ufam Tobie, a także trójkątne i koliste motywy dekoracji tabernakulum.

</doc>
<doc id="5073138" url="https://pl.wikipedia.org/wiki?curid=5073138" title="Mistrzostwa Polski Seniorów w Lekkoatletyce 2021">
Mistrzostwa Polski Seniorów w Lekkoatletyce 2021

97. Mistrzostwa Polski Seniorów w Lekkoatletyce – zawody lekkoatletyczne, które odbyły się w dniach 24-26 czerwca 2021 na Stadionie Olimpii w Poznaniu. Ich organizatora, Zarząd Polskiego Związku Lekkiej Atletyki wybrał we wrześniu 2020 r..
Chód na 50 km.
Mistrzostwa Polski mężczyzn w chodzie na 50 kilometrów odbyły się 20 marca w słowackich Dudincach. Mistrzostwa kobiet we tej konkurencji nie odbyły się.
Maraton.
41. Mistrzostwa Polski kobiet w biegu maratońskim i 91. Mistrzostwa Polski mężczyzn w biegu maratońskim odbyły się 18 kwietnia w ramach Maratonu Dębno.
Bieg 24-godzinny i bieg na 100 km.
14. Mistrzostwa Polski w biegu 24-godzinnym i 13. Mistrzostwa Polski w biegu na 100 kilometrów (ultramaratonach) odbyły się od 28 do 29 sierpnia w Pabianicach.
Bieg na 10 000 m.
Mistrzostwa Polski w biegu na 10 000 metrów zostały rozegrane 24 kwietnia w Goleniowie.
Chód na 20 km.
Zawody o mistrzostwo Polski kobiet i mężczyzn w chodzie na 20 kilometrów odbyły się 6 czerwca w Siedlcach.
Biegi sztafetowe.
4. Mistrzostwa Polski w biegach sztafetowych zostały rozegrane w Łodzi 12 i 13 czerwca.
Wieloboje.
Mistrzostwa Polski w wielobojach zostały rozegrane w Warszawie 26 i 27 czerwca.
Bieg na 10 km.
12. Mistrzostwa Polski w biegu ulicznym na 10 kilometrów mężczyzn zostały rozegrane 1 sierpnia w Gdańsku w ramach biegu św. Dominika. 10. Mistrzostwa Polski kobiet na tym dystansie odbyły się 11 listopada w Poznaniu w ramach Biegu Niepodległości.
Półmaraton.
30. Mistrzostwa Polski w półmaratonie zostały rozegrane 17 września w Bydgoszczy.
Bieg na 5 km.
Otwarte mistrzostwa Polski w biegu ulicznym na 5 kilometrów mężczyzn i kobiet zostały rozegrane 7 listopada w Warszawie w ramach Piątki Niepodległości.
Biegi przełajowe.
93. Mistrzostwa Polski w biegach przełajowych zostały rozegrane 27 listopada w Tomaszowie Lubelskim.

</doc>
<doc id="5073140" url="https://pl.wikipedia.org/wiki?curid=5073140" title="Miray Daner">
Miray Daner

Miray Naz Daner (ur. 15 stycznia 1999 roku w Stambule) – turecka aktorka, znana głównie z roli Hilal w serialu "Zraniona miłość."
Biografia.
Ma starszą siostrę – İpek.
Rozpoczęła karierę w wieku siedmiu lat jako aktorka dziecięca.
W wieku siedemnastu lat rozpoczęła grać w serialu "Zraniona miłość" (tur. "Vatanim Sensin", ang. "Wounded Love"), gdzie zagrała rolę Hilal. Był to drugi raz w karierze aktorki, gdy jej filmowym ojcem został znany turecki aktor, Halit Ergenç, znany głównie dzięki roli Sulejmana Wspaniałego w serialu "Wspaniałe stulecie". Wcześniej taka sytuacja miała miejsce przy serialu "Dersimiz: Atatürk," gdzie Ergenç zagrał Mustafę Kemala Atatürka, a Daner – jego córkę, Sabihę Gökçen.
W 2020 roku wystąpiła w serialu "Saygı", gdzie wcieliła się w rolę Helen. Był to drugi raz w jej karierze, kiedy na planie spotkała się z Boranem Kuzumem. Pierwszy raz zagrali razem parę w "Zranionej miłości".

</doc>
<doc id="5073143" url="https://pl.wikipedia.org/wiki?curid=5073143" title="Julián Orbón">
Julián Orbón

Julián Orbón de Soto (ur. 7 sierpnia 1925 w Avilés, zm. 20 maja 1991 w Miami Beach) – kubański kompozytor pochodzenia hiszpańskiego.
Życiorys.
Uczył się w konserwatorium w Oviedo. W 1937 roku, w związku z trwającą w Hiszpanii wojną domową, wyjechał wraz z rodzicami na Kubę, gdzie w latach 1938–1945 studiował w konserwatorium w Hawanie u swojego ojca Benjamína (fortepian) oraz José Ardévola (kompozycja). W 1945 roku odbył kurs u Aarona Coplanda w Berkshire Music Center w Tanglewood. Od 1942 do 1949 roku był członkiem Grupo de Renovación Musical, współpracował też z grupą literacką Origenes. Działał jako krytyk muzyczny i eseista, propagując współczesną muzykę kubańską. W latach 1946–1960 pełnił funkcję dyrektora konserwatorium w Hawanie. Po zwycięstwie rewolucji kubańskiej wyemigrował w 1960 roku do Meksyku, gdzie do 1963 roku prowadził wraz z Carlosem Chávezem warsztaty kompozytorskie w konserwatorium w mieście Meksyk. W 1964 roku osiadł w Stanach Zjednoczonych. Wykładał w State University of New York at Purchase i Washington University in St. Louis. W 1967 roku otrzymał nagrodę American Academy of Arts and Letters.
Twórczość.
W swojej twórczości czerpał z różnorodnych źródeł: hiszpańskiej muzyki ludowej i dawnej, folkloru afro-kubańskiego, popularnej muzyki latynoamerykańskiej i chorału gregoriańskiego. We wczesnym okresie muzyka Orbóna utrzymana była w stylistyce neoklasycznej, później nabrała cech bardziej romantycznych.

</doc>
<doc id="5073147" url="https://pl.wikipedia.org/wiki?curid=5073147" title="Herb gminy Kwidzyn">
Herb gminy Kwidzyn

Herb gminy Kwidzyn – jeden z symboli gminy, jego obecna wersja istnieje od 2003.
Wygląd.
Herb gminy ma kształt tarczy herbowej koloru czerwonego. W jego centralnej części umieszczono postać złotego orła połączonego z pastorałem (występującym również w herbie Kwidzyna). Pod nimi znajdują się trzy złote kłosy zboża.

</doc>
<doc id="5073148" url="https://pl.wikipedia.org/wiki?curid=5073148" title="Citroën TUB">
Citroën TUB

Citroën TUB – lekki van, furgonetka i pojazd użytkowy,był produkowany przez Citroëna w latach 1939–1941.
Model był pierwszym pojazdem użytkowym z przesuwanymi drzwiami bocznymi. Citroën użył silnika i skrzyni biegów Citroëna Traction Avant wprowadzonego w 1934 roku do TUB. Silnik znajdował się przed osią, a skrzynia biegów za nią. Następcą TUB-a był Citroën Type H. W latach 1939-1941 zbudowano łącznie 1748 egzemplarzy. TUB był pionierem przedniego napędu w modelach dostawczych oraz pierwszym vanem z przesuwnymi drzwiami bocznymi. Dużym ułatwieniem dla dostawcy była również obniżona podłoga.
Charakterystyka.
Citroën TUB zaprezentowany na jubileuszowym spotkaniu w lipcu 2019 roku w La Ferté Vidame

</doc>
<doc id="5073149" url="https://pl.wikipedia.org/wiki?curid=5073149" title="Sovket Memmedova">
Sovket Memmedova



</doc>
<doc id="5073150" url="https://pl.wikipedia.org/wiki?curid=5073150" title="Sovkat Mammadova">
Sovkat Mammadova



</doc>
<doc id="5073156" url="https://pl.wikipedia.org/wiki?curid=5073156" title="Cangrande della Scalla">
Cangrande della Scalla



</doc>
<doc id="5073157" url="https://pl.wikipedia.org/wiki?curid=5073157" title="Philip Adolphe Klier">
Philip Adolphe Klier

Philip Adolphe Klier (ur. ok. 1845 w Bremie, zm. 1911; znany również jako Philip Klier) – niemiecki fotograf, którego zdjęcia były robione w Birmie w okresie kolonialnym Wielkiej Brytanii. Jest uważany za jednego z najciekawszych fotografów Birmy tego okresu.
Życie i praca.
Po emigracji z Niemiec do Birmy Brytyjskiej, Klier osiadł w Moulmein (obecnie Mawlamyine w stanie Mon) w 1865 roku zaczął pracować jako zegarmistrz w małej społeczności niemieckich fotografów, optyków i zegarmistrzów. Po 1880 roku przeniósł się do stolicy Rangunu, gdzie założył własną pracownię i znalazł większe szanse na sprzedaż swoich fotografii. Przez pięć lat po 1885 roku Klier tymczasowo związał się z J. Jacksonem, uznanym brytyjskim fotografem, ale potem kontynuował pracę samodzielnie.
Szeroka gama jego fotografii dokumentuje jego duże zainteresowanie życiem i kulturą Brytyjczyków, a także kulturą birmańską. Wiele jego fotografii zostało wydrukowanych jako odbitki albuminowe. Wraz z rozwojem technicznych możliwości fotografii rozwijało się jego podejście do przedstawiania tematów jego portretów: dwa portrety młodej Angielki wykonane około 1894 roku i zarchiwizowane w National Portrait Gallery w Londynie, czy "Portret nieznanego mężczyzny" zarchiwizowany obok jego wizytówki, świadczący o stylistyce portretowej z końca lat 90 XIX wieku, wyraźnie kontrastujący z jego późniejszymi portretami, takimi jak "Zdjęcie birmańskiej damy" z 1907 roku, z rozmytym tłem i wyraźnymi szczegółami jej osoby, ubrania lub biżuteria były na pierwszym planie.
Oprócz fotograficznych portretów Europejczyków lub scen ulicznych ruchliwych obszarów Rangun, Klier starannie wystawił i nagrał portrety Birmańczyków w tradycyjnych strojach. Interesował się również codziennymi scenami ulicznymi, dokumentując m.in. tradycyjnych muzyków tamtych czasów.

</doc>
<doc id="5073162" url="https://pl.wikipedia.org/wiki?curid=5073162" title="Kościół św. Mateusza w Myśliborzu">
Kościół św. Mateusza w Myśliborzu

Kościół świętego Mateusza w Myśliborzu – rzymskokatolicki kościół parafialny należący do parafii pod tym samym wezwaniem (dekanat goliński archidiecezji gnieźnieńskiej).
Obecna późnogotycka świątynia została wzniesiona na miejscu wcześniejszej, drewnianej, na początku XVI wieku. W 1578 roku została zamieniona na zbór luterański, który po kilkunastu latach został ponownie przywrócony katolikom. W wiekach XVII i XIX kościół został wielokrotnie przebudowany, co sprawiło, że zostały zatarte cechy pierwotnego stylu architektonicznego. Budowla jest jednonawowa, posiada węższe i niższe prezbiterium od stronie wschodniej, z kolei od strony północnej są umieszczone zakrystia oraz schody prowadzące na ambonę, natomiast od zachodniej strony znajduje się chór podparty dwoma kolumnami, z kolei od strony południowej znajduje się zbliżona planem do kwadratu kruchta nakryta sklepieniem krzyżowym. We wnętrzu w ścianę są wtopione płaskie filary z kapitelami. W fasecie znajdują się motywy z liści akantu i medaliony z amorkami. Natomiast część stropu jest ozdobiona motywami roślinnymi i medalionami czterech Ewangelistów. Wyposażenie świątyni w większości powstało w XVII i XVIII wieku, ciekawy jest ołtarz główny w stylu barokowym, dwa ołtarze boczne (również reprezentują styl barokowy) i ambona. Cenny jest również XVII-wieczny krucyfiks, a także dwie romańskie antaby wykonane z brązu w formie lwich głów.

</doc>
<doc id="5073169" url="https://pl.wikipedia.org/wiki?curid=5073169" title="Bitwa pod Dąbrowicą">
Bitwa pod Dąbrowicą

Bitwa pod Dąbrowicą – walki polskiego 9 pułku ułanów z sowieckim oddziałem dywersyjnym toczone w pierwszym roku wojny polsko-bolszewickiej.
Geneza.
W ostatnich dniach grudnia 1919 Armia Czerwona powstrzymała ofensywę armii gen. Antona Denikina i przejęła inicjatywę strategiczną. Wskutek tego oddziały sowieckie stopniowo pojawiały się przed frontem galicyjskim. Uprzedzając ich nadejście, dowództwo polskie przesunęło oddziały Frontu na wschód: na linię rzeki Uszyca z Płoskirowem i Starokonstantynowem, wyrównując go z prawym skrzydłem Frontu Wołyńskiego nad Słuczą. Ostatecznie ustaliło się następujące ugrupowanie: na Podolu była rozmieszczona grupa gen. Bonnina, następnie, po obu stronach linii kolejowej Tarnopol-Płoskirów rozmieszczona została 12 Dywizja Piechoty, za nią stała 5 Dywizja Piechoty stanowiąca odwód frontu. Front wołyński obsadziły: w rejonie Szepietówka-Zwiahel 13 Dywizja Piechoty, 3. i 4 Brygada Jazdy, a dalej do Olewska - 4 Dywizja Piechoty. 
Walki pod Dąbrowicą.
W październiku 1919 liczący około 600 szabel 9 pułk ułanów obsadził 32 kilometrowy odcinek frontu nad Uborcią od Miłaszewicz do Choczyna. Dowódca pułku zorganizował obronę w linię placówek, a pozostałe odcinki dozorował systemem patroli. Dowództwo sowieckie postanowiło przeprowadzić na tyłach wojsk polskich akcję propagandową.
24 grudnia, w wigilię Bożego Narodzenia, silny kilkusetosobowy sowiecki oddział dywersyjny zaopatrzony w materiały propagandowe przeszedł Uborć po lodzie i, wykorzystując luki między placówkami 9 pułku ułanów, przeniknął między Głuszkiewiczami i Choczynem na tyły frontu. Sowieci unikali walki i starali się realizować swój podstawowy cel – agitację i podgrzewanie „rewolucyjnych nastrojów”. Jednakże po pozostawionych na śniegu śladach Polacy szybko odkryli obecność dużego oddziału. 9 pułk ułanów został zluzowany przez oddziały 4 Dywizji Piechoty i ruszył w pościg. Po kilku dniach polscy ułani osaczyli główne siły oddziału sowieckiego w Dąbrowicy nad Horyniem. Walka zakończyła się rozbiciem wyczerpanego marszami przeciwnika. Wzięto do niewoli około stu jeńców. Niedobitki czerwonoarmistów rozproszyły się po okolicznych lasach i małymi grupkami uchodziły w kierunku wschodnim. Po rozbiciu oddziału dywersyjnego pod Dąbrowicą, 9 pułk ułanów przeszedł na dłuższy odpoczynek pod Równe.

</doc>
<doc id="5073173" url="https://pl.wikipedia.org/wiki?curid=5073173" title="Carl Nordenfalk">
Carl Nordenfalk

Carl Nordenfalk (ur. 13 grudnia 1907 w Sztokholmie, zm. 13 czerwca 1992 tamże) – szwedzki historyk sztuki i wykładowca uniwersytecki. Dyrektor szwedzkiego Nationalmuseum od 1958 do 1968. Zajmował się badaniami nad późnoantycznymi iluminacjami, zwłaszcza związanymi z Kanonami Euzebiusza. Badał także życie i twórczość malarzy, w tym Vincenta van Gogha i Rembrandta.

</doc>
<doc id="5073175" url="https://pl.wikipedia.org/wiki?curid=5073175" title="Grzyby filamentalne">
Grzyby filamentalne



</doc>
<doc id="5073178" url="https://pl.wikipedia.org/wiki?curid=5073178" title="Zimní stadion Josefa Kotase">
Zimní stadion Josefa Kotase

Zimní stadion Josefa Kotase (potocznie „Kotas”) – nieistniejące już lodowisko w Ostrawie, w Czechach. Istniało w latach 1947–2004 (od 1955 roku było zadaszone). Swoje spotkania rozgrywali na nim hokeiści klubu HC Vítkovice.
Historia.
O budowie sztucznego lodowiska w Ostrawie zaczęto myśleć przed II wojną światową. Wojna pokrzyżowała te plany, ale po zakończeniu walk powrócono do pomysłu i w krótkim czasie doprowadzono do jego realizacji. 1 maja 1947 roku przewodniczący lokalnej rady Josef Kotas wmurował kamień węgielny pod nowy obiekt sportowy. Na lokalizację lodowiska wybrano teren przy torach kolejowych (w pobliżu obecnego przystanku kolejowego Ostrava-Stodolní) zwany Elblak, na którym już przed I wojną światową powstały korty tenisowe, zimą zamieniane w lodowisko. Bliskość miejskiej rzeźni dawała możliwość korzystania z jej urządzeń chłodniczych. 27 października 1947 roku obiekt po raz pierwszy udostępniono do użytku, pozwalając mieszkańcom bezpłatnie skorzystać z lodowiska. Oficjalne otwarcie miało jednak miejsce dzień później, w 29. rocznicę powstania Czechosłowacji, a na inaugurację rozegrano mecz hokejowy Czechy – Morawy. Na nie w pełni ukończonych trybunach zasiadło wówczas 9000 widzów. Ostrawa stała się piątym miastem w Czechosłowacji, mającym swój „stadion zimowy”. Obiekt kojarzony był z Josefem Kotasem i otrzymał jego imię. Prace nad całkowitym ukończeniem areny trwały jeszcze przez kilka miesięcy.
27 stycznia 1949 roku na obiekcie rozegrano mecz towarzyski pomiędzy hokejowymi reprezentacjami Czechosłowacji i Stanów Zjednoczonych (2:8), podczas którego na trybunach zasiadło 22 000 widzów. Jest to rekord frekwencji wszech czasów w spotkaniu hokejowym na terenie obecnych Czech. 6 lutego 1949 roku na obiekcie swój pierwszy mecz rozegrali hokeiści HC Vítkovice (przegrana z drużyną z Královego Pola 0:5). Klub stał się odtąd gospodarzem nowej areny (wcześniej występował na lodowisku przy pawilonie sportowym przy obecnej ulicy Lidickiej). W 1952 roku zespół ten wywalczył pierwszy tytuł mistrza Czechosłowacji. Bliskość torów powodowała częste zabrudzanie lodowiska sadzą przez przejeżdżające lokomotywy parowe, stąd zdecydowano się na zadaszenie areny, co nastąpiło w roku 1955. Obiekt stał się wówczas pierwszym zadaszonym lodowiskiem w Czechosłowacji. W marcu 1959 roku obiekt był jedną z aren hokejowych mistrzostw świata. Rozegrano na nim sześć spotkań pierwszej rundy (wszystkie mecze grupy C z udziałem Szwecji, Finlandii, RFN i Włoch).
W kolejnych latach obiekt był głównie areną zmagań hokeistów HC Vítkovice. Frekwencja podczas spotkań rozgrywanych na obiekcie często wynosiła wówczas kilkanaście tysięcy widzów. Szczególnym zainteresowaniem cieszyły się mecze derbowe z Baníkiem Ostrawa. Obiekt nie należał do najnowocześniejszych, z zewnątrz przypominał wręcz halę przemysłową, ale we wspomnieniach wielu kibiców, ludzi związanych z hokejem i samych zawodników wyraźnie podkreślana jest wyjątkowa atmosfera, jaka panowała na widowni podczas spotkań. W 1981 roku HC Vítkovice zdobył drugi tytuł mistrza Czechosłowacji.
W 1986 roku w Ostrawie oddano do użytku pałac kultury i sportu. 4 listopada tego samego roku HC Vítkovice rozegrał na nim pierwsze spotkanie. Ponieważ zespół występował wtedy w drugiej lidze, grał on na nowym obiekcie niezbyt regularnie i nadal korzystał ze starego lodowiska. Ostatni mecz na starym obiekcie drużyna rozegrała 25 marca 1988 roku przeciwko klubowi z Nitry. Dzięki wygranej 6:3 powróciła do najwyższej klasy rozgrywkowej. Jednocześnie był to koniec rozgrywania ligowych spotkań w starej hali. Arena służyła jeszcze drużynom młodzieżowym, amatorskim, jako obiekt treningowy i ogólnodostępne lodowisko. W 1993 roku definitywnie zakończono działalność lodowiska, choć później hala służyła przez jakiś czas do gry w paintballa. Następnie obiekt opustoszał całkowicie i zaczął niszczeć. W 2003 roku podjęto decyzję o jego rozbiórce, której dokonano na przełomie lat 2003 i 2004. W miejscu dawnej areny pozostała jedynie pusta łąka, od czasu do czasu pojawiają się nowe pomysły na jej zagospodarowanie.

</doc>
<doc id="5073191" url="https://pl.wikipedia.org/wiki?curid=5073191" title="Linia kolejowa Wilcza – Janiw">
Linia kolejowa Wilcza – Janiw

Linia kolejowa Wilcza – Janiw – linia kolejowa na Ukrainie łącząca stację Wilcza ze stacją Janiw i z Czarnobylską Elektrownią Jądrową. Zarządzana jest przez Kolej Południowo-Zachodnią (oddział ukraińskich kolei państwowych).
Linia na całej długości jest jednotorowa i niezelektryfikowana.
Położenie.
Znajduje się w obwodzie kijowskim. Przebiega przez skażone radiologicznie obszary Strefy Wykluczenia wokół Czarnobylskiej Elektrowni Jądrowej.
Historia.
Linia powstała jako część linii Czernihów - Owrucz w latach 20. XX w. Początkowo leżała w Związku Sowieckim. Po katastrofie w Czarnobylskiej Elektrowni Jądrowej w 1986 fragment linii od położonej przy elektrowni stacji Janiw do Wilczy w stronę Owrucza został zamknięty. Po katastrofie linia została zelektryfikowana do Janiwa od wschodu (obecnie trakcja na stacji jest rozebrana). Po upadku ZSRS linia znalazła się na Ukrainie.
Po 1986 jedynie stacja Janiw była wykorzystywana na potrzeby budowy i konserwacji sarkofagu. Pozostała część linii uległa dewastacji i częściowo została rozebrana.
Remont linii.
W latach 10. XXI w. z powodu napiętej sytuacji politycznej pomiędzy Ukrainą i Rosją wystąpił problem ze składowaniem zużytego paliwa pochodzącego z ukraińskich elektrowni jądrowych, które dotychczas wywożono do Rosji. Rząd ukraiński postanowił składować je w Centralnym Magazynie Wypalonego Paliwa Jądrowego na terenie czarnobylskiej Strefy Wykluczenia. W związku z tą inwestycją w 2017 podjęto decyzję o wyremontowaniu fragmentu linii Wilcza – Janiw. Łącznie położono 5,8 km nowych torów od Janiwa do Centralnego Magazynu Wypalonego Paliwa Jądrowego. Inwestorem było Przedsiębiorstwo Państwowe Energoatom, a wykonawcą Ukrenergomontaż. Prace zakończono w 2019. Odcinek służy do transportu wypalonego paliwa jądrowego do magazynów jego składowania.
Energoatom podjął także remont pozostałej części linii, aż do Wilczy, który został zakończony latem 2021. Linia ta również ma być wykorzystywana przez składy dojeżdżające do Centralnego Magazynu Wypalonego Paliwa Jądrowego.

</doc>
<doc id="5073197" url="https://pl.wikipedia.org/wiki?curid=5073197" title="Ts (dwuznak)">
Ts (dwuznak)

Ts – łaciński dwuznak występujący w języku baskijskim, ewe i w innych językach afrykańskich. W angielskim używana jest jedynie do interpretowania liter lub słów pochodzenia obcego.
Użycie.
Języki afrykańskie
W języku ewe, "ts" oznacza dźwięk polskiego c, w międzynarodowej transkrypcji fonetycznej IPA oznaczany symbolem [].
Język baskijski
W kraju Basków wymawiana jest jako [] zbliżonego do polskiego c.
Język angielski
W angielskim używa się jedynie do interpretowania liter lub słów pochodzenia obcego:
W alfabecie cyrylicy, Ц używana w białoruskim, bułgarskim, rosyjskim, ukraińskim itp. interpretuje się na angielski jako "ts".
W używanych alfabetach języka japońskiego, litera つ (w hiraganie) i ツ (w katakanie) interpretowane są jako głoska sylabowa "tsu". Interpretuje się także w słowach pisanych pismem kanji.

</doc>
<doc id="5073198" url="https://pl.wikipedia.org/wiki?curid=5073198" title="Ts">
Ts



</doc>
<doc id="5073204" url="https://pl.wikipedia.org/wiki?curid=5073204" title="Marek Antoni Pawłowicz">
Marek Antoni Pawłowicz

Marek Antoni Pawłowicz (ur. 9 listopada 1789 w Łohiszynie, zm. 24 lipca 1830 w Warszawie) – polski geolog, profesor Królewskiego Uniwersytety Warszawskiego.
Życiorys.
Urodził się we wsi Łohiszyn w okolicach Pińska, jego ojciec był żołnierzem kawalerii litewskiej w okresie I Rzeczypospolitej. Pierwsze nauki pobierał w domu oraz szkołach pijarskich w Lubieszowie oraz Dąbrowicy. Ukończył gimnazjum w Wilnie oraz Uniwersytet Wileński, gdzie studiował literaturę polską i łacińską, historię, matematykę, fizykę i historię naturalną. W 1808 otrzymał stopień kandydata filozofii oraz został nauczycielem prywatnym i również uczył w witebskim gimnazjum.
Zgłosił się na egzaminy ogłoszone przez Komisję Rządową Wyznań Religijnych i Oświecenia Publicznego Królestwa Polskiego dla kandydatów na organizujący się Królewski Uniwersytet Warszawski. Po zdanym egzaminie został skierowany na zagraniczne studia specjalistyczne w dziedzinie fizyki a zwłaszcza mineralogii, geologii i hutnictwa. Wyjechał do Wiednia, a następnie do Linzu i Salzburga gdzie zwiedzał kamieniołomy, kopalnie rud metali i saliny. W Monachium zapoznał się z różnymi zakładami naukowymi i gabinetami historii naturalnej. Pod koniec 1817 przybył do Paryża i rozpoczął studia w Écoles des Mines, Faculté des Sciences i Collège de France. We Freibergu saskim uczył się w Akademii Górniczej. Otrzymał członkostwo towarzystw naukowych w Jenie i Lipsku, wśród jego nauczycieli był m.in. F. Mohs.
W 1821 dostał przydział pracy do Liceum Warszawskiego jako nauczyciel botaniki i mineralogii. W tym samym roku został powierzony mu nadzór nad gabinetem mineralogicznym uniwersytetu ze zdaniem uporządkowania zbiorów.
W latach 1824–1825 odbył zagraniczną podróż w celach leczniczych i w jej trakcie prowadził obserwacje geologiczne, zbierał okazy skał, skamieniałości i minerałów jak również, z polecenia St. Staszica interesował się zaawansowaniem prac nad pomnikiem Mikołaja Kopernika, Józefa Poniatowskiego i Wacława Potockiego realizowanymi przez B. Thorwaldsena.
Po powrocie do Warszawy zastępował Adama Kitajewskiego w katedrze chemii na Królewskim Uniwersytecie Warszawskim i prowadził wykłady z chemii ogólnej oraz zajęcia w laboratorium. W 1825 został profesorem w Szkole Przygotowawczej do Instytutu Politechnicznego. Był członkiem Towarzystwa Przyjaciół Nauk w Warszawie. W 1829 otrzymał nominację na profesora mineralogii Królewskiego Uniwersytetu Warszawskiego. Pod koniec 1828 wspólnie ze Stanisławem Janickim i Krystynem Lachem Szyrmą był założycielem i redaktorem czasopisma „Pamiętnik Fizycznych, Matematycznych i Statystycznych Umiejętności z Zastosowaniem do Przemysłu” w których zamieszczał również własne opracowania.
Zmarł na płuca 24 lipca 1830 w Warszawie i pochowany został na cmentarzu Świętokrzyskim.

</doc>
<doc id="5073209" url="https://pl.wikipedia.org/wiki?curid=5073209" title="Związek Zawodowy Anestezjologów">
Związek Zawodowy Anestezjologów

Związek Zawodowy Anestezjologów, ZZA – polska, ogólnokrajowa organizacja związkowa lekarzy legitymujących się tytułem lekarza anestezjologa lub specjalisty anestezjologii i intensywnej terapii, bądź będących w trakcie specjalizacji z anestezjologii i intensywnej terapii, pracujących na terenie Rzeczypospolitej Polskiej, niezależnie od formy zatrudnienia.
Założenie, przewodniczący, cele.
Związek Zawodowy Anestezjologów rozpoczął działalność w roku 1996. Liczbę czynnych zawodowo anestezjologów określano wówczas na 2.700 lekarzy. Jednym z inicjatorów powołania ZZA i liderem protestów anestezjologów był Przemysław Jakubowski – rzecznik prasowy Ogólnopolskiego Związku Zawodowego Lekarzy (OZZL) a następnie rzecznik prasowy ZZA (1996-1999). Przewodniczącym Zarządu Głównego ZZA został Dariusz Jędrasiak (1996-1997). Po nim funkcję tę pełnił Mariusz Piechota (1997-2000), następnie Dariusz Kuśmierski (2000-2013), a później Jerzy Wyszumirski (2013-nadal).
Celami Związku są: reprezentacja i obrona godności swoich członków, ich interesów zawodowych, materialnych i socjalnych oraz obrona praw pracowniczych w zakresie wykonywanej pracy zawodowej, statusu materialnego, bezpieczeństwa i higieny pracy.
W roku założenia, 4 grudnia 1996 Zarząd Główny ZZA i Zarząd Krajowy OZZL wspólnie podjęły uchwałę o utworzeniu konfederacji obu organizacji, na równych prawach z poszanowaniem własnej tożsamości, statutów i postulatów. Jedocześnie podjęto decyzję o wspólnym rozpoczęciu strajku lekarzy od 10 grudnia 1996.
Akcje protestacyjne i strajkowe.
ZZA inspirował akcje protestacyjne i strajki anestezjologów, początkowo wspólnie z OZZL. Jedna z pierwszych akcji polegała na powstrzymaniu się anestezjologów od planowych znieczuleń 28 lutego 1997. Trzy miesiące później, 22 maja 1997 została przeprowadzona ogólnopolska akcja protestacyjna Związku na dużą skalę. Był to dwugodzinny strajk ostrzegawczy. Po nim nastąpiły różnorodne akcje wraz z masowym rezygnacjami anestezjologów z pracy w wielu regionach kraju. Najostrzejszą formą tych działań były protesty głodowe. Anestezjolodzy domagali się zmian systemowych prowadzących do poprawy warunków pracy i wynagrodzenia. Wraz z OZZL i innymi medycznymi organizacjami związkowymi i samorządowymi, 7 kwietnia 1998 ZZA utworzył Komitet Obrony Reformy Ochrony Zdrowia (KOROZ).
W listopadzie 1998 rozpoczęła się największa ogólnopolska akcja protestacyjna przeprowadzona przez ZZA. W jej wyniku do końca roku wypowiedziało umowy o pracę co najmniej 1.500 anestezjologów. Nadzwyczajny Walny Zjazd Delegatów ZZA w Poznaniu 12 grudnia 1998 zobowiązał członków Związku do rozwiązywania stosunku pracy i oparcia świadczenia usług medycznych o umowy cywilnoprawne (kontrakty). Związek dążył do tego, aby anestezjolodzy zawierali te umowy z kasami chorych, a nie z placówkami opieki zdrowotnej. Tego celu nie udało się zrealizować. W lutym 1999 anestezjolodzy zaczęli powracać, zatrudniani ponownie na umowy o pracę, wielu na warunkach gorszych niż przed przystąpieniem do protestu.
W międzyczasie w Łodzi, Poznaniu i Szczecinie powstały niepubliczne Specjalistyczne Anestezjologiczne Zakłady Opieki Zdrowotnej, które nawiązywały umowy cywilnoprawne z indywidualnymi specjalistycznymi anestezjologicznymi praktykami lekarskimi, i w ich imieniu oferowały świadczenia medyczne poszczególnym zakładom opieki zdrowotnej. Z czasem jednak bardziej rozpowszechniła się forma zawierania umów kontraktowych bezpośrednio pomiędzy indywidualną specjalistyczną praktyką lekarską a zakładem opieki zdrowotnej na zasadzie konkursu ofert. Taka forma objęła również inne specjalności lekarskie.
Kontynuacja działalności statutowej.
W latach następnych warunki pracy i płacy lekarzy niewiele uległy poprawie, wobec czego ZZA wraz z OZZL wielokrotnie apelowały do rządu o zwiększenie liczby kształconych kadr medycznych dla uzupełnienia drastycznych niedoborów kadrowych, oraz o stworzenie pracownikom ochrony zdrowia motywacji do pozostania w kraju.
Członkowie ZZA wzięli udział w zorganizowanej przez Porozumienie Zawodów Medycznych (PZM) 24 września 2016 w Warszawie kilkudziesięciotysięcznej manifestacji, której uczestnicy domagali się od decydentów wdrożenia programu Zdrowie+, wzrostu nakładów ze środków publicznych na ochronę zdrowia i poprawy najgorszych w Europie wskaźników liczby lekarzy i pielęgniarek na tysiąc mieszkańców. Władze nie podjęły żadnych skutecznych środków zaradczych. Już niebawem w 2020, pandemia COVID-19 w dramatyczny sposób potwierdziła zasadność żądań organizacji medycznych i ujawniła, jak głęboki istnieje deficyt personalny w placówkach opieki zdrowotnej w Polsce.
19 marca 2015 ZZA powołał Fundację "Dignitas et Spes," która nabyła osobowość prawną13 kwietnia 2015. Fundacja zajmuje się działalnością w zakresie wspierania różnorodnych form opieki społecznej i pomocy materialnej i finansowej w celu poprawy warunków życia lekarzy anestezjologów emerytów, rencistów i innych nie wykonujących zawodu, oraz owdowiałych małżonków lekarzy anestezjologów, znajdujących się w trudnej sytuacji materialnej.

</doc>
<doc id="5073217" url="https://pl.wikipedia.org/wiki?curid=5073217" title="Olga Tumajkina">
Olga Tumajkina

Olga Tumajkina (ros. О́льга Васи́льевна Тума́йкина; ur. 3 kwietnia 1972) – rosyjska aktorka teatralna (Państwowy Akademicki Teatr im. Jewgienija Wachtangowa w Moskwie) i filmowa.
Role filmowe.
Zagrała m.in. w komedii romantycznej Wykrętasy i w serialu Światła.
Nagrody i odznaczenia.
Ludowy Artysta Federacji Rosyjskiej (2021).

</doc>
<doc id="5073219" url="https://pl.wikipedia.org/wiki?curid=5073219" title="Hulda Garborg">
Hulda Garborg

Karen Hulda Garborg z Bergersenów (ur. 22 lutego 1862 w Stange, zm. 5 listopada 1934 w Asker) – norweska pisarka, prozaiczka, dramatopisarka, poetka, tancerka ludowa i instruktorka teatralna; najbardziej znana z popularyzacji bunad, czyli norweskiego stroju narodowego; nazywana Matką Norwegii; jedna z pierwszych feministek i polityczek w Norwegii; żona Arne Garborga.
Życiorys.
Rodzina.
Urodziła się na farmie Såstad w Stange w Hedmarku w rodzinie prawnika Christiana Frederika Bergersena (1829–1873) i Marie Petrine Olsen (1835–1888). Miała dwie starsze siostry, Martę i Sophie. W 1864, po bankructwie ojca rodzice rozwiedli się. Hulda przeniosła się z matką do Hamar. W szkole dla dziewcząt Gløersen jedna z nauczycielek rozbudziła jej zainteresowanie kulturą narodową Norwegii. Kiedy Hulda miała 12 lat, rodzina przeniosła się do Christianii.
Hulda uczyła się w szkole dla dziewcząt. W wieku 17 lat zaczęła pracować w sklepie Braci Dobloug w Kristanii, pomagając matce, krawcowej, utrzymać rodzinę. Angażowała się w ruch radykalnej robotniczej młodzieży. Na zajęciach wieczorowych uczyła się nynorsk. Grała w amatorskim teatrze.
W 1887 poślubiła pisarza Arne Garborga. Przeprowadzili się do Tynset w Østerdalen, gdzie przez 9 lat małżonkowie mieszkali w niewielkim domku na małej farmie „Kolbotnen” niedaleko jeziora Savalen. W 1888 urodziła syna Arne Olausa Fjørtofta, zwanego też Tuften. Często odwiedzali Kristianię. Dłużej zatrzymali się w Dießen am Ammersee, Fürstenfeldbruck i Berlinie w Niemczech, jedną zimę spędzili w Paryżu. W 1896 opuścili Tynset i przenieśli się do Stokke. W 1897 przeprowadzili się do Labraaten w Hvalstad, gdzie zostali do końca życia. Arne Garborg zbudował letnią rezydencję Knudaheio w Time. Dom stał się miejscem spotkań pisarzy i działaczy społecznych.
W 1913 odbyła podróż do USA.
W działalności na różnych polach wspierali ją m.in. mąż, malarka Harriet Backer, dziennikarka Fernarda Nissen i pisarka Amalie Skram.
Arne i Hulda Garborgowie zostali pochowani w Knudaheio.
Działalność zawodowa i społeczna.
Hulda Garborg był pionierką w kultywowaniu, badaniu i ratowaniu norweskiego teatru i tańca ludowego, dbała o norweskie tradycje kulinarne i popularyzację tradycyjnego stroju tradycja bunad. Wypowiadała się na temat kultury ludowej, jej zaniku, rozkładu i niebezpieczeństw, które niosło za sobą zacofanie, brak edukacji itp. Działała na rzecz praw kobiet, choć też ceniła tradycyjne zajęcia kobiet w gospodarstwach domowych.
Wygłaszała referaty, pisała artykuły w magazynach i gazetach, m.in. „Syn og Segn”, „Edda”, „Samtiden”, „Den 17de Mai”, „Dagbladet” i „Verdens Gang”.
O tradycyjnej kuchni pisała m.in. założonym przez męża czasopiśmie „Den 17de Mai”, a artykuły finalnie trafiły do książki "Heimestell" (1899).
Jej pierwsza powieść "Et frit forhold" została wydana anonimowo w 1892, zaś powieść "Eli" w 1915, 3 lata po wydaniu, została przetłumaczona na język niderlandzki, a na szwedzki w 1916. Napisała też następujące powieści: "Mot Solen" (1915), "Gaaden. Po Præstedatteren Else Marie Lindes Optegnelser" (1916), "Mens dansen gaar" (1920), "I huldreskog" (1922), "Naar heggen blomstrer" (1923), "Grågubben" (1925), "Trollheimen" (1927), "Helenes historie" (1929) i "Hildring" (1931). Wydała zbiory poezji "Kornmoe" (1930) i "Symra" (1934).
Napisała sztukę "Mødre" (1895), którą wystawiono w Christiania Theatre, komedie "Rationelt Fjøsstell" (1896), wystawianą w Christiania Theatre i w Bergen, "Hos Lindelands" (1899) i "Noahs Ark" (1899) oraz dramaty "Sovande sorg" (1900), "Liti Kersti" (1903), "Sigmund Bresteson" (1908), "Under Bodhitræet" (1911) i "Den store Freden" (1919; w USA wydana jako "Hiawatha’s Vision", 1927). Anonimowo opublikowała sztukę "Edderkoppen" (1904), wystawioną w Nationaltheatret.
Zredagowała pamiętniki męża Arne Garborga, które ukazały się po jego śmierci. Jej dziennik ukazał się we fragmentach w 1962 jako "Dagbok 1903–1914".
W 1899 założyła Det norske spellaget, amatorską grupę organizującą występy teatralne. Była jej prezeską. Grupa przekształciła się w Det Norske Teatret (Teatr Norweski), którego Hulda Garborg był współzałożycielką. Pod okiem Huldy uczyła się m.in. Klara Semb. W 1903 Hulda opublikowała śpiewnik "Norske folkevisor". W tym samym roku wydała książkę "Song-Dansen i Nord-Landi", a w 1913 "Norske dansevisur". Tradycji norweskiego stroju narodowego (bunad) poświęciła książkę "Norsk klædebunad" (1903). Studiowała pieśni ludowe i pieśni na Wyspach Owczych. Była instruktorką tańca ludowego, prowadziła warsztaty.
Książki jej autorstwa – "Kvinden skabt af Manden" (Kobieta stworzona przez mężczyznę, 1904) i "Fru Evas Dagbog" (1905) – spowodowały w Norwegii debatę na temat praw kobiet.
Łącznie opublikowała ponad 40 książek. Pisała zarówno w języku nynorskim, jak i bokmål. Krytykowała nowoczesną, uprzemysłowioną cywilizację miejską, podkreślała wartość przyrody i tradycji, głosiła pochwałę życia na wsi. W jej twórczości teatralnej i pisarskiej widać wpływy buddyzmu, Henrika Ibsena, Jeana-Jacquesa Rousseau, Piotra Kropotkina i Lwa Tołstoja.
Hulda Garborg uczestniczyła w życiu politycznym. W radzie miasta Asker reprezentowała Partię Lewicy Liberalnej. Zasiadała w niej jako radna, potem była przewodniczącą.
W 1932 została mianowana damą I klasy Królewskiego Norweskiego Orderu św. Olafa.
W 2009 w Fallbrook w Kalifornii (USA) powstał Domek Huldy Galborg, miejsce dla kobiet chcących kultywować swoje skandynawskie dziedzictwo.

</doc>
<doc id="5073221" url="https://pl.wikipedia.org/wiki?curid=5073221" title="Bramka płatnicza">
Bramka płatnicza

Bramka płatnicza – usługa internetowa świadczona przez agenta rozliczeniowego, która pozwala przyjmować płatności sklepom handlu elektronicznego oraz innym podmiotom pobierającym płatności przez Internet. Bramka płatnicza może być udostępniana przez bank, ale może być dostarczana przez wyspecjalizowanego dostawcę usług finansowych jako odrębna usługa.
Bramka płatnicza zazwyczaj oferuje płatności za pomocą kart płatniczych, natychmiastowych przelewów bankowych ("pay-by-link"), BLIK, Apple Pay, Google Pay i innych metod płatniczych. Bramki płatnicze pobierają opłatę w postaci prowizji procentowej lub kwotowej w zależności od kwoty i liczby transakcji.
Do największych dostawców bramek płatniczych w Polsce należą:

</doc>
<doc id="5073223" url="https://pl.wikipedia.org/wiki?curid=5073223" title="Chrysolepis">
Chrysolepis

Chrysolepis – rodzaj roślin z rodziny bukowatych ("Fagaceae"). Obejmuje dwa gatunki występujące w zachodniej części USA. "Chrysolepis chrysophylla" występuje w lasach wzdłuż wybrzeży Pacyfiku, a "Chrysolepis sempervirens" w górach Sierra Nevada.
Bywają uprawiane jako ozdobne, zwykle w formie zimozielonych krzewów. Ich nasiona mogą być spożywane podobnie do kasztanów (są słodkie i smaczne, ale trudne do wydobycia z miseczek). "Ch. chrysophylla" eksploatowany jest także jako źródło surowca drzewnego.
Systematyka.
Rodzaj z rodziny bukowate z rzędu bukowców. W obrębie rodziny zaliczany do podrodziny "Quercoideae". Blisko spokrewniony z rodzajem "Castanopsis", do którego gatunki tu zaliczane były często włączane.

</doc>
<doc id="5073228" url="https://pl.wikipedia.org/wiki?curid=5073228" title="Kosiwka (obwód kijowski)">
Kosiwka (obwód kijowski)

Kosiwka () – wieś na Ukrainie, w obwodzie kijowskim, w rejonie białocerkiewskim, u ujścia Kosy do Rosi. W 2001 roku liczyła 656 mieszkańców.

</doc>
<doc id="5073229" url="https://pl.wikipedia.org/wiki?curid=5073229" title="Rubczenky">
Rubczenky

Rubczenky () – wieś na Ukrainie, w obwodzie kijowskim, w rejonie białocerkiewskim, u ujścia Kosy do Rosi. W 2001 roku liczyła 760 mieszkańców.

</doc>
<doc id="5073231" url="https://pl.wikipedia.org/wiki?curid=5073231" title="Choczyne">
Choczyne

Choczyne () – wieś na Ukrainie, w obwodzie żytomierskim, w rejonie olewskim. W 2001 roku liczyła 594 mieszkańców.

</doc>
<doc id="5073234" url="https://pl.wikipedia.org/wiki?curid=5073234" title="Xpeng">
Xpeng



</doc>
<doc id="5073236" url="https://pl.wikipedia.org/wiki?curid=5073236" title="Cryphonectria parasitica">
Cryphonectria parasitica

Cryphonectria parasitica (Murrill) M.E. Barr – gatunek grzybów z rzędu "Diaporthales". Mikroskopijny grzyb pasożytniczy u kasztanów i niektórych gatunków dębów wywołujący grzybową chorobę o nazwie zgorzel kasztana. Jest organizmem kwarantannowym podlegającym obowiązkowemu zwalczaniu.
Systematyka.
Pozycja w klasyfikacji według Index Fungorum: "Crypthonectria, Cryphonectriaceae, Diaporthales, Diaporthomycetidae, Sordariomycetes, Pezizomycotina, Ascomycota, Fungi".
Po raz pierwszy gatunek ten opisał William Alphonso Murrill w 1906 r. nadając mu nazwę "Diaporthe parasitica". Obecną, uznaną przez Index Fungorum nazwę nadała mu Margaret Elizabeth Barr w 1978 r.
Synonimy:
Morfologia.
"C. parasitica" tworzy podkładki o barwie od żółtej do ciemno pomarańczowej, średnicy 0,5–3 (–4) mm i wysokości 2,5 mm. Są zagłębione w korze, wystaje ponad nią tylko ich górna część. W podkładkach powstają konidiomy o średnicy 100–300 μm, czasami jednak kilka konidiów łączy się z sobą tworząc duży, labiryntopodobny konidiom, którego średnica przekracza 1 mm. Konidiofory są rozgałęzione, komórki konidiotwórcze tworzą się zarówno na szczytowych, jak i bocznych ich gałązkach. Podczas wilgotnej pogody z konidiomów wydostają się skręcone, żółte pasma zlepionych z sobą zarodników konidialnych. Konidia mają wymiary 3–5 × 1,5–2 μm (średnio 3,6 × 1,8 μm), kształt od elipsoidalnego do pałeczkowatego, czasami lekko zagięte, przejrzyste i bez przegród. Perytecja o średnicy 300–400 μm, kuliste i głęboko zanurzone w podkładkach. Mają długą, cylindryczną szyjkę o długości do 300–600 μm i średnicy 200 μm, a w niej peryfizy. Askospory wydostają się dośrodkowo z zewnętrznego dysku stromy tworząc drobne, czarne brodawkowate struktury. Worki 32–55 × 7–8,5 μm, maczugowate do cylindryczno-maczugowatych, o krótkim trzonku, cienkościenne, 8-zarodnikowe; askospory w dwóch rzędach. Mają wymiary 7–12 × 3,5–5 μm (średnio 8,6 × 4,5 μm), są gładkie, elipsoidalne, dwukomórkowe, czasami z niewielkim zwężeniem przy przegrodzie.
Występowanie.
"Cryphonectria parasitica" występuje we wschodniej części Ameryki Północnej (USA i Kanada), Europie Południowej, Hongkongu i Japonii oraz w Australii. W Europie po raz pierwszy został oficjalnie wykryty w 1938 roku we Włoszech w pobliżu Genui, głównego międzynarodowego portu lotniczego. Analizy genetyczne sugerują, że "C. parasitica" pochodzi z Ameryki Północnej. Rozprzestrzenił się i obecnie występuje już nie tylko nad Morzem Śródziemnym, ale także w Austrii i Szwajcarii, krajach kaukaskich (o zimnym klimacie), na północy Półwyspu Iberyjskiego (o klimacie umiarkowanym) oraz w części północnej Europy i Islandii. W Polsce do 2020 r. nie zanotowano jeszcze tego patogenu, jednak jego rozprzestrzenienie się na północ Europy jest bardzo prawdopodobne. Ze względu na liczne występowanie w Polsce dębów szypułkowych zagrożenie jest poważne.
Zasiedla korę drzew z rodzaju kasztan ("Castanea") powodując zgorzel kasztana. Stwierdzono, że atakuje także niektóre gatunki dębów ("Quercus"), głównie dęba bezszypułkowego ("Ouercus petraea"), rzadziej dęba szypułkowego ("Quercus robur"), dęba ostrolistnego ("Quercus ilex") i inne.

</doc>
<doc id="5073240" url="https://pl.wikipedia.org/wiki?curid=5073240" title="Helltaker">
Helltaker

Helltaker – niezależna komputerowa gra logiczna typu sokoban z elementami gry bishōjo. Stworzona przez Łukasza Piskorza pod pseudonimem Vanripper, wydana za darmo na komputery osobiste 11 maja 2020 roku.
Fabuła.
Pewnego dnia bezimienny mężczyzna budzi się ze snu, w którym posiadał harem pełen „demonic”. Z tego powodu postanawia zejść do piekła w celu zrealizowania swoich snów, zyskując przydomek „Helltaker”.
Rozgrywka.
Gracz musi przechodzić przez kolejne lokalizacje i rozwiązywać łamigłówki, w celu stworzenia haremu składającego się z dziewczyn-demonów. Poziom trudności rozgrywki wzrasta, wraz z rozwijającą się fabułą. Pokonanie każdego poziomu wymaga odpowiedniego ułożenia kamieni i przy tym utorowaniu sobie drogi do celu. Gracz musi wykonać zadanie, nie przekraczając ściśle określonego limitu ruchów i równocześnie unikając pułapek. Na końcu każdego etapu należy odpowiedzieć na pytanie dziewczyny-demona. Niepoprawna odpowiedź może skutkować koniecznością przechodzenia części gry od początku. Ostatni poziom, polegający na pokonaniu bossa, wymaga zręcznego unikania ataków przeciwnika.
Odbiór.
Gra "Helltaker" została pozytywnie przyjęta przez krytyków w mediach angielskich i japońskich. Amy Davidson z serwisu The Escapist stwierdziła, że choć gra jest krótka, to jej 10 poziomów stanowi odpowiednie wyzwanie dla graczy. Recenzentka doceniła konstrukcję łamigłówek, których stopień trudności wzrasta w miarę postępów, a do przejścia kolejnych etapów niezbędne jest wykorzystanie wcześniej zdobytej wiedzy. Uwagę Jenni Lady, redaktorki serwisu Siliconera, przykuły projekty postaci, których styl określiła jako „prosty, ale działający na wyobraźnię”. Zdaniem recenzentki Piskorzowi nawet w statycznych grafikach udało się oddać osobowość i esencję postaci.
Yūki Kurosawa z portalu Automaton pozytywnie oceniła fakt, że gra oferuje wsparcie dla osób, które nie są dobre w rozwiązywaniu łamigłówek: na każdym etapie dostępne są wskazówki pomocne w jego ukończeniu, a w przypadku utknięcia można rozpocząć poziom od nowa, a nawet całkiem go pominąć, tym samym ograniczając rozgrywkę do rozmów z bohaterkami gry. Aki Nogishi z Automaton za atut "Helltaker" uznała postać protagonisty – silnego, muskularnego mężczyzny flirtującego z osobliwymi demonicznymi dziewczynami. Według niej była to najlepsza krótka gra z 2020 roku. Kazutaka Toyotomi z serwisu Dengeki Online polecał japońskim graczom pobranie łatki z japońskim tłumaczeniem gry. Jego zdaniem tłumaczowi udało się całkowicie zniwelować dystans w interakcjach między postaciami odczuwalny w angielskiej wersji językowej. 

</doc>
<doc id="5073241" url="https://pl.wikipedia.org/wiki?curid=5073241" title="Walciny">
Walciny

Walciny (; ) – wieś na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwały tu 71 osób, wszystkie były wyznania rzymskokatolickiego i zadeklarowały polską przynależność narodową. Było tu 13 budynków mieszkalnych. W 1931 w 11 domach zamieszkiwało 65 osób.
Wierni należeli do parafii rzymskokatolickiej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5073246" url="https://pl.wikipedia.org/wiki?curid=5073246" title="UPN">
UPN

United Paramount Network (krócej UPN) – amerykańska sieć telewizyjna nadająca w latach 1995–2006.
UPN rozpoczęła nadawanie 16 stycznia 1995, nadawało początkowo programy głównie w poniedziałkowe i wtorkowe wieczory od 8:00 do 22:00, czasu wschodniego i pacyficznego.
24 stycznia 2006 CBS Corporation i Time Warner ogłosiły, że UPN i The WB zostaną zamknięte, a w ich miejsce powstanie wspólna sieć telewizyjna – The CW.
Stacja zakończyła nadawanie 15 września 2006 o 21:59, w czasie wschodnim.

</doc>
<doc id="5073248" url="https://pl.wikipedia.org/wiki?curid=5073248" title="United Paramount Network">
United Paramount Network



</doc>
<doc id="5073249" url="https://pl.wikipedia.org/wiki?curid=5073249" title="Walcinowszczyzna">
Walcinowszczyzna

Walcinowszczyzna – dawny folwark. Tereny na których leżał znajdują się obecnie na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwało tu 18 osób, wszystkie były wyznania rzymskokatolickiego i zadeklarowały polską przynależność narodową. Były tu 3 budynki mieszkalne. W 1931 w 1 domu zamieszkiwało 15 osób.
Wierni należeli do parafii rzymskokatolickiej i prawosławnej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.

</doc>
<doc id="5073251" url="https://pl.wikipedia.org/wiki?curid=5073251" title="Werdy">
Werdy

Werdy (; ) – wieś na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do dóbr Drujka, własność Wasilewskich.
W latach 1921–1945 wieś leżała w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja.
Według Powszechnego Spisu Ludności z 1921 roku zamieszkiwały tu 50 osób, wszystkie były wyznania rzymskokatolickiego i zadeklarowały polską przynależność narodową. Było tu 7 budynków mieszkalnych. W 1931 w 8 domach zamieszkiwało 65 osób.
Wierni należeli do parafii rzymskokatolickiej w Drui. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Drui.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5073253" url="https://pl.wikipedia.org/wiki?curid=5073253" title="Bazylika Morska">
Bazylika Morska



</doc>
<doc id="5073254" url="https://pl.wikipedia.org/wiki?curid=5073254" title="Biel (rejon rudniański)">
Biel (rejon rudniański)

Biel () – wieś (ros. деревня, trb. dieriewnia) w zachodniej Rosji, w osiedlu wiejskim Pieriewołoczskoje rejonu rudniańskiego w obwodzie smoleńskim.
Geografia.
Miejscowość położona jest nad rzeką Barkowskaja, 6 km od granicy z Białorusią, przy drodze regionalnej 66N-1618 (66K-30 – Dubrowka), 2 km od drogi regionalnej 66K-30 (Diemidow – Ponizowje – Zaozierje), 11 km od centrum administracyjnego osiedla wiejskiego (Pieriewołoczje), 17 km od centrum administracyjnego rejonu (Rudnia), 70 km od Smoleńska.
W granicach miejscowości znajduje się ulica Sadowaja (6 posesji).
Demografia.
W 2010 r. miejscowość zamieszkiwało 9 osób.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło w październiku 1943 roku.

</doc>
<doc id="5073256" url="https://pl.wikipedia.org/wiki?curid=5073256" title="Ojciec (film 2020)">
Ojciec (film 2020)

Ojciec (ang. "The Father") – brytyjsko-francuski dramat filmowy z 2020 roku w reżyserii Floriana Zellera.
Zeller napisał "Ojca (Le Père)" w języku francuskim dziesięć lat przed powstaniem filmu jako sztukę teatralną, która miała premierę w 2012 roku, w Paryżu. Podczas 93. ceremonii wręczenia Oscarów w 2021 roku statuetkę otrzymał Anthony Hopkins za najlepszą męską rolę pierwszoplanową oraz Florian Zeller i Christopher Hampton za najlepszy scenariusz adaptowany.
Fabuła.
Anne (Colman) brakuje cierpliwości do swojego 80-letniego taty, Anthony'ego (Hopkins), który z powodu choroby traci kontakt z rzeczywistością, ale nie pozwala na zatrudnienie opiekunki. Córka przeprowadza się do Paryża i musi zapewnić ojcu bezpieczeństwo podczas swojej nieobecności, więc zanim wyjedzie, szuka kogoś, kto się nim zajmie. 
Odbiór.
Film spotkał się z dobrą reakcją krytyków. W agregatorze recenzji Rotten Tomatoes 98% z 236 recenzji uznano za pozytywne, a średnia ocen wystawionych na ich podstawie wyniosła 8,70. Z kolei w agregatorze Metacritic średnia ważona ocen z 47 recenzji wyniosła 88 punktów na 100.

</doc>
<doc id="5073260" url="https://pl.wikipedia.org/wiki?curid=5073260" title="Rosijan Dermanski">
Rosijan Dermanski



</doc>
<doc id="5073268" url="https://pl.wikipedia.org/wiki?curid=5073268" title="Klara Semb">
Klara Semb

Klara Semb (ur. 17 października 1884 w Kristianii, zm. 16 października 1970) – badaczka norweskiego folkloru, choreografka, instruktorka tańca ludowego.
Życiorys.
Urodziła się Kristianii jako córka szewca Ole H. Semba (1858–1908) i Amalie Jansen (1861–1953), imigrantów z Hedmark i Østfold. Nie wyszła za mąż.
Od 1902 uczyła się tańca ludowego pod okiem Huldy Garborg. Po ukończeniu szkoły handlowej zaczęła pracę w bibliotece, ale zrezygnowała z niej w 1905, by podróżować po okolicy i prowadzić kursy tańca oraz śpiewu. Była członkinią Det Norske Spellaget, amatorskiej grupy organizującej występy teatralne, prowadzonej przez Garborg, oraz redakcji gazety „Den 17de Mai”, założonej przez Arne Garborga. Później była związana z Det Norske Teatret jako aktorka. Z pracy dziennikarki zrezygnowała w 1914, by w pełni poświęcić się norweskim tańcom ludowym.
W latach 1909–1916 badała i dokumentowała stare pieśni ludowe. W 1911 dzięki stypendium naukowemu odwiedziła Wyspy Owcze, gdzie badała miejscowe tradycje taneczne. Prowadziła kursy tańca ludowego w towarzystwie kulturalnym Noregs Ungdomslag. Dokumentowała różnice regionalne w strojach tradycyjnych (bunad), dbała o powrót do tradycyjnych wzorów stroju. Kontynuowała prace Huldy Garborg, choć prezentowała inne podejście – była zwolenniczką upowszechniania oryginalnych tradycji (zarówno w muzyce, jak i strojach ludowych), a Garborg stawiała na modernizację i adaptację nowych wzorców. Semb przez wiele lat działała w Radzie Narodowej ds. Strojów narodowych.
Pisała książki i śpiewniki, m.in. "Atten norske folkedansar" ("Osiemnaście norweskich tańców ludowych") z aranżacją na fortepian autorstwa Carstena Carlsena (1917), "Norske Folkeviser" (1920), instruktaż tańca ludowego (1921) powstały po 3 latach badań w USA oraz 4 tomy publikacji o norweskich tańcach ludowych ("Norske folkedansar") wydanych między 1922 a 1958. Opublikowała też książkę dla dzieci "Danse, danse dokka mi" (1958), za którą dostała nagrodę Ministerstwa Kościoła i Edukacji dla dzieci. Zbierała też informacje o grach i zabawach dzieci i młodzieży.
Była członkinią honorową Norweskiego Stowarzyszenia Młodzieży.
Została wyróżniona Krzyżem I klasy Orderu św. Olafa (1954).

</doc>
<doc id="5073269" url="https://pl.wikipedia.org/wiki?curid=5073269" title="The 2nd Album">
The 2nd Album

The 2nd Album – drugi album włoskiego zespołu Radiorama wydany w maju 1987 roku przez wytwórnię Radiorama Productions. Płyta zawiera 6 nagrań oraz 1 megamix singli grupy wydanych przed premierą albumu. Łącznie płytę promowały 4 single: „Aliens” (1986), „Yeti” (1987), „So I Know” (1987) oraz „The Radiorama Mega Mix” (1987).
W 2016 roku, na 30-lecie wydania albumu, na rynku pojawiła się specjalna, dwupłytowa edycja "30th Anniversary Edition". Jej pierwsza płyta zawierała zremasterowane, oryginalne albumowe nagrania z LP, druga zaś wybrane specjalne wersje i remixy utworów „Aliens”, „Yeti” oraz „So I Know”.

</doc>
<doc id="5073274" url="https://pl.wikipedia.org/wiki?curid=5073274" title="Danielle De March-Ronco">
Danielle De March-Ronco

Danielle de March-Ronco, także "Danielle Colonna" oraz "Danielle de March-Waller" (ur. 6 sierpnia 1939 w Lérouville) – francuska polityk, samorządowiec i publicystka, posłanka do Parlamentu Europejskiego I i II kadencji.
Życiorys.
Córka kamieniarza i działacza komunistycznego Serge’a oraz pracownicy biurowej. Od 1950 po rozwodzie rodziców mieszkała z matką w Tulonie. Po przerwaniu nauki w 1954 pracowała m.in. jako pomocnik księgowego i następnie jako mechanograf w organizacji URSSAF, dysponującej świadczeniami społecznymi. Działała w powiązanych z komunistami organizacjach, w tym Union des jeunes filles de France i Powszechnej Konfederacji Pracy.
Wstąpiła do Francuskiej Partii Komunistycznej. Od 1964 należała do jej sekretariatu, a od 1970 do 1996 do komitetu centralnego, przez prawie 30 lat była także sekretarzem PCF w departamencie Var. Kilkukrotnie kandydowała na zastępcę poselskiego. W 1979 i 1984 wybierano ją posłanką do Parlamentu Europejskiego, gdzie od 1979 do 1984 była wiceprzewodniczącą. Przystąpiła do Grupy Sojuszu Komunistycznego, należała m.in. do Komisji ds. Socjalnych i Zatrudnienia. Od 1975 do 1985 zasiadała w radzie departamentu Var, a od 1994 do 2001 w radzie regionu Prowansja-Alpy-Lazurowe Wybrzeże, w latach 80. i 90. należała też do rady miejskiej Tulonu. W 1981 komunści wysunęli jej kandydaturę na stanowisko ministra zdrowia, czemu jednak odmówiła. Od lat 90. opublikowała kilka książek.
Życie prywatne.
Od 1957 do 1975 żona Baptistina Colonny, miała z nim dziecko. W 1978 poślubiła dziennikarza Théo Ronco (zmarł na początku XXI wieku po dłuższej chorobie). W 2014 poślubiła Jean-Paula Wallera.

</doc>
<doc id="5073276" url="https://pl.wikipedia.org/wiki?curid=5073276" title="Bezcenna Jane (serial telewizyjny)">
Bezcenna Jane (serial telewizyjny)



</doc>
<doc id="5073278" url="https://pl.wikipedia.org/wiki?curid=5073278" title="Sielsowiet Kniażyce">
Sielsowiet Kniażyce

Sielsowiet Kniażyce (; ) – sielsowiet na Białorusi, w obwodzie mohylewskim, w rejonie mohylewskim, z siedzibą w Kniażycach.
Według spisu z 2009 sielsowiet Kniażyce zamieszkiwało 2654 osób, w tym 2470 Białorusinów (93,07%), 128 Rosjan (4,82%), 30 Ukraińców (1,13%), 5 Tatarów (0,19%), 20 osób innych narodowości i 1 osoba, która nie podała żadnej narodowości.

</doc>
<doc id="5073281" url="https://pl.wikipedia.org/wiki?curid=5073281" title="Tour de Romandie 2021">
Tour de Romandie 2021

Tour de Romandie 2021 – 74. edycja wyścigu kolarskiego Tour de Romandie, która odbyła się w dniach od 27 kwietnia do 2 maja 2021 na liczącej ponad 684 kilometry trasie składającej się z prologu i 5 etapów, biegnącej z Oron do Fryburga. Impreza kategorii 2.UWT była częścią UCI World Tour 2021.
Uczestnicy.
Lista startowa.
Legenda: DNF – nie ukończył etapu, OTL – przekroczył limit czasu, DNS – nie wystartował do etapu, DSQ – zdyskwalifikowany. Numer przy skrócie oznacza etap, na którym kolarz opuścił wyścig.

</doc>
<doc id="5073284" url="https://pl.wikipedia.org/wiki?curid=5073284" title="Chloe Zhao">
Chloe Zhao



</doc>
<doc id="5073285" url="https://pl.wikipedia.org/wiki?curid=5073285" title="Worobiowo">
Worobiowo

Worobiowo (; ) – wieś na Białorusi, w obwodzie witebskim, w rejonie miorskim, w sielsowiecie Przebrodzie.
Dawniej używana nazwa – Wieriebiowo, Werebjowo.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja, a następnie w gminie Przebrodzie.
Według Powszechnego Spisu Ludności z 1921 roku zamieszkiwało tu 85 osób, 42 były wyznania rzymskokatolickiego, 43 prawosławnego. Jednocześnie 34 mieszkańców zadeklarowało polską przynależność narodową a 51 białoruską. Było tu 17 budynków mieszkalnych. W 1931 w 15 domach zamieszkiwało 86 osób.
Wierni należeli do parafii rzymskokatolickiej w Ikaźni i prawosławnej w Przebrodziu. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Przebrodziu.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5073287" url="https://pl.wikipedia.org/wiki?curid=5073287" title="Krasnyj Dwor (obwód smoleński)">
Krasnyj Dwor (obwód smoleński)

Krasnyj Dwor () – wieś (ros. деревня, trb. dieriewnia) w zachodniej Rosji, w osiedlu wiejskim Pieriewołoczskoje rejonu rudniańskiego w obwodzie smoleńskim.
Geografia.
Miejscowość położona jest nad rzeką Małaja Bieriezina, 8,5 km od granicy z Białorusią, przy drodze regionalnej 66K-28 (Diemidow – Rudnia) i drodze federalnej R120 (Orzeł – Briańsk – Smoleńsk – granica z Białorusią), 5 km od centrum administracyjnego osiedla wiejskiego (Pieriewołoczje), 1,5 km od centrum administracyjnego rejonu (Rudnia), 64,5 km od Smoleńska.
W granicach miejscowości znajdują się ulice: Centralnaja, A. G. Kowaliszyna, Lesnaja, Mikulinskaja, Mikulinskij 1-yj pierieułok, Mikulinskij 2-oj pierieułok, Nabierieżnaja, Nowaja, Riecznaja, Sczastliwaja.
Demografia.
W 2010 r. miejscowość zamieszkiwało 436 osób.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło w październiku 1943 roku. We wsi znajduje się zbiorowa mogiła żołnierzy radzieckich poległych w walkach z okupantem.

</doc>
<doc id="5073292" url="https://pl.wikipedia.org/wiki?curid=5073292" title="Notholithocarpus">
Notholithocarpus



</doc>
<doc id="5073293" url="https://pl.wikipedia.org/wiki?curid=5073293" title="Liga Mistrzów CONCACAF (2019)">
Liga Mistrzów CONCACAF (2019)

Liga Mistrzów CONCACAF 2019 była 11. edycją Ligi Mistrzów CONCACAF pod obecną nazwą i ogólnie 54. edycją najważniejszych rozgrywek klubowych organizowanych przez CONCACAF, regionalny organ zarządzający Ameryki Północnej , Ameryka Środkowa i Karaiby.
Zwycięzcą po raz czwarty w historii został CF Monterrey, po pokonaniu w dwumeczu finałowym Tigres UANL. Jako zwycięzcy Ligi Mistrzów CONCACAF 2019, zakwalifikowali się do Klubowych Mistrzostw Świata FIFA 2019 w Katarze. Broniąca tytułu Guadalajara nie zakwalifikowali się do tego turnieju i nie byli w stanie obronić tytułu.
Kwalifikacja.
W Lidze Mistrzów CONCACAF wzięło udział łącznie 16 drużyn:
Ameryka Północna.
Dziewięć miejsc przyznanych dla North American Football Union (NAFU) zostały przydzielone trzem związkom członkowskim NAFU w następujący sposób: po cztery miejsca dla Meksyku i Stanów Zjednoczonych oraz jedno miejsce dla Kanady.
W przypadku Meksyku mistrzowie i wicemistrzowie turniejów Ligi MX Apertury i Clausury Liguilla zakwalifikowali się do Ligi Mistrzów CONCACAF. Jeśli była jakaś drużyna, która byłaby finalistą obu turniejów, zwolnione miejsce było przydzielane zgodnie ze wzorem opartym na wynikach sezonu regularnego, który zapewniał, że dwie drużyny zakwalifikowały się w każdym turnieju.
W przypadku Stanów Zjednoczonych, z powodu restrukturyzacji Ligi Mistrzów CONCACAF począwszy od 2018 r., Po dwie drużyny z sezonów 2017 i 2018 zakwalifikowały się do Ligi Mistrzów CONCACAF 2019:
Jeśli był jakikolwiek zespół, który zakwalifikował się z wielu miejsc lub jeśli był jakikolwiek zespół MLS z Kanady, który był mistrzem MLS w 2017 lub 2018, zwolnione miejsce w turnieju zostało przeniesione do zespołu z USA z najlepszym łącznym bilansem w tabeli zbiorczej sezonów zasadniczych 2017 i 2018.
W przypadku Kanady do Ligi Mistrzów zakwalifikował się zwycięzca turnieju o Mistrzostwo Kanady.
Ameryka Centralna.
Pięć miejsc dla Central American Football Union (UNCAF) zostało przydzielonych pięciu z siedmiu krajów członkowskich UNCAF w następujący sposób: po jednym miejscu dla każdego z Kostaryki, Salwadoru, Gwatemali, Hondurasu i Panamy. Ponieważ wszystkie ligi Ameryki Środkowej stosowały podział sezonu z dwoma turniejami w jednym sezonie, mistrzowie z lepszym łącznym bilansem (lub dowolna drużyna, która była mistrzem obu turniejów) w ligach Kostaryki, Salwadoru, Gwatemali, Hondurasu i Panamy zakwalifikowali się do Ligi Mistrzów CONCACAF. Kolejnych 13 drużyn z Ameryki Środkowej, które zakwalifikowały się przez swoje ligi krajowe, weszło do Ligi CONCACAF.
Jeśli wykluczono zespoły z któregokolwiek z federacji Ameryki Środkowej, zostały one zastąpione przez zespoły z innych federacji z Ameryki Środkowej, a wybrane na podstawie wyników z poprzednich turniejów Ligi Mistrzów CONCACAF.
Karaiby.
Jedyne miejsce dla Caribbean Football Union (CFU), która składała się z 31 federacji członkowskich, zostało przydzielone w ramach CFU Club Championship, pierwszego subkontynentalnego turnieju klubowego Karaibów. Od 2018 roku karaibskie mistrzostwa klubowe CONCACAF były otwarte dla drużyn z lig zawodowych. Aby zakwalifikować się do mistrzostw karaibskich klubów CONCACAF, zespoły musiały skończyć jako mistrzowie lub wicemistrzowie ligi swojego związku w poprzednim sezonie.
Mistrzowie Klubowych Mistrzostw Karaibów CONCACAF zakwalifikowali się do Ligi Mistrzów CONCACAF. Kolejne trzy drużyny z Karaibów weszły do Ligi CONCACAF.
Liga CONCACAF.
Oprócz 15 bezpośrednich uczestników Ligi Mistrzów CONCACAF, kolejne 16 drużyn (13 z Ameryki Środkowej i 3 z Karaibów) weszło do Ligi CONCACAF, turnieju odbywającego się od sierpnia do października przed Ligą Mistrzów CONCACAF. Mistrzowie Ligi CONCACAF zakwalifikowali się do Ligi Mistrzów CONCACAF.
Format.
Turniej rozegrano w formie pucharowej w formie dwumeczów (mecz i wyjazd).
Harmonogram.
Harmonogram zawodów przedstawiał się następująco.

</doc>
<doc id="5073296" url="https://pl.wikipedia.org/wiki?curid=5073296" title="Bożena Krawiecka">
Bożena Krawiecka

Bożena Zofia Krawiecka (ur. w 1935 zm. 5 kwietnia 2021) – polska chemik, dr hab. inż.
Życiorys.
Pracowała w Centrum Badań Molekularnych i Makromolekularnych Polskiej Akademii Nauk. W 1993 habilitowała się na podstawie rozprawy zatytułowanej "Chemia i stereochemia oddziaływania fluorowców z tiolo- i selenoloestrami kwasów tetrakoordynacyjnego fosforu".
Zmarła 5 kwietnia 2021.

</doc>
<doc id="5073297" url="https://pl.wikipedia.org/wiki?curid=5073297" title="Włoka I">
Włoka I

Włoka I – dawny zaścianek. Tereny, na których leżał znajdują się obecnie na Białorusi, w obwodzie witebskim, w rejonie miorskim, w sielsowiecie Przebrodzie.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należał do dóbr Ryżowszczyzna, własność Szaumanów.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja, a następnie w gminie Przebrodzie.
Według Powszechnego Spisu Ludności z 1921 roku zaścianki Włoka I i Włoka II zamieszkiwało 8 osób, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne. W 1931 w 1 domu zamieszkiwało 6 osób.
Wierni należeli do parafii rzymskokatolickiej w Ikaźni. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Przebrodziu.

</doc>
<doc id="5073298" url="https://pl.wikipedia.org/wiki?curid=5073298" title="Włoka II">
Włoka II

Włoka II – dawny zaścianek. Tereny, na których leżał znajdują się obecnie na Białorusi, w obwodzie witebskim, w rejonie miorskim, w sielsowiecie Przebrodzie.
Historia.
W czasach zaborów w gminie Druja, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należał do dóbr Ryżowszczyzna, własność Szaumanów.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, od 1926 w powiecie brasławskim, w gminie Druja, a następnie w gminie Przebrodzie.
Według Powszechnego Spisu Ludności z 1921 roku zaścianki Włoka I i Włoka II zamieszkiwało 8 osób, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne. W 1931 w 2 domach zamieszkiwało 5 osób.
Wierni należeli do parafii rzymskokatolickiej w Ikaźni. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Przebrodziu.

</doc>
<doc id="5073300" url="https://pl.wikipedia.org/wiki?curid=5073300" title="Florian Zeller">
Florian Zeller

Florian Zeller (ur. 28 czerwca 1979 w Paryżu) – francuski prozaik, dramaturg i reżyser. 
W 2004 roku otrzymał nagrodę "Interallié" za "La fascination du pire". Jego powieści zostały przetłumaczone na dziesięć języków, a sztuki teatralne spotkały się z wielkim sukcesem i uznaniem krytyków. Podczas 93. ceremonii wręczenia Oscarów w 2021 roku razem z Christopherem Hamptonem otrzymał statuetkę za najlepszy scenariusz adaptowany filmu "Ojciec", a Anthony Hopkins za najlepszą męską rolę pierwszoplanową.

</doc>
<doc id="5073301" url="https://pl.wikipedia.org/wiki?curid=5073301" title="Harlem Spartans">
Harlem Spartans

Harlem Spartans – brytyjski kolektyw hip-hopowy, powstały w Kennington w południowym Londynie. Piosenki członków Harlem Spartans wygenerowały ponad 100 milionów odtworzeń. Człon nazwy „Harlem”, jest przydomkiem, którym jest nazywany ich lokalny teren – Kennington. Policja przekonuje, że Harlem Spartans są gangiem, lecz sami artyści zaprzeczyli temu stwierdzeniu.
Historia.
Początki (2014–2018).
Członkowie Harlem Spartans zaczęli tworzyć muzykę w 2014, korzystając z lokalnego Centrum Młodzieżowego jako studia. Większość z nich pochodzi z Kennington i uczęszczało lub uczęszcza do Tenison's School w Oval. Tak jak inne utwory z gatunku UK drill, muzyka Spartans zawiera wiele odniesień do ich lokalnego rejonu, przemocy, walk gangów i bardzo często jest przesiąknięta slangiem. 
Grupa Harlem Spartans jest znana z beef'u z grupą 410 pochodzącą z Myatt's Fields w Brixton. Beef został ukazany poprzez wielokrotne dissy, a czasami poprzez fizyczne starcia. Członkowie grupy 410, duo AM &amp; Skengdo otrzymali policyjny zakaz wkraczania do Kennington oraz wspominania członków Harlem Spartans w swoich piosenkach.
Sukces i sława (od 2018).
Znane piosenki grupy to m.in. „Call Me a Spartan”, „Kennington Where It Started” czy piosenki artysty Loski'ego „Cool Kid”, „Hazards”, „Forrest Gump” (pierwszy jego utwór, który znalazł się na notowaniach UK Singles Charts). W kwietniu 2018 roku Loski wydał album „Call me Loose”. W 2019 wydał drugi album zatytułowany „Mad Move”. W 2020 roku Loski wydał swój trzeci album „Music, Trial &amp; Trauma: A Drill Story”.
Kanadyjski artysta Drake publicznie przyznał, że jest fanem Harlem Spartans i publikował teksty ich piosenek na swoich mediach społecznościowych. W 2019 wystąpił na scenie razem z Loskim. Drake przyznał, że twórczość Loskiego miała wpływ na album Drake'a „Scorpion”.
Członkowie kolektywu.
Lista poniżej przedstawia potwierdzonych członków Harlem Spartans:
Kontrowersje.
Śmierć Splash Addicta (S.A).
Latwaan Griffiths, szerzej znany jako Splash Addict (S.A) lub Latz, został znaleziony z wieloma ranami kłutymi, gdy został zrzucony z tyłu skutera w Camberwell w gminie Southwark 25 lipca 2018 roku. Miał 18 lat. Następnego dnia, 17 latek został zatrzymany w związku z morderstwem. Wieczorem tego samego dnia, domy należące (według Policji) do członków 410 zostały ostrzelane. Jeden z członków 410 zaatakował członka Harlem Spartans metalowym drągiem w poczekalni więzienia Thameside.
Śmierć Bis'a.
6 grudnia 2019 roku, Crosslon Davis, znany jako Bis, został wielokrotnie dźgnięty i zamordowany w Deptford w gminie Lewisham w południowo-wschodnim Londynie. Atak rozpoczął się, gdy Davis zaatakował drewnianym młotkiem Elijaha Morgana, który razem z Jedaiahem Paramem wsiadał do taksówki, mieli oni bez szacunku wypowiadać się o śmierci Latwaana Griffithsa – przyjaciela Davisa. Taksówka przejechała krótki dystans, lecz kierowca dostał instrukcję, aby się zatrzymać. Morgan i Param wysiedli i zaczęli gonić Davisa. Nagranie z kamer monitoringu pokazało, jak Morgan i Param oraz dwóch innych niezidentyfikowanych mężczyzn, z których wszyscy byli uzbrojeni w noże lub maczety, goniła Davisa. Przyjaciel Davisa chciał rozdzielić go od atakujących, lecz został obezwładniony. Wszyscy z czterech goniących przystąpili do sztyletowania Davisa, który upadł na ziemię.
Pomimo starań wezwanych na scenę ratowników, Crosslon Davis zmarł z powodu utraty dużej ilości krwi. Na jego ciele znaleziono 9 ran kłutych, z czego jedna wskazywała na penetrację płuca i serca. Davis został uznany za martwego o 3:30. Miał 20 lat. Dwudziestoletni Elijah Morgan i dwudziestojednoletni Jedaiah Param zostali uznani winnymi morderstwa i 19 kwietnia 2021 roku skazani na minimum 28 lat więzienia.
Aresztowanie TG Milliana.
Samsondeen Falolu, znany jako TG Millian, został skazany na 12 lat więzienia w 2017 roku, po tym jak dźgnął członka przeciwnego gangu po pościgu samochodowym. Podczas tego incydentu, Falolu wbił się w samochód 24 latka i wielokrotnie go dźgnął. Przebywając w więzieniu wstawił wiele filmów (w tym freestyle dissy) na swoje media społecznościowe. W jednym z filmów nagrał siebie i innych współwięźniów przeprowadzających zamieszki w więzieniu. TG Millian prowadził zweryfikowane Instagramowe konto, które jednak zostało usunięte przez serwis w konsultacji z Ministerstwem Sprawiedliwości. Falolu został też brutalnie pobity przez współwięźniów, jednym ze sprawców miał być raper, członek innego gangu z południowego Londynu, Burner. Pobicie zostało nagrane, a wideo opublikowane na serwisie YouTube.
Aresztowanie MizOrMac'a i Blanco.
Mucktar Khan, znany jako MizOrMac razem z Joshua Eduardo znanym jako Blanco zostali zatrzymani 15 lutego 2017 roku, kiedy taksówka którą jechali została zatrzymana przez policję. Policja po przeszukaniu obu muzyków znalazła załadowany pistolet i katanę, którą Eduardo próbował ukryć w spodniach. Khan miał też założoną kamizelkę kuloodporną oraz kominiarkę. 9 lutego 2018 roku MizOrMac został skazany na 6 lat więzienia za posiadanie broni palnej i niebezpiecznej broni w miejscu publicznym. Blanco został skazany na 3,5 roku więzienia. 11 grudnia 2020 roku, po zwolnieniu warunkowym, MizOrMac ogłosił, że zostało ono odwołane.
Aresztowanie Loski'ego.
W 2016 roku Jyrelle O'Connor znany jako Loski został skazany za posiadanie noża. W 2018 został aresztowany za posiadanie broni palnej. Został skazany dopiero w 2023 roku na 7 lat więzienia.

</doc>
<doc id="5073304" url="https://pl.wikipedia.org/wiki?curid=5073304" title="Butrowo">
Butrowo

Butrowo () – wieś (ros. деревня, trb. dieriewnia) w zachodniej Rosji, w osiedlu wiejskim Pieriewołoczskoje rejonu rudniańskiego w obwodzie smoleńskim.
Geografia.
Miejscowość położona jest nad rzeką Małaja Bieriezina, 7 km od granicy z Białorusią, 2 km od drogi regionalnej 66K-28 (Diemidow – Rudnia), 0,3 km od drogi federalnej R120 (Orzeł – Briańsk – Smoleńsk – granica z Białorusią), 5,5 km od centrum administracyjnego osiedla wiejskiego (Pieriewołoczje), 2,5 km od centrum administracyjnego rejonu (Rudnia), 66 km od Smoleńska.
W granicach miejscowości znajdują się ulice: Ługowaja, Sadowaja, Zapadnaja.
Demografia.
W 2010 r. miejscowość zamieszkiwało 86 osób.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło w październiku 1943 roku.

</doc>
<doc id="5073305" url="https://pl.wikipedia.org/wiki?curid=5073305" title="Galina Tiunina">
Galina Tiunina

Galina Tiunina (ros. О́льга Васи́льевна Тума́йкина; ur. 13 października 1967) – rosyjska aktorka teatralna (Moskiewski Teatr "Studio P.N. Fomienko" w Moskwie) i filmowa.
Role filmowe.
Zagrała m.in. w filmach Straż Dzienna i Straż Nocna.
Nagrody i odznaczenia.
Ludowy Artysta Federacji Rosyjskiej (2021).

</doc>
<doc id="5073310" url="https://pl.wikipedia.org/wiki?curid=5073310" title="Xpeng Identity X">
Xpeng Identity X

Xpeng Identity X – elektryczny samochód osobowy typu crossover klasy kompaktowej wyprodukowany pod chińską marką Xpeng w 2017 roku.
Historia i opis modelu.
We wrześniu 2016 roku chiński startup Xiaopeng Motors przedstawił przedprodukcyjną zapowiedź swojego pierwszego samochodu w postaci kompaktowego crossovera pod nazwą Xpeng Beta jako wstępna prezentacja koncepcji pojazdu. 
Rok później przedstawiony został gotowy model pod nazwą Identity X, przechodząc modyfikacje przedniej i tylnej części nadwozia. Pas przedni zyskały trójramienne reflektory wykonane w technologii LED, z kolei pod centralnie umieszczonym logo firmowym umieszczona została klapka portu ładowania.
Kabina pasażerska została wykończona połączeniem alcantary i aluminium, z kolei deskę rozdzielczą zdominowały dwa wyświetlacze. Pierwszy o przekątnej 12,3-cala zastąpił wskaźniki, z kolei wertykanly ekran dotykowy o przekątnej 15,6-cala przyjął funkcję sterowania systemem multimedialnym i funkcjami pojazdu.
Sprzedaż.
Xpeng Identity X został zbudowany z myślą o chińskim rynku wewnętrznym, gdzie z ceną określoną na 400 tysięcy juanów sprzedaż miała rozpocząć się w 2018 roku. Ostatecznie powstała jedynie limitowana seria 15 egzemplarzy w 2017 roku, a samochód trafił do seryjnej produkcji w głęboko zdmodyfikowanej formie jako Xpeng P3 w 2018 roku.
Dane techniczne.
Xpeng Identity X napędzany był w pełni elektrycznym układem o mocy 190 KM, który umożliwiał rozwinięcie 100 km/h w 7,9 sekundy w trybie 2WD i 5,8 sekundy w trybie AWD, a także przejechanie na jednym ładowaniu do 300 kilometrów.

</doc>
<doc id="5073311" url="https://pl.wikipedia.org/wiki?curid=5073311" title="Hicham Marchad">
Hicham Marchad

Hicham Marchad (ur. 5 maja 1992) – marokański piłkarz występujący na pozycji pomocnika lub napastnika w klubie Rapide Oued Zem.
Kariera klubowa.
Chabab Atlas Khénifra.
1 lipca 2017 został zawodnikiem klubu Chabab Atlas Khénifra. W nowej drużynie zadebiutował 15 października 2017 w przegranym 5:1 meczu z Rają Casablanca. Pierwszą bramkę strzelił 14 lutego 2018 w zremisowanym 3:3 meczu z Difaâ El Jadida. W klubie z Chunajfiry grał przez rok. Łącznie rozegrał 24 spotkania, strzelił 5 bramek i zanotował 3 asysty.
FAR Rabat.
27 lipca 2018 Marchad zmienił klub i przeniósł się do FARu Rabat. Zadebiutował dopiero po 3 miesiącach, dokładnie 11 listopada w bezbramkowo zremisowanym spotkaniu z Ittihadem Tanger. Na boisku przebywał do 69. minuty, kiedy zmienił go Mohamed Kamal. Łącznie w drużynie ze stolicy kraju rozegrał 15 meczy.
Renaissance Zemamra.
8 lipca 2019 przeszedł do beniaminka GNF 1, Renaissance Zemamra. W drużynie zadebiutował 31 sierpnia 2019 w wygranym 2:3 meczu Pucharu Maroka z Rają Casablanca. W tym samym spotkaniu zaliczył asystę przy drugiej bramce. Pierwszą bramkę strzelił 15 stycznia 2020 w wygranym 5:0 meczu z Renaissance Berkane. Łącznie rozegrał 27 spotkań, strzelił jedną bramkę i zanotował trzy asysty.
Rapide Oued Zem.
31 października 2020 podpisał kontrakt z Rapide Oued Zem. 5 grudnia 2020 zadebiutował w zremisowanym 1:1 meczu z Mouloudią Oujda. W tym samym spotkaniu zdobył gola. Do 26 kwietnia 2021 zagrał w 4 spotkaniach i strzelił jedną bramkę.
Statystyki.
Klubowe.
Opracowano na podstawie:

</doc>
<doc id="5073319" url="https://pl.wikipedia.org/wiki?curid=5073319" title="Božena Laglerová">
Božena Laglerová

Božena Laglerová (ur. 11 grudnia 1886 w Pradze, zm. 8 października 1941 tamże) – pierwsza czeska pilotka.
Życiorys.
Córka Vojtěcha i Jozefy Počtovej. Ojciec zmarł, gdy była dzieckiem, a w wychowaniu dzieci pomagał matce brat Filip Počta, który był profesorem geologii i paleontologii. Studiowała śpiew w Konserwatorium Praskim. W latach 1907–1908 występowała jako solistka w Teatrze Vinohrady. W 1909 roku wyjechała na naukę do Paryża, ale z powodu choroby strun głosowych musiała zakończyć karierę śpiewaczki. W 1910 roku zaczęła uczyć się rzeźby w Pradze, ale szwagier Václav Felix, który był wykładowcą Politechniki Czeskiej w Pradze, zainteresował ją lotnictwem.
W kwietniu 1911 roku rozpoczęła naukę latania w Bork pod Berlinem, gdzie fabrykę lotniczą zorganizował Hans Grade. 27 września 1911 roku zdała egzamin, a 7 października 1911 roku na zawodach lotniczych w Hanowerze zdobyła pierwsze międzynarodowe trofeum lotnicze w historii czeskiego lotnictwa – Srebrny Puchar. 19 października uzyskała licencję pilota FAI na Niemcy o numerze 125, a 10 października licencję FAI na Austro-Węgry nr 37. Była jedną z pierwszych kobiet na świecie, które uzyskały licencję pilota.
W latach 1912–1913 zarabiała na życie, występując w pokazach na Kubie, Dominikanie i w USA. W 1913 roku wróciła do Pragi.
W czasie I wojny światowej trzykrotnie próbowała zaciągnąć się do Sił Powietrznych, ale nie przyjęto jej. Po wojnie zrezygnowała z latania. Pisała artykuły do czasopisma „Letec”, uczyła śpiewu i promowała lotnictwo. W listopadzie 1925 roku startowała w wyborach parlamentarnych z ramienia założonej w 1925 roku Narodowej Partii Pracy (Národní strana práce).
22 kwietnia 1919 roku wyszła za mąż za instruktora lotnictwa i czeskiego specjalistę od fotogrametrii lotniczej Josefa Peterkę. Zmarła 8 października 1941 roku w Pradze i została pochowana na cmentarzu Bubenečskim.

</doc>
<doc id="5073325" url="https://pl.wikipedia.org/wiki?curid=5073325" title="Emilio Gómez">
Emilio Gómez

Emilio Gómez (ur. 28 listopada 1991 w Guayaquil) – ekwadorski tenisista, reprezentant kraju w Pucharze Davisa.
Kariera tenisowa.
W karierze wygrał trzy singlowe oraz dwa deblowe turnieje rangi ATP Challenger Tour.
W 2015 roku, startując w parze z Gonzalo Escobarem zdobył brązowy medal igrzysk panamerykańskich w grze podwójnej.
W 2018 roku podczas Igrzysk Ameryki Południowej, startując w parze z Diego Hidalgo zdobył złoty medal w grze podwójnej. W finale ekwadorska para pokonała duet Jorge Panta-Juan Pablo Varillas.
W 2020 podczas French Open zadebiutował w turnieju głównym imprezy wielkoszlemowej. Po wygraniu trzech meczów w kwalifikacjach odpadł w pierwszej rundzie z Lorenzo Sonego.
Najwyżej sklasyfikowany w rankingu gry pojedynczej był na 91. miejscu (20 lutego 2023), a w klasyfikacji gry podwójnej na 254. pozycji (14 września 2015).

</doc>
<doc id="5073329" url="https://pl.wikipedia.org/wiki?curid=5073329" title="Zaborje (rejon rudniański)">
Zaborje (rejon rudniański)

Zaborje () – wieś (ros. деревня, trb. dieriewnia) w zachodniej Rosji, w osiedlu wiejskim Pieriewołoczskoje rejonu rudniańskiego w obwodzie smoleńskim.
Geografia.
Miejscowość położona jest nad jeziorem Witrino, 2 km od granicy z Białorusią, przy drodze regionalnej 66N-1609 (R120 – Stai – Zaborje), 7,5 km od drogi federalnej R120 (Orzeł – Briańsk – Smoleńsk – granica z Białorusią), 6 km od centrum administracyjnego osiedla wiejskiego (Pieriewołoczje), 10 km od centrum administracyjnego rejonu (Rudnia), 70 km od Smoleńska.
W granicach miejscowości znajdują się ulice: 9 Maja, Centralnaja, Centralnyj pierieułok, Dacznaja, Drużby, Kołchoznyj pierieułok, Oziornaja, Oziornyj 1-yj pierieułok, Oziornyj 2-oj pierieułok, Pobiedy, Sołniecznaja, Tienistaja.
Demografia.
W 2010 r. miejscowość zamieszkiwało 65 osób.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło w październiku 1943 roku.
Uchwałą z dnia 20 grudnia 2018 roku w skład jednostki administracyjnej Pieriewołoczskoje weszły wszystkie miejscowości (w tym Zaborje) osiedla wiejskiego Krugłowskoje.

</doc>
<doc id="5073333" url="https://pl.wikipedia.org/wiki?curid=5073333" title="Misje dyplomatyczne Zjednoczonych Emiratów Arabskich">
Misje dyplomatyczne Zjednoczonych Emiratów Arabskich

Misje dyplomatyczne Zjednoczonych Emiratów Arabskich – przedstawicielstwa dyplomatyczne Zjednoczonych Emiratów Arabskich przy innych państwach i organizacjach międzynarodowych. Poniższa lista zawiera wykaz obecnych ambasad i konsulatów zawodowych. Nie uwzględniono konsulatów honorowych.

</doc>
<doc id="5073335" url="https://pl.wikipedia.org/wiki?curid=5073335" title="Jean-Pierre Raffin">
Jean-Pierre Raffin

Jean-Pierre Raffin (ur. 1 kwietnia 1937 w Boulogne-Billancourt) – francuski biolog i działacz ekologiczny, od 1991 do 1994 poseł do Parlamentu Europejskiego III kadencji.
Życiorys.
Ukończył studia z nauk przyrodniczych, od 1963 pracował jako badacz. Obronił doktorat z histologii i cytologii komparatywnej, uzyskał też stopień "doctorat d'État" (zbliżony do habilitacji). W pracy naukowej specjalizował się w dziedzinach takich, jak cytologia, histologia, zoologia, ekologia. Wykładał jako profesor nadzwyczajny na Université Paris-Diderot. Autor ponad 90 prac naukowych. Przez wiele lat zaangażowany w działalność ekologiczną, kierował organizacją France Nature Environnement. Zasiadał we władzach parków narodowych Pirenejów i Écrins, angażował się też w obronę Parc national de la Vanoise. Należał do rządowych ciał doradczych w sprawach ekologicznych, zajmujących się m.in. ochroną niedźwiedzi i monitorowaniem zanieczyszczenia mórz. Od 1997 do 1999 pracował jako doradca ministra środowiska i planowania regionalnego, należał także do katolickiego ruchu Pax Christi.
W grudniu 1991 uzyskał mandat w Parlamencie Europejskim po rezygnacji Claire Joanny. Przystąpił do grupy zielonych, w 1994 nie ubiegał się o reelekcję. W 2013 poparł powstanie ugrupowania Nouvelle Donne Pierre’a Larrouturou.
Odznaczenia.
Odznaczony dwukrotnie Legią Honorową (1987, 2000) oraz dwukrotnie Orderem Narodowym Zasługi (1983, 1996).

</doc>
<doc id="5073344" url="https://pl.wikipedia.org/wiki?curid=5073344" title="Zawolsza (osiedle)">
Zawolsza (osiedle)

Zawolsza () – osiedle we wschodniej Białorusi, w sielsowiecie Łoźna rejonu łozieńskiego w obwodzie witebskim.
Geografia.
Miejscowość położona jest 2,5 km od granicy z Rosją (3,5 km od wsi Stai), przy linii kolejowej Smoleńsk – Witebsk (stacja kolejowa Zawolsza), 1 km od drogi R21 (przedłużenie rosyjskiej drogi federalnej R120 na Witebsk), 6,5 km od centrum administracyjnego osiedla wiejskiego i całego rejonu rejonu (Łoźna), 49 km od Witebska.
Demografia.
W 2009 r. miejscowość zamieszkiwało 61 mieszkańców.

</doc>
<doc id="5073346" url="https://pl.wikipedia.org/wiki?curid=5073346" title="Mastok (rejon mohylewski)">
Mastok (rejon mohylewski)

Mastok (; ) – agromiasteczko na Białorusi, w obwodzie mohylewskim, w rejonie mohylewskim, w sielsowiecie Mastok.
Mastok położony jest wzdłuż drogi magistralnej M8 i przy jej węźle z drogą republikańską R123.

</doc>
<doc id="5073347" url="https://pl.wikipedia.org/wiki?curid=5073347" title="František Drtikol">
František Drtikol

František Drtikol (ur. 3 marca 1883 w Przybramie, zm. 13 stycznia 1961 w Pradze) – czeski fotograf i malarz, prekursor czeskiej modernistycznej fotografii.
Życiorys.
Urodził się 3 marca 1883 roku w Przybramie, gdzie także się wychował. Pobożność miasta z wielowiekową tradycją pielgrzymek wywarła wpływ na jego zainteresowanie duchowością i filozofią. Drtikol chciał zostać malarzem, lecz po naleganiu ojca wybrał fotografię, której zaczął przyuczać się w rodzinnym mieście. Przez trzy lata praktyki w atelier fotograficznym nauczył się tworzenia kopii, retuszu, czy tonowania, lecz nie miał możliwości rozwoju własnej fotografii. W latach 1901–1903 studiował fotografię w Monachium na Lehr- und Versuchsanstalt für Photographie, w której dominował piktorializm. Studia ukończył z wyróżnieniem, po czym kontynuował naukę w pracowniach fotograficznych w Karlsruhe, Chur i w Pradze. 
W 1907 roku, po odbyciu służby wojskowej, otworzył własne studio fotograficzne w Przybramie. Ze względu na brak powodzenia w rodzinnym mieście, w 1910 roku przeniósł się do Pragi i otworzył nowe atelier w partnerstwie z Augustinem Skardą, które specjalizowało się w fotografii portretowej utrzymanej w duchu secesji. Do klienteli należeli politycy i ważne postaci lokalnego świata kultury. W tym samym czasie Drtikol tworzył liryczne pejzaże, eksperymentując przy tym z technikami popularnymi w piktorializmie, takimi jak druk olejny i gumodruk, które m.in. znalazły się w zbiorze "Z dvorků a dvorečků staré Prahy" (1911). Z kolei jego akty, które zaczął tworzyć już w Przybramie, należą do pierwszych aktów artystycznych w Czechach.
To właśnie akty przyniosły mu uznanie i stały się głównym tematem jego twórczości. Jego eksperymentalne akty z początku utrzymane były w duchu secesji, jednak z czasem, dzięki użyciu silnego kontrastu świetlnego i geometrycznych rekwizytów, fotografie nabrały wyraźnie modernistycznego charakteru przypominającego stylistykę Bauhausu. W jego twórczości z lat 20. XX można zauważyć także wpływ kubizmu i elementów tańca ekspresjonistycznego. Dzięki zmyślnemu zastosowaniu geometrycznej scenografii i układu cieni na ciałach modeli, cielesność w aktach Drtikola została sprowadzona do roli czysto estetycznego i erotycznego motywu, zamiast tradycyjnej funkcji metafory czy ilustracji. Obłości modeli zaczęły być przez niego traktowane jako kolejny geometryczny element kompozycji. W 1925 roku opatentował metodę uzyskania półtonów w fotolitografii, a cztery lata później opublikował w Paryżu album fotograficzny "Les nus Drtikol". 
W latach 1903–1936 wziął udział w około piętnastu znaczących wystawach międzynarodowych, takich jak Międzynarodowa Wystawa Sztuki Dekoracyjnej i Wzornictwa w Paryżu, podczas której zdobył grand prix. Choć został prawdopodobnie pierwszym czeskim fotografem, który zdobył światowy rozgłos, jego pierwsza wystawa indywidualna w Czechach odbyła się dopiero po jego śmierci. 
Wraz z rosnącym zainteresowaniem mistyką, jego fotografie stawały się coraz bardziej wyszukane. W 1935 roku Drtikol porzucił fotografię na rzecz malarstwa i teozoficznych poszukiwań oraz przekazał przeszło 5000 prac Muzeum Sztuki Dekoracyjnej w Pradze. W jego przesyconych symbolizmem i mistyką obrazach można znaleźć jednak echa wcześniejszych poszukiwań formalnych. W latach 1945–1946 wykładał w Pradze na uczelni artystycznej, po czym zaczął żyć w odosobnieniu, poświęcając się tłumaczeniu literatury duchowej z niemieckiego, spisywaniu swoich wizji i myśli, a także praktykując jogę i buddyzm. Jego twórczość fotograficzna na dekady popadła w zapomnienie, po czym została odkryta na nowo w latach 70. XX wieku. 
Drtikol zmarł 13 stycznia 1961 roku w Pradze. Został pochowany w Przybramie. 
Jego imieniem nazwano galerię w Przybramie oraz planetoidę (4671) Drtikol, którą odkrył Antonín Mrkos.
Życie prywatne.
Wywodził się z rodziny kupieckiej, miał dwie starsze siostry Emę i Marię. Był dwukrotnie żonaty: w latach 1921–1926 z Ervíną Kupferovą, z którą miał córkę, a następnie w latach 1942–1959 (do jej śmierci) z Jarmilą Rambouskovą.

</doc>
<doc id="5073351" url="https://pl.wikipedia.org/wiki?curid=5073351" title="Stai (obwód smoleński)">
Stai (obwód smoleński)

Stai () – wieś (ros. деревня, trb. dieriewnia) w zachodniej Rosji, w osiedlu wiejskim Pieriewołoczskoje rejonu rudniańskiego w obwodzie smoleńskim.
Geografia.
Miejscowość położona jest nad rzeką Tichuta, przy granicy z Białorusią, przy drodze regionalnej 66N-1609 (R120 – Stai – Zaborje), 2,5 km od drogi federalnej R120 (Orzeł – Briańsk – Smoleńsk – granica z Białorusią), 5 km od najbliższej stacji kolejowej (biał. Zawolsza), 11 km od centrum administracyjnego osiedla wiejskiego (Pieriewołoczje), 11 km od centrum administracyjnego rejonu (Rudnia), 74,5 km od Smoleńska.
W granicach miejscowości znajdują się ulice: Cwietocznyj pierieułok, Lesnoj pierieułok, Ługowaja, Mołodiożnaja, Parkowaja, Pierwomajskaja, Pobiedy, Polewaja, Sadowaja, Siewiernaja, Sirieniewaja, Sosnowaja, Szkolnaja, Szossiejnaja, Zielonaja.
Demografia.
W 2010 r. miejscowość zamieszkiwało 390 osób.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło w październiku 1943 roku.
Uchwałą z dnia 20 grudnia 2018 roku w skład jednostki administracyjnej Pieriewołoczskoje weszły wszystkie miejscowości (w tym Stai) osiedla wiejskiego Krugłowskoje.

</doc>
<doc id="5073355" url="https://pl.wikipedia.org/wiki?curid=5073355" title="Cerkiew św. Michała Archanioła w Osturni">
Cerkiew św. Michała Archanioła w Osturni

Cerkiew św. Michała Archanioła w Osturni – klasycystyczna cerkiew greckokatolicka z 1796 r., pod wezwaniem św. Michała, patrona miejscowości, położona we wsi Osturnia.
Pierwotna, drewniana świątynia spłonęła w 1787 r. Budynek rozbudowano w 1937 r. Przed rozbudową cerkiew była kościołem trójnawowym o kwadratowych nawach. W trakcie rozbudowy wschodnie skrzydło kościoła przedłużono o prezbiterium. Wieża kościoła posiada typowy dla cerkwi ruskich cebulasty dach. Charakterystycznym elementem budynku jest także ołtarz z baldachimem połączony z ikonostasem. Nawa świątyni jest podzielona na dwie części z ławami dla mężczyzn i kobiet.
Większość wystroju wnętrza świątyni pochodzi z XX w., ale obiekt zawiera również starsze, zabytkowe elementy:

</doc>
<doc id="5073357" url="https://pl.wikipedia.org/wiki?curid=5073357" title="Francesco Cozza (piłkarz)">
Francesco Cozza (piłkarz)

Francesco Cozza, znany jako Ciccio (ur. 19 stycznia 1974 w Cariati) – włoski piłkarz, grający na pozycji pomocnika, trener piłkarski.
Kariera piłkarska.
Kariera klubowa.
Wychowanek klubów Reggina i Milan. W barwach Milanu w 1993 rozpoczął karierę piłkarską, ale nie potrafił przebić się do podstawowego składu i w 1994 został wypożyczony do Reggiany. Potem grał na wypożyczeniu w klubach Vicenza, Lucchese i Cagliari. W 1997 przeszedł do Lecce. W 1999 przeniósł się do Regginy. W sezonie 2004/05 bronił barw Genoi. Potem zasilił skład Sieny, ale w następnym sezonie 2005/06 został wypożyczony do Regginy. W lipcu 2007 podpisał kontrakt z Regginą. Latem 2009 został piłkarzem Salernitany, w którym po roku zakończył karierę piłkarską.
Kariera reprezentacyjna.
W latach 1994-1995 roku występował w młodzieżowej reprezentacji Włoch.
Kariera trenerska.
Po zakończeniu kariery piłkarza w 2010 rozpoczął pracę trenerską w klubie Reggina, gdzie pomagał trenować pierwszy zespół. Następnie stał na czele klubów Catanzaro, Pisa i Reggina. Potem prowadził zespoły Sicula Leonzio, Taranto, Team Altamura i San Luca.

</doc>
<doc id="5073358" url="https://pl.wikipedia.org/wiki?curid=5073358" title="Ford Fiesta Rally4">
Ford Fiesta Rally4

Ford Fiesta Rally4 – samochód rajdowy kategorii Rally4, którego debiut na rajdowych trasach miał miejsce w roku 2020. Model ten jest zbudowany jest na bazie Forda Fiesty siódmej generacji. Napędzany litrowym silnikiem EcoBoost.

</doc>
<doc id="5073367" url="https://pl.wikipedia.org/wiki?curid=5073367" title="Maxime Janvier">
Maxime Janvier

Maxime Janvier (ur. 18 października 1996 w Creil) – francuski tenisista.
Kariera tenisowa.
W przeciągu kariery wygrał jeden singlowy turniej rangi ITF.
W 2018 roku podczas French Open zadebiutował w turnieju głównym imprezy wielkoszlemowej. Startując z „dziką kartą” odpadł w pierwszej rundzie z Keiem Nishikorim.
Najwyżej sklasyfikowany w rankingu gry pojedynczej był na 170. miejscu (30 września 2019), a w klasyfikacji gry podwójnej na 305. pozycji (1 lipca 2019).

</doc>
<doc id="5073368" url="https://pl.wikipedia.org/wiki?curid=5073368" title="Krugłowka (obwód smoleński)">
Krugłowka (obwód smoleński)

Krugłowka () – wieś (ros. деревня, trb. dieriewnia) w zachodniej Rosji, w osiedlu wiejskim Pieriewołoczskoje rejonu rudniańskiego w obwodzie smoleńskim.
Geografia.
Miejscowość położona jest 3 km od granicy z Białorusią, przy drodze regionalnej 66N-1613 (Krugłowka / R120 – Mogilno – Odrino), przy drodze federalnej R120 (Orzeł – Briańsk – Smoleńsk – granica z Białorusią), 3,5 km od najbliższego przystanku kolejowego (462 km), 8 km od centrum administracyjnego osiedla wiejskiego (Pieriewołoczje), 5,5 km od centrum administracyjnego rejonu (Rudnia), 70 km od Smoleńska.
W granicach miejscowości znajdują się ulice: imieni D. G. Barczenkowa, Bieriozowaja, Centralnaja, Drużby, imieni Kirowa, Kołchoznyj pierieułok, Lesnaja, Ługowaja, Mołodiożnaja, Nabierieżnaja, Nowaja, Polewaja, Sadowaja, Siewiernaja, Sołowjinaja roszcza, Sowietskaja, Szkolnyj pierieułok, Wostocznaja, Zielonaja.
Demografia.
W 2010 r. miejscowość zamieszkiwało 295 osób.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło w październiku 1943 roku. We wsi znajduje się obelisk ku czci poległych w walkach z okupantem żołnierzy-współmieszkańców (wymienionych jest 148 nazwisk).
Uchwałą z dnia 20 grudnia 2018 roku w skład jednostki administracyjnej Pieriewołoczskoje weszły wszystkie miejscowości zlikwidowanego osiedla wiejskiego Krugłowskoje (w tym Krugłowka – stolica tegoż).

</doc>
<doc id="5073369" url="https://pl.wikipedia.org/wiki?curid=5073369" title="Zialony Wostrau (przystanek kolejowy)">
Zialony Wostrau (przystanek kolejowy)

Zialony Wostrau (; ) – przystanek kolejowy w pobliżu miejscowości Zialony Wostrau, w rejonie budzkim, w obwodzie homelskim, na Białorusi. Położony jest na linii Homel - Żłobin - Mińsk.

</doc>
<doc id="5073371" url="https://pl.wikipedia.org/wiki?curid=5073371" title="Cichiniczy (przystanek kolejowy)">
Cichiniczy (przystanek kolejowy)

Cichiniczy (; ) – przystanek kolejowy w pobliżu miejscowości Cichiniczy, w rejonie budzkim, w obwodzie homelskim, na Białorusi. Położony jest na linii Homel - Żłobin - Mińsk.

</doc>
<doc id="5073372" url="https://pl.wikipedia.org/wiki?curid=5073372" title="Cool Me Down (singel Gromee’ego i Inny)">
Cool Me Down (singel Gromee’ego i Inny)

Cool Me Down – singel polskiego DJ-a i producenta muzycznego Gromee’ego i rumuńskiej piosenkarki Inny. Utwór pochodzi z pierwszego minialbumu Gromee’ego pt. "Tiny Sparks". Singel został wydany 23 kwietnia 2021.
Kompozycja znalazła się na 2. miejscu listy AirPlay – Top, najczęściej odtwarzanych utworów w polskich rozgłośniach radiowych.
Nagranie otrzymało w Polsce status złotego singla, przekraczając liczbę 25 tysięcy sprzedanych kopii.
Geneza utworu i historia wydania.
Utwór napisali i skomponowali Moa Hammar, Cassandra Ströberg, Lewis Hughes, Nicholas Audino, Te Whiti Warbrick i Andrzej Gromala.
Singel ukazał się w formacie digital download 23 kwietnia 2021 w Polsce za pośrednictwem wytwórni płytowej Sony Music. Piosenka została umieszczona na pierwszym minialbumie Gromee’ego – "Tiny Sparks". 
9 sierpnia 2021 opublikowano utwór w ramach sesji – "Summer Live Sessions". 28 sierpnia piosenka została zaprezentowana podczas „Przeboju lata RMF FM i Polsatu”.
„Cool Me Down” w stacjach radiowych.
Nagranie było notowane na 2. miejscu w zestawieniu AirPlay – Top, najczęściej odtwarzanych utworów w polskich rozgłośniach radiowych i 12. pozycji w zestawieniu Rádio – Top 100 w Czechach.
Teledysk.
Do utworu powstał teledysk w reżyserii Macieja Zdrojewskiego, który udostępniono w dniu premiery singla za pośrednictwem serwisu YouTube.

</doc>
<doc id="5073373" url="https://pl.wikipedia.org/wiki?curid=5073373" title="Odrino (obwód smoleński)">
Odrino (obwód smoleński)

Odrino () – wieś (ros. деревня, trb. dieriewnia) w zachodniej Rosji, w osiedlu wiejskim Pieriewołoczskoje rejonu rudniańskiego w obwodzie smoleńskim.
Geografia.
Miejscowość położona jest 1,5 km od granicy z Białorusią, przy drodze regionalnej 66N-1613 (Krugłowka / R120 – Mogilno – Odrino), 12,5 km od drogi federalnej R120 (Orzeł – Briańsk – Smoleńsk – granica z Białorusią), 10,5 km od najbliższego przystanku kolejowego (462 km), 21,5 km od centrum administracyjnego osiedla wiejskiego (Pieriewołoczje), 16,5 km od centrum administracyjnego rejonu (Rudnia), 78 km od Smoleńska.
W granicach miejscowości znajdują się ulice: Centralnaja, Lesnaja, Lesnoj pierieułok, Siewiernaja, Siewiernyj pierieułok, Zapadnaja, Zielonaja.
Demografia.
W 2010 r. miejscowość zamieszkiwały 93 osoby.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło w październiku 1943 roku.
Uchwałą z dnia 20 grudnia 2018 roku w skład jednostki administracyjnej Pieriewołoczskoje weszły wszystkie miejscowości (w tym Odrino) zlikwidowanego osiedla wiejskiego Krugłowskoje.

</doc>
<doc id="5073375" url="https://pl.wikipedia.org/wiki?curid=5073375" title="Mogilno (obwód smoleński)">
Mogilno (obwód smoleński)

Mogilno () – wieś (ros. деревня, trb. dieriewnia) w zachodniej Rosji, w osiedlu wiejskim Pieriewołoczskoje rejonu rudniańskiego w obwodzie smoleńskim.
Geografia.
Miejscowość położona jest nad Zaolszanką, 2 km od granicy z Białorusią, przy drodze regionalnej 66N-1613 (Krugłowka / R120 – Mogilno – Odrino), 8 km od drogi federalnej R120 (Orzeł – Briańsk – Smoleńsk – granica z Białorusią), 6 km od najbliższego przystanku kolejowego (462 km), 17 km od centrum administracyjnego osiedla wiejskiego (Pieriewołoczje), 12,5 km od centrum administracyjnego rejonu (Rudnia), 76 km od Smoleńska.
W granicach miejscowości znajdują się ulice: imieni Dimitrowa, Lesnaja, Ługowaja, Popieriecznaja, Sadowaja.
Demografia.
W 2010 r. miejscowość zamieszkiwały 162 osoby.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło w październiku 1943 roku.
Uchwałą z dnia 20 grudnia 2018 roku w skład jednostki administracyjnej Pieriewołoczskoje weszły wszystkie miejscowości (w tym Mogilno) zlikwidowanego osiedla wiejskiego Krugłowskoje.

</doc>
<doc id="5073379" url="https://pl.wikipedia.org/wiki?curid=5073379" title="Synthesis (album)">
Synthesis (album)

Synthesis – czwarty studyjny album amerykańskiego zespołu rockowego Evanescence, wydany 10 listopada 2017 roku nakładem wytwórni BMG Rights. Wydawnictwo zawiera przerobione wersje poprzedniego materiału zespołu z aranżacją orkiestrową i elementami muzyki elektronicznej, a także dwa nowe utwory, które zostały wydane w formacie singlii promujących album. Za aranżację płyty odpowiada David Campbell wraz z Amy Lee i producentem Williamem Barrym „Spaceway” Huntem. Album promowała również trasa koncertowa Synthesis Tour, w którą zespół wyruszył 14 października 2017 rozpoczynając występy w Las Vegas. Zespół koncertował w USA oraz Kanadzie do grudnia 2017 roku. 
Tło.
Od czasu wydania trzeciego albumu studyjnego "Evanescence" w 2011 roku i towarzyszącej mu światowej trasy koncertowej (2011–2012), zespół zrobił sobie trzyletnią przerwę muzyczną, podczas której każdy z członków realizował własne projekty. W tym okresie zespół rozstał się również ze swoją wytwórnią Wind-up Records z którą współpracował od trzynastu lat, liderka zespołu - Amy Lee skomentowała sytuację słowami: „Pierwszy raz od 13 lat jestem wolnym i niezależnym artystą. Pragnęłam tego od dawna, jestem taka szczęśliwa”. W listopadzie 2015 Evanescence wrócił na scenę koncertem na festiwalu Ozzfest w Tokio. Podczas wywiadów w tym czasie Amy Lee wydała oświadczenie, iż nie ma w planach tworzenia w najbliższej przyszłości nowej muzyki wraz z zespołem oraz że grupa będzie występować z okazjonalnymi koncertami i ponownie łączyć się ze swoimi fanami poprzez koncerty w roku następnym. Artystka dodała również, że skupia się na tworzeniu jako artystka solowa i odkrywaniu swojej innej stony niż ta, kiedy pracowała z Evanescence. W 2016 roku trasa została przedłużona o kolejne terminy koncertów w Stanach Zjednoczonych. 
13 września 2016 roku Evanescence ogłosił, iż planują wydać vinyl box set pt. "The Ultimate Collection", który zawierać będzie trzy pierwsze albumy studyjne zespołu - "Fallen", "The Open Door" oraz "Evanescence", demo "Origin" nagrany na początku ich kariery, również komplikację "Lost Whispers" z 2016 roku, która zawiera nową wersja piosenki „Even in Death". Box set na półki sklepowe trafił 17 lutego 2017 roku. W październiku 2016 Amy Lee udzieliła wywiadu witrynie internetowej "Loudwire", w którym ogłosiła; "że „Evanescence ma przyszłość”, dodając, że zespół połączył się ponownie, aby ponownie nagrać niektóre ze swoich wcześniejszych materiałów, w tym utwory z ich pierwszego albumu studyjnego "Fallen" (2003). W grudniu 2016 swoją premierę w formacie Digital download, miała pierwsza kompilacja zespołu pt. "Lost Whispers"
Koncept.
Czwarty album studyjny zespołu i odpowiadający mu tytuł "Synthesis" został ujawniony przez Lee w wideo opublikowanym na stronie grupy na Facebooku 10 maja 2017 roku, podczas którego Amy powiedziała, iż „To dla mnie projekt pełen pasji". W naszej muzyce jest wiele warstw, ogromne bębny i gitary. Zawsze chciałem rzucić światło na niektóre ze wspaniałych aranżacji i elementów programowych Davida Campbella w naszych piosenkach, a ten pomysł doprowadził do całkowitego odtworzenia ich z pełną orkiestrą, a nie tylko smyczkami, skomplikowanym programowaniem i eksperymentami." Według niej tytuł wziął się stąd, że album to „synteza (ang. Synthesis), połączenie, kontrast, synergia pomiędzy organicznym i syntetycznym, także przeszłością i teraźniejszością”. Zauważyła ponadto, że nowa muzyka zostanie okrojona, / wykonana przez orkiestrę i będzie zawierać elementy elektroniki i „syntetycznego świata bitów i dźwięków”. Liderka zespołu dodała również, iż proces twórczy nad albumem polegał na przejrzeniu przez zespół wcześniejszego materiału i przerobieniu niektórych piosenek. Ponadto nagrano również dwie nowe piosenki dla "Synthesis". Lee dodała ponadto, że dla niej projekt jest jak „duża, dynamiczna ścieżka dźwiękowa”. Nowe aranżację piosenek dokonali David Campbell, który współpracował z zespołem podczas ich poprzednich projektów, a także Amy Lee i William B. Hunt. 
Wydanie oraz promocja.
14 sierpnia 2017 roku zespół zamieścił na swoim profilu na Facebooku wideo, z którego wynikało, że album jest w końcowej fazie nagrywania. Przerobiona wersja pierwszego w karierze Evanescence singla „Bring Me to Life” została wydana jako pierwszy singiel promocyjny 18 sierpnia 2017 roku pod nazwą Bring Me to Life (Synthesis). Jeden z dwóch oryginalnych utworów nagranych na album, „Imperfection”, został wydany jako pierwszy oficjalny singiel 15 września 2017 r. Wraz z zamówieniem albumu w przedsprzedaży. Dla autorki utworu, Amy Lee piosenka była najważniejsza na albumie, a proces jej pisania trwał dłużej ze względu na jej niepewność, jak wyrazić słowami emocje, które chciała przekazać. Tego samego dnia ogłoszono również datę premiery albumu 10 listopada 2017 r., a zespół zamieścił na swoim oficjalnym kanale YouTube film, przedstawiający prace nad albumem w studiu i dzielenie się swoimi przemyśleniami na temat projektu. Nowa wersja piosenki „Lacrymosa”, która pierwszy raz została wydana na drugim albumie "The Open Door" została wydana jako drugi singiel promocyjny 27 października 2017 roku. Album został wydany przez BMG Rights Management w obu Amerykach, a jednocześnie dystrybuowany przez Virgin Records w Japonii oraz przez Sony Music na całym świecie.
Tworzenie.
Wersja Synthesis „Bring Me to Life” jest okrojona, ponieważ zastępuje perkusję i gitary z oryginalnej wersji układem smyczkowym. Jego oprzyrządowanie jest również zapewniane przez uderzające talerze, bębny kotłów „budujące napięcie” i zawiera różne elementy elektroniczne w całym tekście. Kilku krytyków określiło nowy układ „Bring Me to Life (Synthesis)” jako „dramatyczny”. Amy Lee opisała piosenkę jako „nową” dla niej, ponieważ zawierała elementy muzyczne i wokale, które „słyszała w [jej] głowie” od czasu jej wydania.
„Imperfection”, jedna z oryginalnych piosenek napisanych na album oraz pierwszy oficjalny singiel wydawnictwa to elektroniczno-symfoniczny utwór. Według Lee, piosenka została napisana z perspektywy osoby, która straciła kogoś w wyniku samobójstwa i depresji i określiła ją jako „apel o walkę o życie". „Hi-Lo”, druga oryginalna piosenka oraz drugi oficjalny singiel promujący album to odrzut z albumu "Evanescence" z 2011 roku. Został napisany w 2007 roku przez Lee i producenta Willa Hunta i był to ich pierwszy wspólny projekt. Według Lee, piosenka opowiada o pójściu dalej, "ale w sposób bardzo niekonfrontacyjny, bez gniewu. Po prostu: „Hej, wszystko, co się wydarzyło mineło, skończyłem z tym i nie jestem na ciebie zły". W piosence możemy usłyszeć Lindsey Stirling, która w utworze gra na skrzypcach.
Trasa koncertowa.
W celu promocji albumu 14 sierpnia 2017 roku zespół zapowiedział Synthesis Live. Trasa rozpoczęła się 14 października 2017 roku w Las Vegas i zakończyła się w grudniu tego samego roku z 28 koncertami w różnych stanach USA i Kanadzie. Celem występów jest podkreślenie wokalu, emocji i historii kryjących się za tekstami piosenek zespołu, do których na scenie towarzyszyć będzie orkiestra. We wrześniu ogłoszono europejską część trasy, obejmującą 18 koncertów w marcu i kwietniu 2018 roku. W marcu 2018 roku ogłoszono, że tego lata zespół wyruszy w trasę po Ameryce Północnej z Lindsey Stirling, która będzie współwystępować wraz z Amy Lee. Północnoamerykański odcinek rozpoczął się 6 lipca w Kansas City w stanie Missouri, a ostatni koncert trasy miał miejsce 8 września w Ridgefield w stanie Waszyngton. Łącznie trasa Synthesis Live liczy sobie 82 koncerty w Stanach Zjednoczonych, Oceanii oraz Europie. 

</doc>
<doc id="5073380" url="https://pl.wikipedia.org/wiki?curid=5073380" title="Uza (stacja kolejowa)">
Uza (stacja kolejowa)

Uza (; ) – stacja kolejowa w miejscowości Uza, w rejonie budzkim, w obwodzie homelskim, na Białorusi. Położona jest na linii Homel - Żłobin - Mińsk.
Stacja powstała w XIX w. na linii Kolei Libawsko-Romieńskiej pomiędzy stacjami Buda Koszelewska i Homel. Początkowo nosiła nazwę Siemienówka (, ). zmieniono nazwę na obecną.

</doc>
<doc id="5073384" url="https://pl.wikipedia.org/wiki?curid=5073384" title="Zatiesy">
Zatiesy

Zatiesy () – wieś (ros. деревня, trb. dieriewnia) w zachodniej Rosji, w osiedlu wiejskim Pieriewołoczskoje rejonu rudniańskiego w obwodzie smoleńskim.
Geografia.
Miejscowość położona jest 0,5 km od granicy z Białorusią, 3 km od drogi regionalnej 66N-1613 (Krugłowka / R120 – Mogilno – Odrino), 9,5 km od drogi federalnej R120 (Orzeł – Briańsk – Smoleńsk – granica z Białorusią), 10 km od przystanku kolejowego (462 km), 20 km od centrum administracyjnego osiedla wiejskiego (Pieriewołoczje), 16 km od centrum administracyjnego rejonu (Rudnia), 80 km od Smoleńska.
W granicach miejscowości znajdują się ulice: Lesnaja, Pobiedy, Polewaja, Sołniecznaja.
Demografia.
W 2010 r. miejscowość zamieszkiwało 13 osób.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło w październiku 1943 roku.
Uchwałą z dnia 20 grudnia 2018 roku w skład jednostki administracyjnej Pieriewołoczskoje weszły wszystkie miejscowości (w tym Zatiesy) zlikwidowanego osiedla wiejskiego Krugłowskoje.

</doc>
<doc id="5073389" url="https://pl.wikipedia.org/wiki?curid=5073389" title="Tur (obwód smoleński)">
Tur (obwód smoleński)

Tur () – wieś (ros. деревня, trb. dieriewnia) w zachodniej Rosji, w osiedlu wiejskim Pieriewołoczskoje rejonu rudniańskiego w obwodzie smoleńskim.
Geografia.
Miejscowość położona jest 4,5 km od granicy z Białorusią, przy drodze regionalnej 66N-1635 (66N-1613 – Tur), 3 km od drogi regionalnej 66N-1613 (Krugłowka / R120 – Mogilno – Odrino), 11 km od drogi federalnej R120 (Orzeł – Briańsk – Smoleńsk – granica z Białorusią), 7,5 km od najbliższego przystanku kolejowego (462 km), 18,5 km od centrum administracyjnego osiedla wiejskiego (Pieriewołoczje), 12,5 km od centrum administracyjnego rejonu (Rudnia), 74 km od Smoleńska.
W granicach miejscowości znajdują się ulice: Centralnaja, Klukwiennaja, Klukwiennyj pierieułok, Lesnaja, Polewaja, Sadowaja, Tienistaja.
Demografia.
W 2010 r. miejscowość zamieszkiwały 42 osoby.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło w październiku 1943 roku.
Uchwałą z dnia 20 grudnia 2018 roku w skład jednostki administracyjnej Pieriewołoczskoje weszły wszystkie miejscowości (w tym Tur) zlikwidowanego osiedla wiejskiego Krugłowskoje.

</doc>
<doc id="5073391" url="https://pl.wikipedia.org/wiki?curid=5073391" title="Justina Aliaj">
Justina Aliaj

Justina Aliaj (ur. 21 kwietnia 1951 w Szkodrze) – albańska aktorka i piosenkarka.
Życiorys.
Po ukończeniu średniej szkoły artystycznej Jordan Misja odbyła studia aktorskie w Instytucie Sztuk w Tiranie, które ukończyła w roku 1972. Jeszcze w czasie studiów zadebiutowała na deskach teatru zawodowego występując w dramacie "Nje shok i klases sone" Kujtima Spahivogliego. W tym czasie śpiewała na koncertach pieśni ze Szkodry. Wystąpiła na XI Festiwalu Piosenki w grudniu 1972, a represje, które po nim nastąpiły spowodowały, że przez długi czas nie występowała na scenie. Powróciła na deski Teatru Migjeni w Szkodrze w początkach lat 90, w 1992 wyemigrowała z kraju i zamieszkała w Belgii.
Na dużym ekranie zadebiutowała w 1972 epizodyczną rolą w filmie "Yjet e netëve të gjata". Zagrała w siedmiu filmach fabularnych.
Została uhonorowana przez prezydenta Albanii Bujara Nishaniego tytułem Wielkiego Mistrza (Mjeshter i Madh).

</doc>
<doc id="5073393" url="https://pl.wikipedia.org/wiki?curid=5073393" title="Sołoniec (obwód smoleński)">
Sołoniec (obwód smoleński)

Sołoniec () – wieś (ros. деревня, trb. dieriewnia) w zachodniej Rosji, w osiedlu wiejskim Pieriewołoczskoje rejonu rudniańskiego w obwodzie smoleńskim.
Geografia.
Miejscowość położona jest 2 km od granicy z Białorusią, 0,3 km od drogi regionalnej 66N-1613 (Krugłowka / R120 – Mogilno – Odrino), 3 km od drogi federalnej R120 (Orzeł – Briańsk – Smoleńsk – granica z Białorusią), 1,5 km od najbliższego przystanku kolejowego (462 km), 11 km od centrum administracyjnego osiedla wiejskiego (Pieriewołoczje), 7 km od centrum administracyjnego rejonu (Rudnia), 71,5 km od Smoleńska.
W granicach miejscowości znajdują się ulice: Bieriozowaja, Centralnaja, Centralnyj pierieułok, imieni Kirowa, pierieułok imieni Kirowa, Polewaja, Zapadnaja.
Demografia.
W 2010 r. miejscowość zamieszkiwały 34 osoby.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło w październiku 1943 roku.
Uchwałą z dnia 20 grudnia 2018 roku w skład jednostki administracyjnej Pieriewołoczskoje weszły wszystkie miejscowości (w tym Sołoniec) zlikwidowanego osiedla wiejskiego Krugłowskoje.

</doc>
<doc id="5073396" url="https://pl.wikipedia.org/wiki?curid=5073396" title="Pieski (rejon rudniański)">
Pieski (rejon rudniański)

Pieski () – wieś (ros. деревня, trb. dieriewnia) w zachodniej Rosji, w osiedlu wiejskim Pieriewołoczskoje rejonu rudniańskiego w obwodzie smoleńskim.
Geografia.
Miejscowość położona jest 3,5 km od granicy z Białorusią, przy drodze regionalnej 66N-1613 (Krugłowka / R120 – Mogilno – Odrino), 5 km od drogi federalnej R120 (Orzeł – Briańsk – Smoleńsk – granica z Białorusią), 2 km od najbliższego przystanku kolejowego (462 km), 13 km od centrum administracyjnego osiedla wiejskiego (Pieriewołoczje), 8 km od centrum administracyjnego rejonu (Rudnia), 71 km od Smoleńska.
W granicach miejscowości znajdują się ulice: Centralnaja, Lesnaja, Lesnoj pierieułok, Pobiedy, Szossiejnaja.
Demografia.
W 2010 r. miejscowość zamieszkiwało 17 osób.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło w październiku 1943 roku.
Uchwałą z dnia 20 grudnia 2018 roku w skład jednostki administracyjnej Pieriewołoczskoje weszły wszystkie miejscowości (w tym Pieski) zlikwidowanego osiedla wiejskiego Krugłowskoje.

</doc>
<doc id="5073429" url="https://pl.wikipedia.org/wiki?curid=5073429" title="Paulina Hewelke">
Paulina Hewelke

Paulina Hewelke (ur. 16 listopada 1854 w Pułtusku, zm. 1924 w Warszawie) – działaczka oświatowa.
Życiorys.
Urodziła się 16 listopada 1854 roku w Pułtusku w rodzinie ewangelickiego pastora Ottona i Pauliny z Baumów. Pracowała najpierw jako nauczycielka języka niemieckiego w gimnazjum rządowym w Pułtusku. Po śmierci ojca została jedynym opiekunem matki i rodzeństwa.
Po przeprowadzce do Warszawy uczyła na prywatnych pensjach i organizowała wykłady tajnych kursów naukowych dla kobiet. W 1896 r. odkupiła od I. Smolikowskiej jej pensję dla dziewcząt i prowadziła ją odtąd przez prawie ćwierć wieku zatrudniając najlepszych pedagogów w Warszawie. Była jedną z pierwszych szkół w Warszawie, w których lekcje prowadzono w języku polskim. Hewelke organizowała także tajne nauczanie o Polsce i wykłady uzupełniające tzw. Uniwersytetu Latającego. Założyła pierwszą w żeńskich szkołach w Warszawie – pracownię chemiczną i fizyczną. Była też prekursorką wycieczek w teren. Popierała powstające w tym czasie harcerstwo, opiekowała się więźniami politycznymi, niezamożne uczennice często zwalniała (częściowo lub całkowicie) z czesnego.
W 1919 r. odsprzedała pensję władzom polskim, które stworzyły z niej Gimnazjum Państwowe im. Klementyny Tańskiej Hoffmanowej. Zmarła 28 stycznia 1924 r. i została pochowana na cmentarzu ewangelicko-augsburskim w Warszawie. Pochowany na cmentarzu ewangelicko-augsburskim przy ulicy Młynarskiej (aleja 63, grób 102).

</doc>
<doc id="5073431" url="https://pl.wikipedia.org/wiki?curid=5073431" title="Bakijska Kolej Dziecięca">
Bakijska Kolej Dziecięca



</doc>
<doc id="5073433" url="https://pl.wikipedia.org/wiki?curid=5073433" title="Zespół Kościoła i Klasztoru Bernardynów w Leżajsku">
Zespół Kościoła i Klasztoru Bernardynów w Leżajsku



</doc>
<doc id="5073435" url="https://pl.wikipedia.org/wiki?curid=5073435" title="Nachiczewańska Kolej Dziecięca">
Nachiczewańska Kolej Dziecięca



</doc>
<doc id="5073443" url="https://pl.wikipedia.org/wiki?curid=5073443" title="Gmina Bănia">
Gmina Bănia



</doc>
<doc id="5073445" url="https://pl.wikipedia.org/wiki?curid=5073445" title="Bănia">
Bănia

Bănia – wieś w Rumunii, w okręgu Caraș-Severin, w gminie Bănia. W 2011 roku liczyła 1134 mieszkańców. 

</doc>
<doc id="5073448" url="https://pl.wikipedia.org/wiki?curid=5073448" title="Gârbovăț (okręg Caraș-Severin)">
Gârbovăț (okręg Caraș-Severin)

Gârbovăț – wieś w Rumunii, w okręgu Caraș-Severin, w gminie Bănia. W 2011 roku liczyła 618 mieszkańców. 

</doc>
<doc id="5073449" url="https://pl.wikipedia.org/wiki?curid=5073449" title="Băuțar">
Băuțar

Băuțar – wieś w Rumunii, w okręgu Caraș-Severin, w gminie Băuțar. W 2011 roku liczyła 1356 mieszkańców. 

</doc>
<doc id="5073450" url="https://pl.wikipedia.org/wiki?curid=5073450" title="Bucova">
Bucova

Bucova – wieś w Rumunii, w okręgu Caraș-Severin, w gminie Băuțar. W 2011 roku liczyła 972 mieszkańców. 

</doc>
<doc id="5073452" url="https://pl.wikipedia.org/wiki?curid=5073452" title="Cornișoru">
Cornișoru

Cornișoru – wieś w Rumunii, w okręgu Caraș-Severin, w gminie Băuțar. W 2011 roku liczyła 275 mieszkańców. 

</doc>
<doc id="5073453" url="https://pl.wikipedia.org/wiki?curid=5073453" title="Preveciori">
Preveciori

Preveciori – wieś w Rumunii, w okręgu Caraș-Severin, w gminie Băuțar. W 2011 roku liczyła 10 mieszkańców. 

</doc>
<doc id="5073454" url="https://pl.wikipedia.org/wiki?curid=5073454" title="Aleksandra Karzyńska">
Aleksandra Karzyńska

Aleksandra Karzyńska (ur. 7 października 1927 w Krakowie, zm. 21 kwietnia 2021 w Warszawie) – polska aktorka teatralna, filmowa i radiowa.
Życiorys.
W 1950 roku ukończyła Państwową Wyższą Szkołę Teatralną im. Ludwika Solskiego w Krakowie. W latach 1950–1961 występowała na scenach krakowskich: najpierw w Teatrach Dramatycznych (do 1954 roku), a następnie w Teatrze im. Juliusza Słowackiego. Następnie przeniosła się do Warszawy, gdzie występowała w Teatrach: Klasycznym (1961–1972), Studio (1972–1976) oraz Kwadrat (1976–1986). Po przejściu na emeryturę powróciła do Krakowa, by w 2000 roku ponownie – ze względów osobistych – przenieść się do stolicy.
Oprócz występów w teatrze oraz filmach ważną dziedziną pracy artystycznej było radio. W latach 1949–1998 wystąpiła w ponad 130 audycjach Teatru Polskiego Radia. Ponadto przez 37 lat (od 1984 do 2021 roku) występowała w słuchowisku radiowym „Matysiakowie”, gdzie wcielała się w rolę Danki Grzelakowej-Będkowskiej. Pochowana na Cmentarzu Rakowickim w Krakowie (kwatera FD-wsch.-3).

</doc>
<doc id="5073455" url="https://pl.wikipedia.org/wiki?curid=5073455" title="Berliște">
Berliște

Berliște – wieś w Rumunii, w okręgu Caraș-Severin, w gminie Berliște. W 2011 roku liczyła 375 mieszkańców. 

</doc>
<doc id="5073456" url="https://pl.wikipedia.org/wiki?curid=5073456" title="Kościół Najświętszej Marii Panny w Jüterbogu">
Kościół Najświętszej Marii Panny w Jüterbogu



</doc>
<doc id="5073459" url="https://pl.wikipedia.org/wiki?curid=5073459" title="Iam">
Iam

Iam – wieś w Rumunii, w okręgu Caraș-Severin, w gminie Berliște. W 2011 roku liczyła 363 mieszkańców. 

</doc>
<doc id="5073460" url="https://pl.wikipedia.org/wiki?curid=5073460" title="Milcoveni (okręg Caraș-Severin)">
Milcoveni (okręg Caraș-Severin)

Milcoveni – wieś w Rumunii, w okręgu Caraș-Severin, w gminie Berliște. W 2011 roku liczyła 251 mieszkańców. 

</doc>
<doc id="5073461" url="https://pl.wikipedia.org/wiki?curid=5073461" title="Rusova Nouă">
Rusova Nouă

Rusova Nouă – wieś w Rumunii, w okręgu Caraș-Severin, w gminie Berliște. W 2011 roku liczyła 90 mieszkańców. 

</doc>
<doc id="5073462" url="https://pl.wikipedia.org/wiki?curid=5073462" title="Rusova Veche">
Rusova Veche

Rusova Veche – wieś w Rumunii, w okręgu Caraș-Severin, w gminie Berliște. W 2011 roku liczyła 85 mieszkańców. 

</doc>
<doc id="5073468" url="https://pl.wikipedia.org/wiki?curid=5073468" title="Berzasca">
Berzasca

Berzasca – wieś w Rumunii, w okręgu Caraș-Severin, w gminie Berzasca. W 2011 roku liczyła 1328 mieszkańców. 

</doc>
<doc id="5073469" url="https://pl.wikipedia.org/wiki?curid=5073469" title="Bigăr">
Bigăr

Bigăr () – wieś w Rumunii, w okręgu Caraș-Severin, w gminie Berzasca. W 2011 roku liczyła 216 mieszkańców. 

</doc>
<doc id="5073470" url="https://pl.wikipedia.org/wiki?curid=5073470" title="Cozla (okręg Caras-Severin)">
Cozla (okręg Caras-Severin)

Cozla – wieś w Rumunii, w okręgu Caraș-Severin, w gminie Berzasca. W 2011 roku liczyła 86 mieszkańców. 

</doc>
<doc id="5073471" url="https://pl.wikipedia.org/wiki?curid=5073471" title="Drencova">
Drencova

Drencova – wieś w Rumunii, w okręgu Caraș-Severin, w gminie Berzasca. W 2011 roku liczyła 4 mieszkańców. 

</doc>
<doc id="5073472" url="https://pl.wikipedia.org/wiki?curid=5073472" title="Steven Diez">
Steven Diez

Steven Diez (ur. 17 marca 1991 w Toronto) – kanadyjski tenisista, reprezentant kraju w Pucharze Davisa.
Kariera tenisowa.
W karierze wygrał jeden singlowy turniej rangi ATP Challenger Tour.
W 2020 roku podczas French Open zadebiutował w turnieju głównym imprezy wielkoszlemowej. Po wygraniu trzech meczów w kwalifikacjach odpadł w pierwszej rundzie z Mackenziem McDonaldem.
W marcu 2010 roku zadebiutował w reprezentacji Kanady w Pucharze Davisa. W 2022 roku zwyciężył razem z drużyną w turnieju ATP Cup.
Najwyżej sklasyfikowany w rankingu gry pojedynczej był na 134. miejscu (18 listopada 2019), a w klasyfikacji gry podwójnej na 267. pozycji (8 lutego 2021).

</doc>
<doc id="5073473" url="https://pl.wikipedia.org/wiki?curid=5073473" title="Liubcova">
Liubcova

Liubcova () – wieś w Rumunii, w okręgu Caraș-Severin, w gminie Berzasca. W 2011 roku liczyła 1214 mieszkańców. 

</doc>
<doc id="5073474" url="https://pl.wikipedia.org/wiki?curid=5073474" title="Berzovia">
Berzovia

Berzovia – wieś w Rumunii, w okręgu Caraș-Severin, w gminie Berzovia. W 2011 roku liczyła 2092 mieszkańców. 

</doc>
<doc id="5073475" url="https://pl.wikipedia.org/wiki?curid=5073475" title="Fizeș (okręg Caras-Severin)">
Fizeș (okręg Caras-Severin)

Fizeș – wieś w Rumunii, w okręgu Caraș-Severin, w gminie Berzovia. W 2011 roku liczyła 822 mieszkańców. 

</doc>
<doc id="5073476" url="https://pl.wikipedia.org/wiki?curid=5073476" title="Gherteniș">
Gherteniș

Gherteniș – wieś w Rumunii, w okręgu Caraș-Severin, w gminie Berzovia. W 2011 roku liczyła 977 mieszkańców. 

</doc>
<doc id="5073477" url="https://pl.wikipedia.org/wiki?curid=5073477" title="Bolvașnița">
Bolvașnița

Bolvașnița – wieś w Rumunii, w okręgu Caraș-Severin, w gminie Bolvașnița. W 2011 roku liczyła 467 mieszkańców. 

</doc>
<doc id="5073479" url="https://pl.wikipedia.org/wiki?curid=5073479" title="Vârciorova (okręg Caras-Severin)">
Vârciorova (okręg Caras-Severin)

Vârciorova – wieś w Rumunii, w okręgu Caraș-Severin, w gminie Bolvașnița. W 2011 roku liczyła 938 mieszkańców. 

</doc>
<doc id="5073480" url="https://pl.wikipedia.org/wiki?curid=5073480" title="Konstanty Aleksander Jabłonowski">
Konstanty Aleksander Jabłonowski

Konstanty Aleksander Jabłonowski herbu Prus III – generał-adiutant buławy wielkiej koronnej, pułkownik wojsk koronnych i inspektor mennicy królewskiej w 1774 roku.
Podpisał elekcję Stanisława Augusta Poniatowskiego z województwem kaliskim. Usynowił Władysława zw. Murzynkiem (późniejszego generał brygady Legionów Polskich) syna żony generała Marii Franciszki Dealire, angielskiej arystokratki, i jej afrykańskiego lokaja. 

</doc>
<doc id="5073481" url="https://pl.wikipedia.org/wiki?curid=5073481" title="Bozovici">
Bozovici

Bozovici – wieś w Rumunii, w okręgu Caraș-Severin, w gminie Bozovici. W 2011 roku liczyła 2183 mieszkańców. 

</doc>
<doc id="5073482" url="https://pl.wikipedia.org/wiki?curid=5073482" title="Poneasca">
Poneasca

Poneasca – wieś w Rumunii, w okręgu Caraș-Severin, w gminie Bozovici. W 2011 roku liczyła 13 mieszkańców. 

</doc>
<doc id="5073483" url="https://pl.wikipedia.org/wiki?curid=5073483" title="Prilipeț">
Prilipeț

Prilipeț – wieś w Rumunii, w okręgu Caraș-Severin, w gminie Bozovici. W 2011 roku liczyła 722 mieszkańców. 

</doc>
<doc id="5073485" url="https://pl.wikipedia.org/wiki?curid=5073485" title="Han Ye-ri">
Han Ye-ri

Han Ye-ri (hangul: 한예리; ur. 23 grudnia 1984 w Jecheon) – południowokoreańska aktorka.
Życiorys.
Han rozpoczęła karierę rolami w filmach krótkometrażowych i produkcjach niezależnych. Do filmu "Koria" (2012), w którym grała północnokoreańską tenisistkę stołową Yu Sun-bok, nauczyła się dialektu Hamgyŏng. W 2014 roku zagrała główną rolę kobiecą w thrillerze "Haemoo". W 2020 roku zagrała główną rolę kobiecą w "Minari", opowiadającym o koreańskich imigrantach w USA.

</doc>
<doc id="5073486" url="https://pl.wikipedia.org/wiki?curid=5073486" title="A.S.D. L'Aquila Calcio 1927">
A.S.D. L'Aquila Calcio 1927



</doc>
<doc id="5073488" url="https://pl.wikipedia.org/wiki?curid=5073488" title="Valea Minișului">
Valea Minișului

Valea Minișului – wieś w Rumunii, w okręgu Caraș-Severin, w gminie Bozovici. W 2011 roku liczyła 6 mieszkańców. 

</doc>
<doc id="5073493" url="https://pl.wikipedia.org/wiki?curid=5073493" title="Brebu (okręg Caraș-Severin)">
Brebu (okręg Caraș-Severin)

Brebu – wieś w Rumunii, w okręgu Caraș-Severin, w gminie Brebu. W 2011 roku liczyła 615 mieszkańców. 

</doc>
<doc id="5073494" url="https://pl.wikipedia.org/wiki?curid=5073494" title="Apadia">
Apadia

Apadia – wieś w Rumunii, w okręgu Caraș-Severin, w gminie Brebu. W 2011 roku liczyła 278 mieszkańców. 

</doc>
<doc id="5073497" url="https://pl.wikipedia.org/wiki?curid=5073497" title="Valeadeni">
Valeadeni

Valeadeni – wieś w Rumunii, w okręgu Caraș-Severin, w gminie Brebu. W 2011 roku liczyła 271 mieszkańców. 

</doc>
<doc id="5073507" url="https://pl.wikipedia.org/wiki?curid=5073507" title="AS Barid Rabat">
AS Barid Rabat

AS Barid Mohammedi de Rabat – marokański klub piłkarski z siedzibą w Rabacie.
Opis.
Klub zagrał jeden sezon w GNF 1. W sezonie 1967/1968 klub zajął 17., (przedostatnie) miejsce i z dorobkiem 58 punktów spadł do GNF 2.

</doc>
<doc id="5073508" url="https://pl.wikipedia.org/wiki?curid=5073508" title="AS Barid Mohammedi de Rabat">
AS Barid Mohammedi de Rabat



</doc>
<doc id="5073509" url="https://pl.wikipedia.org/wiki?curid=5073509" title="Pablo Gavilán">
Pablo Gavilán

Pablo Martín Gavilán Fernández (ur. 18 czerwca 1989 w Asunción) – paragwajski piłkarz grający na pozycji bramkarza. W sezonie 2021 występuje w klubie Club Sol de América.
Kariera klubowa.
Cerro Porteño.
25 maja 2011 zadebiutował w klubie Cerro Porteño występem w meczu z Club Atlético 3 de Febrero (1:1). Łącznie dla Cerro Porteño wystąpił w 54 spotkaniach, nie zdobywając żadnej bramki.
Deportivo Santaní.
Trafił na wypożyczenie do Deportivo Santaní 1 stycznia 2015, ale debiut dla tego klubu zaliczył dopiero 20 września 2015 w przegranym 2:1 spotkaniu przeciwko swojemu dawnemu zespołowi – Cerro Porteño. Ostatecznie dla Deportivo Santaní rozegrał dziewięć meczów, w których nie strzelił żadnego gola.
Independiente FBC.
1 stycznia 2017 został wypożyczony do Independiente FBC. 5 lutego 2017 zadebiutował dla zespołu w meczu z Club Sol de América (1:1). Swojego pierwszego gola dla klubu strzelił 3 marca 2017 w wygranym 1:4 spotkaniu przeciwko Sportivo Trinidense; piłka trafiła do siatki po rzucie karnym. Pierwszą bramkę z gry zdobył 26 sierpnia 2017 ponownie w meczu z Club Sol de América (wyg. 4:1), notując dublet. Łącznie w barwach Independiente FBC wystąpił w 56 spotkaniach, zdobywając trzy bramki.
Club River Plate.
1 stycznia 2019 podpisał kontrakt z Club River Plate. Debiut dla tego klubu zaliczył 22 stycznia 2019 w meczu z Sportivo San Lorenzo (przeg. 1:0). Pierwszą bramkę dla klubu zdobył 12 grudnia 2020 w zremisowanym 1:1 spotkaniu przeciwko Club Nacional – strzelając gola po rzucie karnym w 12. minucie doliczonego czasu gry drugiej połowy. Łącznie dla Club River Plate rozegrał 70 meczów, w których strzelił jednego gola.
Club Sol de América.
1 lutego 2021 przeniósł się do Club Sol de América, a już sześć dni później zadebiutował w zespole w przegranym 1:3 spotkaniu przeciwko swojej byłej drużynie – Cerro Porteño. Do 26 kwietnia 2021 w barwach Club Sol de América wystąpił w dziewięciu spotkaniach, nie zdobywając żadnej bramki. 
Sukcesy.
"Sukcesy w karierze klubowej:"

</doc>
<doc id="5073511" url="https://pl.wikipedia.org/wiki?curid=5073511" title="Muzeum w Bielsku Podlaskim">
Muzeum w Bielsku Podlaskim



</doc>
<doc id="5073513" url="https://pl.wikipedia.org/wiki?curid=5073513" title="Lega Nazionale Professionisti Serie A">
Lega Nazionale Professionisti Serie A

Lega Nazionale Professionisti Serie A (LNPA), również Lega Serie A – włoska organizacja sportowa, założona 1 lipca 2010 roku w Mediolanie w celu organizacji turniejów piłki nożnej w Serie A, Pucharze Włoch i Superpucharze Włoch, a na poziomie młodzieżowym campionato Primavera 1, Coppa Italia Primavera i Supercoppa Primavera.
Skupia ona wszystkie kluby, występujące w danym sezonie w Serie A, zaś jej głównym zadaniem było prowadzenie ligowych rozgrywek o mistrzostwo Włoch w piłce nożnej mężczyzn w najwyższej lidze i jej zarządzanie.
W dniu 30 czerwca 2010 roku został rozwiązany, aby podzielić się na dwie oddzielne organizacje według lig, "LNP Serie A" (która odziedziczyła zarządzanie Pucharu Włoch i Superpucharu) oraz LNPB.
Historia.
1 lipca 2010 roku, po porozumieniu między klubami w sprawie podziału Lega Nazionale Professionisti na dwie niezależne organizacje, została założona Lega Nazionale Professionisti Serie A (LNPA). Maurizio Beretta został wyznaczony na przewodniczącego nowej "Lega Serie A". W przeszłości prawa telewizyjne klubów "Serie A" były sprzedawane oddzielnie, a "Serie A" musiała wspierać finansowo "Serie B" poprzez podzielenie części przychodów z pokazów telewizyjnych meczów "Serie A" na kluby "Serie B".
30 kwietnia 2009 roku "Serie A" ogłosiło podział z "Serie B", kiedy to 19 z dwudziestu klubów zagłosowało za podziałem. US Lecce zagłosował przeciwko zagrożonemu spadkiem.

</doc>
<doc id="5073514" url="https://pl.wikipedia.org/wiki?curid=5073514" title="Lega Serie A">
Lega Serie A



</doc>
<doc id="5073517" url="https://pl.wikipedia.org/wiki?curid=5073517" title="Stade de FUS">
Stade de FUS

Stade de FUS – stadion w Maroku, w Rabacie, na którym gra tamtejszy klub – FUS Rabat.
Opis.
Stadion zainaugurowano w 1923 roku. Wcześniej był znany jako Stade Moullay Hassan. W 1972 i 2010 przeprowadzano modernizacje stadionu. Mieści 10 000 lub 15 000 widzów. Jego nawierzchnia jest sztuczna. Mieści się przy Hay Nahda.

</doc>
<doc id="5073518" url="https://pl.wikipedia.org/wiki?curid=5073518" title="Stade Moullay Hassan">
Stade Moullay Hassan



</doc>
<doc id="5073536" url="https://pl.wikipedia.org/wiki?curid=5073536" title="Tebicuarymí">
Tebicuarymí

Tebicuarymí – miasto w departamencie Paraguarí, w Paragwaju. Według danych na rok 2020 miasto zamieszkiwały 4684 osoby, a gęstość zaludnienia wyniosła 34,5 os./km2.
Demografia.
Ludność historyczna:
Ludność według grup wiekowych na rok 2020:
Struktura płci na rok 2020:
Infrastruktura.
Przez miasto przebiega droga krajowa nr PY01 łącząca Tebicuarymí ze stolicą kraju Asunción.

</doc>
<doc id="5073538" url="https://pl.wikipedia.org/wiki?curid=5073538" title="Ulises Blanch">
Ulises Blanch

Ulises Blanch (ur. 25 marca 1998 w San Juan) – amerykański tenisista.
Kariera tenisowa.
W przeciągu kariery wygrał dwa singlowe turnieje rangi ATP Challenger Tour.
W 2020 roku podczas US Open zadebiutował w turnieju głównym Wielkiego Szlema w grze pojedynczej. Startując z „dziką kartą” odpadł w pierwszej rundzie turnieju po porażce z Cristianem Garínem.
Najwyżej sklasyfikowany w rankingu gry pojedynczej był na 236. miejscu (12 października 2020), a w klasyfikacji gry podwójnej na 423. pozycji (20 maja 2019).

</doc>
<doc id="5073539" url="https://pl.wikipedia.org/wiki?curid=5073539" title="Czirinkotan">
Czirinkotan

Czirinkotan (, , "Chirinkotan-tō") – niezamieszkana wyspa wulkaniczna w archipelagu Wysp Kurylskich na Morzu Ochockim, w azjatyckiej części Rosji (w obwodzie sachalińskim), znajdująca się ok. 30 km na zachód od wyspy Ekarmy. Po II wojnie światowej wyspa znalazła się pod kontrolą ZSRR. Najwyższy punkt wyspy znajduje się na wysokości 742 m n.p.m.; jest nim wulkan. Jego wybuchy odnotowano między innymi w 1760, 1884, 1900, 1979, 1986, 2004 i 2013 roku. Na wyspie znajdują się klify. W czasie wiosny i wczesnego lata na wyspie można zaobserwować nurniczka czubatego i nurniczka wąsatego.

</doc>
<doc id="5073555" url="https://pl.wikipedia.org/wiki?curid=5073555" title="Wojciech Stanisław Czacki">
Wojciech Stanisław Czacki

Wojciech Stanisław Czacki herbu Świnka (zm. w 1699 roku) – chorąży wołyński w latach 1693-1694, miecznik kaliski w latach 1692-1693, starosta włodzimierski w latach 1694-1699.
Poseł sejmiku podolskiego na sejm zwyczajny 1692/1693 roku. Poseł sejmiku wołyńskiego na sejm konwokacyjny 1696 roku. Po zerwanym sejmie konwokacyjnym 1696 roku przystąpił 28 września 1696 roku do konfederacji generalnej.

</doc>
<doc id="5073563" url="https://pl.wikipedia.org/wiki?curid=5073563" title="Hieronim Lanckoroński">
Hieronim Lanckoroński



</doc>
<doc id="5073571" url="https://pl.wikipedia.org/wiki?curid=5073571" title="Youssoufia Rabat">
Youssoufia Rabat

Youssoufia Club de Rabat (arab. نادي اليوسفية الرباطية) – marokański klub piłkarski z siedzibą w Rabacie. W sezonie 2020/2021 gra w GNFA 2.
Opis.
Klub zagrał w dwóch sezonach GNF 1. W sezonie 1971/1972 występował jako beniaminek i z 54 punktami zajął 14. miejsce i utrzymał miejsce w marokańskiej ekstraklasie. W kolejnym sezonie zespół zajął ostatnie, 16., miejsce i spadł do GNF 2.

</doc>
<doc id="5073576" url="https://pl.wikipedia.org/wiki?curid=5073576" title="Wołkowo (rejon rudniański)">
Wołkowo (rejon rudniański)

Wołkowo () – wieś (ros. деревня, trb. dieriewnia) w zachodniej Rosji, w osiedlu wiejskim Lubawiczskoje rejonu rudniańskiego w obwodzie smoleńskim.
Geografia.
Miejscowość położona jest nad Olszanką, 2,5 km od granicy z Białorusią, 9,5 km od drogi magistralnej M1 «Białoruś», przy drodze regionalnej 66N-1608 (R120 / Rudnia – Lubawiczi – Wołkowo), 22,5 km od drogi federalnej R120 (Orzeł – Briańsk – Smoleńsk – granica z Białorusią), 6,5 km od centrum administracyjnego osiedla wiejskiego (Lubawiczi), 21,5 km od centrum administracyjnego rejonu (Rudnia), 73 km od Smoleńska.
W granicach miejscowości znajdują się ulice: 1-ja Bieriegowaja, 2-ja Bieriegowaja, Miedowaja, Mołodiożnaja, Polewaja, Szkolnaja, Zielonaja.
Demografia.
W 2010 r. miejscowość zamieszkiwały 172 osoby.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło w październiku 1943 roku.

</doc>
<doc id="5073580" url="https://pl.wikipedia.org/wiki?curid=5073580" title="Bitwa pod Borowicą Małą">
Bitwa pod Borowicą Małą

Bitwa pod Borowicą Małą – walki grupy gen. Franciszka Krajowskiego z oddziałami Armii Czerwonej toczone w pierwszym roku wojny polsko-bolszewickiej.
Geneza.
Pod koniec maja 1919, w czasie gdy Wojsko Polskie prowadziło na Podolu walki z wojskami Zachodnioukraińskiej Republiki Ludowej, na Wołyniu wojska sowieckie odrzuciły wojska Ukraińskiej Republiki Ludowej kierowane przez Symona Petlurę na południe, zajmując Równe, Dubno i Krzemieniec. W rezultacie tych wydarzeń, w pierwszych dniach czerwca oddziały polskie wchodzące w skład wojsk Frontu Wołyńskiego znalazły się w styczności bojowej z jednostkami sowieckimi. Nowy przeciwnik od razu rozpoczął intensywne natarcia na oddziały grupy gen. Bronisława Babiańskiego pod Rafałówką i Czartoryskiem oraz przeciwko oddziałom obsadzającym Radziwiłłów nad granicą galicyjską. Chwilowe powodzenie, które odniosły one na odcinku gen. Babiańskiego, szybko powstrzymano. Podejmowane przez Sowietów próby kontynuowania działań zaczepnych zostały zatrzymane przez wojska Frontu Galicyjskiego gen. Wacława Iwaszkiewicza w rejonie Radziwiłłowa, czyli na linii dawnej granicy austriacko-rosyjskiej sprzed I wojny światowej. 
W drugiej połowie lipca na frontach wołyńskim i galicyjskim linia styczności wojsk biegła wzdłuż rzeki Styr, poczynając od Prypeci, a następnie przez Brody i Załoźce wzdłuż rzeki Zbrucz. Północna część frontu tworzyła odcinek przeciwsowiecki, w południowej zaś części, od Podwołoczysk, oddziały polskie znalazły się w styczności z wojskami Ukrainy Naddnieprzańskiej. Wojska te zachowały w stosunku do Polaków neutralność, całą swą uwagę poświęcając walce z Armią Czerwoną.
Walki pod Borowicą Małą.
W maju 1919 Polacy pobili Ukraińców i zajęli Galicję Wschodnią, a w obszarze między oddziałami polskimi a sowieckimi, skoncentrowanymi w rejonie Równego, Zdołbunowa i Jampola, działały ukraińskie oddziały partyzanckie. W pierwszych dniach sierpnia grupa generała Antoniego Listowskiego rozpoczęła ofensywę w celu oparcia frontu o rzekę Horyń. Grupa gen. Franciszka Krajowskiego, w składzie 10 pułk piechoty, III batalion 14 pułku piechoty, dwie baterie 4 pułku artylerii polowej i bateria 4 pułku artylerii ciężkiej, otrzymała rozkaz opanowania węzłów kolejowych Równe i Zdołbunów oraz obsadzenia linii Horynia.
8 sierpnia Grupa wyruszyła do działań. Następnego dnia zatrzymała się na linii Szpikłosy - Tartackoj - Jełowice i - jeszcze bez kontaktu z Sowietami - przystąpiła do rozbrajania Ukraińców oraz porządkowania administracji terenowej. 12 sierpnia kontynuowano działania bojowe. Grupa maszerowała na Ostróg w dwóch kolumnach: pierwsza przez Rachmanowo – Szumsk, a druga przez Stożek – Andruszówkę. Odpoczynek nocny zorganizowano w rejonach Andruszówka – Izernia oraz Szumsk – Bachmanów. Wrogo nastawiona do bolszewików ludność dostarczyła Polakom dokładnych informacji o rozlokowaniu oddziałów sowieckich. Wynikało z nich, że Sowieci obsadzali linię Borowica Mała – Lachów – Kuniów. W Borowicy Małej stacjonowały dwa sowieckie bataliony z baterią artylerii, a Kuniowa broniła jedna kompania.
Gen. Franciszek Krajowski opracował plan natarcia i postawił zadania bojowe. Grupa południowa ppłk. Adolfa Jastrzębskiego złożona z II i III batalionu 10 pułku piechoty, wsparta dwiema bateriami artylerii, miała uderzyć frontalnie na Borowicę Małą. Równocześnie 11 i 12 kompania 14 pułku piechoty miała obejść miejscowość od południa i uderzyć przez Borowicę Wielką. I/10 pułku piechoty z jedną baterią ruszył na północ od Borowicy Małej w kierunku na Kuniów celem odcięcia przeciwnikowi odwrotu.
Sowieci już z odległości dwóch kilometrów dostrzegli nadciągająca kolumnę ppłk. Jastrzębskiego i położyli na nią ogień. Będąc przekonanym, że mają do czynienia z oddziałem partyzanckim, ruszyli jednocześnie do natarcia. W międzyczasie dwie kompanie 14 pułku piechoty zdołały niezauważenie podejść do Borowicy Małej od południa i zajęły cmentarz na wzgórzu. Kiedy około 8.30 nieprzyjaciel rozpoczął natarcie na kolumnę ppłk. Jastrzębskiego, uderzyły one w lewe skrzydło i tyły sowieckich batalionów.
Niespodziewane pojawienie się III batalionu 14 pp na tyłach przeciwnika wywołało panikę w jego szeregach. Zaczął się on wycofywać w nieładzie w kierunku na Ostróg. Sukces polski nie został dopełniony z uwagi na fakt, że I/10 pułku piechoty nie zdążył na czas opanować Kuniowa i nie zamknął Sowietom drogi odwrotu. O 16.00 13 sierpnia 1919 grupa gen. Franciszka Krajowskiego wkroczyła bez walki do Ostroga owacyjnie witana przez ludność miasta.
Bilans walk.
Manewr, szybkość działania i zdecydowanie zapewniły grupie gen. Franciszka Krajowskiego zwycięstwo kosztem minimalnych strat własnych. Działania pod Borowicą Małą umożliwiły zajęcie bez walki Ostroga, a także Zdołbunowa i Sławuty oraz obsadzenie linii Horynia. Straty polskie to jeden poległy i dwóch rannych. Przeciwnik stracił około czterdziestu poległych i rannych. Do niewoli wzięto około stu jeńców, zdobyto dwa działa i szesnaście ckm.

</doc>
<doc id="5073585" url="https://pl.wikipedia.org/wiki?curid=5073585" title="Mochnaczi (obwód smoleński)">
Mochnaczi (obwód smoleński)

Mochnaczi () – wieś (ros. деревня, trb. dieriewnia) w zachodniej Rosji, w osiedlu wiejskim Lubawiczskoje rejonu rudniańskiego w obwodzie smoleńskim.
Geografia.
Miejscowość położona jest nad Olszanką, 2,5 km od granicy z Białorusią, 9 km od drogi magistralnej M1 «Białoruś», 1 km od drogi regionalnej 66N-1608 (R120 / Rudnia – Lubawiczi – Wołkowo), 22 km od drogi federalnej R120 (Orzeł – Briańsk – Smoleńsk – granica z Białorusią), 7 km od centrum administracyjnego osiedla wiejskiego (Lubawiczi), 22 km od centrum administracyjnego rejonu (Rudnia), 71,5 km od Smoleńska.
Demografia.
W 2010 r. miejscowość zamieszkiwało 7 osób.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło w październiku 1943 roku.

</doc>
<doc id="5073587" url="https://pl.wikipedia.org/wiki?curid=5073587" title="Brebu Nou">
Brebu Nou

Brebu Nou () – wieś w Rumunii, w okręgu Caraș-Severin, w gminie Brebu Nou. W 2011 roku liczyła 31 mieszkańców. 

</doc>
<doc id="5073588" url="https://pl.wikipedia.org/wiki?curid=5073588" title="Ty (dwuznak)">
Ty (dwuznak)

Ty, ty głoska oznaczana w piśmie zespołem składającym się z dwóch liter (dwuznakiem), używana w języku węgierskim. 
Jest to głoska bezdźwięczna (afrykata), w wymowie podobna do zbitki głosek "t" i "j". Jej dźwięcznym odpowiednikiem jest "gy".

</doc>
<doc id="5073589" url="https://pl.wikipedia.org/wiki?curid=5073589" title="Natalia Ptak">
Natalia Ptak



</doc>
<doc id="5073590" url="https://pl.wikipedia.org/wiki?curid=5073590" title="Gărâna">
Gărâna

Gărâna () – wieś w Rumunii, w okręgu Caraș-Severin, w gminie Brebu Nou. W 2011 roku liczyła 88 mieszkańców. 

</doc>
<doc id="5073592" url="https://pl.wikipedia.org/wiki?curid=5073592" title="Buchin">
Buchin

Buchin – wieś w Rumunii, w okręgu Caraș-Severin, w gminie Buchin. W 2011 roku liczyła 396 mieszkańców. 

</doc>
<doc id="5073594" url="https://pl.wikipedia.org/wiki?curid=5073594" title="Ajax Tanger">
Ajax Tanger



</doc>
<doc id="5073595" url="https://pl.wikipedia.org/wiki?curid=5073595" title="Lindenfeld (Rumunia)">
Lindenfeld (Rumunia)

Lindenfeld – wieś w Rumunii, w okręgu Caraș-Severin, w gminie Buchin. W 2011 roku pozostawała niezamieszkała. 

</doc>
<doc id="5073597" url="https://pl.wikipedia.org/wiki?curid=5073597" title="Poiana (okręg Caraș-Severin)">
Poiana (okręg Caraș-Severin)

Poiana – wieś w Rumunii, w okręgu Caraș-Severin, w gminie Buchin. W 2011 roku liczyła 634 mieszkańców. 

</doc>
<doc id="5073598" url="https://pl.wikipedia.org/wiki?curid=5073598" title="Prisian">
Prisian

Prisian – wieś w Rumunii, w okręgu Caraș-Severin, w gminie Buchin. W 2011 roku liczyła 481 mieszkańców. 

</doc>
<doc id="5073601" url="https://pl.wikipedia.org/wiki?curid=5073601" title="Valea Timișului">
Valea Timișului

Valea Timișului – wieś w Rumunii, w okręgu Caraș-Severin, w gminie Buchin. W 2011 roku liczyła 528 mieszkańców. 

</doc>
<doc id="5073602" url="https://pl.wikipedia.org/wiki?curid=5073602" title="Pasibus">
Pasibus

Pasibus – wrocławska marka streetfoodowa założona w 2013 roku przez Dawida Bojarojcia, Piotra Staszczyńskiego i Jana Kulisiewicza. Należąca do spółki Food for Nation firma jest właścicielem 4 food trucków i 28 lokali stacjonarnych działających w 16 miastach w Polsce, m.in. we Wrocławiu, Warszawie, Łodzi, Katowicach, Lublinie, Gdańsku i Bydgoszczy.
Historia.
Receptury pierwszych burgerów tworzył Dawid Bojarojć przy wsparciu Piotra Arasymowicza. Następnie dołączyli do niego Piotr Staszczyński i Jan Kulisiewicz.
W 21 sierpnia 2013 roku zaczęto serwować pierwsze burgery z food trucka nazwanego Pasibus Dziadzio. 21 września 2014 roku dołączył do niego drugi pojazd (Pasibus Junior), a 17 maja 2015 roku trzeci (Pasiczepa). 1 maja 2016 roku flota Pasibusa zwiększyła się o kolejny, czwarty pojazd – Pasibydlak, czyli przeznaczony do obsługi imprez masowych food truck o długości 8 m.
Pierwszy stacjonarny lokal (Przystanek Pasibus) otwarto 10 lutego 2015 roku, a niedługo po tym kolejne. Od marca 2015 roku działalność rozpoczęła Zajezdnia Pasibus – centrala logistyczna we Wrocławiu, w której są przygotowywane wszystkie produkty trafiające następnie do restauracji.
Nagrody.
Firma została wyróżniona następującymi nagrodami:
Oferta.
Marka specjalizuje się w burgerach z mięsem wołowym. Dodatkowo, w jej ofercie znajdują się też burgery ze smażonym serem, kurczakiem w panierce, a także wegetariańskim kotletem.
1 stycznia 2015 roku marka wprowadziła do menu sezonową pozycję – tzw. Burgera Miesiąca. Marka dysponuje własnymi dostawcami (PasiDostawa), a także współpracuje z zewnętrznymi serwisami do zamawiania jedzenia online – Uber Eats, Pyszne.pl, Wolt, Glovo, Glodny.pl oraz Lunch 24. W czerwcu 2020 roku wprowadzono także menu śniadaniowe.
Firma prowadzi własny sklep internetowy z gadżetami działający pod nazwą Pasisklep.
Miejsca na mapie.
Pasibus ma stacjonarne punkty gastronomiczne zlokalizowane w 16 miastach w Polsce (stan na luty 2021 roku):
Rozwój marki.
W lutym 2019 r. doszło do podpisania umowy inwestycyjnej między spółkami Helios oraz Step Inside (należącymi do grupy Agora) z częścią wspólników spółki Food for Nation (będącej właścicielem firmy Pasibus). Dokument określa zasady współpracy i otwierania kolejnych punktów gastronomicznych, które będą prowadzone pod marką handlową Pasibus.
W ramach wyżej wskazanej umowy inwestycyjnej otwarto już kilka lokali i punktów gastronomicznych Pasibusa, m.in. w Częstochowie i Lublinie. Spółki nie wykluczają wejścia marki na rynki zagraniczne.

</doc>
<doc id="5073605" url="https://pl.wikipedia.org/wiki?curid=5073605" title="Zimní stadion Ostrava-Poruba">
Zimní stadion Ostrava-Poruba

Zimní stadion Ostrava-Poruba (ze względów sponsorskich RT TORAX ARENA) – kryte lodowisko w Ostrawie-Porubie, w Czechach. Zostało otwarte w 1977 roku jako obiekt odkryty, zadaszenia i rozbudowy dokonano w latach 90. XX wieku. Hala może pomieścić 5000 widzów. Swoje spotkania rozgrywają na niej hokeiści zespołu HC Poruba.
Zadaszona hala najczęściej służy jako lodowisko. Obiekt stwarza jednak możliwości organizowania innych wydarzeń sportowych i pozasportowych, jak koncerty, wystawy, itp. Pojemność trybun areny wynosi 5000 widzów, z czego 1931 miejsc jest siedzących. Położone tuż obok hali kryte lodowisko treningowe posiada 116 miejsc siedzących dla widzów.
Historia.
W hokeja na lodzie w Porubie zaczęto grać na początku lat 30. XX wieku, a pierwsze lodowisko znajdowało się na stawie przy porubskim pałacu. Następnie powstało lodowisko przy budynku Sokoła, później drużyna z Poruby grywała też w hali „Ledňáček” i na „Kotasie”. Na początku lat 70. XX wieku podjęto decyzję o budowie w Porubie nowego lodowiska. Budowa rozpoczęła się w 1976 roku. Obiekt powstał w miejscu dawnej wytwórni zaprawy budowlanej. Prace przebiegły w czynie społecznym (tzw. „Akcja Z”). Lodowisko (wówczas jeszcze bez zadaszenia) uroczyście otwarto 4 listopada 1977 roku. Pierwszy mecz ligowy odbył się 17 listopada 1977 roku, a klub z Poruby (wówczas pod nazwą Sokol) przegrał w nim z zespołem z Šumperka 2:3. W grudniu 1990 roku obok otwarto także drugie, treningowe lodowisko. Wkrótce stało się ono główną areną obiektu, gdyż nad starym lodowiskiem rozpoczęto budowę zadaszenia. Szkielet konstrukcji dachowej gotowy był latem 1991 roku. W wyniku przemian ustrojowych wycofali się jednak inwestorzy i dalszych prac, poza montażem oświetlenia, zaniechano, a nieukończona konstrukcja stała nieużywana. W trakcie sezonu 1994/1995 nieukończoną halę zamieniono w targowisko, a dzięki uzyskanym w ten sposób funduszom pod gotowym dachem utworzono nowe lodowisko. W latach 1996–1998 dokończono prace nad budową zadaszonej areny, którą ponownie otwarto 26 października 1998 roku. W 2003 roku zadaszono również lodowisko treningowe. Od 1 listopada 2015 roku, ze względów sponsorskich, obiekt oficjalnie nazywa się „RT TORAX ARENA”.
Obiekt służy regularnym występom drużyny hokejowej HC Poruba. Ponadto był on areną wielu innych imprez i wydarzeń, m.in. w 2001 roku w hali rozegrano część spotkań siatkarskich mistrzostw Europy, w roku 2005 obiekt był jedną z aren mistrzostw Europy w futsalu, w roku 2009 odbyły się na nim wszystkie mecze mistrzostw świata w hokeju na lodzie na siedząco, a w roku 2012 część gier (w tym finał) mistrzostw świata w piłce ręcznej kobiet do lat 20.

</doc>
<doc id="5073606" url="https://pl.wikipedia.org/wiki?curid=5073606" title="Alice Milliat">
Alice Milliat

Alice Milliat, wł. Alice Joséphine Marie Million (ur. 5 maja 1884 w Nantes, zm. 19 maja 1957 w Paryżu) – francuska działaczka sportowa, nauczycielka i tłumaczka.
Życiorys.
Urodziła się 5 maja 1884 r. w Nantes, w rodzinie z klasy średniej. Uzyskała wykształcenie jako nauczycielka i w wieku 20 lat wyszła za Josepha Milliata, z którym przeprowadziła się do Londynu. Tam też zaczęła uprawiać wioślarstwo, pływanie i hokej. Już po czterech latach małżeństwa Milliat owdowiała i nigdy więcej nie zdecydowała się na zamążpójście. Dzięki umiejętności łatwego przyswajania języków obcych zaczęła podróżować i pracować w różnych krajach jako tłumaczka.
Rozwijała również swoją pasję sportową i od 1911 r. należała do Fémina Sport, klubu sportowego dla kobiet z wyższych sfer. Z czasem zaczęła działać na rzecz kobiecego sportu i w 1915 r. została prezeską Fémina Sport, wówczas jednego z trzech największych klubów sportu kobiecego. Dwa lata później, w 1917 r., została jedną z założycielek Federacji Francuskich Towarzystw Sportowych Kobiet (FSFS). Milliat początkowo była skarbniczką, ale w 1918 r. została sekretarzem generalnym, a rok później prezeską organizacji. Po zorganizowaniu przez FSFS lekkoatletycznych mistrzostw Francji w 1917 r., Milliat zaczęła starania o organizację imprez w innych dyscyplinach. Jej zaangażowanie stało się początkiem walki na rzecz włączenia lekkoatletyki kobiecej do programu igrzysk olimpijskich, gdyż wcześniej na zawodach tej rangi kobiety mogły rywalizować tylko w golfie i tenisie. Zarówno Międzynarodowy Komitet Olimpijski, jak również Międzynarodowa Federacja Sportu Amatorskiego (IAAF), odrzucały jednak pomysł szerszego dopuszczenia kobiet do igrzysk olimpijskich w 1924 r., ponieważ baron Pierre de Coubertin był zadeklarowanym przeciwnikiem sportowej rywalizacji kobiet.
W efekcie w 1921 r., z inicjatywy Milliat, powstała Międzynarodowa Federacja Sportu Kobiecego (FSFI), która zorganizowała w następnym roku kobiece igrzyska olimpijskie w Paryżu-Vincennes. Francuski Narodowy Komitet Olimpijski i Sportowy zaprotestował wówczas przeciw bezprawnemu użyciu określenia "olimpijski". Jednorazowe wydarzenie przekształcono w imprezę cykliczną, która z każdą edycją zyskiwała większą skalę i rozgłos, a zawody pod tą marką odbywały się do 1934 r. Efektem istnienia igrzysk kobiecych było włączenie przez MKOl i IAAF kolejnych pięciu dyscyplin sportowych do programu igrzysk olimpijskich w Amsterdamie w 1928 r.. W 1926 r. Milliat i FSFI zgodziły się na usunięcie z nazwy swoich zawodów określenia "olimpijski", w zamian MKOl zgodził się na poszerzenie liczby kobiecych dyscyplin w ramach igrzysk olimpijskich m.in. o lekkoatletykę. Już w 1929 r. MKOl usiłował jednak zrezygnować z tych dyscyplin, gdyż kobiety po zawodach były "zmęczone", ale z pomocą Avery’ego Brundage’a Milliat przekonała MKOl do pozostawienia lekkoatletyki w programie igrzysk.
Podczas igrzysk w Berlinie w 1936 r. IAAF zgodziło się uznać rekordy pobite na igrzyskach kobiecych, co było jednym z celów Milliat. W 1938 r. zdołała przeforsować decyzje o dalszym zwiększeniu liczby dyscyplin kobiecych na igrzyskach olimpijskich i włączenie sportu kobiecego do obszaru działalności IAAF. W tym samym roku pod auspicjami IAAF odbyły się ostatnie igrzyska kobiece, jednak formalnie miały one już tylko rangę mistrzostw Europy.
W następnych latach Milliat nie uczestniczyła już w życiu publicznym. Zmarła w Paryżu, 19 maja 1957 r.
Od 8 marca 2021 r. przed siedzibą Francuskiego Komitetu Olimpijskiego stoi pomnik Milliat.

</doc>
<doc id="5073607" url="https://pl.wikipedia.org/wiki?curid=5073607" title="Diecezja Gracias">
Diecezja Gracias

Diecezja Gracias (łac. "Dioecesis Graciasus") – diecezja Kościoła rzymskokatolickiego w Hondurasie. Należy do metropolii Tegucigalpa.
Historia.
27 kwietnia 2021 została erygowana przez papieża Franciszka z części diecezji Santa Rosa de Copán.
26 stycznia 2023 papież Franciszek przyporządkował biskupstwo nowo powstałej metropolii San Pedro Sula.

</doc>
<doc id="5073608" url="https://pl.wikipedia.org/wiki?curid=5073608" title="Sołowji (obwód smoleński)">
Sołowji (obwód smoleński)

Sołowji () – wieś (ros. деревня, trb. dieriewnia) w zachodniej Rosji, w osiedlu wiejskim Lubawiczskoje rejonu rudniańskiego w obwodzie smoleńskim.
Geografia.
Miejscowość położona jest nad Olszanką, 3 km od granicy z Białorusią, 9,5 km od drogi magistralnej M1 «Białoruś», 1 km od drogi regionalnej 66N-1608 (R120 / Rudnia – Lubawiczi – Wołkowo), 21,5 km od drogi federalnej R120 (Orzeł – Briańsk – Smoleńsk – granica z Białorusią), 6,5 km od centrum administracyjnego osiedla wiejskiego (Lubawiczi), 21,5 km od centrum administracyjnego rejonu (Rudnia), 71 km od Smoleńska.
Demografia.
W 2010 r. miejscowość zamieszkiwało 12 osób.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło w październiku 1943 roku.

</doc>
<doc id="5073609" url="https://pl.wikipedia.org/wiki?curid=5073609" title="Kazimierz Bogucki">
Kazimierz Bogucki



</doc>
<doc id="5073621" url="https://pl.wikipedia.org/wiki?curid=5073621" title="Dothistroma septosporum">
Dothistroma septosporum

Dothistroma septosporum (Dorogin) M. Morelet – gatunek grzybów z rodziny "Mycosphaerellaceae". Jest organizmem kwarantannowym.
Systematyka i nazewnictwo.
Pozycja w klasyfikacji według Index Fungorum: "Dothistroma, Mycosphaerellaceae, Capnodiales, Dothideomycetidae, Dothideomycetes, Pezizomycotina, Ascomycota, Fungi".
Takson ten opisał Georgiy Nikolaevich Dorogin w 1911 r. nadając mu nazwę "Cytosporina septospora". Obecną, uznaną przez Index Fungorum nazwę nadał mu M. Morelet w 1968 r. 
Synonimy nazwy naukowej:
Charakterystyka.
Endobiont, grzyb mikroskopijny, pasożyt i saprotrof będący sprawcą czerwonej plamistości igieł niektórych drzew iglastych. Atakuje głównie gatunki z rodzaju sosna ("Pinus"), ale notowany był w Polsce także na świerku pospolitym ("Picea abies"). 
Pasożytem jest anamorfa występująca w rozproszeniu na nekrotycznych czerwonych paskach na igłach i w obumarłej ich tkance. Czarna, podkładka zbudowana jest z grubościennych komórek pseudoparenchymatycznych o wymiarach 300–650 × 150–300 μm. Konidiomy zróżnicowane, typu pyknidium lub acerwulus. Powstają pod epidermą, która podczas dojrzewania zarodników pęka jedną eliptyczną, podłużną lub środkową szparą równolegle do długiej osi igły. Konidia wydostają się w postaci białawej, mazistej masy. Mają kształt od wrzecionowatego do krótko maczugowatego, są szkliste, cienkościenne, o zaokrąglonych końcach i ściętej podstawie. Mają 1–5 przegród, najczęściej 2–3 i wymiary 12–28–48 × 2–3 μm. 
Teleomorfa jest saprotrofem. Pojawia się na opadłych igłach, rzadko. Występuje w rozproszeniu na martwych tkankach igieł, zazwyczaj tworząc skupiska w obrębie czerwonych pasków. Askostroma rozwija się pod epidermą, w stanie dojrzałym przebija się przez epidermę, rozrywając ją w sposób nieregularny, tworząc jedną lub dwie podłużne szpary. Czarne pseudotecjum ma wymiary 400–1000 × 300–400 μm i zbudowane jest z grubościennych komórek pseudoparenchymatycznych. Zawiera jedną lub kilka komór. Ma kształt od owalnego do gruszkowatego, wymiary 70–110 × 70–90 μm i ostiolę z peryfizami. Worki o kształcie od workowatego do cylindrycznego, dwuścienne, 8 zarodnikowe, szkliste z zaokrąglonym szczytem, 35–55 × 6–9 μm. Askospory eliptyczne, 1-komórkowe, szkliste,z 4 gutulami, 10–15 × 3–4 μm. Spermacja pałeczkowate, szkliste, 1,5–2,5 × 0,5–1 μm.

</doc>
<doc id="5073622" url="https://pl.wikipedia.org/wiki?curid=5073622" title="Kościół Wniebowzięcia Najświętszej Maryi Panny w Uściu nad Łabą">
Kościół Wniebowzięcia Najświętszej Maryi Panny w Uściu nad Łabą

Kościół Wniebowzięcia Najświętszej Maryi Panny (cz. "Kostel Nanebevzetí Panny Marie") – rzymskokatolicka świątynia w czeskim mieście Uście nad Łabą.
Historia.
Pierwsza datowana wzmianka o świątyni w tym miejscu pochodzi z 1249. Obecny kościół wzniesiono około 1318 przez niemieckich kolonizatorów. W 1426 roku świątynia ucierpiała podczas wojen husyckich, zniszczeniom uległy wieża oraz korpus nawowy. Prace remontowe rozpoczęto w 1452, trwały do 1530 roku.
Pod koniec XIX wieku kościół poddano renowacji. Wymieniono dach korpusu nawowego z namiotowego na dwuspadowy, zmieniono również zadaszenie wieży. Do 1897 pracami kierował Josef Mocker, po 1897 był to architekt Anton Weber, który przebudował prezbiterium.
Podczas nalotów 17 kwietnia 1945 na kościół zrzucono bombę, a przez zniszczenia kościoła i problemy z jego konstrukcją 65-metrowa wieża odchyliła się od pionu o około 2 metry. 
W 2019 zainstalowano tablicę pamiątkową informującą o odchyleniu wieży.
Architektura.
Świątynia gotycka, trójnawowa, posiadająca układ halowy. Wieża kościoła ma wysokość 65 metrów.

</doc>
<doc id="5073631" url="https://pl.wikipedia.org/wiki?curid=5073631" title="Yaguarón (Paragwaj)">
Yaguarón (Paragwaj)

Yaguarón – miasto w departamencie Paraguarí, w Paragwaju. Według danych na rok 2020 miasto zamieszkiwało 32 266 osób, a gęstość zaludnienia wyniosła 127,5 os./km2.
Demografia.
Ludność historyczna:
Ludność według grup wiekowych na rok 2020:
Struktura płci na rok 2020:
Klimat.
Średnia temperatura wynosi 21°C. Latem osiąga 39°C, a zimą spada do 2°C.
Infrastruktura.
Przez miasto przebiega Ruta 1 łącząca Yaguarón ze stolicą państwa Asunción.

</doc>
<doc id="5073633" url="https://pl.wikipedia.org/wiki?curid=5073633" title="Oscar Otte">
Oscar Otte

Oscar Otte (ur. 16 lipca 1993 w Kolonii) – niemiecki tenisista.
Kariera tenisowa.
W cyklu ATP Tour osiągnął jeden finał turnieju w grze podwójnej. W przeciągu kariery wygrał pięć singlowych oraz dwa deblowe turnieje rangi ATP Challenger Tour.
W 2018 roku podczas French Open zadebiutował w turnieju głównym imprezy wielkoszlemowej. Startując jako „szczęśliwy przegrany” z kwalifikacji odpadł w pierwszej rundzie z Matteo Berrettinim.
Rok później w tym samym turnieju, startując znów jako „szczęśliwy przegrany” z kwalifikacji, pokonał Malika al-Dżaziriego w pierwszej rundzie. W drugiej natomiast przegrał z Rogerem Federerem.
Najwyżej sklasyfikowany w rankingu gry pojedynczej był na 36. miejscu (27 czerwca 2022), a w klasyfikacji gry podwójnej na 161. pozycji (15 maja 2017).

</doc>
<doc id="5073636" url="https://pl.wikipedia.org/wiki?curid=5073636" title="Jefriemowo (rejon rudniański)">
Jefriemowo (rejon rudniański)

Jefriemowo () – wieś (ros. деревня, trb. dieriewnia) w zachodniej Rosji, w osiedlu wiejskim Lubawiczskoje rejonu rudniańskiego w obwodzie smoleńskim.
Geografia.
Miejscowość położona jest w dorzeczu Makarowki, 6,5 km od granicy z Białorusią, 12,5 km od drogi magistralnej M1 «Białoruś», 1 km od drogi regionalnej 66N-1608 (R120 / Rudnia – Lubawiczi – Wołkowo), 18 km od drogi federalnej R120 (Orzeł – Briańsk – Smoleńsk – granica z Białorusią), 3,5 km od centrum administracyjnego osiedla wiejskiego (Lubawiczi), 17,5 km od centrum administracyjnego rejonu (Rudnia), 69 km od Smoleńska.
W granicach miejscowości znajduje się ulica Klenowaja (1 posesja).
Demografia.
W 2010 r. miejscowość zamieszkiwało 16 osób.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło w październiku 1943 roku.

</doc>
<doc id="5073638" url="https://pl.wikipedia.org/wiki?curid=5073638" title="Jan Adam Piotrowski">
Jan Adam Piotrowski



</doc>
<doc id="5073640" url="https://pl.wikipedia.org/wiki?curid=5073640" title="Scirrhia pini">
Scirrhia pini



</doc>
<doc id="5073642" url="https://pl.wikipedia.org/wiki?curid=5073642" title="ROW Rybnik (2012)">
ROW Rybnik (2012)

ROW Rybnik SA – polski klub żużlowy z Rybnika.
Historia.
W 1993 roku działalność zakończył KS ROW Rybnik. Od 1994 roku w lidze startował Rybnicki Klub Motorowy. W 2012 roku w lidze wystartował nowy podmiot - ROW Sp. z o.o. Natomiast od 2013 r. w rozgrywkach ligowych występuje ŻKS ROW Rybnik. Po sezonie 2015 drużyna rybnicka powróciła do najwyższej klasy rozgrywkowej po rezygnacji SK Lokomotīve Dyneburg (drużyna z Łotwy nie ma praw do uczestniczenie w rozgrywkach o mistrzostwo Polski, więc póki co nie może awansować do najwyższej klasy rozgrywkowej) i przekształciła się w spółkę, a dzięki kibicom powróciła do tradycyjnego herbu i nazwy. Od sezonu 2019 rybnicka drużyna występuje w rozgrywkach ligowych pod nazwą PGG ROW Rybnik, co oznacza, że sponsorem tytularnym w sezonie 2019, który zakończył się awansem do PGE Ekstraligi, została największa wydobywcza spółka w Europie - Polska Grupa Górnicza. Pod taką samą nazwą rywalizuje w sezonie 2020.
Osiągnięcia.
Krajowe.
Poniższe zestawienia obejmują osiągnięcia klubu oraz indywidualne osiągnięcia zawodników reprezentujących klub w rozgrywkach pod egidą PZM, GKSŻ oraz Ekstraligi.
Mistrzostwa Polski.
Młodzieżowe drużynowe mistrzostwa Polski
Młodzieżowe mistrzostwa Polski par klubowych
Młodzieżowe indywidualne mistrzostwa Polski
Pozostałe.
Srebrny Kask
Brązowy Kask
Indywidualne mistrzostwa Ligi Juniorów
Indywidualne międzynarodowe mistrzostwa Ekstraligi
Międzynarodowe.
Poniższe zestawienia obejmują indywidualne osiągnięcia zawodników krajowych na arenie międzynarodowej, a także w barwach reprezentacji Polski, w rozgrywkach pod egidą FIM oraz FIM Europe.
Mistrzostwa świata.
Drużynowe mistrzostwa świata juniorów
Mistrzostwa Europy.
Drużynowe mistrzostwa Europy juniorów
Mistrzostwa Europy par
Indywidualne mistrzostwa Europy juniorów

</doc>
<doc id="5073645" url="https://pl.wikipedia.org/wiki?curid=5073645" title="Gonzalo Alfredo Ontiveros Vivas">
Gonzalo Alfredo Ontiveros Vivas

Gonzalo Alfredo Ontiveros Vivas (ur. 5 grudnia 1968 w El Valle Capacho) – wenezuelski duchowny katolicki, wikariusz apostolski Caroní (od 2021).
Życiorys.
Prezbiterat.
Święcenia kapłańskie przyjął 14 sierpnia 1993 i został inkardynowany do diecezji San Cristóbal de Venezuela. Przez wiele lat pracował jako kapelan wojskowy. W latach 2007–2012 był też pracownikiem seminarium diecezjalnego, kierując nim w latach 2008–2012. 
Episkopat.
27 kwietnia 2021 papież Franciszek mianował go wikariuszem apostolskim Caroní. Sakry udzielił mu 26 czerwca 2021 arcybiskup Mario Moronta.

</doc>
<doc id="5073646" url="https://pl.wikipedia.org/wiki?curid=5073646" title="Zorczino">
Zorczino

Zorczino () – wieś (ros. деревня, trb. dieriewnia) w zachodniej Rosji, w osiedlu wiejskim Lubawiczskoje rejonu rudniańskiego w obwodzie smoleńskim.
Geografia.
Miejscowość położona jest w dorzeczu Bierieziny, 6,5 km od granicy z Białorusią, 13,5 km od drogi magistralnej M1 «Białoruś», 0,3 km od drogi regionalnej 66N-1608 (R120 / Rudnia – Lubawiczi – Wołkowo), 18 km od drogi federalnej R120 (Orzeł – Briańsk – Smoleńsk – granica z Białorusią), 2,5 km od centrum administracyjnego osiedla wiejskiego (Lubawiczi), 17,5 km od centrum administracyjnego rejonu (Rudnia), 70,5 km od Smoleńska.
Demografia.
W 2010 r. miejscowość zamieszkiwało 26 osób.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło w październiku 1943 roku.

</doc>
<doc id="5073648" url="https://pl.wikipedia.org/wiki?curid=5073648" title="Lisikty">
Lisikty

Lisikty () – wieś (ros. деревня, trb. dieriewnia) w zachodniej Rosji, w osiedlu wiejskim Lubawiczskoje rejonu rudniańskiego w obwodzie smoleńskim.
Geografia.
Miejscowość położona jest w dorzeczu Bierieziny, 7 km od granicy z Białorusią, 13,5 km od drogi magistralnej M1 «Białoruś», 0,3 km od drogi regionalnej 66N-1608 (R120 / Rudnia – Lubawiczi – Wołkowo), 17,5 km od drogi federalnej R120 (Orzeł – Briańsk – Smoleńsk – granica z Białorusią), 2,5 km od centrum administracyjnego osiedla wiejskiego (Lubawiczi), 17 km od centrum administracyjnego rejonu (Rudnia), 70 km od Smoleńska.
Demografia.
W 2010 r. miejscowość zamieszkiwała 1 osoba.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło w październiku 1943 roku.

</doc>
<doc id="5073650" url="https://pl.wikipedia.org/wiki?curid=5073650" title="Herb gminy Kołczygłowy">
Herb gminy Kołczygłowy

Herb gminy Kołczygłowy – jeden z symboli gminy Kołczygłowy ustanowiony 26 kwietnia 2002.
Wygląd i symbolika.
Herb przedstawia na tarczy dwudzielnej w pas w polu górnym koloru srebrnego czerwoną postać kroczącego w heraldycznie prawą stronę jelenia, natomiast w polu dolnym koloru zielonego srebrną linią falistą symbolizującą rzekę.

</doc>
<doc id="5073651" url="https://pl.wikipedia.org/wiki?curid=5073651" title="ROW Rybnik (2011)">
ROW Rybnik (2011)

ROW Rybnik Sp. z o.o. – polski klub żużlowy z Rybnika.
W rozgrywkach ligowych brał udział w roku 2012. W kolejnym sezonie do rozgrywek przystąpił ŻKS ROW Rybnik.
Historia.
W 1993 roku działalność zakończył KS ROW Rybnik. W latach 1994–2011 roku w rozgrywkach ligowych brał udział Rybnicki Klub Motorowy, natomiast w 2012 roku ROW Sp. z o.o., a w 2013 roku do rozgrywek ligowych zgłosił się ŻKS ROW Rybnik.

</doc>
<doc id="5073652" url="https://pl.wikipedia.org/wiki?curid=5073652" title="Aliens">
Aliens

„Aliens” – singel włoskiego zespołu Radiorama wydany w 1986 roku przez wytwórnie Discomagic Records i Ariola Records. Utwór napisali Mauro Farina i Giuliano Crivellente. Singel udanie zapowiadał nadchodzący drugi album grupy pt. "The 2nd Album", powtarzając sukces poprzednika („Vampires”) na szwajcarskiej liście przebojów (zajmując na niej 5. miejsce) a także wchodząc do Top 25 niemieckiej listy przebojów.

</doc>
<doc id="5073654" url="https://pl.wikipedia.org/wiki?curid=5073654" title="Bucoșnița">
Bucoșnița

Bucoșnița – wieś w Rumunii, w okręgu Caraș-Severin, w gminie Bucoșnița. W 2011 roku liczyła 741 mieszkańców. 

</doc>
<doc id="5073655" url="https://pl.wikipedia.org/wiki?curid=5073655" title="Goleț (okręg Caraș-Severin)">
Goleț (okręg Caraș-Severin)

Goleț – wieś w Rumunii, w okręgu Caraș-Severin, w gminie Bucoșnița. W 2011 roku liczyła 552 mieszkańców. 

</doc>
<doc id="5073656" url="https://pl.wikipedia.org/wiki?curid=5073656" title="Jakut al-Mustasimi">
Jakut al-Mustasimi

Jakut al-Mustasimi (arab. ياقوت المستعصمي; pełne imię: Dżamal ad-Din Ibn Abdallah al-Mosuli Jakut al-Mustasimi; ur. ok. 1221 prawdopodobnie w Amasyi, zm. 1298 w Bagdadzie) – najsłynniejszy kaligraf świata arabskiego.
Chociaż Kadi Ahmed (zm. ok. 1606) twierdzi, iż pochodził z Abisynii, zgodnie z inną tradycją był Grekiem z Amasyi, późniejszego ważnego centrum kaligrafii. Był eunuchem i sekretarzem kancelarii ostatniego kalifa z dynastii Abbasydów, Al-Mustasima (1221–1258), który miał go wychować i wykształcić. To od niego wziął swój przydomek. Jego nauczycielem kaligrafii miał być perski mistrz Safi ad-Din Urmawi (zm. 1294). Po tym, gdy Mongołowie zdobyli Bagdad, Jakut pozostał w mieście i szybko zaczął robić karierę pod panowaniem nowej dynastii Ilchanidów. Pozostawał w przyjacielskich stosunkach z namiestnikiem Bagdadu, historykiem Ata Malekiem Dżowajnim i uczył kaligrafii jego synów oraz brata Szams ad-Dina, będącego szefem kancelarii ("saheb diwan") ilchanidzkiego państwa. Poza tym pracował jako bibliotekarz w Madrasie al-Mustansirijja (dzis. część Uniwersytetu al-Mustansirijja), której dyrektorem był historyk Ibn al-Fuwati.
Wzorem dla Jakuta były dzieła wcześniejszego o dwa stulecia nadwornego kaligrafa Abbasydów, Ibn al-Bawwaba (zm. 1022). Zgodnie ze słynną anegdotą opanował jego styl w stopniu tak doskonałym, iż pewnego razu udało mu się zwieść samego kalifa i przekonać go, że sporządzona przez niego kaligrafia wyszła spod ręki jego wielkiego poprzednika. Jednak reputacja Jakuta ma swoje źródło nie w jego umiejętności naśladownictwa, ale kaligraficznych innowacjach. Miał doprowadzić do perfekcji proporcjonalny dukt (pismo) wypracowany przez Ibn Muklę, a udoskonalony przez Ibn al-Bawwaba, w którym wymiary liter wyznaczano za pomocą wielkości diakrytycznych kropek, koła i półkola kreślonych czubkiem trzcinowego pióra. Dzięki wprowadzonej przez niego metodzie przycinania szpica trzcinki na skos pismo stało się bardziej eleganckie i rytmiczne. W rezultacie pozostając wierny regułom proporcji wypracowanym przez Ibn Muklę, Jakut nadał nową, bardziej wyrafinowaną formę sześciu klasycznym duktom pisma ("suls", "naschi", "muhakkak", "rajhani", "tauki", "rika"), która stała się kanoniczna. Uważano go za mistrza każdego z „sześciu piór”, jak odtąd je nazywano.
U podstaw mistrzostwa Jakuta leżała niezwykła pracowitość. Podobno kopiował dwa dżuzy "Koranu" na miesiąc i każdego dnia rozdawał siedemdziesiąt przykładów swojej kaligrafii. Opowiadano, że miał przetrwać oblężenie Bagdadu przez Mongołów siedząc na szczycie minaretu, z przyborami do pisania, a ponieważ nie miał przy sobie papieru, to pisał na lnianym ręczniku. Pozostawił po sobie ogromną spuściznę, napisaną w dwóch językach: arabskim i perskim. Dodatkowo jego późniejsza niezwykła sława sprawiła, że zaczęto mu przypisywać coraz więcej rękopisów, które były bardzo poszukiwane przez kolekcjonerów. W rezultacie identyfikacja jego autentycznych dzieł jest bardzo trudna, także dlatego, że nikt nie przeprowadził analizy porównawczej wszystkich przypisywanych mu manuskryptów. 
Za najprawdopodobniej autentyczny uznaje się m.in. "Koran" datowany na rok 1282/1283, którego część ("dżuz") druga i dwunasta znajdują się w Bibliotece Pałacu Topkapı (EH227 i EH226), ósma w Chester Beatty Library (ms. 1452), a piętnasta w The Nasser D. Khalili Collection of Islamic Art (zobacz ilustracja nr 1); "Koran" datowany na rok 1289, Biblioteka Narodowa Francji (ms. arab. 6716) (ilustracja nr 2); "Koran" datowany na rok 1294, Biblioteka Pałacu Topkapi (EH74) i Astan-e Ghods (Fadaili, s. 202). Jeśli chodzi o literaturę niekoraniczną, to Jakut miał przepisać dywany kilku arabskich poetów, spośród których znane są kopie dywanów poetów epoki dżahilijji, Al-Musakkiba al-Abdiego i Al-Hadiry (ilustracja nr 4), oraz dywan Abu Mihdżana as-Sakafiego i wybór wierszy Al-Mutanabbiego. 
Ograniczona liczba dzieł, które jesteśmy w stanie w uzasadniony sposób mu przypisać, ujawnia elegancką, czystą kursywę, za którą był tak ceniony. Chociaż zazwyczaj raczej niewielkich rozmiarów, typowe folio zawiera szesnaście linii delikatnego pisma "naschi" i wydaje się dość przestrzenne (zobacz ilustracja nr 2). Jakut potrafił także np. podkreślić delikatność pisma "rajhani", i tak dobrze widoczną w jego subtelnym ujęciu, zestawiając je z większymi duktami, takimi jak "suls" (zobacz ilustracja nr 3).
Jakut zyskał miano „sułtana”, „gwiazdy przewodniej” i „kibli” kaligrafów. Zgodnie z tradycją miał sześciu słynnych uczniów, od których wywodziła się większość późniejszych irańskich i osmańskich kaligrafów, jednak ich imiona różnią się zależnie od źródła. Trzech najsłynniejszych to Ahmad as-Suhrawardi, Pir Jahja Sufi i Sejjed Hajdar. Wiele z jego rękopisów zostało odnowionych przez Osmanów i Safawidów i dodano im wspaniałą iluminację bądź włączono w kaligraficzne albumy.

</doc>
<doc id="5073658" url="https://pl.wikipedia.org/wiki?curid=5073658" title="Dea Mirella">
Dea Mirella

Dea Mirella, właśc. Ade Suzie Mirella (ur. 25 marca 1975 w Ujungpandang) – indonezyjska piosenkarka, była członkini grupy wokalnej Warna.
W 1994 r. wygrała konkurs telewizyjny Cipta Pesona Bintang na antenie RCTI. Kluczowym momentem dla jej zawodowej kariery muzycznej było dołączenie do grupy Warna. Wraz z tą formacją nagrała dwa albumy: "Dalam Hati Saja" (1998) i "Cinta" (2000). W 2003 r. podjęła decyzję o opuszczeniu zespołu ze względów rodzinnych.
Na swoim koncie ma albumy solowe: "Sedang Kurasa" (1996), "Ku Kan Pergi" (1997), "Menanti" (2000), "Satu" (2001).
Studiowała zarządzanie transportem lotniczym na Uniwersytecie Trisakti oraz komunikację masową na uczelni Universitas Prof Dr Moestopo (Beragama).

</doc>
<doc id="5073659" url="https://pl.wikipedia.org/wiki?curid=5073659" title="Petroșnița">
Petroșnița

Petroșnița – wieś w Rumunii, w okręgu Caraș-Severin, w gminie Bucoșnița. W 2011 roku liczyła 984 mieszkańców. 

</doc>
<doc id="5073660" url="https://pl.wikipedia.org/wiki?curid=5073660" title="Małaja Bieriezina (wieś)">
Małaja Bieriezina (wieś)

Małaja Bieriezina () – wieś (ros. деревня, trb. dieriewnia) w zachodniej Rosji, w osiedlu wiejskim Lubawiczskoje rejonu rudniańskiego w obwodzie smoleńskim.
Geografia.
Miejscowość położona jest nad Bierieziną, 3,5 km od granicy z Białorusią, 18,5 km od drogi magistralnej M1 «Białoruś», 8 km od drogi regionalnej 66N-1608 (R120 / Rudnia – Lubawiczi – Wołkowo), 17 km od drogi federalnej R120 (Orzeł – Briańsk – Smoleńsk – granica z Białorusią), 8 km od centrum administracyjnego osiedla wiejskiego (Lubawiczi), 19 km od centrum administracyjnego rejonu (Rudnia), 78 km od Smoleńska.
Demografia.
W 2010 r. miejscowość zamieszkiwało 14 osób.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło w październiku 1943 roku.

</doc>
<doc id="5073662" url="https://pl.wikipedia.org/wiki?curid=5073662" title="Vălișoara (okręg Caraș-Severin)">
Vălișoara (okręg Caraș-Severin)

Vălișoara – wieś w Rumunii, w okręgu Caraș-Severin, w gminie Bucoșnița. W 2011 roku liczyła 701 mieszkańców. 

</doc>
<doc id="5073663" url="https://pl.wikipedia.org/wiki?curid=5073663" title="Adolf Seefeldt">
Adolf Seefeldt

Adold Gustav Seefeld (ur. 6 marca 1870 w Poczdamie, zm. 23 maja 1936 w Schwerinie) – niemiecki seryjny morderca zwany "wujkiem Tik-Tak."
Życiorys.
Urodził się 6 marca 1870 r. w Poczdamie jako najmłodszy z dziewięciu braci. W dzieciństwie był bity przez ojca, który znęcał się także nad jego matką, która była prostytutką. Rodzice nie interesowali się wychowaniem syna, który często uciekał z domu, nie godząc się na panującą w nim sytuację. Z powodu braku dozoru rodziców w wieku 12 lat został zmaltretowany i wykorzystany seksualnie przez dwóch mężczyzn, jednak nie przyznał się do tego zdarzenia. Z czasem zaczął kształcić się na ślusarza, a później zaczął pracę jako zegarmistrz. W 1890 r. przeniósł się do Lubeki, gdzie ożenił się z Katariną, z którą miał dzieci. Małżeństwo rozpadło się po kilkunastu miesiącach, gdyż Seefeldt był niestabilny emocjonalnie.
W 1895 r. został oskarżony o molestowanie seksualne chłopca, a w badaniu psychiatrycznym stwierdzono u niego zaburzenia psychiczne. W efekcie około połowy życia spędził naprzemiennie w szpitalach psychiatrycznych i więzieniach. Po wyjściu na wolność zaczął mordować dzieci i pierwszych dwóch zabójstw dokonał w lutym 1935 r. w Schwerinie. Cechą łączącą ofiary był marynarski mundurek i brak obrażeń na ciałach. Policja wszczęła śledztwo w sprawie zabójstw dopiero po trzecim zgłoszonym zabójstwie, jednak z powodu małej liczby dowodów nie potrafiła wykryć sprawcy. Dodatkowo sam Seefeldt nie budził podejrzeń, gdyż wydawał się sympatyczny, a dzieci wołały za nim "wujek Tik-tak", ponadto nie miał stałego miejsca zamieszkania, nieustannie podróżował i jako wiele osób wówczas świadczył usługi w odwiedzanych miejscowościach, w efekcie czego był słabo zapamiętywany.
Seefeld starannie planował morderstwa, których dokonywał z reguły w lasach sosnowych, a na ofiary wybierał dzieci do maksymalnie dwunastu lat ubrane w marynarskie mundurki. Jako możliwe sposoby zabijania policja brała pod uwagę otrucie i uduszenie, a opinia publiczna powszechnie rozważała hipnotyzowanie na śmierć. Po autopsji jednej z ofiar, która zmarła na skutek uduszenia, przyjęto hipotezę o dusicielu, a wobec rozległego obszaru jego działania skupiono się na podróżnych i domokrążcach. Seefeldt był dopiero drugim podejrzanym w sprawie, a obciążył go fakt popełnienia kolejnej zbrodni po aresztowaniu i samobójstwie poprzedniego podejrzanego oraz zeznania dziecka, które poszło z Seefeldem do lasu, ale zdołało uciec.
Oficjalnie oskarżono Seefelda o 12 morderstw, jednak szacuje się, że mógł dokonać stu nieudokumentowanych zbrodni, a opinia publiczna przyjmowała ich liczbę na minimum 30. Dla władz III Rzeszy szczególnym problemem był fakt, że zabójca był w pełni "Aryjczykiem". Początkowo Seefeld nie przyznawał się do winy, jednak pod wpływem tortur przyznał się do zabijania za pomocą trucizny, choć było to sprzeczne z materiałem dowodowym.
21 lutego 1936 r. sąd skazał go na śmierć poprzez ścięcie i chociaż obrona wniosła do sądu o ułaskawienie, wniosek odrzucono. Wyrok wykonano 23 maja 1936 r. w więzieniu w Schwerinie. Przed ścięciem Seefeldta wykastrowano.

</doc>
<doc id="5073664" url="https://pl.wikipedia.org/wiki?curid=5073664" title="Carașova">
Carașova

Carașova () – wieś w Rumunii, w okręgu Caraș-Severin, w gminie Carașova. W 2011 roku liczyła 2341 mieszkańców. 

</doc>
<doc id="5073665" url="https://pl.wikipedia.org/wiki?curid=5073665" title="Ybycuí">
Ybycuí

Ybycuí – miasto w departamencie Paraguarí, w Paragwaju. Według danych na rok 2020 miasto zamieszkiwało 25 338 osób, a gęstość zaludnienia wyniosła 30,4 os./km2.
Demografia.
Ludność historyczna:
Ludność według grup wiekowych na rok 2020:
Struktura płci na rok 2020:
Klimat.
Klimat jest wilgotny i subtropikalny. Średnia temperatura wynosi 22 °C. Najcieplejszym miesiącem jest styczeń (27 °C), a najzimniejszym jest lipiec (16 °C). Średnie opady wynoszą 1991 milimetrów rocznie. Najbardziej mokrym miesiącem jest kwiecień (390 milimetrów deszczu), a najbardziej suchy jest sierpień – 82 milimetry.
Infrastruktura.
Przez miasto przebiega Ruta 1 łącząca Ybycuí ze stolicą państwa Asunción.

</doc>
<doc id="5073667" url="https://pl.wikipedia.org/wiki?curid=5073667" title="Iabalcea">
Iabalcea

Iabalcea () – wieś w Rumunii, w okręgu Caraș-Severin, w gminie Carașova. W 2011 roku liczyła 234 mieszkańców. 

</doc>
<doc id="5073668" url="https://pl.wikipedia.org/wiki?curid=5073668" title="Nermed">
Nermed

Nermed () – wieś w Rumunii, w okręgu Caraș-Severin, w gminie Carașova. W 2011 roku liczyła 535 mieszkańców. 

</doc>
<doc id="5073669" url="https://pl.wikipedia.org/wiki?curid=5073669" title="Mycosphaerella pini">
Mycosphaerella pini



</doc>
<doc id="5073671" url="https://pl.wikipedia.org/wiki?curid=5073671" title="Słobodiszcze (rejon rudniański)">
Słobodiszcze (rejon rudniański)

Słobodiszcze () – wieś (ros. деревня, trb. dieriewnia) w zachodniej Rosji, w osiedlu wiejskim Lubawiczskoje rejonu rudniańskiego w obwodzie smoleńskim.
Geografia.
Miejscowość położona jest nad Bierieziną, 10,5 km od granicy z Białorusią, 16,5 km od drogi magistralnej M1 «Białoruś», przy drodze regionalnej 66N-1608 (R120 / Rudnia – Lubawiczi – Wołkowo), 14 km od drogi federalnej R120 (Orzeł – Briańsk – Smoleńsk – granica z Białorusią), 1,5 km od centrum administracyjnego osiedla wiejskiego (Lubawiczi), 14 km od centrum administracyjnego rejonu (Rudnia), 69 km od Smoleńska.
W granicach miejscowości znajdują się ulice: Centralnaja, Ługowaja, Polewaja.
Demografia.
W 2010 r. miejscowość zamieszkiwało 20 osób.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło w październiku 1943 roku.

</doc>
<doc id="5073675" url="https://pl.wikipedia.org/wiki?curid=5073675" title="Herb gminy Parchowo">
Herb gminy Parchowo

Herb gminy Parchowo – symbol gminy Parchowo.
Wygląd.
Herb przedstawia na tarczy typu gotyckiego, podzielonej w pas na dwie części, w górnym polu, na żółtym tle, czarną postać gryfa pomorskiego zwróconego w prawą stronę, natomiast w dolnym – niebiesko-zielona szachownica.

</doc>
<doc id="5073679" url="https://pl.wikipedia.org/wiki?curid=5073679" title="Memes">
Memes

Memes, właśc. Meidyana Maimunah (ur. 6 maja 1965 w Dżakarcie) – indonezyjska piosenkarka.
Życiorys.
W wieku 15 lat zaczęła pracować jako modelka. Pojawiała się na okładkach magazynów takich jak Femina, Kartini i Gadis. W 1994 r. wydała swój pierwszy album muzyczny pt. "Terlanjur Sayang", który okazał się sukcesem komercyjnym. Został on uznany za najlepiej sprzedający się album w 1995 roku. Jej dorobek fonograficzny obejmuje także albumy: "Cinta Dan Kasih, Ilusi, Janji Hati, Jangan Pernah Tinggalkan, Selalu Disampingmu", "Perjalanan Cinta".
Zagrała w filmie "Biarkan Bintang Menari" z 2003 r.
Jej mężem jest kompozytor Addie MS.

</doc>
<doc id="5073681" url="https://pl.wikipedia.org/wiki?curid=5073681" title="Nguyễn Chí Thuật">
Nguyễn Chí Thuật

Nguyễn Chí Thuật (ur. 1951 w Hà Nam w Wietnamie) – wietnamski polonista, tłumacz, profesor na Uniwersytecie Adama Mickiewicza w Poznaniu.
Publikacje.
Tomiki wierszy : 
Tłumaczenia.
Autor tłumaczeń od 1986 utworów poetyckich Adama Mickiewicza, Adama Asnyka, Kazimierza Przerwy-Tetmajera, Karola Wojtyły, Wisławy Szymborskiej, Tadeusza Różewicza, Czesława Miłosza na łamach prasy wietnamskiej.

</doc>
<doc id="5073690" url="https://pl.wikipedia.org/wiki?curid=5073690" title="Kolej leśna w Bad Muskau">
Kolej leśna w Bad Muskau

Kolej leśna w Bad Muskau (niem. "Waldeisenbahn Muskau GmbH", pol. "Mużakowska Leśna Kolej Wąskotorowa") – wąskotorowa kolej leśna i przemysłowa o rozstawie szyn 600 mm, funkcjonująca w przeszłości na terenach lasów Muskauer Heide w Saksonii (Górne Łużyce), a obecnie na skróconych odcinkach jako kolej turystyczna.
Historia.
Początki.
W 1867 Biała Woda (niem. "Weißwasser/Oberlausitz") uzyskała połączenie kolejowe do Berlina i Görlitz, co wpłynęło na gospodarczy rozwój miasta. Towarzyszyło temu wydobycie węgla brunatnego, które rozwinęło się w tym czasie w wydmach mużakowskich (niem. "Muskauer Faltenbogen"). W 1883 Hermann Graf von Arnim nabył majątek mużakowski wraz z Białą Wodą i Mużakowem (niem. "Bad Muskau"). Był on zwolennikiem rozwoju przemysłu w regionie, w związku z czym, dla jego efektywnej obsługi, połączył lokalne zakłady koleją wąskotorową o rozstawie szyn 600 mm, która pierwotnie nosiła nazwę "Graflich von Arnimsche Kleinbahn".
Pierwsza linia połączyła w 1895 kopalnię węgla brunatnego "Caroline I" koło Krauschwitz z platformą przeładunkową na obrzeżach Mużakowa (trakcja konna). W 1896 do eksploatacji weszły dwie pierwsze lokomotywy parowe (zakupione już w 1895), które dostarczyła firma Krauss z Monachium. Nastąpiła wkrótce rozbudowa sieci, która kilka lat później osiągnęła długość ponad 85 kilometrów. Od Mużakowa linie powiodły do Pechern na wschodzie, do Köbeln na północy oraz do gminy Tzschelln i Ruhlmühle na południowym zachodzie. Od 1921 główną stacją na sieci było Krauschwitz.
Rozwój.
Wraz ze wzrostem liczby przedsiębiorstw w regionie, usługi transportowe rozwijały się dynamicznie. Zakupiono wówczas znaczną liczbę parowozów i powiększono flotę wagonową, kupując je lub budując we własnym warsztacie. Największe przewozy zanotowano w 1940 (przemysł pracował wówczas intensywnie na wojenne potrzeby niemieckich nazistów). Na kolei pozostawało wtedy do dyspozycji jedenaście parowozów. W tym czasie do kolei leśnej przyjechały również pierwsze niewielkie lokomotywy spalinowe, ale wykonały głównie prace manewrowe w poszczególnych zakładach i na punktach przeładunkowych.
Warunki terenowe sprzyjały łatwej budowie tras. Większość torowisk ułożono na istniejących wcześniej drogach i ścieżkach. Zakłady dzieliła też niewielka odległość. Na pewnym odcinku linia prowadziła ulicami miasta Biała Woda. Istniała ona do 1933 i została usunięta dopiero w ramach prac drogowych i z powodu skarg mieszkańców. W rezultacie tej rozbiórki powstała oddzielna sieć "Tzschellner Netz", która znajdowała się na południowy zachód od Białej Wody.
Koniec II wojny światowej uderzył w kolej mużakowską. Wiele zakładów przemysłowych, takich jak huty szkła i kopalnie węgla brunatnego, musiało zaprzestać działalności z powodu zniszczeń wojennych lub zostało rozebranych w latach 1945–1946 i wywiezionych przez wojska sowieckie, jako zdobycz wojenna. Utracono też wówczas lokomotywy, wagony i znaczną ilość materiału torowego. Ponieważ jednak w okresie powojennym ważne było podniesienie przemysłu ze zniszczeń, kolej leśna okazała się cały czas potrzebna. Nadal działała, przeszła jednak w 1951 pod zarząd Deutsche Reichsbahn. W następnych latach otwierano kolejne duże kopalnie węgla brunatnego w pobliżu Białej Wody. Ich punkty ładunkowe znajdowały się w Białej Wodzie i Halbendorf. W latach 50. XX wieku uruchomiono kopalnie odkrywkowe kopalni Frieden na polach Trebendorfer, które stanowiły główny ośrodek lokalnego wydobycia węgla brunatnego. Posiadane lokomotywy i wagony od początku lat 50. przestały wystarczać na potrzeby przewozowe przemysłu. Każdego dnia używano maksymalnie od sześciu do siedmiu lokomotyw parowych. Jedna z nich regularnie kursowała na osobnej sieci "Tzschellner Netz".
Schyłek.
Wraz z zamknięciem kopalni "Frieden" w 1969 kolej leśna straciła swoje podstawowe źródło utrzymania. Jednak lokalne przedsiębiorstwa nadal potrzebowały węgla brunatnego, w związku z czym był on przywożony linią normalnotorową do Mużakowa, a stamtąd rozwożone koleją leśną do poszczególnych odbiorców. Już na początku lat 70. XX wieku planowano zamknięcie sieci. Krok ten odwlekał jednak niedostatek sieci drogowej w regionie. Otwarto nawet w tych latach nową linię do kopalni gliny i cegielni w Mühlrose. Ostatni nowy odcinek oddano do użytku w 1966. Kolej działała do 1991, kiedy to cegielnia Mühlrose zaprzestała produkcji. Od lat 70. XX wieku liczba klientów kolei stopniowo malała. Część linii została zdemontowana, a tabor częściowo rozprzedany. Oficjalne całkowite zaprzestanie działalności nastąpiło w marcu 1978. Znaczna część parowozów znalazła nowe zatrudnienie na kolejach muzealnych w Niemczech, a także w innych krajach europejskich. Lokomotywa parowa 99 3317 jako jedyna pozostała w sieci mużakowskiej (umieszczono ją na cokole w Białej Wodzie w 1979).
Reaktywacja jako kolej turystyczna.
W połowie lat 80. XX wieku w Białej Wodzie rozpoczęli działalność miłośnicy kolei, którzy postawili sobie za cel uratowanie choćby części sieci dawnej kolei leśnej, które jeszcze istniały w terenie. Nabyli wagony i wywalczyli zwrot czynnego parowozu 99 3317. Pierwsze specjalne przejazdy z ruchem pasażerskim (turystycznym) na odcinku Biała Woda – Mühlrose odbyły się w 1984. W 1988 rozpoczęto budowę stacji Teichstrasse wraz z bocznicami i peronami. Po upadku NRD starostwo powiatu Biała Woda postanowiło z inicjatywy stowarzyszenia "Waldeisenbahn Muskau e.V." odbudować linię do Kromlau, którą oddano do użytku w 1992, m.in. w drodze robót publicznych. Nowa linia odgałęzia się na północ od stacji Kromlauer Weg i częściowo wykorzystuje starą trasę dawnej linii do glinianek. Początkowo obsługiwana była przez lokomotywy spalinowe LKM Ns 2. W 1993 założono przedsiębiorstwo "Waldeisenbahn Muskau GmbH". W 1995 ponownie otwarto linię do Mużakowa, po jej zdemontowaniu pod koniec lat 70. XX wieku. W ramach robót publicznych zbudowano nowe półotwarte i zamknięte wagony osobowe na bazie byłych wagonów towarowych. Przed 100-leciem eksploatacji kolei uruchomiono ponownie parowóz 99 3317 (sierpień 1995). 99 3312, który stał w Oberoderwitz, został przeniesiony w 1994 z powrotem do Białej Wody. Od 1998 jest lokomotywą czynną.
W 2001, w drodze przekształcenia nieużytków poprzemysłowych, zbudowano lokomotywownię i muzeum (tzw. "Plant Center"). W 2008, w miejscu dawnej cegielni w Białej Wodzie powstało centrum serwisowe, które zapewnia obsługę techniczną kolei. W 2009 otwarto centrum informacji turystycznej dla zwiedzających. Liczba pasażerów przewożonych rocznie koleją mużakowską wynosi około 40 000.
Kolej prowadzi rozkładowy ruch turystyczny trakcją parową i spalinową. Trasy prowadzą przez atrakcyjne krajobrazowo tereny Geoparku Łuku Mużakowskiego.

</doc>
<doc id="5073691" url="https://pl.wikipedia.org/wiki?curid=5073691" title="Kościół św. Mikołaja w Nin">
Kościół św. Mikołaja w Nin



</doc>
<doc id="5073704" url="https://pl.wikipedia.org/wiki?curid=5073704" title="Orašac (Dubrownik)">
Orašac (Dubrownik)



</doc>
<doc id="5073710" url="https://pl.wikipedia.org/wiki?curid=5073710" title="Miroslav Topić">
Miroslav Topić

Miroslav Topić, serb. Мирослав Топич (ur. 1937, zm. 2012) – profesor Uniwersytetu w Belgradzie, slawista, folklorysta, komparatysta literatur słowiańskich, znawca literatury polskiej, tłumacz poezji polskiej i rosyjskiej.
Życiorys.
Ukończył studia slawistyczne na Uniwersytecie w Belgradzie. W 1962 rozpoczął pracę na Wydziale Filologicznym. W latach 1984–2003 wykładał literaturę polską na Uniwersytecie w Belgradzie. Był drugim, po profesorze Đorđe Živanoviciu, dyrektorem Katedry Polonistyki. Pełnił tę funkcję do emerytury w 2003. Prowadził wykłady na temat genologii historycznej literatury polskiej oraz literatury polskiej okresu romantyzmu. We współpracy z Petarem Bunjakiem opublikował kilka prac naukowych dotyczących folkloru i przekładu serbskich pieśni narodowych na język polski. Do jego głównych zainteresowań badawczych należała wersologia porównawcza.

</doc>
<doc id="5073712" url="https://pl.wikipedia.org/wiki?curid=5073712" title="Adam Smorawiński">
Adam Smorawiński

Adam Smorawiński (ur. 23 grudnia 1927 w Poznaniu, zm. 24 kwietnia 2021) – polski przedsiębiorca, kierowca rajdowy i wyścigowy, mistrz Polski. Zawodnik Automobilklubu Wielkopolskiego.
Kariera sportowa.
Starty rozpoczął w latach 60. XX wieku jako zawodnik Automobilklubu Wielkopolskiego. Wielokrotnie zdobywał tytuł rajdowego mistrza Polski oraz mistrza Polski w wyścigach samochodowych. Jego największym sukcesem było zwycięstwo w klasyfikacji generalnej rajdowych mistrzostw Polski w 1972. W tym samym roku zwyciężył również w Rajdzie Wisły (z pilotem Andrzejem Zembrzuskim). Drugie miejsce zajmował w Rajdzie Dolnośląskim (1967 – z Jerzym Unierzyńskim, 1972 – z Andrzejem Zembrzuskim, 1973 – z Ryszardem Żyszkowskim) i Rajdzie 1001 Jezior (1969 – z Andrzejem Zembrzuskim). Sześciokrotnie startował w Rajdzie Monte Carlo jako kierowca (1969 – wycofał się, 1970 – wycofał się z powodu awarii, 1971 – wycofał się z powodu wypadku, 1972 – 32 m. (z Ryszardem Żyszkowskim), 1973 – 39 m. (z Andrzejem Zembrzuskim), 1979 – wycofał się), raz jako pilot Henryka Rucińskiego (1966 – wycofali się). Czterokrotnie triumfował w samochodowych mistrzostwach Polski wszechklas.
Praca zawodowa i życie prywatne.
Od lat 50. prowadził działalność gospodarczą (m.in. tartak, warsztat produkujący zabawki). W latach 1970. został dyrektorem budowy Toru Poznań otwartego w 1977. Następnie wyjechał do Niemiec, prowadził w Berlinie działalność gospodarczą. Po 1989 został generalnym przedstawicielem na Polskę koncernu BMW. W kadencji 1994-1998 był radnym miasta Poznania. W 2016 uhonorowano go tytułem Superseniora Poznańskiego Sportu.
Był członkiem honorowym Polskiego Związku Łowieckiego, prezesem Okręgowej Rady Łowieckiej w Poznaniu, jak również współzałożycielem i prezesem Polskiego Klubu Safari. Został odznaczony Honorowym Żetonem Zasługi "Złom", Medalem św. Huberta oraz honorową odznaką Złota Diana. Swoją kolekcję myśliwską podarował w 2004 Muzeum Przyrodniczo-Łowieckiemu w Uzarzewie.
W wyścigach samochodowych startował jego syn, Wojciech Smorawiński, i wnuk Wojciech Smorawiński junior. Drugi wnuk, Tomasz Smorawiński, był kierowcą rajdowym.

</doc>
