<doc id="5102597" url="https://pl.wikipedia.org/wiki?curid=5102597" title="Osiedle Batorego (Warszawa)">
Osiedle Batorego (Warszawa)

Osiedle Batorego lub Batorego – osiedle i część miasta w dzielnicy Mokotów w Warszawie.
Położenie i charakterystyka.
Osiedle Batorego położone jest na stołecznym Mokotowie, na północy obszaru Miejskiego Systemu Informacji Stary Mokotów. Składa się z dwóch części: Batorego-Zachód i Batorego-Wschód, przedzielonych aleją Niepodległości, o łącznej powierzchni 8,8 ha. Jego patronem jest król Stefan Batory.
Osiedle graniczy na północy z parkiem Pole Mokotowskie, a na południu z zespołem przyrodniczo-krajobrazowym „Park SGGW” i kampusem Szkoły Głównej Handlowej. Na terenie osiedla znajduje się północne wejście do stacji metra Pole Mokotowskie.
Jego powstanie było elementem stopniowej zabudowy dawnego Mokotowskiego Pola Wojennego. Zgodnie z różnymi koncepcjami opracowanymi w okresie międzywojennym ta część miasta miała zostać zabudowana głównie budynkami użyteczności publicznej jako część Dzielnicy Nauki lub reprezentacyjnej Dzielnicy im. Marszałka Józefa Piłsudskiego (a nie budynkami mieszkalnymi). W związku z tym budowa osiedla bywa uważana za zaburzenie opracowanej wtedy koncepcji urbanistycznej.
Osiedle znalazło się liście dóbr kultury współczesnej Warszawy z lat 1945–1989 przygotowanej przez Stowarzyszenie Architektów Polskich w 2003 roku.
Batorego-Zachód.
Batorego-Zachód obejmuje 6-hektarowy teren ograniczony ulicami: Stefana Batorego, św. Andrzeja Boboli, Rakowiecką, Giordana Bruna i aleją Niepodległości. Osiedle zostało zbudowane w latach 1962–1968. Generalnymi projektantami byli Irena i Tadeusz Brygiewiczowie. Kwartał składał się z budynków wielorodzinnych usytuowanych wśród drzew o 5, 11 i 17 kondygnacjach wybudowanych w technologii wielkoblokowej „Ż”. Całość zaplanowano na 1142 mieszkania dla ponad 4000 mieszkańców. Niższe budynki mieszczą większe mieszkania. W niektórych budynkach na ostatnich piętrach urządzono pracownie artystyczne. Zaprojektowano także szkołę podstawową, przedszkole, pawilony handlowo-usługowe, a także klub osiedlowy „Zielona Gęś”. Generalnym wykonawcą projektu było Przedsiębiorstwo Budownictwa Miejskiego „Centrum”. Za realizację osiedla odpowiadała Nauczycielska Spółdzielnia Mieszkaniowa „Oświata”, której grunty przekazała SGGW. Osiedle zostało wkomponowane w istniejący wcześniej drzewostan dzięki odpowiedniemu projektowaniu i rezygnacji podczas wznoszenia z dźwigów na szynach.
Budynek znajdujący się przy ul. Bruna 2 wzniesiony w latach 1963–1964 został uhonorowany tytułem Mistera Warszawy przyznawanym przez dziennik „Życie Warszawy” za 1964 rok. Za jego konstrukcję odpowiadał Jacek Blum. Ma on 11 kondygnacji, kubaturę wynoszącą 18 670 m³ i mieści 95 mieszkań. O przyznaniu nagrody zdecydowało położenie wśród zieleni, rozwiązania wnętrz, estetyczne proporcje bryły, przychylnie opinie lokatorów oraz taras z salą klubową na najwyższej kondygnacji. To ostatnie rozwiązanie wpłynęło jednak na podniesienie kosztów budowy. W związku z tym kolejne budynki, który miały być na nim wzorowane – zarówno na terenie osiedla, jak i też na Powiślu, takiego klubu już nie uwzględniały.
Od 1989 roku osiedlem zarządza Spółdzielnia Budowlano-Mieszkaniowa „Batory”. W 2017 w ramach kolejnej fali dekomunizacji zmieniono nazwę ulicy Bruna, pozostawiając nazwisko patrona – Juliana Bruna zastąpił Giordano Bruno.
Batorego-Wschód.
Batorego-Wschód, również według projektu Ireny i Tadeusza Brygiewiczów, zlokalizowane jest między aleją Niepodległości, ulicą Stefana Batorego i Wiśniową. Składa się z 5 identycznych 16-kondygnacyjnych budynków wielorodzinnych wybudowanych w technologii monolitycznej. Powstały w latach 1963–1966. Znajduje się w nich 950 mieszkań zaprojektowanych dla około 2500 mieszkańców (powierzchnia mieszkań to 34 662,20 m²). Mieszkania zaprojektowano ze stosunkowo małymi izbami oraz kuchniami bez okien. Obszar osiedla, uzupełniony o przedszkole i pawilon administracyjno-handlowy, wynosi 2,8 ha. Za realizację osiedla odpowiadała Spółdzielnia Mieszkaniowa „Mokotów”. Budynek usługowy wzniesiony na osiedlu w latach 1971–1972 według projektu Piotra Sembrata, Lecha Kłosiewicza i Henryka Strzębskiego, znajdujący się pod adresem Batorego 39, otrzymał w 1971 roku tytuł Wicemistera Warszawy. Osiedlem zarządza od 1991 roku Spółdzielnia Mieszkaniowa „Batory-Wschód”.

</doc>
<doc id="5102607" url="https://pl.wikipedia.org/wiki?curid=5102607" title="Lorenzo Gordinho">
Lorenzo Gordinho

Lorenzo João Gordinho (ur. 26 kwietnia 1994 w Benoni) – południowoafrykański piłkarz pochodzenia portugalskiego występujący na pozycji obrońcy w duńskim klubie Viborg FF.
Kariera klubowa.
Kaizer Chiefs.
W 2013 roku został przesunięty do pierwszej drużyny Kaizer Chiefs. Zadebiutował 11 lutego 2014 w meczu Premier Soccer League przeciwko Maritzburg United (2:2). W sezonie 2014/15 jego zespół zajął pierwsze miejsce w tabeli zdobywając mistrzostwo Południowej Afryki. Pierwszą bramkę zdobył 19 grudnia 2015 w meczu ligowym przeciwko Bidvest Wits (2:1). 12 marca 2016 zadebiutował w Afrykańskiej Lidze Mistrzów w meczu przeciwko ASEC Mimosas (0:1).
Bloemfontein Celtic.
3 stycznia 2018 został wysłany na wypożyczenie do klubu Bloemfontein Celtic. Zadebiutował 7 stycznia 2018 w meczu Premier Soccer League przeciwko Lamontville Golden Arrows (2:1). Pierwszą bramkę zdobył 4 kwietnia 2018 w meczu ligowym przeciwko Orlando Pirates (2:1).
Bidvest Wits.
14 stycznia 2020 przeszedł do drużyny Bidvest Wits. Zadebiutował 9 lutego 2020 w meczu Nedbank Cup przeciwko Orlando Pirates (3:3 k. 2:3). W Premier Soccer League zadebiutował 12 lutego 2020 w meczu przeciwko Maritzburg United (0:1). Pierwszą bramkę zdobył 13 marca 2020 w meczu Nedbank Cup przeciwko Real Kings FC (0:4).
Viborg FF.
14 września 2020 podpisał kontrakt z klubem Viborg FF. Zadebiutował 30 września 2020 w meczu 1. division przeciwko Vendsyssel FF (3:1). Pierwszą bramkę zdobył 15 maja 2021 w meczu ligowym przeciwko Esbjerg fB (0:4). W sezonie 2020/21 jego zespół zajął pierwsze miejsce w tabeli i awansował do Superligaen.
Kariera reprezentacyjna.
Południowa Afryka.
W 2017 roku otrzymał powołanie do reprezentacji Południowej Afryki. Zadebiutował 13 czerwca 2017 w meczu towarzyskim przeciwko reprezentacji Zambii (1:2).
Życie prywatne.
Gordinho urodził się w Benoni, w Południowej Afryce. Jego ojciec jest Portugalczykiem, a on sam posiada dwa obywatelstwa.

</doc>
<doc id="5102608" url="https://pl.wikipedia.org/wiki?curid=5102608" title="Pieter Symonsz Potter">
Pieter Symonsz Potter



</doc>
<doc id="5102613" url="https://pl.wikipedia.org/wiki?curid=5102613" title="Christian Sørensen">
Christian Sørensen

Christian Nikolaj Sørensen (ur. 6 sierpnia 1992) – duński piłkarz występujący na pozycji obrońcy w duńskim klubie Viborg FF.
Kariera klubowa.
Odense Boldklub.
W 2011 roku został przesunięty do pierwszej drużyny Odense Boldklub. Zadebiutował 19 maja 2011 w meczu Superligaen przeciwko AC Horsens (3:3). W sezonie 2010/11 jego zespół zajął drugie miejsce w tabeli zdobywając wicemistrzostwo Danii. Pierwszą bramkę zdobył 20 sierpnia 2011 w meczu ligowym przeciwko Lyngby BK (3:1). 23 sierpnia 2011 zadebiutował w kwalifikacjach do Ligi Mistrzów w meczu przeciwko Villarreal CF (3:0). 15 września 2011 zadebiutował w fazie grupowej Ligi Europy w meczu przeciwko Wiśle Kraków (1:3).
Silkeborg IF.
1 lipca 2013 podpisał kontrakt z klubem Silkeborg IF. Zadebiutował 28 lipca 2013 w meczu 1. division przeciwko Brønshøj BK (4:1), w którym zdobył swoją pierwszą bramkę. W sezonie 2013/14 jego zespół zajął pierwsze miejsce w tabeli i awansował do najwyższej ligi. W Superligaen zadebiutował 1 sierpnia 2014 w meczu przeciwko SønderjyskE Fodbold (0:2). W sezonie 2014/15 jego drużyna zajęła ostatnie miejsce w tabeli i spadła do 1. division.
Þróttur.
15 lipca 2016 przeszedł do drużyny Þróttur. Zadebiutował 18 lipca 2016 w meczu Úrvalsdeild przeciwko Knattspyrnufélagið Víkingur (2:0). Pierwszą bramkę zdobył 8 sierpnia 2016 w meczu ligowym przeciwko Ungmennafélagið Stjarnan (1:1).
FC Fredericia.
13 lutego 2017 podpisał kontrakt z zespołem FC Fredericia. Zadebiutował 5 marca 2017 w meczu 1. division przeciwko Næstved BK (2:1), w którym zdobył swoją pierwszą bramkę.
Viborg FF.
9 lipca 2019 przeszedł do klubu Viborg FF. Zadebiutował 26 lipca 2019 w meczu 1. division przeciwko FC Roskilde (3:0). Pierwszą bramkę zdobył 7 marca 2020 w meczu ligowym przeciwko FC Fredericia (1:3). W sezonie 2020/21 jego zespół zajął pierwsze miejsce w tabeli i awansował do Superligaen.
Kariera reprezentacyjna.
Dania U-19.
W 2010 roku otrzymał powołanie do reprezentacji Danii U-19. Zadebiutował 9 października 2010 w meczu eliminacji do Mistrzostw Europy U-19 2011 przeciwko reprezentacji Rosji U-19 (1:2).
Dania U-20.
W 2012 roku otrzymał powołanie do reprezentacji Danii U-20. Zadebiutował 29 lutego 2012 w meczu towarzyskim przeciwko reprezentacji Holandii U-20 (3:0).

</doc>
<doc id="5102640" url="https://pl.wikipedia.org/wiki?curid=5102640" title="Schronisko przy Siustrach">
Schronisko przy Siustrach

Schronisko przy Siustrach, Schronisko przy Przysiółku Siustry koło Ryczowa – schronisko w skałach Długiej Góry na Wyżynie Ryczowskiej wchodzącej w skład Wyżyny Częstochowskiej. Administracyjnie należy do miejscowości Złożeniec w województwie śląskim, w powiecie zawierciańskim, w gminie Pilica.
Nazwa jaskini pochodzi od należącego do Złożeńca przysiółka Siustry u północno-wschodnich podnóży Długiej Góry.
Opis obiektu.
Jest to duży tunel przebijający na wylot skały w szczytowej partii Długiej Góry. Otwór południowy ma wysokość 1,7 m i szerokość 1,5 m i w głąb skały biegnie od niego regularnie rozszerzający się korytarz, który przy otworze północnym ma wysokość 1,5 m, ale osiąga szerokość 8 m. Długość głównego tunelu wynosi 8 m. Z jego środkowej części odchodzi ku wschodowi ciasny korytarzyk, początkowo wznoszący się, potem poziomy. W środku swojej długości przedzielony jest wiszącą polewą naciekową.
Tunel powstał w późnojurajskich wapieniach skalistych w strefie freatycznej. Świadczą o tym kotły wirowe i rury na jego stropie i ścianach Namulisko jest obfite, złożone z odłamków wapiennych, piasku i gliny. Przy otworze południowym było rozkopywane. Tunel jest suchy i przewiewny, jego ściany przy otworach porastają glony i mchy, wewnątrz obserwowano nieliczne pajęczaki.
Schronisko znane i odwiedzane od dawna. Po raz pierwszy opisał go Kazimierz Kowalski w 1951 r. Obecny opis i plan sporządzili M. Szelerewicz i A. Górny w maju 1991 i listopadzie 1998 r.

</doc>
<doc id="5102641" url="https://pl.wikipedia.org/wiki?curid=5102641" title="Długa Góra (468 m)">
Długa Góra (468 m)



</doc>
<doc id="5102655" url="https://pl.wikipedia.org/wiki?curid=5102655" title="Stare Chechło">
Stare Chechło

Stare Chechło (niem. "Alt Chechlau") – dawniej samodzielna wieś i gmina, obecnie niestandaryzowana nazwa części wsi Świerklaniec w województwie śląskim, w powiecie tarnogórskim, w gminie Świerklaniec.
Stare Chechło obejmuje Stare Chechło właściwe (niem. "Alt-Chechlau"), którego oś stanowi ul. Główna oraz Żabieniec (niem. "Zabinietz").
Historia.
Nazwa wsi pochodzi od słowa „chechły”, w języku staropolskim oznaczała mokradła i podmokłe łąki.
Historycznie leży w większości na Górnym Śląsku. Od 1742 wieś i dobra ziemskie Stare Chechło należały do powiatu bytomskiego; mieszkańcy pracowali głównie w pobliskich kopalniach. Od 1922 w Polsce i województwie śląskim, w powiecie tarnogórskim. Początkowo istniały zarówno gmina jednostkowa, jak i obszar dworski "Stare Chechło". Obszar dworski zniesiono już na początku lat 1920., a gminę 1 kwietnia 1929, włączając ją do gminy Świerklaniec.

</doc>
<doc id="5102659" url="https://pl.wikipedia.org/wiki?curid=5102659" title="Kingdoms Disdained">
Kingdoms Disdained

Kingdoms Disdained – dziewiąty album studyjny amerykańskiego zespołu deathmetalowego Morbid Angel. Wydawnictwo ukazało się 1 grudnia 2017 roku nakładem wytwórni muzycznej Silver Lining Music. Nagrania zostały zarejestrowane w znajdującym się na Florydzie Mana Recording Studios. Jest to pierwszy album nagrany ze Stevem Tuckerem po jego powrocie do zespołu w 2015 roku, a także pierwszy, na którym zagrał perkusista Scott Fuller.

</doc>
<doc id="5102667" url="https://pl.wikipedia.org/wiki?curid=5102667" title="Sebastian Grønning">
Sebastian Grønning

Sebastian Grønning Andersen (ur. 3 lutego 1997 w Aalborgu) – duński piłkarz występujący na pozycji napastnika w południowokoreańskim klubie Suwon Samsung Bluewings.
Kariera klubowa.
Aalborg BK.
W 2011 roku został przesunięty do pierwszej drużyny Aalborgu BK. Zadebiutował 17 lipca 2016 w meczu Superligaen przeciwko AC Horsens (1:1). Pierwszą bramkę zdobył 7 września 2016 w meczu Pucharu Danii przeciwko Nørresundby BK (1:5).
Hobro IK.
6 lipca 2017 podpisał kontrakt z klubem Hobro IK. Zadebiutował 14 sierpnia 2017 w meczu Superligaen przeciwko Aalborg BK (1:1). Pierwszą bramkę zdobył 29 sierpnia 2017 w meczu Pucharu Danii przeciwko Kolding IF (0:1). Pierwszą bramkę w lidze zdobył 13 maja 2018 w meczu przeciwko SønderjyskE Fodbold (3:2).
Skive IK.
19 lipca 2019 przeszedł do drużyny Skive IK. Zadebiutował 28 lipca 2019 w meczu 1. division przeciwko Næstved BK (3:1). Pierwszą bramkę zdobył 30 sierpnia 2019 w meczu ligowym przeciwko HB Køge (1:1).
Viborg FF.
1 sierpnia 2020 podpisał kontrakt z zespołem Viborg FF. Zadebiutował 1 września 2020 w meczu Pucharu Danii przeciwko MorsØ FC (0:9), w którym zdobył swoją pierwszą bramkę. W 1. division zadebiutował 10 września 2020 w meczu przeciwko Hobro IK (1:1), w którym zdobył swoją pierwszą bramkę w lidze. W sezonie 2020/21 jego zespół zajął pierwsze miejsce w tabeli i awansował do Superligaen, a on sam został królem strzelców 1. division, z wynikiem 23 goli w 30 meczach.
Suwon Samsung Bluewings.
5 stycznia 2022 został zawodnikiem Suwon Samsung Bluewings.

</doc>
<doc id="5102670" url="https://pl.wikipedia.org/wiki?curid=5102670" title="Staw pod Pałacem SGGW">
Staw pod Pałacem SGGW



</doc>
<doc id="5102672" url="https://pl.wikipedia.org/wiki?curid=5102672" title="Kamienica Pod Srebrnym Hełmem we Wrocławiu">
Kamienica Pod Srebrnym Hełmem we Wrocławiu

Kamienica „Pod Srebrnym Hełmem” – barokowa kamienica, znajdująca się przy ulicy Kuźniczej 12 we Wrocławiu, będąca jednym z najcenniejszych obiektów barokowych w mieście. 
Historia kamienicy.
Kamienica została gruntownie przebudowana około 1700 roku lub w latach 80. XVII wieku. Jej projektantem mógł być prawdopodobnie któryś z włoskich architektów, na co wskazuje bogactwo i wysoki poziom dekoracji sztukatorskiej. Tego typu ozdoby można było znaleźć na fasadach dawnego pałacu Kospothów przy ulicy Wita Stwosza 35 i pałacu książąt oleśnickich przy Wita Stwosza 32 oraz na fasadzie domu księżnej Anny Sophii Württemberg. Według Wojciecha Brzezowskiego fundatorem przebudowy kamienicy był ówczesny jej właściciel, arystokrata, Martin Maximilian von Knobelsdorf. Jego pochodzenie tłumaczy wprowadzone wzory na fasadzie (motywy panopliowe) oraz hełm (od którego kamienica wzięła nazwę), będący prawdopodobnie klejnotem niezachowanego kartusza herbowego. 
W XIX wieku jej wnętrza zostały poważnie przebudowane. 
Opis architektoniczny.
Kamienica została wzniesiona jako czterokondygnacyjny budynek z dwukondygnacyjnym szczytem, założony na planie prostokąta, o dwutraktowym układzie rzutu. Jego fasada podzielona jest na cztery osie, a te podzielone wydatnymi gzymsami międzykondygnacyjnymi oraz silnie wyładowanym gzymsem okapowym. Między oknami znajdują się bogate elementy sztukaterii ozdobnej: na drugiej kondygnacji znajduje się dekoracja utworzona z panopliów, a na trzeciej i czwartej z pęków kwiatowo-owocowych. Cztery identyczne girlandy znajdujące się pomiędzy oknami na trzeciej kondygnacji pochodzą z XIX wieku. Wcześniejsza sztukateria XVII-wieczna była prawdopodobnie podobna, ale wykonana była odręcznie i girlandy różniły się od siebie. Prostokątne otwory okienne ujęte zostały w kamienne opaski uszakowe, na drugiej i trzeciej kondygnacji, zwieńczone są naczółkami ma przemian trójkątnymi i odcinkowymi. 
Część szczytowa zaznaczona jest trzema pilastrami wielkiego porządku, a na ich zwieńczeniach znajduje się rozerwany naczółek z umieszczonym pośrodku antykizującym popiersiem i otoczony parą wolut, pokrytymi roślinną dekoracją spływami i małych obelisków. Nad dwoma oknami znajduje się para oculusów. Fasada pierwotnie pokryta była jasnozielonym kolorem – ściany i elementy sztukatorskie, oraz czerwonym – tło detali u pola naczółków. Detale kamienne również były polichromowane. 
Po 1945.
W 1945 roku, w wyniku działań wojennych, wnętrze kamienicy zostało mocno zniszczone, na piętrze w trakcie frontowym zachowały się stropy z dekoracją sztukatorską o motywach roślinnych. W latach 1968–1972 lub 1969–1973, lub 1968–1972 została odbudowana według projektu Anny Guerquin dla Stowarzyszenia PAX. Odbudowa obejmowała jedynie odrestaurowanie fasady, ale nie obejmowała odtworzenia wnętrz; oryginalne godło domu, kamienna rzeźba hełmu, zostało przeniesione do zbiorów Muzeum Miejskiego w Ratuszu.

</doc>
<doc id="5102674" url="https://pl.wikipedia.org/wiki?curid=5102674" title="35. Tarnowska Nagroda Filmowa">
35. Tarnowska Nagroda Filmowa

35. Tarnowska Nagroda Filmowa – odbyła się w dniach 5-12 czerwca 2021 roku.

</doc>
<doc id="5102681" url="https://pl.wikipedia.org/wiki?curid=5102681" title="Edouard Wawrzyniak">
Edouard Wawrzyniak



</doc>
<doc id="5102694" url="https://pl.wikipedia.org/wiki?curid=5102694" title="Chartreuse de la Verne">
Chartreuse de la Verne

Chartreuse de la Verne – klasztor zakonu kartuzów położony w masywie Maurów w departamencie Var.
Historia.
Klasztor został założony w 1170 roku na odoosobnionym, zalesionym wzgórzu. Wielokrotnie przebudowywany do czasu opuszczenia klasztory przez mnichów podczas rewolucji francuskiej. 

</doc>
<doc id="5102696" url="https://pl.wikipedia.org/wiki?curid=5102696" title="Katastrofa śmigłowca Mi-2 w Sporniaku">
Katastrofa śmigłowca Mi-2 w Sporniaku

Katastrofa śmigłowca Mi-2 w Sporniaku – katastrofa lotnicza, która miała miejsce 23 sierpnia 1992 r. w podlubelskiej wsi Sporniak. W wyniku upadku na ziemię śmigłowca Mi-2 zginęło sześć osób, zaś ranne zostały dwie osoby. Jest to największa katastrofa lotnicza w województwie lubelskim.
Tło.
Śmigłowiec Mi-2 o numerze SP-SXI należał do Zespołu Lotnictwa Sanitarnego w Lublinie i stacjonował na lotnisku w Radawcu Dużym. Jedna z pracownic bufetu przy tym lotnisku, Maria M., chcąc zrobić niespodziankę synowi mającemu grać w kapeli na weselu w Sporniaku, zorganizowała przelot śmigłowcem nad posesją, nad którą odbywało się wesele. W czasie lotu miała zrzucać kwiaty i słodycze na gości.
Przebieg zdarzenia.
W dniu lotu, pilot sanitarnej wersji śmigłowca Mi-2, 46-letni Adam Ch., zabrał siedmiu pasażerów, mimo że na pokładzie znajdowały się jedynie cztery fotele z pasami bezpieczeństwa. Pozostałe osoby usiadły na noszach i podłodze. Po dotarciu do wsi Sporniak, w której odbywało się wesele, śmigłowiec zatoczył kilka kręgów nad domem, a następnie zaczął się powoli zniżać. Maria M. - organizatorka lotu - wychyliła się z okna śmigłowca i zaczęła rzucać na gości wesela kwiaty i słodycze.
W pewnym momencie śmigłowiec zszedł bardzo nisko i słychać było zakłócenia w pracy silnika, po czym zakołysał się i zawadził śmigłem o przewody średniego napięcia. Śmigłowiec uderzył o ziemię i leżąc na prawym boku, zaczął płonąć.
Akcja ratunkowa.
Pierwsze próby pomocy podjęli goście weselni. Część z nich próbowała bezskutecznie ugasić płonący śmigłowiec za pomocą gaśnic samochodowych. Temperatura w pobliżu płonącego śmigłowca uniemożliwiała pomoc uwięzionym w nim pasażerom. Po wybiciu szyby ze środka udało się wyjść pilotowi i jednemu z pasażerów. Pilot po wyjściu oddalił się z miejsca zdarzenia.
Akcję ratunkową utrudniał fakt uszkodzenia przez śmigłowiec linii średniego napięcia, z której zasilane były pompy doprowadzające wodę do wsi. Pożar wkrótce rozprzestrzenił się, powodując spalenie się czterech zaparkowanych w pobliżu samochodów.
Przyczyny i konsekwencje katastrofy.
W wyniku zdarzenia zginęło 6 z 8 osób znajdujących się na pokładzie. Ze wstępnych oględzin lekarskich wynikało, że pasażerowie śmigłowca przeżyli upadek maszyny bez większych obrażeń. Przyczyną zgonu była wysoka temperatura płonącego śmigłowca, co potwierdzało relacje świadków, którzy widzieli uwiezionych we wraku pasażerów, próbujących wydostać się na zewnątrz.
Pilot zbiegły z miejsca zdarzenia został aresztowany dwa dni po katastrofie. Policja zatrzymała też mechanika, który dopuścił śmigłowiec do lotu. Ustalono, że śmigłowiec Mi-2, wyprodukowany w WSK w Świdniku, który uległ katastrofie, był w dobrym stanie technicznym. Sam lot odbył się legalnie - został formalnie zgłoszony, zaś właściciel śmigłowca posiadał koncesję na świadczenie lotów wycieczkowych. Adam Ch., pilot, miał 14-letni staż.
Główna Komisji Wypadków Lotniczych stwierdziła, że pilot podczas popełnił kilka poważnych uchybień: wziął na pokład zbyt dużą liczbę pasażerów, nie dokonał próbnego zawisu oraz leciał zbyt wolno w stosunku do wysokości.
Sąd Wojewódzki w Lublinie skazał pilota na cztery lata więzienia. Pilot stracił również prawo do wykonywania zawodu.

</doc>
<doc id="5102709" url="https://pl.wikipedia.org/wiki?curid=5102709" title="Aiways U6">
Aiways U6

Aiways U6 – elektryczny samochód osobowy typu SUV Coupé klasy średniej produkowany pod chińską marką Aiways od 2021 roku.
Historia i opis modelu.
Studyjną zapowiedzią drugiego, po SUV-e U5, produkcyjnego modelu chińskiej marki Aiways był prototyp Aiways U6ion Concept, który przedstawiony został w marcu 2020 roku. Produkcyjny model pod nazwą Aiways U6 przedstawiony został rok później, pod koniec kwietnia 2021 roku.
Pod kątem wizualnym Aiways U6 utrzymany został w awangardowym wzornictwie autora byłego stylisty Ferrari i Maserati, Kena Okuyamy. Pas przedni przyozdobiła imitacja wlotów powietrza z reflektorami wykonanymi w technologii LED, z kolei tylne lampy zyskały formę bumerangów. Linia dachu została poprowadzona łagodnie ku stopniowanemu tyłowi, realizując koncepcję tzw. SUV-ów Coupe.
Kabina pasażerska utrzymana została w minimalistycznym wzornictwie, z centralnie umieszczonym wyświetlaczem dotykowym o przekątnej 14,6-cala, a także nisko poprowadzonym tunelem środkowym i przełącznikiem trybów jazdy w kształcie wajchy.
Sprzedaż.
Po wirtualnym debiucie, produkcja Aiwaysa U6 rozpoczęła się na początku czerwca 2021 roku w chińskich zakładach produkcyjnych w Shangrao. Równocześnie producent rozpoczął zbieranie zamówień na pojazd wśród klientów w Chinach, z planami poszerzenia tego grona o klientów Europie Zachodniej w drugiej połowie 2021 roku. 
Podobnie jak w przypadku modelu U5, poza rodzimym rynkiem chińskim Aiways U6 skierowany został do sprzedaży licznych państw europejskich z regionu Zachodu kontynentu jak Niemcy, Holandia, Szwajcaria, Szwecja czy Francja.
Dane techniczne.
Silnik elektryczny Aiwaysa U6 umieszczony jest przy przedniej osi, który rozwija moc 187 KM i maksymalny moment obrotowy 315 Nm. Przednionapędowy pojazd rozwija 100 km/h w 7,6 sekundy, z kolei wstępnie dostępne są dwa warianty napędowe. Słabszy, z baterią o pojemności 53 kWh, rozwija zasięg ok. 400 kilometrów na jednym ładowaniu, z kolei mocniejszy dzięki baterii 63 kWh może przejechać na jednym ładowaniu ok. 500 kilometrów.

</doc>
<doc id="5102716" url="https://pl.wikipedia.org/wiki?curid=5102716" title="Józef – władca snów">
Józef – władca snów

Józef – władca snów () – amerykański animowany film familijny z 2000 roku. Film oparty na biografii Józefa z biblijnej "Księgi Rodzaju".

</doc>
<doc id="5102724" url="https://pl.wikipedia.org/wiki?curid=5102724" title="Natalija Korołewska">
Natalija Korołewska



</doc>
<doc id="5102726" url="https://pl.wikipedia.org/wiki?curid=5102726" title="Julija Sokołowska">
Julija Sokołowska



</doc>
<doc id="5102727" url="https://pl.wikipedia.org/wiki?curid=5102727" title="Światowy Dzień Sprzeciwu wobec Pracy Dzieci">
Światowy Dzień Sprzeciwu wobec Pracy Dzieci

Światowy Dzień Sprzeciwu wobec Pracy Dzieci (ang. World Day Against Child Labour) został ustanowiony w 2002 roku przez Międzynarodową Organizację Pracy (ILO). Jest to międzynarodowy dzień akcji obchodzony corocznie 12 czerwca w celu wspierania działalności przeciwko wykorzystywaniu dzieci do pracy, która pozbawia dzieci ich dzieciństwa, ich potencjału i godności oraz jest szkodliwa dla rozwoju fizycznego i psychicznego. W tym dniu liczne organizacje – w tym Fundusz Narodów Zjednoczonych na rzecz Dzieci (UNICEF) – starają się zwrócić uwagę na wykorzystywanie na całym świecie dzieci w pracy, wynikających z tego zagrożeń i szkodliwych konsekwencji dla zdrowia fizycznego i psychicznego dzieci, oraz wzywają do zaprzestania tych praktyk. 
Informacje ogólne.
Międzynarodowa Organizacja Pracy (ILO), organ Organizacji Narodów Zjednoczonych regulujący pracę, ustanowiła w 2002 roku Światowy Dzień Sprzeciwu wobec Pracy Dzieci w celu zwrócenia uwagi i połączenia wysiłków na rzecz walki z wykorzystywaniem dzieci do wykonywania pracy, która pozbawia dzieci ich dzieciństwa, ich potencjału i godności oraz jest szkodliwa dla rozwoju fizycznego i psychicznego.
W tym dniu spotykają się rządy, władze lokalne, społeczeństwo obywatelskie oraz organizacje międzynarodowe pracowników i pracodawców, aby wskazać w tej kwestii na problemy dzieci i określić wytyczne dotyczące pomocy dzieciom pracującym. 
Według danych ILO setki milionów dzieci na całym świecie jest zaangażowanych w pracę, która pozbawia ich możliwości szkolnej edukacji, zdrowia, wypoczynku i innych podstawowych wolności, naruszając w ten sposób ich prawa. Spośród tych dzieci ponad połowa jest narażona na najgorsze formy pracy. Te najgorsze formy obejmują pracę w niebezpiecznych środowiskach, niewolnictwo lub inne formy pracy przymusowej, nielegalną działalność, taką jak handel narkotykami i prostytucję, a także udział w konfliktach zbrojnych.
Podstawa legalna.
Kwestia pracy dzieci jest regulowana przez trzy główne konwencje międzynarodowe i dwa zalecenia: Konwencję Międzynarodowej Organizacji Pracy (ILO) nr 138 dotyczącą najniższego wieku dopuszczenia do zatrudnienia i Zalecenie dotyczące minimalnego wieku nr 146 (1973); Konwencję ILO nr 182 dotyczącą zakazu i natychmiastowych działań na rzecz eliminacji najgorszych form pracy dzieci i Zalecenie w sprawie najgorszych form pracy dzieci nr 190 (1999); oraz Konwencję Narodów Zjednoczonych o prawach dziecka z 20.11.1989 roku. Konwencje te określają pojęcie pracy dzieci i stanowią podstawę dla ustawodawstwa dotyczącego pracy dzieci uchwalonego przez kraje będące ich sygnatariuszami.
Historia.
Ustanowienie Dnia Sprzeciwu Wobec Pracy Dzieci było poprzedzone ratyfikacją trzech międzynarodowych konwencji opublikowanych przez ILO. Są to: 18-artykułowa Konwencja nr 138, która dotyczy minimalnego wieku dzieci pracujących, 6-artykułowa Konwencja nr 182, która dotyczy najgorszych form pracy dzieci oraz 54-artykułowa Konwencja o prawach dziecka.
W dniu 26 czerwca 1973 r. Konferencja Generalna ILO przyjęła prawnie wiążącą konwencję i zalecenie, w których ustalono minimalny ustawowy wiek pracy na 15 lat. Konwencja i zalecenie weszły w życie dnia 19 czerwca 1976 r.
W dniu 20 listopada 1989 Konferencja Generalna ONZ przyjęła i otwarła do podpisania i do ratyfikacji, powszechnie za przełomowe osiągnięcie w zakresie praw człowieka i praw dziecka uznanej, Konwencji o Prawach Dziecka. Artykuł 32 tej Konwencji uznaje prawo dziecka do ochrony przed wyzyskiem ekonomicznym oraz przed wykonywaniem jakiejkolwiek pracy, która może być niebezpieczna lub która może zakłócać edukację dziecka, lub która może być szkodliwa dla zdrowia dziecka, lub jego rozwoju fizycznego, umysłowego, duchowego, moralnego lub społecznego. 
W dniu 17 czerwca 1999 r. Konferencja Generalna ILO przyjęła prawnie wiążącą konwencję i zalecenie, w których ustalono najgorsze formy pracy dzieci. Za datę wejścia w życie uznaje się 19 listopada 2000 r., ponieważ sama konwencja przewiduje, że wejdzie ona w życie 12 miesięcy po dacie drugiej ratyfikacji. 
W dniu 12 czerwca 2002 odbył się pierwszy raz Dzień Sprzeciwu wobec Pracy Dzieci. Motto tego dnia było: "Przyszłość bez pracy dzieci" (ang. "Future without Child Labour"). 
12 czerwca 2003 r., w drugim Światowym Dniu Sprzeciwu Wobec Pracy Dzieci, ILO zwracała uwagę na handel dziećmi. 
W roku 2004 dzień odbył się pod hasłem "Za zamkniętymi drzwiami: Praca dzieci w domu" (ang. "Behind closed doors: Child domestic Labour"). 
12 czerwca 2005 roku wskazywał dzień na pracę dzieci w kopalniach i górnictwie. Mottem było: "Zbyt ciężki ładunek: praca dzieci w górnictwie i kopalnictwie" (ang. "A Load too Heavy: Child labour in mining and quarrying"). 
Na dzień w roku 2006 podała ILO hasło: "Koniec pracy dzieci. Razem nam się uda!" (ang. "The End of Child Labour: Together we can do it!"). 
W roku 2007 dzień był obchodzony pod tytułem: "Praca dzieci i Agrokultura" (ang. "Child labour and agriculture"). ILO ostrzegła, że z to jedna z trzech najbardziej niebezpiecznych dziedzin prac, ale także podkreśliła, że nie każda praca w agrokulturze jest, w zależności od wieku, dla dzieci szkodliwa lub zła. 
W 2013 roku ILO uruchomiła globalną inicjatywę o nazwie Music Against Child Labour Initiative (MACLI), wzywając muzyków ze wszystkich krajów do muzycznego wkładu przeciwko pracy dzieci. Na osobnej stronie internetowej organizowany jest konkurs muzyczny oraz prezentowane są utwory, które zostały wydane do tej pory. 
W roku 2019 był dzień obchodzony pod mottem „Dzieci nie powinny pracować na polach, ale nad marzeniami” (ang. “Children shouldn’t work in fields, but on dreams”).
Obchody Światowego Dnia Sprzeciwu Wobec Pracy Dzieci 2020 odbyły się pod hasłem "Chrońmy dzieci przed znojem, teraz bardziej niż kiedykolwiek!" (ang. “Protect children from child labour, now more than ever!”).
Także z okazji uniwersalnej ratyfikacji konwencji o najgorszych formach pracy dzieci, rok 2021 jest Międzynarodowym Rokiem Eliminacji Pracy Dzieci. W tym roku Światowy Dzień Sprzeciwu Wobec Pracy Dzieci obchodzony był w ramach "Tygodnia Działania" w dniach od 10 do 17 czerwca 2021 roku. W ciągu tego specjalnego tygodnia wydarzenia i działania na całym świecie były także okazją do omówienia nowych globalnych prognoz ILO -UNICEF dotyczących pracy dzieci oraz zaprezentowania postępów we wdrażaniu zobowiązań w ramach Międzynarodowego Roku "2021 Action Pledges".
Prognozy.
UNICEF i ILO spodziewają się, że do końca 2022 roku dodatkowo 9 milionów dzieci będzie wykorzystywane do pracy. Wzrost ten spowodowany jest kryzysem związanym z koronawirusem.

</doc>
<doc id="5102728" url="https://pl.wikipedia.org/wiki?curid=5102728" title="Inna Bohosłowska">
Inna Bohosłowska



</doc>
<doc id="5102734" url="https://pl.wikipedia.org/wiki?curid=5102734" title="Lista pierwszych wydań opowiadań Edmunda Niziurskiego">
Lista pierwszych wydań opowiadań Edmunda Niziurskiego

Poniższe zestawienie zawiera informacje na temat pierwszych wydań opowiadań Edmunda Niziurskiego.

</doc>
<doc id="5102744" url="https://pl.wikipedia.org/wiki?curid=5102744" title="Dubnobasswithmyheadman">
Dubnobasswithmyheadman

Dubnobasswithmyheadman – trzeci album studyjny zespołu Underworld, wydany 24 stycznia 1994 roku w Wielkiej Brytanii przez Junior Boy’s Own jako podwójny LP oraz 26 lipca tego samego roku w Stanach Zjednoczonych jako CD.
Historia albumu.
W 1987 roku wokalista Karl Hyde i klawiszowiec Rick Smith założyli industrialno-funkowy zespół Underworld. Po podpisaniu kontraktu z amerykańską wytwórnią Sire Records zespół wydał dwie płyty "Underneath the Radar" (1988) i "Change the Weather" (1989) i wkrótce potem zniknął ze sceny muzycznej. W 1990 roku Hyde i Smith zatrudnili DJ-a Darrena Emersona zmieniając nazwę na Lemon Interrupt. W 1992 roku trio zadebiutowało dwoma singlami, „Dirty”/„Minneapolis” i „Bigmouth”/„Eclipse”, wydanymi przez Junior Boys Own Records. Po powrocie do nazwy Underworld wydali 1993 roku kolejne single „Rez” i „Mmm...Skyscraper I Love You”, oba w stylu techno. Porzucili tradycyjne formy piosenek na rzecz mocno przetworzonego wokalu Hyde’a i jego ledwie słyszalnych szeptów i surrealistycznych słów na tle breakbeatowego trance’u, realizowanego przez Emersona i Smitha z domieszką gitarowych efektów Hyde’a. Pierwszym albumem odnowionego zespołu był "Dubnobasswithmyheadman", uważany przez wszystkich, łącznie z jego twórcami, za debiut. Underworld dużo koncertował robiąc wrażenie na widowni. Odbył dwukrotne tournée po Wielkiej Brytanii, Japonii, Europie.
W wywiadzie udzielonym Garry’emu Mulhollandowi z magazynu Uncut Karl Hyde wyjaśnił, skąd się wziął tytuł albumu:
6 października 2014 roku, po 20 latach od czasu premiery, album został wydany jako Super Deluxe Edition, na którą złożyło się 5 płyt CD. Reedycję zrealizował w studiu Abbey Road Rick Smith przeglądając oryginalne pliki MIDI oraz niepublikowany wcześniej materiał i rzadkie alternatywne miksy, towarzyszące oryginalnym singlom i remiksom. Na pierwszym CD znalazł się oryginalny album, zremasterowany przez Smitha z oryginalnych plików MIDI, a na pozostałych – powiązane single i remiksy, niepublikowane wcześniej utwory bonusowe oraz cały live jam złożony z 7 utworów. Wydawnictwo uzupełniła książka zawierająca pamiątki z tamtego okresu oraz nowe dzieła sztuki autorstwa zespołu projektowego Tomato. Ukazała się również winylowa wersja reedycji, gdzie oryginalny album został zremasterowany przez Ricka Smitha według tych samych zasad co CD. 11 października zespół dał z tej okazji specjalny koncert w londyńskiej Royal Festival Hall.
Lista utworów.
Zestaw utworów na podwójnym LP.
A:
B:
C:
D:
5CD Super Deluxe Edition (2014).
Remastered Album
Singles 1991 – 1994
Remixes 1992 – 1994
Previously Unreleased Recordings 1991 – 1993
Live Jam Kyme Rd
Odbiór.
Opinie krytyków.
Oryginalny album.
Zdaniem Johna Busha z AllMusic Underworld „skupił się na produkcji albumu, odsuwając pisanie piosenek dalszy plan. Najlepsze utwory albumu („MMM Skyscraper I Love You”, „Cowgirl”), łączące teksty Hyde’a z podkładem instrumentalnym Emersona, stanowią „innowacyjną mieszankę klasycznego acid house’u, techno i dubu, która brzmi inaczej, niż wszystko, co ją poprzedzało”. Underworld stał się „prawdziwie wielogatunkową grupą dekady wypełnionej stęchłą fuzją”.
W opinii redakcji magazynu Drowned in Sound debiutancki album Underworld z 1993 roku „był przełomowy dla sceny muzyki tanecznej”. Otwierający album utwór 'Dark And Long', z syntezatorowym podkładem skopiowanej z dyskotekowego hitu 'I Feel Love' zabieg, który zespół powtórzył kilka lat później) stanowi dowód, że „Underworld ma zdolność do zrobienia albumu crossover, który może spodobać się zarówno nastolatkom lubiącym indie i pop, jak i elektronicznej elicie. Po dziesięciu latach od premiery 'Dubnobasswithmyheadman' nie wydaje się, by się on zestarzał, a 'Dirty Epic' wciąż jest jednym z najlepszych, natchnionych i uduchowionych utworów lat 90..
Podobną opinię wyraził Melody Maker: „[Dubnobasswithmyheadman to] najważniejszy album od czasu debiutanckiego albumu The Stone Roses i najlepszy od czasu "Screamadelica"... zapierająca dech w piersiach hybryda, wyznaczająca moment, w którym kultura klubowa wreszcie dojrzała i przyciąga wszystkich”.
5CD Super Deluxe Edition (2014).
„Jeśli spojrzysz na inne albumy obchodzące swoje drugie dziesięciolecie, to bardzo niewiele z nich brzmi tak współcześnie, lub ma tak duży wpływ na obecną muzykę” – ocenia Chris Todd z The Line of Best Fit. Różne style i gatunki, rozpoznawalne w muzyce albumu zostały według niego zaprezentowane w zupełnie nowy sposób, z „równą ilością popowej tandety i inteligentnej atmosfery”. Pięciopłytowa reedycja to „skarbnica stron B, remiksów, reinterpretacji i niewydanych kawałków, które dają fascynujący wgląd w to, jak powstało dziewięć utworów z oryginalnego albumu”. Autor wyróżnia niewydaną wersję „Dirty Epic”, nazwaną „Dirty Ambi Version”, z „przygnębiającymi, migotliwymi syntezatorami i pięknym, chimerycznym pianinem pod wpływem Philipa Glassa. Odrębną uwagę poświęca okładce albumu, która jego zdaniem „jest zaprojektowana tak, by stać obok takich płyt jak "Unknown Pleasures", "Aladdin Sane" czy "London Calling".
Garry’emu Mulhollandowi z magazynu Uncut utwory oryginalnego albumu skojarzyły się – jeśli chodzi o ich profesjonalną aranżację – z najlepszymi utworami Kraftwerk czy The Human League. Recenzent zwrócił również uwagę na styl interpretacyjny Hyde’a („szeptane, mamrotane i wykrzykiwane obserwacje na temat chaosu, zarówno miejskiego jak i osobistego”). Cztery dyski z dodatkami jego zdaniem „zachwycą fanów, ale być może rozmyją obraz poprzez przedkładanie ilości nad jakość. Niemniej jednak to fascynujące usłyszeć, jak Underworld w ciągu zaledwie kilku krótkich miesięcy przeszedł od podejrzanego funk-rocka z „The Hump” z 1992 roku do zdumiewającego „Rez”.
W opinii Phila Smitha z magazynu Record Collector „jubileuszowe wznowienie z okazji 20. rocznicy, z książką autorstwa zespołu Tomato, pojawia się w dobrym momencie. Muzyka taneczna lat 90. ponownie wyłoniła się z nieuchronnie długiego odwrotu, by znów wywierać potężny wpływ, a jej kluczowe wydawnictwa zasługują na tego rodzaju szczegółowe traktowanie. Z tego rozszerzonego zestawu wyłania się portret tradycyjnego zespołu: pracującego nad swoim materiałem, jammującego na próbach i wydającego polecenia z pulpitu mikserskiego. Przypomina to, jak w latach 90. remiksowano nagrania, by poszerzyć ich atrakcyjność - w tym przypadku w celu zdobycia popularności muzyki trance, a także by zapełnić miejsce na wieloformatowych singlach”.
Na znaczenie płyt z dodatkami zwraca również uwagę Nick Neyland z magazynu Pitchfork. Za najciekawszą uważa płytę poświęcona w całości próbnym utworom wykonywanym na żywo, które stały się utworami oryginalnego albumu. Album ten jest – jego zdaniem – kluczowym wydawnictwem zarówno w dorobku zespołu jak i w światowej elektronicznej muzyce tanecznej. Z otworów singlowych wyróżnia „Dirty” i „Rez”. Poświęca również uwagę Hide’owi i jego tekstom, które uważa za „problematyczne” a styl solisty – za „wahający się pomiędzy inspiracją a momentami nijakości”. Za najlepsze jego dokonanie uważa wokal w utworze „Spoonman”. Dubnobasswithmyheadman to – według recenzenta – album „o wspólnocie, o łączeniu się poprzez wspólne doświadczenia, album, który stworzył „szansę na wyprowadzenie kultury klubowej z klubu”.
Na utwór „Spoonman” zwraca również uwagę Ian Mathers z magazynu PopMatters podkreślając, podobnie jak Neyland, znaczenie prób na żywo, rejestrowanych w domowym studiu i zamieszczonych na piątej płycie wydawnictwa Deluxe. Cały materiał bonusowy został jego zdaniem „inteligentnie zorganizowany i, z jednym czy dwoma drobnymi wyjątkami, bardzo inteligentnie dobrany”.
„Dubnobasswithmyheadman nie jest reliktem, który można podziwiać z daleka, ani kawałkiem nostalgii. Jest aktualny, jest miłością, śmiercią, nadzieją, przerażeniem, triumfem i tragedią. Prawdziwie magiczne dzieło, które z całą pewnością należy do ścisłej czołówki brytyjskiej muzyki. Triumf serca i maszyny” – twierdzi Simon Tucker z Louder Than War.

</doc>
<doc id="5102745" url="https://pl.wikipedia.org/wiki?curid=5102745" title="Graser">
Graser

Graser ("Gamma Ray Stimulated Emission through Radiation") – hipotetyczne urządzenie wytwarzające spójną, monochromatyczną wiązkę promieniowania gamma. Odpowiednik urządzeń laser (światło widzialne) czy maser (mikrofale), ale pracujący w zakresie promieniowania gamma. 
Koncepcja jego budowy z lat 80. XX wieku przewidywała, że urządzenie takie składałoby się z długiego i cienkiego (0,1 mm) pręta berylowego nasyconego odpowiednio dobranym izotopem. Pręt pokryty byłby warstwą rozszczepialnego uranu lub plutonu, i jeszcze warstwą deuteru/trytu (reflektor neutronów i ich dodatkowe źródło). Pręt napromieniowywany byłby laserem, co powodowałoby rozszczepienia w warstwie uranu/plutonu. Wytworzone wówczas neutrony wzbudzałyby emisję spójnych promieni gamma. 

</doc>
<doc id="5102750" url="https://pl.wikipedia.org/wiki?curid=5102750" title="Nowa Lewica (ujednoznacznienie)">
Nowa Lewica (ujednoznacznienie)



</doc>
<doc id="5102756" url="https://pl.wikipedia.org/wiki?curid=5102756" title="Per wy">
Per wy



</doc>
<doc id="5102758" url="https://pl.wikipedia.org/wiki?curid=5102758" title="Grubościomierz ultradźwiękowy">
Grubościomierz ultradźwiękowy



</doc>
<doc id="5102759" url="https://pl.wikipedia.org/wiki?curid=5102759" title="Ta zdradziecka Julita Wynos">
Ta zdradziecka Julita Wynos

Ta zdradziecka Julita Wynos – opowiadanie Edmunda Niziurskiego, po raz pierwszy wydane w 1978 r.
Fabuła.
Dwie przyjaciółki, harcerki Ita (Julita Wynos) i Uta, są zakochane w tym samym chłopaku, druhu Darku Boleniu. Ponieważ sytuacja ta zagraża jedności harcerskiej, druh Żaba i druhna Beata postanawiają interweniować.
Żaba i Beata są bohaterami wydanych później książek o Tomku Żabnym ("Szkolny lud, Okulla i ja" z 1982 r. oraz "Żaba, pozbieraj się!" z 1992 r.).

</doc>
<doc id="5102761" url="https://pl.wikipedia.org/wiki?curid=5102761" title="Cmentarz żydowski w Połczynie Zdroju">
Cmentarz żydowski w Połczynie Zdroju



</doc>
<doc id="5102764" url="https://pl.wikipedia.org/wiki?curid=5102764" title="LiveLib.ru">
LiveLib.ru

LiveLib.ru – rosyjski serwis społecznościowy, uhonorowany „Nagrodą Runetu”. Udziela informacji o książkach, pisarzach, wydawnictwach, bibliotekach.

</doc>
<doc id="5102765" url="https://pl.wikipedia.org/wiki?curid=5102765" title="Livelib.ru">
Livelib.ru



</doc>
<doc id="5102771" url="https://pl.wikipedia.org/wiki?curid=5102771" title="Jake Jervis">
Jake Jervis

Jake Mario Jervis (ur. 17 września 1991 w Wolverhampton) – angielski piłkarz grający na pozycji prawego napastnika. W sezonie 2021 występuje w klubie Seinäjoen Jalkapallokerho.
Kariera juniorska.
Jervis grał jako junior w Wolverhampton (2001–2003), w Shrewsbury Town (2003–2006) i w Birmingham City (2006–2009).
Kariera seniorska.
Birmingham City U23.
Jervis zadebiutował dla rezerw Birmingham City 1 września 2009 roku w meczu z rezerwami Arsenalu (przeg. 0:4). Pierwszą bramkę zawodnik ten zdobył 23 listopada 2009 roku w wygranym 1:2 spotkaniu przeciwko rezerwom Chelsea. Łącznie Anglik rozegrał dla tych rezerw 10 meczów, strzelając 3 gole. 
Plymouth Argyle.
Jervis przeszedł do Plymouth Argyle 1 lipca 2015 roku. Debiut dla tego zespołu zaliczył 8 sierpnia 2015 roku w wygranym 0:2 spotkaniu przeciwko AFC Wimbledon. Pierwszego gola piłkarz ten strzelił 18 sierpnia 2015 roku w meczu z Carlisle United (wyg. 4:1), notując dublet. Łącznie w barwach Plymouth Argyle Anglik wystąpił w 127 spotkaniach, zdobywając 31 bramek. 
Sukcesy.
"Sukcesy w karierze klubowej:"

</doc>
<doc id="5102779" url="https://pl.wikipedia.org/wiki?curid=5102779" title="Cerkiew Opieki Matki Bożej w Komańczy (1802–2006)">
Cerkiew Opieki Matki Bożej w Komańczy (1802–2006)



</doc>
<doc id="5102794" url="https://pl.wikipedia.org/wiki?curid=5102794" title="Piotr Jacyna">
Piotr Jacyna

Piotr Jacyna (ur. 8 stycznia 1972 w Zgorzelcu) – polski piłkarz, występujący na pozycji obrońcy.
Życiorys.
Seniorską karierę rozpoczynał w Hutniku Pieńsk, a na początku 1991 roku został zawodnikiem drugoligowego Zagłębia Wałbrzych. W klubie tym, przekształconym później w KP Wałbrzych, występował do 1993 roku. Następnie przez pół sezonu grał w polonijnym klubie AAC Eagles Chicago, po czym wrócił do Polski, podpisując kontrakt z Sokołem Pniewy, w barwach którego zadebiutował w I lidze. Sezon 1994/1995 spędził w drugoligowych: Radomiaku Radom i Miedzi Legnica. Po zakończeniu sezonu został zawodnikiem Śląsk Wrocław. W barwach tego klubu występował jedynie w rezerwach i w trakcie trwania rundy jesiennej odszedł do trzecioligowego Wawelu Kraków. W Wawelu, z którym Jacyna awansował do II ligi, występował do 1998 roku, kiedy to został zawodnikiem GKS Katowice. W barwach katowickiego klubu rozegrał 24 mecze w I lidze, debiutując 29 kwietnia 1998 roku w wygranym 1:0 spotkaniu z Ruch Chorzów. W sezonie 1999/2000 rozegrał 12 meczów ligowych w barwach Pogoni Szczecin. Następnie grał w Lechii/Polonii Gdańsk oraz Czarnych Żagań. W 2003 roku przeszedł do niemieckiego klubu BSV Schwarz-Weiß Rehden, gdzie poza grą pracował również jako członek sztabu szkoleniowego. W 2008 roku jako piłkarz zasilił rezerwy klubu, a w 2012 roku zakończył karierę zawodniczą. Pracę w BSV Rehden zakończył w 2015 roku.
Jest żonaty z Julią.

</doc>
<doc id="5102795" url="https://pl.wikipedia.org/wiki?curid=5102795" title="Ambivalent">
Ambivalent

 – siódmy singel japońskiego zespołu Keyakizaka46, wydany w Japonii 15 sierpnia 2018 roku przez Sony Records.
Singel został wydany w pięciu edycjach: regularnej (CD) i czterech CD+DVD (Type-A, Type-B, Type-C, Type-D). Osiągnął 1 pozycję w rankingu Oricon i pozostał na liście przez 112 tygodni. Zdobył status płyty Milion.
Lista utworów.
Wszystkie utwory zostały napisane przez Yasushiego Akimoto.

</doc>
<doc id="5102797" url="https://pl.wikipedia.org/wiki?curid=5102797" title="Bronisława Marchlewska">
Bronisława Marchlewska

Bronisława Marchlewska z Gutmanów (ur. w 1866, zm. 14 lutego 1952 w Moskwie) – bakteriolożka, działaczka socjaldemokratyczna, a potem komunistyczna.
Życiorys.
Córka Henryka (1827–1905) i Salomei z Redlichów (1833–1917). Miała siostrę Ernestynę (1870–1926) żonę przyrodnika Maksymiliana Heilperna (1856–1924). Ukończyła II warszawskie gimnazjum żeńskie. Studiowała na Uniwersytecie Latającym, gdzie przez pewien czas była członkinią zarządu uczelni (1890–1893). W tym czasie współpracowała z Ludwikiem Krzywickim w powołanym przez Związek Robotników Polskich – Kole Oświaty Robotnicze publikującym legalne broszury treści społecznej. 
W 1893 wyjechała na dalsze studia w Szwajcarii, gdzie ukończyła bakteriologię na politechnice w Zurychu. Należała tam do grupy socjaldemokratycznej kierowanej przez jej koleżankę gimnazjalną Różę Luksemburg. Od 1897 była żoną Juliana Marchlewskiego (1866–1925). Mieli jedną córkę Zofię (1898–1983), dziennikarkę, żonę znanego malarza niemieckiego Heinricha Vogelera (1872–1942).

</doc>
<doc id="5102798" url="https://pl.wikipedia.org/wiki?curid=5102798" title="Rosen (ujednoznacznienie)">
Rosen (ujednoznacznienie)



</doc>
<doc id="5102805" url="https://pl.wikipedia.org/wiki?curid=5102805" title="Gabriela Maria Majewska">
Gabriela Maria Majewska

Gabriela Maria Majewska (ur. 22 września 1953 w Pucku) – historyk, pracownik naukowy Uniwersytetu Gdańskiego, żona prof. Władysława Adama Majewskiego.
Życiorys.
W 1972 roku ukończyła Liceum Ogólnokształcącego w Pucku. W 1977 roku uzyskała tytuł zawodowy magistra historii na Uniwersytecie Gdańskim. W tym samym roku została zatrudniona na stanowisku asystenta w Instytucie Historii UG. 15 września 1979 roku poślubiła fizyka Władysława Adama Majewskiego. Z tego związku przyszło na świat dwoje dzieci: Adam Aleksander i Julia Magdalena. W 1986 roku otrzymała stopień naukowy doktora. W roku 2004 G.M. Majewska przedstawiła dysertację habilitacyjną pt. „Szwecja. Kraj – ludzie – rządy w polskiej opinii II połowy XVIII wieku”. Trzy lata później objęła stanowisko profesora UG.
Zainteresowania badawcze Majewskiej obejmują: gospodarkę (handel, żegluga, polityka gospodarcza, myśl ekonomiczna) i kulturę materialną Szwecji w XVII i XVIII wieku; kształtowanie się opinii w epoce nowożytnej (XVI–XVIII w.): opinię polską o Szwecji oraz obraz Polski i jej mieszkańców w Szwecji. Od 2006 roku jest członkiem Instytutu Polsko-Skandynawskiego w Kopenhadze, a od 2005 związana jest z Instytutem Bałtyckim. W latach 2008–2011 należała do Komitetu Nauk Historycznych Polskiej Akademii Nauk. W 2008 roku Gabrielę Marię Majewską odznaczono Złotym Medalem za Długoletnią Służbę.

</doc>
<doc id="5102813" url="https://pl.wikipedia.org/wiki?curid=5102813" title="Spirytus lawendowy">
Spirytus lawendowy

Spirytus lawendowy ( FP III) – preparat galenowy do użytku zewnętrznego, sporządzany według przepisu farmakopealnego. W Polsce na stan obecny (2021) skład określa monografia szczegółowa ujęta w Farmakopei Polskiej III (1954). Spirytus lawendowy jest 0,3% roztworem olejku eterycznego lawendowego w rozcieńczonym alkoholu etylowym. Gęstość wynosi od 0,879 g/ml do 0,883 g/ml.
Olejek lawendowy rozpuścić w spirytusie 95%, dodać wody i silnie skłócić. Po kilku dniach przesączyć.
Działanie.
Spirytus lawendowy drażni skórę i powoduje jej przekrwienie ("rubefaciens"). W efekcie następuje lepsze odżywienie głębiej położonych tkanek oraz łatwiejsze usunięcie produktów przemiany materii oraz pobudzenie sił odpornościowych ustroju.
Zastosowanie.
Spirystus lawendowy "per se" jest używany miejscowo do nacierań w nerwobólach, przewlekłym gośćcu mięśniowym lub stawowym.
Stanowi także składową innych leków recepturowych, np. płynów do „oklepywania pleców” z dodatkiem m.in. mentolu ("Mentholum") i/lub kwasu octowego ("Acidum aceticum glaciale"). Może być także użyty wewnętrznie ("per os"), jako "carminativum", wywierając słabe działanie przeciwskurczowe, żółciopędne.

</doc>
<doc id="5102814" url="https://pl.wikipedia.org/wiki?curid=5102814" title="Igor Siergiejew (psychiatra)">
Igor Siergiejew (psychiatra)

Igor Iwanowicz Siergiejew (; ur. 13 grudnia 1940 w Moskwie, zm. 16 września 2014 tamże) – radziecki i rosyjski lekarz psychiatra, doktor nauk medycznych, profesor, członek Prezydium Zarządu Rosyjskiego Towarzystwa Psychiatrów, uhonorowy tytułem „Zasłużony Lekarz Federacji Rosyjskiej”.
Publikacje.
Igor Siergiejew był autorem ponad 100 prac naukowych, w tym trzech podręczników akademickich z psychiatrii.

</doc>
<doc id="5102816" url="https://pl.wikipedia.org/wiki?curid=5102816" title="Pustelnyky">
Pustelnyky

Pustelnyky () – wieś na Ukrainie, w obwodzie żytomierskim, w rejonie popilnianskim. W 2001 roku liczyła 92 mieszkańców.

</doc>
<doc id="5102817" url="https://pl.wikipedia.org/wiki?curid=5102817" title="Ziarnojadek grubodzioby">
Ziarnojadek grubodzioby

Ziarnojadek grubodzioby, ryżołusk grubodzioby ("Sporophila crassirostris") – gatunek małego ptaka z rodziny tanagrowatych (Thraupidae). Występuje w północnej części Ameryki Południowej. Gatunek najmniejszej troski.
Systematyka.
Gatunek ten jako pierwszy opisał Johann Friedrich Gmelin w 1789 roku. Wyróżnia się 2 podgatunki: "Sporophila crassirostris occidentalis" i "Sporophila crassirostris crassirostris".
Morfologia.
Samiec ma całkowicie czarne upierzenie, oprócz małego białego lusterka; ma białawy lub srebrzysty dziób. Samica jest brązowa z ciemnym dziobem.
Długość ciała 14–14,5 cm. Masa ciała: podgatunek "crassirostris" 20–22 g, podgatunek "occidentalis" 22–28 g.
Występowanie i środowisko.
Ziarnojadek grubodzioby występuje lokalnie i nielicznie na łąkach, mokradłach, bagnach i formacji scrub. Występuje na obszarach występowania bambusa do wysokości 700 m n.p.m. Obecnie znany jest ze stanowisk w Brazylii, Kolumbii, Ekwadorze, Gujanie Francuskiej, Gujanie, Surinamie, Peru, Trynidadzie i Tobago oraz Wenezueli.
Status i ochrona.
W Czerwonej księdze gatunków zagrożonych IUCN ziarnojadek grubodzioby od 2000 roku klasyfikowany jest jako gatunek najmniejszej troski (LC, "Least Concern"); wcześniej, od 1988 roku uznawano go za gatunek bliski zagrożenia (NT, "Near Threatened"). Liczebność populacji nie została określona, ale ptak ten opisywany jest jako rzadki i rozmieszczony plamowo. Szacuje się, że populacja systematycznie maleje z powodu zawężania się i zanikania jego naturalnego siedliska oraz wyłapywania w celach handlu ptakami (to ostatnie nie dotyczy Kolumbii).

</doc>
<doc id="5102819" url="https://pl.wikipedia.org/wiki?curid=5102819" title="Igor Siergiejew">
Igor Siergiejew



</doc>
<doc id="5102821" url="https://pl.wikipedia.org/wiki?curid=5102821" title="Adam Krawucki">
Adam Krawucki



</doc>
<doc id="5102823" url="https://pl.wikipedia.org/wiki?curid=5102823" title="Strusowie herbu Podkowa y Krzyż">
Strusowie herbu Podkowa y Krzyż



</doc>
<doc id="5102827" url="https://pl.wikipedia.org/wiki?curid=5102827" title="Maria Korkina">
Maria Korkina



</doc>
<doc id="5102830" url="https://pl.wikipedia.org/wiki?curid=5102830" title="Józef Kuliszer">
Józef Kuliszer



</doc>
<doc id="5102845" url="https://pl.wikipedia.org/wiki?curid=5102845" title="Stanisław Bohdanowicz">
Stanisław Bohdanowicz



</doc>
<doc id="5102847" url="https://pl.wikipedia.org/wiki?curid=5102847" title="Ostra Hora">
Ostra Hora



</doc>
<doc id="5102856" url="https://pl.wikipedia.org/wiki?curid=5102856" title="Medal Bene Merenti Civitas Radomiensis">
Medal Bene Merenti Civitas Radomiensis

Medal Bene Merenti Civitas Radomiensis (łac. "Dobrze zasłużonemu – Społeczeństwo Radomia") – najwyższe odznaczenie samorządowe Radomia, przyznawane od 2002 przez Prezydenta Miasta Radomia na wniosek „w celu wyróżnienia osób oraz instytucji, które poprzez swoją działalność przyczyniły się do budowy pozytywnego wizerunku Miasta Radomia”.
Aktualne zasady przyznawania odznaczenia zostały określone w zarządzeniu Prezydenta Miasta Radomia nr 917/2011 z 8 czerwca 2011 w sprawie zasad przyznawania Medalu Bene Merenti Civitas Radomiensis.

</doc>
<doc id="5102858" url="https://pl.wikipedia.org/wiki?curid=5102858" title="Jurij Prochaśko">
Jurij Prochaśko

Jurij Bohdanowycz Prochaśko (ur. 28 kwietnia 1970 w Iwano-Frankiwsku) - ukraiński pisarz, tłumacz, eseista i germanista.
Ukończył filologię niemiecką na Lwowskim Uniwersytecie Narodowym im. Iwana Franki w 1992 r. Był członkiem Europejskiego Stowarzyszenia Psychoterapii i Ukraińskiego Związku Psychoterapeutów w dziedzinie „psychoanalizy grupowej” (2007). Od 1993 r. pracował w lwowskim oddziale Instytutu Literatury Uniwersytetu Narodowego im. Tarasa Szewczenki jako młodszy pracownik naukowy. W 2007 r. został honorowym członkiem korespondentem Akademii Sztuk Pięknych w Dreźnie. Jest laureatem Nagrody im. Friedricha Gundolfa za upowszechnianie niemieckiej kultury za granicą (2008) i austriackiej Nagrody Państwowej „Translatio” (2008). 
Zainteresowania naukowe: germanistyka, przekład literacki z języka niemieckiego, polskiego i jidysz, literatura galicyjska, historia idei w Galicji i Lwowie, Europa Środkowa, literatura i topografia, psychoanaliza.

</doc>
<doc id="5102869" url="https://pl.wikipedia.org/wiki?curid=5102869" title="Dzikie pszczoły (serial obyczajowy)">
Dzikie pszczoły (serial obyczajowy)



</doc>
<doc id="5102872" url="https://pl.wikipedia.org/wiki?curid=5102872" title="Eksplozja w fabryce fajerwerków w Enschede">
Eksplozja w fabryce fajerwerków w Enschede

Eksplozja w fabryce fajerwerków w Enschede () – eksplozja spowodowana pożarem w fabryce fajerwerków 13 maja 2000 roku o godzinie 14:00 czasu lokalnego w Enschede, we wschodniej Holandii. 
Pożar w fabryce fajerwerków doprowadził do ogromnej eksplozji, w której zginęły 23 osoby, w tym czterech strażaków, a prawie 1000 zostało rannych. Zniszczonych zostało 400 domów i uszkodzonych 1500 budynków. Pierwsza eksplozja miała siłę równą 800 kg trotylu, podczas gdy siła eksplozji końcowej mieściła się w zakresie siły równej 4000–5000 kg trotylu. Największy wybuch był odczuwalny w odległości do 30 kilometrów. Zza granicy z Niemcami wezwano ekipy strażackie, które miały pomóc w walce z ogniem; został opanowany do końca dnia.
Firma S.E. Fireworks była głównym dostawcą fajerwerków na koncerty muzyki pop i ważne imprezy świąteczne w Holandii. Przed katastrofą miała dobre wyniki w zakresie bezpieczeństwa.
Skutki.
Wybuch zniszczył 40-hektarowy obszar wokół magazynu. Dzielnica Roombek została zbudowana wokół fabryki, która jako jedyna w Holandii znajdowała się w dzielnicy mieszkalnej. Spowodowało to zniszczenie około 400 domów, spalenie 15 ulic i uszkodzenie 1500 domów, pozostawiając 1250 osób bez dachu nad głową, zasadniczo zacierając okolicę. Ewakuowano dziesięć tysięcy mieszkańców, a szkody ostatecznie przekroczyły 1 miliard guldenów (454 miliony euro).
Rząd holenderski ostrzegł, że potencjalnie w wyniku eksplozji do powietrza został uwolniony niebezpieczny azbest. Pożar rozprzestrzenił się na pobliski browar Grolsch, którego dach zrobiony był z azbestu.
Powód.
Uważa się, że pożar wybuchł w obszarze roboczym budynku centralnego, w którym przechowywano około 900 kg fajerwerków. Następnie rozprzestrzenił się na zewnątrz budynku do dwóch pełnych kontenerów transportowych, które były wykorzystywane do nielegalnego przechowywania większej liczby materiałów zapalających do ekspozycji.
Jedną z teorii wyjaśniających dużą skalę katastrofy było to, że wewnętrzne drzwi przeciwpożarowe w kompleksie centralnym – które w przeciwnym razie mogłyby powstrzymać pożar – pozostały otwarte. Teoretycznie eksplozję uznano za wysoce nieprawdopodobną, ponieważ fajerwerki były przechowywane w szczelnych bunkrach zaprojektowanych specjalnie w celu zminimalizowania takiego ryzyka. Jednak nielegalne użycie kontenerów żeglugowych zmniejszyło bezpieczeństwo, zwłaszcza że były one umieszczone blisko siebie na poziomie gruntu i nie były oddzielone żadnymi przegrodami.
Na tydzień przed wybuchem przeprowadzono audyt S.E. Fireworks. Oceniono, że firma spełniła wszystkie oficjalne przepisy bezpieczeństwa, podczas gdy legalnie importowane fajerwerki zostały sprawdzone przez władze holenderskie i uznane za bezpieczne. Jednak po wybuchu mieszkańcy dotkniętej katastrofą dzielnicy Roombeek – biednej dzielnicy robotniczej – skarżyli się na bezczynność rządu i brak prób powstrzymania katastrofy.
Kiedy fabryka została zbudowana w 1977 roku, magazyn znajdował się poza miastem, ale wraz z budową nowych osiedli mieszkaniowych został otoczony niskobudżetowymi budynkami. Mieszkańcy i radni miasta stwierdzili, że nawet nie wiedzieli, że na ich terenie znajduje się magazyn fajerwerków. W dalszej części sprawy sądowej sędzia uznał, że urzędnicy miejscy nie podjęli kroków, nawet jeśli wiedzieli, że złamano prawo.
Postępowanie sądowe.
20 maja holenderskie władze wydały międzynarodowy nakaz aresztowania dwóch kierowników firmy: Rudiego Bakkera i Williego Patera. W kwietniu 2002 roku zostali skazani na sześć miesięcy więzienia za naruszenie przepisów dotyczących ochrony środowiska i bezpieczeństwa oraz handel nielegalnymi fajerwerkami, a każdy z nich został skazany na grzywnę w wysokości 2250 euro.
W maju 2003 roku Sąd Apelacyjny w Arnhem uniewinnił 36-letniego André de Vriesa. Almelo Court pierwotnie osądził i skazał De Vriesa za podpalenie i skazał go na 15 lat więzienia.
W lutym 2005 roku, po trwającej cztery i pół roku batalii prawnej, sześciomiesięczny wyrok każdego z właścicieli został podwyższony do dwunastu miesięcy.
Rodzinom ofiar eksplozji przyznano łącznie 8,5 mln euro odszkodowania. 300 osób otrzymało pieniądze za poniesienie dodatkowych kosztów, 136 osób otrzymało pieniądze za utratę dochodów, a 1477 osób otrzymało rekompensatę za problemy zdrowotne.
Zmiany holenderskich przepisów przeciwpożarowych.
Katastrofa fajerwerków doprowadziła do zaostrzenia przepisów bezpieczeństwa w Holandii dotyczących przechowywania i sprzedaży fajerwerków. Obszar Roombeek, który został zniszczony przez wybuch, został od tego czasu odbudowany. Od czasu katastrofy w Holandii zlikwidowano trzy nielegalne składy fajerwerków.

</doc>
<doc id="5102879" url="https://pl.wikipedia.org/wiki?curid=5102879" title="Jean-Xavier Lefèvre">
Jean-Xavier Lefèvre

Jean-Xavier Lefèvre (ur. 6 marca 1763 w Lozannie, zm. 9 listopada 1829 w Paryżu) – francuski kompozytor i klarnecista pochodzenia szwajcarskiego.
Życiorys.
Gry na klarnecie uczył się w Paryżu u Michela Yosta, debiutował w 1783 roku w ramach Concert Spirituel. Od 1791 do 1817 roku był członkiem orkiestry Opéra de Paris. W latach 1795–1825 wykładał w Konserwatorium Paryskim. Od 1808 do 1824 roku był też pierwszym klarnecistą cesarskiej, a następnie królewskiej kapeli dworskiej. Był autorem pracy teoretycznej "Méthode de clarinette" (wyd. Paryż 1802). Komponował utwory na klarnet, m.in. 3 symfonie koncertujące, 7 koncertów klarnetowych, 3 kwartety.

</doc>
<doc id="5102880" url="https://pl.wikipedia.org/wiki?curid=5102880" title="Kamienica Arcybractwa Miłosierdzia w Krakowie">
Kamienica Arcybractwa Miłosierdzia w Krakowie



</doc>
<doc id="5102888" url="https://pl.wikipedia.org/wiki?curid=5102888" title="Jarosław Ingwarowicz">
Jarosław Ingwarowicz

Jarosław Ingwarowicz – książę łucki, syn Ingwara. Władzę w Łucku objął w 1227 po śmierci brata stryjecznego Iwana Mścisławowicza. W roku 1228 utracił księstwo łuckie na rzecz Daniela I Romanowicza, który uzyskał w ten sposób pełnię władzy na Wołyniu. W zamian za utracony Łuck Jarosław otrzymał grody Peremyl i Międzybóż. 

</doc>
<doc id="5102889" url="https://pl.wikipedia.org/wiki?curid=5102889" title="Przeziernik bukowiec">
Przeziernik bukowiec

Przeziernik bukowiec ("Synanthedon vespiformis") – gatunek owada z rodziny przeziernikowatych.
Pokrój.
Przeciętne wymiary to 15,0 mm długości i 3,2 mm szerokości. Pokrój upodabniający gatunek do os. Posiada czułki granatowoczarne, przed oczami białe przepaski, a z tyłu głowy wieniec żółtych włosków. Tułów granatowoczarny z żółtymi plamkami u nasady skrzydeł, na zapleczu i piersiach. 
Przednie brzegi skrzydeł ciemnobrunatne, a brzegi skrzydeł przednich czerwonawe. Przepaska czerwona od zewnątrz, a od wewnątrz brunatna, na części skrzydeł przezroczyste okienka pozbawione łusek. 
Golenie żółte z granatowymi obrączkami, stopy żółte. Odwłok granatowoczarny, po stronie grzbietowej i brzusznej część pierścieni żółto obrzeżona. Szczotka odwłokowa samca granatowoczarna, z żółtą plamką, a u samic żółta z czarny polem w środku.
Występowanie.
Gąsienice żerują pod korą starych dębów (rzadziej buków, topól, brzóz, wierzb, orzechów włoskich) i zimują dwukrotnie, okres lotu: od kwietnia do września w zależności od stanowiska. Zasiedla lasy, parki, aleje, zaniedbane sady. Dorosłe osobniki są aktywne w ciągu dnia, chętnie odwiedzając kwiaty roślin selerowatych.
Występuje na terenie Północnej Afryki, Europy (z wyjątkiem północnej), w tym w całej Polsce, a także w południowo-zachodniej Azji od Turcji do Iranu.

</doc>
<doc id="5102890" url="https://pl.wikipedia.org/wiki?curid=5102890" title="Gordon Alexander">
Gordon Alexander

Gordon Reuben Alexander (ur. w 1885 w Kensington, zm. 24 kwietnia 1917 w Villers-Plouich) – brytyjski szermierz; członek brytyjskiej drużyny olimpijskiej w 1912 roku.
Życiorys.
Uprawiał golf i żeglarstwo, ale poważniejsze sukcesy odnosił tylko w szermierce. Był mistrzem Wielkiej Brytanii we florecie. Startował indywidualnie we florecie i szabli na Igrzyskach Olimpijskich w Sztokholmie.
Podczas I wojny światowej służył w brytyjskiej armii, początkowo w Królewskich Fizylierach, a następnie w stopniu porucznika w Regimencie East Surrey. Walczył we Francji. Zginął podczas ataku swojego pułku na Villers-Plouich, kiedy usiłował opatrzyć rannego żołnierza, walczącego pod jego dowództwem.

</doc>
<doc id="5102893" url="https://pl.wikipedia.org/wiki?curid=5102893" title="Bernhard Klein">
Bernhard Klein

Bernhard Joseph Klein (ur. 6 marca 1793 w Kolonii, zm. 9 września 1832 w Berlinie) – niemiecki kompozytor.
Życiorys.
W 1812 roku wyjechał do Paryża, gdzie studiował u Alexandre’a-Étienne’a Chorona twórczość dawnych mistrzów, a także pobierał naukę u Luigiego Cherubiniego. W zakresie kompozycji był w dużej mierze samoukiem. Po powrocie do rodzinnej Kolonii został dyrektorem muzycznym tamtejszej katedry, od 1818 roku przebywał natomiast w Berlinie, gdzie do 1830 roku uczył śpiewu na uniwersytecie. W 1824 roku gościł przez pewien czas w Rzymie, gdzie studiował muzykę kościelną. Wykładał też w berlińskim Königliches Institut für Kirchenmusik, jednak w 1829 roku na skutek konfliktu z jego założycielem Carlem Friedrichem Zelterem zrezygnował ze stanowiska.

</doc>
<doc id="5102897" url="https://pl.wikipedia.org/wiki?curid=5102897" title="Arthur Fagan">
Arthur Fagan

Arthur William Fagan (ur. 10 grudnia 1890 w Chertsey, zm. 8 lipca 1977 w Chelsea) – brytyjski szermierz. Członek brytyjskiej drużyny olimpijskiej w 1912 roku.

</doc>
<doc id="5102899" url="https://pl.wikipedia.org/wiki?curid=5102899" title="Charles Bradlaugh">
Charles Bradlaugh

Charles Bradlaugh (ur. w 1833 w Londynie, zm. w 1891) – brytyjski ateista, wolnomyśliciel i sekularysta.
Na świat przyszedł w dzielnicy Hoxtin w Londynie. Karierę rozpoczął w 1850 roku od służby wojskowej, jednak już w 1853 roku został sekretarzem prawnika. Następnie pracował jako dziennikarz popierając radykalne i wolnomyślicielskie poglądy. Od 1858 roku przewodniczył Towarzystwu Sekularystycznemu w Londynie. Po publikacji "The Fruits of Philosophy" (Owoce filozofii) dotyczącej antykoncepcji, w 1876 roku został skazany (wraz z Annie Besant), na karę więzienia. Wyrok ten unieważnił jednak sąd apelacyjny. W 1880 roku został deputowanym do Parlamentu, z okręgu Northampton. Będąc ateistą odmówił złożenia przysięgi, a oświadczenia wierności zamiast przysięgi nie pozwolono mu złożyć. Jako ateista stał się obiektem niewybrednych ataków. Przyczynił się do zreformowania procedur parlamentarnych przez poparcie ustawy o składaniu przysięgi parlamentarnej z 1888 roku.
Pochowany został na Brookwood Cemetery, w hrabstwie Surrey.

</doc>
<doc id="5102901" url="https://pl.wikipedia.org/wiki?curid=5102901" title="Pietro Generali">
Pietro Generali

Pietro Generali, właśc. Pietro Mercandetti (ur. 23 października 1773 w Masserano, zm. 3 listopada 1832 w Novarze) – włoski kompozytor.
Życiorys.
Studiował w Rzymie u Giovanniego Masiego. Początkowo komponował muzykę kościelną, po 1800 roku poświęcił się jednak całkowicie twórczości operowej. Wystawiając swoje dzieła odbył liczne podróże po Włoszech, dotarł też do Wiednia. W 1817 roku, nie wytrzymując konkurencji z Gioacchino Rossinim, wyjechał do Barcelony, gdzie w latach 1817–1819 był dyrektorem Teatro Santa Cruz. W 1819 roku udał się do Paryża, skąd później wrócił do Włoch. Od 1821 do 1823 roku przebywał w Neapolu, w 1827 roku został kapelmistrzem katedry w Novarze.
Był autorem ponad 50 oper, głównie buffa, a później także seria. Żadna z nich nie utrzymała się zbyt długo w repertuarze. 

</doc>
<doc id="5102910" url="https://pl.wikipedia.org/wiki?curid=5102910" title="Nurniczek krasnodzioby">
Nurniczek krasnodzioby

Nurniczek krasnodzioby ("Aethia psittacula") – gatunek średniej wielkości ptaka morskiego z rodziny alk (Alcidae). Nie jest zagrożony wyginięciem. Nie wyróżnia się podgatunków.
Występowanie i biotop.
Występuje w północnej części Oceanu Spokojnego, pomiędzy północno-wschodnią Azją i północno-zachodnią Ameryką Północną. Gniazduje w koloniach na skalistych wyspach w tym rejonie (m.in. Aleutach, Wyspach Diomedesa, Wyspach Komandorskich i Kurylach) oraz na skalistych wybrzeżach Alaski i wschodniej Rosji. Zimuje głównie na otwartym morzu i wzdłuż wybrzeży, na południu osiągając północną Japonię, a niekiedy południową Kalifornię. Do Europy zalatuje bardzo rzadko – odnotowano tylko 1 stwierdzenie w 1860 roku na terenie Szwecji.
Morfologia.
Długość ciała około 25 cm. Upierzenie wierzchu ciała czarne z białym spodem i szarymi plamami po bokach ciała. Dziób czerwonawy, tęczówka biała (u młodych ptaków jasnoniebieska), za okiem wąski biały pasek. Brak dymorfizmu płciowego.
Ekologia i zachowanie.
Tryb życia.
Ptak przystosowany do życia na otwartym oceanie – potrafi nurkować na głębokość około 30 m i wytrzymać pod wodą co najmniej minutę.
Pożywienie.
Pokarm stanowią ryby i skorupiaki.
Lęgi.
Samica składa 1 białe jajo w podziemnej jamie. Pisklę pozostaje w gnieździe przez około 5 tygodni. Opuszcza gniazdo pod osłoną nocy i kieruje się prosto do morza. Młode ptaki osiągają dojrzałość płciową po ukończeniu około trzech lat.
Status i ochrona.
Międzynarodowa Unia Ochrony Przyrody (IUCN) uznaje nurniczka krasnodziobego za gatunek najmniejszej troski (LC – "Least Concern") nieprzerwanie od 1988 roku. Organizacja Partners in Flight w 2019 roku szacowała liczebność światowej populacji na 1,4 miliona dorosłych osobników. Globalny trend liczebności populacji uznawany jest za spadkowy.

</doc>
<doc id="5102926" url="https://pl.wikipedia.org/wiki?curid=5102926" title="Most Południowy w Warszawie">
Most Południowy w Warszawie



</doc>
<doc id="5102938" url="https://pl.wikipedia.org/wiki?curid=5102938" title="Niemcy w Paragwaju">
Niemcy w Paragwaju

Niemcy w Paragwaju – mniejszość narodowa zamieszkująca w Paragwaju. Początki niemieckiego osadnictwa w Paragwaju sięgają 1870 roku. Według danych ambasady niemieckiej, w Paragwaju zamieszkuje około 26 tysięcy Niemców. Inne dane mówią o 300 tysiącach osób niemieckiego pochodzenia, w tym 29 tysiącach niemieckich mennonitów.
Historia.
Pierwsi Niemcy pojawiali się na terenie obecnego Paragwaju już w czasach kolonialnych. Był to między innymi Ulrich Schmidl, niemiecki kronikarz pełniący służbę u hiszpańskiego konkwistadora Pedro de Mendozy.
Jednakże napływ Niemców w celach osadniczych zaczyna się w roku 1870, kiedy to w mieście Yaguarón osiedliło się 150 Niemców.
24 sierpnia 1881 nad jeziorem Ypacarai, 50 km od Asunción, niemieccy i szwajcarscy imigranci założyli osadę San Bernardino.
Kolonia niemiecka Nueva Germania powstała 23 sierpnia 1887 roku pod przewodnictwem Bernharda Förstera. Osada miała być modelową społecznością Nowego Świata i demonstracją wyższości niemieckiej kultury i społeczeństwa. Żona Förstera była siostrą Friedricha Nietzschego.
Również za sprawą niemieckich osadników powstała w 1900 roku, niedaleko miasta Encarnación, osada Hohenau. Obecnie Hohenau rozrosło się do miasta liczącego ponad 16 tysięcy mieszkańców w 2021 roku.
W 1919 roku powstała osada Independencia, założona przez Niemców osiedlających się tu po I wojnie światowej. Napływ imigrantów do osady miał również miejsce po II wojnie światowej.
Mennonici.
Gdy w 1870 roku w Rosji wprowadzono powszechny pobór wojskowy, zamieszkujący tam mennonici, którzy pod względem etnicznym byli Niemcami i posługiwali się dialektem języka niemieckiego, zaczęli szukać nowego miejsca do życia. Początkowo opuszczali Rosję, by udać się do Kanady lub Stanów Zjednoczonych. W 1927 pierwsi mennonici zjawili się w Paragwaju, osiedlali się oni w słabo zaludnionym regionie Chaco. Pierwszą mennonicką osadą było Menno założone w 1927 roku, potem powstały kolejne – w 1930 roku Fernheim, a w roku 1937 Friesland – pierwsza na wschodnim brzegu rzeki Paragwaj. Za sprawą tego osadnictwa powstała między innymi Filadelfia, stolica departamentu Boquerón. Założona przez mennonitów z Kolonii Menno spółdzielnia Chortitzer jest jednym z największych producentów wołowiny i mleka w Paragwaju.
Od 1945 do dziś.
Po drugiej wojnie światowej części nazistów udało się uciec z Niemiec. Z pomocą Watykanu wielu z nich osiedliło się w Ameryce Łacińskiej, głównie w Argentynie. Część z nazistów trafiła do Paragwaju. Jednym z nazistów, który przebywał przez pewien czas w Paragwaju był Josef Mengele. Niemieckie pochodzenie posiadał Alfredo Stroessner – dyktator i prezydent Paragwaju w latach 1954–1989, był on synem imigranta z Bawarii.
Do dziś w centralnym Chaco mniejszość Niemiecka stanowi ok. 32% ludności, stanowiąc drugą, po rdzennej ludności Paragwaju, a przed paragwajskimi Latynosami, grupę ludności. W 2005 roku pojawił się pomysł stworzenia nowej niemieckiej osady w Paragwaju. Miało ją zamieszkiwać 600 rodzin, głównie niemieckich repatriantów i ich potomków z dawnego Związku Radzieckiego. Motywacją do stworzenia nowej osady była rosnąca ingerencja ze strony niemieckiego rządu w kwestie wychowania dzieci i liberalne nauczanie w niemieckich szkołach. W 2011 roku prokuratura wszczęła śledztwo w sprawie braci Neufeld, pomysłodawców stworzenia kolonii, w związku z podejrzeniem oszustwa na kwotę 60 milionów euro.

</doc>
<doc id="5102941" url="https://pl.wikipedia.org/wiki?curid=5102941" title="Jean-Louis Keita">
Jean-Louis Keita

Jean-Louis Keita (ur. 13 czerwca 1975 w Konakry) – gwinejski piłkarz występujący na pozycji napastnika, reprezentant kraju.
Życiorys.
Jest synem Roberta i Marie Thérèse. Piłkarską karierę rozpoczynał w COK de Boké, z którym dwukrotnie wygrał Coupe PDG. Następnie został zawodnikiem CI Kamsar. Uczestniczył ponadto w Wojskowym Pucharze Świata w barwach ASFAG.
Dzięki kontaktom Mohameda Sylli wyjechał do Europy, gdzie występował początkowo w belgijskich klubach trzeciej i czwartej ligi. W 1996 roku został zawodnikiem Újpesti TE. W NB I zadebiutował 1 marca 1997 roku w spotkaniu przeciwko III. Kerületi TVE. Ogółem w budapeszteńskim klubie rozegrał dziewięć spotkań ligowych i zdobył wicemistrzostwo Węgier. W sezonie 1997/1998 był zatrudniony przez Stadler FC, jednak nie zagrał w barwach tego klubu ani jednego spotkania. Następnie kontynuował grę w klubach amatorskich.
Mieszka we Francji. Jest żonaty, ma dwie córki i dwóch synów.

</doc>
<doc id="5102942" url="https://pl.wikipedia.org/wiki?curid=5102942" title="ZChO-Tesła Charków">
ZChO-Tesła Charków

ŻFK ZChO-Tesła Charków (ukr. ЖФК «ЗХО-Тесла» Харків) – ukraiński klub futsalu kobiet, mający siedzibę w mieście Charków w północno-wschodniej części kraju, grający od sezonu 2016/17 w rozgrywkach futsalowej Wyższej Ligi.
Historia.
Chronologia nazw:
Klub futsalu Tesła Charków został założony w Charkowie 15 grudnia 2015 roku z inicjatywy miłośnika futsalu Danyła Jeriomki. W sezonie 2016/17 drużyna zgłosiła się do rozgrywek futsalowej Wyższej Ligi kobiet, zajmując ostatnie czwarte miejsce z jednym zdobytym punktem. W następnym sezonie 2017/18 awansowała na trzecie miejsce mistrzostw Ukrainy, a w Pucharze dotarła do finału. Potem w kolejnych dwóch sezonach zespół zdobywał wicemistrzostwo kraju, aby w 2021 zostać mistrzem Ukrainy. Latem 2019 klub nawiązał współpracę z Narodowym Uniwersytetem Ekonomicznym w Charkowie, w którym studiowało wielu zawodniczek z obwodu charkowskiego, po czym zmienił nazwę na ZChO-Tesła (ZChO - to skrót od reprezentacja obwodu charkowskiego, ukr. "Zbirna Chariwśkoji obłasti").
Barwy klubowe, strój, herb, hymn.
Klub ma barwy szaro-pomarańczowe. Piłkarki swoje domowe spotkania zazwyczaj grają w czarnych koszulkach z cienkimi poziomymi pasami o kolorze pomarańczowym, czarnych spodenkach oraz czarnych getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2021).
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich (stan na 31-05-2021).
Struktura klubu.
Hala.
Drużyna rozgrywa swoje mecze w Hali SportKompleksu "Karazinski", znajdującej się przy ul. Otokara Jarosza 14 w Charkowie.
Inne sekcje.
Klub oprócz głównej drużyny prowadzi drugą drużynę KSDJuSzOR Dynamo-Tesła-2, która również w sezonie 2020/21 występowała w rozgrywkach Wyższej ligi, Tesła-3 oraz dla dzieci Tesła-Kids, grające w turniejach miejskich.

</doc>
<doc id="5102944" url="https://pl.wikipedia.org/wiki?curid=5102944" title="II liga Ukrainy w futsalu kobiet">
II liga Ukrainy w futsalu kobiet



</doc>
<doc id="5102951" url="https://pl.wikipedia.org/wiki?curid=5102951" title="Arboretum w Karnieszewicach">
Arboretum w Karnieszewicach



</doc>
<doc id="5102957" url="https://pl.wikipedia.org/wiki?curid=5102957" title="Iwan Sake">
Iwan Sake

Iwan Sake (ur. 13 czerwca 1975) – surinamski piłkarz występujący na pozycji pomocnika, reprezentant kraju.
Życiorys.
Całą seniorską karierę reprezentował barwy SV Transvaal. Z klubem tym dwukrotnie (2002, 2008) zdobył krajowy puchar. W 2000 roku czterokrotnie wystąpił w reprezentacji Surinamu w ramach eliminacji do mistrzostw świata. Karierę zakończył w 2016 roku.

</doc>
<doc id="5102960" url="https://pl.wikipedia.org/wiki?curid=5102960" title="Katastrofa lotu Canadian Pacific Air Lines 301">
Katastrofa lotu Canadian Pacific Air Lines 301

Katastrofa lotu Canadian Pacific Air Lines 301 – katastrofa lotnicza, która wydarzyła się 22 lipca 1962. W jej wyniku Bristol Britannia 314 należący do linii Canadian Pacific Air Lines rozbił się na lotnisku w Honolulu podczas próby odejścia na drugi krąg, zabijając 27 z 40 osób na pokładzie.
Samolot.
Maszyną obsługującą lot 301 był Bristol Britannia 314 (nr rej. CF-CZB) o numerze seryjnym 13394. Samolot po raz pierwszy wzbił się w powietrze w 1958 roku.
Przebieg lotu.
Maszyna odbywała rutynowy lot z Vancouver do Sydney z międzylądowaniami w Honolulu, Nadi i Auckland. Niedługo po starcie z Honolulu załoga zgłosiła pożar silnika nr 1, a następnie dostała zgodę na powrót na lotnisko. 
Samolot nie mógł wylądować natychmiast z powodu zbyt dużej wagi paliwa, w wyniku czego załoga musiała krążyć kilkadziesiąt minut nad lotniskiem w celu zrzutu paliwa. Procedura została zakończona o 23:06 i wówczas załoga zaczęła podejście. Wszystko przebiegało normalnie, dopóki na chwilę przed przyziemieniem załoga nie zdecydowała się odejść na drugi krąg. Chwilę po rozpoczęciu próby odejścia maszyna obróciła się nagle w lewo i uderzyła w ziemię. 
Zginęło 27 z 40 osób na pokładzie, 7 z załogi oraz 20 z pasażerów. Jak wykazało śledztwo przyczyną była próba odejścia na drugi krąg w pełnej konfiguracji do lądowania oraz z niewystarczającą prędkością i wysokością do umożliwienia kontroli.

</doc>
<doc id="5102962" url="https://pl.wikipedia.org/wiki?curid=5102962" title="Tesła Charków">
Tesła Charków



</doc>
<doc id="5102966" url="https://pl.wikipedia.org/wiki?curid=5102966" title="Klony (obwód witebski)">
Klony (obwód witebski)

Klony (; ) – chutor na Białorusi, w obwodzie witebskim, w rejonie szarkowszczyńskim, w sielsowiecie Radziuki.
Historia.
W czasach zaborów wieś w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim, w gminie Hermanowicze.
Według Powszechnego Spisu Ludności z 1921 roku zamieszkiwały tu 73 osoby, 1 była wyznania rzymskokatolickiego a 72 prawosławnego. Jednocześnie wszyscy mieszkańcy zadeklarowali białoruską przynależność narodową. Było tu 14 budynków mieszkalnych. W 1931 w 22 domach zamieszkiwało 105 osób.
Wierni należeli do parafii prawosławnej w Szkuncikach. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Hermanowiczach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5102967" url="https://pl.wikipedia.org/wiki?curid=5102967" title="Jon Lukas">
Jon Lukas

Jon Lukas (ur. 11 września 1948 w Paoli, zm. 11 czerwca 2021) – maltański piosenkarz, jeden z najbardziej znanych artystów pochodzących z Malty, najbardziej aktywny zawodowo w latach 70. XX wieku. Był pierwszym artystą solowym w historii muzyki maltańskiej, który osiągnął sukcesy na zagranicznych listach przebojów w wielu krajach i zdobył kontrakty z dużą globalną wytwórnią płytową.
Życiorys.
Jon Lukas urodził się 11 września 1948 w mieście Paola na Malcie.
Płyta Jona "„Can't Afford To Lose”", skomponowana przez Gary’ego Bensona, wydana w 1970 roku, stała się międzynarodowym hitem. Oprócz wejścia na listę Top 40 w Wielkiej Brytanii i niektórych innych terytoriach europejskich, "„Can’t Afford To Lose”" przez cały miesiąc zajmował pierwsze miejsce na listach pop w Libanie, powstrzymując "„The Long”" The Beatles przed osiągnięciem miejsca nr 1.
W 1993 roku wraz z Maritą zajął drugie miejsce na corocznym Maltańskim Festiwalu Piosenki z autorską kompozycją "„Żommni u Għannaqni”". To był pierwszy raz, kiedy Lukas śpiewał w swoim ojczystym języku maltańskim. Angielska wersja tej piosenki, zatytułowana "„The Love We Share”", została wyprodukowana przez indyjsko-brytyjskiego producenta muzycznego Biddu.
W 1998 roku założył zespół Woodenman. Nagrali album, który przez cały sierpień 1992 roku znajdował się na szczycie list przebojów "„Peoplesound”". Mieli koncerty w Barcelonie i Madrycie. Kiedy zespół się rozpadł, Lukas zmienił nazwę i stał się znany jako Jon Lukas Woodenman.
15 kwietnia 2009 roku rozpoczął program radiowy „Woodenman’s Jukebox” w maltańskim One Radio.
Latem 2008 roku Marc Storace z zespołu Krokus oddał hołd śpiewając "„Can't Afford to Lose”" Lukasa. Podczas swojego koncertu na wyspie Gozo, Lukas zaskoczył publiczność, gdy pojawił się, by zaśpiewać ostatnią połowę utworu w duecie ze Storacem.

</doc>
<doc id="5102968" url="https://pl.wikipedia.org/wiki?curid=5102968" title="Kłuszyno (Białoruś)">
Kłuszyno (Białoruś)

Kłuszyno – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Hermanowicze.
Historia.
W czasach zaborów zaścianek w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, w gminie Hermanowicze.
Według Powszechnego Spisu Ludności z 1921 roku zamieszkiwało tu 12 osób, wszystkie były wyznania rzymskokatolickiego. Jednocześnie 6 mieszkańców zadeklarowało białoruską a 6 polską przynależność narodową. Był tu 1 budynek mieszkalny. W 1931 w 2 domach zamieszkiwało 12 osób.
Wierni należeli do parafii rzymskokatolickiej w Hermanowiczach. Miejscowość podlegała pod Sąd Grodzki w Łużkach i Okręgowy w Wilnie; właściwy urząd pocztowy mieścił się w Hermanowiczach.

</doc>
<doc id="5102969" url="https://pl.wikipedia.org/wiki?curid=5102969" title="Barry Notley">
Barry Notley



</doc>
<doc id="5102971" url="https://pl.wikipedia.org/wiki?curid=5102971" title="Spadochronowe Mistrzostwa Śląska 2021">
Spadochronowe Mistrzostwa Śląska 2021

Spadochronowe Mistrzostwa Śląska 2019 – odbyły się 6 czerwca 2021 roku na lotnisku Gliwice-Trynek. Gospodarzem Mistrzostw był Aeroklub Gliwickii, a organizatorem Sekcja Spadochronowa Aeroklubu Gliwickiego. Do dyspozycji skoczków był samolot An-2TD "SP-AOB" (piloci: Tomasz Jackiewicz i Witold Nowak). Skoki wykonywano z wysokości 1000 m i opóźnieniem 0–5 sekund. Rozegrano po 2 kolejki skoków.
Rozegrane kategorie.
Mistrzostwa rozegrano w czterech kategoriach celności lądowania:
Wyniki.
W Mistrzostwach brało udział 20 zawodników .

</doc>
<doc id="5102974" url="https://pl.wikipedia.org/wiki?curid=5102974" title="CIBA">
CIBA



</doc>
<doc id="5102979" url="https://pl.wikipedia.org/wiki?curid=5102979" title="Medal Pamiątkowy Kampanii przeciwko Dani 1864">
Medal Pamiątkowy Kampanii przeciwko Dani 1864



</doc>
<doc id="5103001" url="https://pl.wikipedia.org/wiki?curid=5103001" title="Hermann von Colard">
Hermann von Colard

Hermann von Colard (ur. 11 lutego 1857 w Stanisławowie, zm. 8 kwietnia 1916 w Białej) – austro-węgierski generał piechoty i wojskowy gubernator (namiestnik) Galicji w latach 1915-1916.
Życiorys.
Ukończył gimnazjum niemieckie we Lwowie. Następnie był słuchaczem Akademii Wojskowej w St. Pölten i Terezjańskiej Akademii Wojskowej w Wiener Neustadt. W 1876 mianowany porucznikiem 10. Pułku Piechoty. Służył głównie w jednostkach wojskowych w Galicji. Od 1886 na stanowisku kapitana w sztabie generalnym armii austriackiej. Od 1897 służył w 24. Pułku Piechoty we Lwowie, którego był dowódcą. W 1898 mianowany pułkownikiem, a w 1905 generał majorem 6. Brygady Piechoty w Salzburgu. W 1909 awansował do stopnia Feldmarschalleutnanta, a w 1911 został mianowany komendantem twierdzy przemyskiej. Zaś od 1914 był prezydentem Najwyższego Trybunału Wojskowego i otrzymał godność tajnego radcy dworu austriackiego. Dnia 20 lipca 1915 został powołany na stanowisko wojskowego gubernatora (namiestnika) Galicji, co w prasie galicyjskiej tak skomentowano:
 
Generał von Colard zmarł nagle podczas pobytu w Białej. Wcześniej był chory na arteriosklerozę i planowano wysłanie go na leczenie do Wiednia, lecz w wyniku pogarszającego się stanu zdrowia namiestnika pomysł ten porzucono. Hermann von Colard zmarł ok. 6 nad ranem w obecności żony i córki. Wcześniej zażyczył sobie być pogrzebanym na cmentarzu w Wiener Neustadt, dokąd przewieziono trumnę z jego zwłokami i gdzie 12 kwietnia odbył się pogrzeb, poprzedzony wcześniejszymi uroczystościami żałobnymi w Białej. Prasa galicyjska doniosła, iż przed śmiercią gen. von Colard głośno przeżegnał się po polsku. Jego następcą na stanowisku wojskowego gubernatora (namiestnika) Galicji został Karl Georg Huyn.

</doc>
<doc id="5103007" url="https://pl.wikipedia.org/wiki?curid=5103007" title="German Open 2021">
German Open 2021

German Open 2021, właśc. bett1open 2021 – tenisowy turniej WTA kategorii WTA 500 w sezonie 2021 z cyklu German Open rozgrywany w dniach 14–20 czerwca 2021 roku w Berlinie na kortach trawiastych o puli nagród wynoszącej 456 073 euro.

</doc>
<doc id="5103014" url="https://pl.wikipedia.org/wiki?curid=5103014" title="Jurij Prochasko">
Jurij Prochasko



</doc>
<doc id="5103016" url="https://pl.wikipedia.org/wiki?curid=5103016" title="Wilhelm Stumpf">
Wilhelm Stumpf

Wilhelm Ludwig Ferdinand Stumpf (ur. 30 marca 1873 w Weimarze, zm. 27 sierpnia 1926 w Oberstaufen) – niemiecki malarz pejzażowo-portretowym i ilustrator.
Życie.
Był synem biznesmena Gustava Stumpfa (1842–1914). W latach 1884–1889 uczęszczał do gimnazjum König-Albert-Gymnasium w Lipsku. Później uczęszczał do akademii sztuki w Lipsku i Monachium, gdzie specjalizował się w malarstwie pejzażowym i portretowym. W Monachium studiował u Gabriela von Hackla, Karla Rauppa, Paula Hoeckera i Heinricha von Zügela. Jego styl malowania był więc pod silnym wpływem impresjonizmu. W latach 1898–1899 uczęszczał do szkoły artystycznej w Burghausen.
W 1904 ożenił się z Gertrudą Salge (1877–1949), malarką z Magdeburga. Początkowo mieszkali w Wolfratshausen, od 1908 do 1910 w Regenstauf. Od 1900 do 1922 regularnie wystawiał w monachijskim Glaspalast. W tym samym roku zdobył Srebrny Medal za wzornictwo dekoracyjne na wystawie sztuki w Lipsku. Oprócz obrazów tworzył drzeworyty, akwaforty i ilustracje książkowe.
W czasie I wojny światowej był korespondentem wojennym i ilustratorem kampanii niemieckiej w Wogezach. Było to nie tylko stresujące fizycznie, ale także niszczące psychicznie. Po wojnie Stumpf wraz z żoną przeniósł się do okręgu Oberallgäu, osiedlając się w Oberstaufen, gdzie przebywał w ośrodku rehabilitacyjnym, mając nadzieję na odzyskanie sił i spokoju ducha. Niestety, hiperinflacja lat dwudziestych zniszczyła jego oszczędności i jako artysta był mało poszukiwany. W rezultacie wpadł w głęboką depresję i popełnił samobójstwo.
W 2009 roku w Oberstaufen zaprezentowano wystawę pamiątkową, której towarzyszył pierwszy obszerny katalog jego prac.

</doc>
<doc id="5103019" url="https://pl.wikipedia.org/wiki?curid=5103019" title="Puchar Portugalii w piłce siatkowej mężczyzn (2020/2021)">
Puchar Portugalii w piłce siatkowej mężczyzn (2020/2021)

Puchar Portugalii w piłce siatkowej mężczyzn 2020/2021 (port. Taça de Portugal de Voleibol Masculino 2020/2021) – 57. sezon rozgrywek o siatkarski Puchar Portugalii zorganizowany przez Portugalski Związek Piłki Siatkowej ("Federação Portuguesa de Voleibol", FPV). Zainaugurowany został 14 listopada 2020 roku. Do rozgrywek zgłosiło się 26 drużyn grających w I, II i III Divisão.
Rozgrywki składały się z fazy wstępnej, w której odbyły się mecze rundy preeliminacyjnej i dwóch rund eliminacyjnych, oraz fazy głównej obejmującej 1/8 finału i turniej finałowy. Turniej finałowy odbył się w dniach 5-7 marca 2021 roku w Pavilhão Municipal w Santo Tirso. W jego ramach rozegrano ćwierćfinały, półfinały i finał.
Po raz czwarty Puchar Portugalii zdobył klub , który w finale pokonał .
System rozgrywek.
Rozgrywki o Puchar Portugalii w sezonie 2020/2021 składają się z fazy wstępnej i fazy głównej.
W fazie wstępnej uczestniczą wszystkie zgłoszone drużyny grające w II i III Divisão. Faza wstępna składa się z rundy preeliminacyjnej oraz dwóch rund eliminacyjnych. Przed każdą rundą odbywa się losowanie, które wyłania pary meczowe. W ramach każdej pary rozgrywane jest jedno spotkanie decydujące o awansie.
Faza główna składa się z 1/8 finału oraz turnieju finałowego, w ramach którego odbywają się ćwierćfinały, półfinały i finał. Nie jest grany mecz o 3. miejsce. W 1/8 finału uczestniczą zwycięzcy drugiej rundy eliminacyjnej, drużyny z I Divisão, a także przedstawiciele regionów autonomicznych Azorów i Madery.
Przed 1/8 finału oraz turniejem finałowym odbywa się losowanie, w ramach którego wyłaniane są pary meczowe. W ramach pary meczowej we wszystkich rundach rozgrywane jest jedno spotkanie decydujące o awansie.

</doc>
<doc id="5103025" url="https://pl.wikipedia.org/wiki?curid=5103025" title="Trini Kwan">
Trini Kwan



</doc>
<doc id="5103036" url="https://pl.wikipedia.org/wiki?curid=5103036" title="Konserwacja zabytków">
Konserwacja zabytków



</doc>
<doc id="5103038" url="https://pl.wikipedia.org/wiki?curid=5103038" title="Medal &quot;Bene Merenti Civitas Radomiensis&quot;">
Medal &quot;Bene Merenti Civitas Radomiensis&quot;



</doc>
<doc id="5103039" url="https://pl.wikipedia.org/wiki?curid=5103039" title="Portret doñi Josefy Castilli Portugal de Garcini">
Portret doñi Josefy Castilli Portugal de Garcini

Portret doñi Josefy Castilli Portugal de Garcini – obraz olejny hiszpańskiego malarza Francisca Goi, znajdujący się w kolekcji Metropolitan Museum of Art w Nowym Jorku.
Okoliczności powstania.
Okres pomiędzy nominacją Goi na pierwszego nadwornego malarza Karola IV w 1799 a inwazją napoleońską w 1808 r. był dla artysty czasem wielkiej aktywności i finansowej stabilizacji. W tym czasie powstało wiele portretów wysokiej jakości. Goya malował członków rodziny królewskiej, arystokracji, burżuazji, duchownych, polityków, bankierów, wojskowych oraz ludzi związanych z kulturą. Często portretował też swoich przyjaciół z kręgu liberałów i "ilustrados". Współcześni mu wiedzieli, że jakość portretu zależała w dużej mierze od zainteresowania malarza i czasu, jaki był gotowy mu poświęcić.
W 1804 sportretował małżonków Ignacia Garciniego y Queralta (1752–1825) i Josefę Castilla Portugal y Wanasbrok de Garcini (1775–1850), którzy – podążając za panującą wśród wyższych klas modą – zamówili parę portretów. Małżeństwo Garcinich było wtedy uprzywilejowane na królewskim dworze. Wojskowy Ignacio Garcini był brygadierem Korpusu Inżynierów, pracował także w ministerstwie wojny. Josefa była jedną z dam dworu królowej Marii Ludwiki. O ich bliskiej relacji z monarchami świadczą zachowane dokumenty z Pałacu Królewskiego. Kiedy Josefa była w ciąży w 1801, król Karol IV deklarował chęć zostania ojcem chrzestnym dziecka, co było wielkim zaszczytem. Z okazji narodzin dziecka rodzice otrzymali także wartościowy klejnot. Apogeum ich wpływów na dworze przypadło na rok 1806, kiedy Igancio Garcini został kawalerem Zakonu Santiago.
Pendanty.
Chociaż oba portrety powstały jako pendanty, znacznie różnią się sposobem przedstawienia postaci. Portret Ignacia ma oficjalny charakter, podczas gdy portret jego żony jest nieformalny i odbiegający od większości kobiecych portretów Goi. Ponadto Ives i Stein uważają obrazy za zaskakująco zimne, pozbawione emocjonalnej więzi, która wizualnie łączyłaby przedstawionych małżonków. Ich postaci nie są zwrócone ku sobie w tradycyjny dla przedstawiania par sposób. Janis Tomlinson zwraca uwagę, że również stroje postaci nie są dopasowane i kwestionuje, czy oba portrety miały być w zamiarze oglądane obok siebie. Juliet Wilson Bareau opisuje portrety Garcinich jako „niezwykle dziwne pendanty”, podając w wątpliwość atrybucję Goi. Uważa, że inskrypcje są nieprzekonujące i dodaje, że obrazy zostały po raz pierwszy wystawione dopiero na wystawie w Madrycie w 1900, która prezentowała wiele wątpliwych atrybucji. Również Weissberger analizując pismo Goi uznał inskrypcje z portretów Garcinich za imitacje malarza, różniące się od konwencjonalnego tekstu kursywą np. z "Portretu Bernarda de Iriarte". Opinie co do jakości obrazów są podzielone. Valverde Madrid znajduje portret damy „już w pełni romantyczny”, podczas gdy ten przedstawiający jej męża pozostaje w XVIII-wiecznym kanonie malarskim. Wilson i Gassier uważają portret Josefy za mniej udany, niż jej męża.
Opis obrazu.
Kiedy powstały obrazy, Josefa Castilla Portugal miała 29 lat i prawdopodobnie była w ciąży. Została przedstawiona na czarnym tle podkreślającym jej sylwetkę, która według Elizabeth Du Gué Trapier jawi się niczym „masywna piramida”. Siedzi na czerwonej otomanie z różowymi poduszkami w sposób raczej pozbawiony wdzięku. W złożonych na brzuchu rękach trzyma zamknięty wachlarz. Ma na sobie białą suknię z gazy w stylu empire, z głębokim dekoltem, podobną do tej z "Portretu hrabiny Chinchón", którą Goya również przedstawił oczekującą dziecka. W przypadku hrabiny suknia była znakiem elegancji, jednak u Josefy niekorzystanie podkreśla jej puszystą sylwetkę i pełny biust. Suknia jest przewiązana w talii jasnoniebieską wstążką. Ciąża może tłumaczyć nieformalny, domowy strój i fryzurę. Uwagę zwracają rozpuszczone złote włosy, opadające na ramiona i sięgające do pasa. Różowawa karnacja i jasne włosy są prawdopodobnie cechami odziedziczonymi po matce pochodzącej z Flandrii, które malarz stara się podkreślić. Twarz modelki wygląda na zmęczoną, a ona sama wydaje się trochę nieobecna. Tomlinson, która wcześniej uważała wyraz twarzy modelki za mało inteligentny, w późniejszej analizie koryguje tę obserwację uznając, że wrażenie to wydaje się spowodowane naturalną asymetrią jej twarzy, która nadaje jej nieco roztargniony wygląd.
Ułożenie ramion nie jest zbyt udane, w przeciwieństwie do precyzyjnego oddania jakości tkanin. Portret nie odznacza się znaną z innych dzieł dokładnością, sugeruje małe zainteresowanie malarza. Poza modelki oraz kolorystyka i sposób nakładania farby przywołują dzieła malarzy znanych Goi z kolekcji królewskich: zmysłowe, rudowłose modelki Rubensa i monumentalne bohaterki Rembrandta, w szczególności "Judytę na uczcie u Holofernesa" z 1634. Z prawej strony obok konturu postaci widać drobne pentimenti, lewe ramię zostało przemalowane, widoczne są na nim także ubytki wierzchniej warstwy farby.
Inskrypcja na obrazie głosi: "Da. Josefa Castilla. de / Garcini. pr. Goya 1804".
Proweniencja.
Obraz znajdował się w posiadaniu Ignacia Garciniego y Queralta do jego śmierci, następnie przeszedł na jego krewnego Vicentego Garciniego w Madrycie, a później był własnością malarza Ricarda Madraza. Madrazo zaoferował pendanty amerykańskiej kolekcjonerce Louisine Havemeyer, która zaaranżowała ich sprzedaż Oliverowi H. Payne w Nowym Jorku. Obraz odziedziczył jego siostrzeniec Harry Payne Bingham, który przekazał go Metropolitan Museum of Art w 1955.

</doc>
<doc id="5103042" url="https://pl.wikipedia.org/wiki?curid=5103042" title="Emil Cieślar">
Emil Cieślar

Emil Cieślar (ur. 22 maja 1931 w Rougemont-le-Château) – artysta, rzeźbiarz, performer, od lat 60. realizujący happeningi i projekty artystyczne także ze swoją żoną, Elżbietą Cieślar.
W latach 1953–1959 studiował na Akademii Sztuk Pięknych w Warszawie, uzyskując dyplom z wyróżnieniem w pracowni Jerzego Jarnuszkiewicza. W 1959 roku wziął udział w konkursie na pomnik Bohaterów Warszawy w zespole Andrzej Latos i Karol Śliwka. Po zakończeniu studiów podjął asystenturę u prof. Oskara Hansena. Pozostał na tym stanowisku do roku 1964, w którym to objął samodzielne prowadzenie pracowni rzeźby dla studentów wydziału architektury wnętrz ASP w Warszawie. 
Współzałożyciel powstałego w roku 1963 Stowarzyszenia Projektantów Wzornictwa Przemysłowego. Jest autorem wielu projektów dla przemysłu, m.in. projektu pierwszego polskiego komputera oraz motocykla dla WSK w Świdniku.
W czerwcu 1972 wraz z żoną, Elżbietą Cieślar, wziął udział w zorganizowanej przez Pawła Freislera w Galerii "0" dwudniowej akcji "Czyszczenie sztuki". W ramach akcji zaprezentowali oni pracę „Kalejdoskop czyli popatrz przez rurę". Jesienią w tej samej galerii wystawili pracę „Wykroje krawieckie” (1972).
Od roku 1973, w którym Elżbieta Cieślar objęła kierownictwo Galerii Repassage, współprowadził z nią galerię. Stworzyli w tym czasie m.in. „Słonia” (1973), serię „Labirynt” (1973-1974), „Camera obscura” (1974), „Zbiór butów używanych” (1975), „Karuzelę postaw” (1975-1976), dyptyk „Dobrze-Stańczyk” (1977).
Latem 1976, po wydarzeniach radomskich, Emil Cieślar został zwolniony ze stanowiska profesora wykładowcy w Akademii Sztuk Pięknych w Warszawie. W tym samym roku wyjechał na rok do Francji i Niemiec. W 1978, na skutek zakazu pracy w państwowych instytucjach dla niego i żony, wyemigrował wraz z rodziną do Francji.
Jesienią 1980 roku wraz z żoną i francuskimi przyjaciółmi założyli Paryski Komitet Solidarności z Solidarnością, w którym działali do 1989 roku.
W 1982 roku Emil Cieślar rozpoczął swe poszukiwania w dziedzinie koloru tworząc „Kolekcję kolorów” stanowiącą początek jego «Muzyki barw». W 1984 roku skonstruował „Organy kolorów” – instrument, pozwalający grać za pomocą kolorowych świateł tak, jak gra się muzykę. Koncertował prywatnie w domu Cieślarów w Epinay sur Seine. Pierwszy publiczny występ Emila Cieślara w ramach „Muzyki barw” – «Cienie i kolory» miał miejsce w 1988 roku w kaplicy Centrum Sztuki Współczesnej w Orońsku.
W 1988 roku wraz z Elżbietą Cieślar stworzyli "Schody pamięci" - instalację wykonaną z zatopionych w plexiglasie przedmiotów, przekazanych przez osoby zaangażowane w działalność podziemnej Solidarności jako ślady ich pamięci.
W roku 1995 opuścił Paryż, by dołączyć do swej żony w Vallorcine, gdzie wspólnie, w ramach stowarzyszenia Art et Montagne, uczyli rzeźbiarstwa. W 1999 roku Cieślarowie przeprowadzili się do Saint-Jeoire, skąd po 10 latach przeprowadzili się do Die, w którym obecnie mieszkają i kontynuują działania w ramach stowarzyszenia Art et Montagne.

</doc>
<doc id="5103052" url="https://pl.wikipedia.org/wiki?curid=5103052" title="Ojciec Bogusław">
Ojciec Bogusław

Ojciec Bogusław – polski jacht żaglowy zbudowany przez osoby bezdomne w latach 2007-2021. Nazwa statku pochodzi od imienia ojca Bogusława Palecznego, założyciela Kamiliańskiej Misji Pomocy Społecznej i inicjatora budowy jednostki. Po śmierci o. Palecznego w przedsięwzięcie zaangażowani byli m.in. Waldemar Rzeźnicki oraz Adriana Porowska.
Uroczyste nadanie imienia jednostce miało miejsce 12 czerwca 2021 na Kanale Żerańskim.

</doc>
<doc id="5103053" url="https://pl.wikipedia.org/wiki?curid=5103053" title="Henryk Kanicki (wojewoda)">
Henryk Kanicki (wojewoda)

Henryk Kanicki, do 1955 pod nazwiskiem "Henryk Konik" (ur. 22 grudnia 1933 w Pińsku) – polski działacz partyjny, prawnik i urzędnik państwowy, w 1980 wojewoda szczeciński.
Życiorys.
Syn leśnika Antoniego i Antoniny. W młodości trenował skoki o tyczce w klubie AZS-AWF Poznań, był m.in. wicemistrzem Polski w tej dyscyplinie (1952). W 1951 zdał maturę w liceum w Świeciu nad Wisłą, następnie w latach 1951–1955 studiował prawo na Uniwersytecie Poznańskim. Do 1955 był redaktorem uczelnianym i okręgowym czasopisma „Po prostu”. Od 1955 do 1958 pracował w Prokuraturze Powiatowej dla miasta Szczecina i tamtejszej Prokuraturze Wojewódzkiej, doszedł do stanowiska podprokuratora. Następnie zatrudniony w strukturach Związku Młodzieży Socjalistycznej, w jego ramach był I sekretarzem Komitetu Miejskiego i Wojewódzkiego w Szczecinie. W latach 60. działał w centralnych organach jako kierownik wydziału, sekretarz Komitetu Centralnego i Zarządu Głównego ZMS. Był również członkiem zarządu Zrzeszenia Prawników Polskich i wiceprezesem Polskiego Związku Lekkiej Atletyki (1967–1970).
Wstąpił do Polskiej Zjednoczonej Partii Robotniczej. Był członkiem egzekutywy Komitetu Miejskiego w Szczecinie i członkiem Komitetu Wojewódzkiego, a od 1961 do 1962 radnym Wojewódzkiej Rady Narodowej w Szczecinie. Od 1968 do 1973 zatrudniony w Urzędzie Rady Ministrów kolejno jako wicedyrektor Biura ds. Prezydiów Rad Narodowych, dyrektor gabinetu wicepremiera i dyrektor Biura Kontroli; objął też fotel I sekretarza Komitetu Zakładowego PZPR. Został następnie zastępcą dyrektora Wydziału Organizacyjnego Komitetu Centralnego PZPR i członka Centralnej Komisji Kontroli Partyjnej. Od 1975 należał do Komisji Spraw Narodowych Rady Państwa. Od 26 kwietnia do 12 grudnia 1980 pełnił funkcję wojewody szczecińskiego. Brał udział w rozmowach i podpisywaniu protokołów ze strajkującymi robotnikami.
Po odwołaniu powrócił do Urzędu Rady Ministrów, w 1996 przekształconego w Kancelarię Prezesa Rady Ministrów. Pełnił w nim funkcję doradcy wicepremiera ds. samorządu wojewódzkiego oraz radcy szefa Kancelarii w Departamencie Kontroli i Koordynacji. W 1999 został radcą prezesa Urzędu Nadzoru Ubezpieczeń Zdrowotnych, a w 2002 powrócił do Kancelarii Premiera jako naczelnik wydziału. W 2005 przeszedł na emeryturę.
Odznaczenia.
Odznaczony Krzyżem Kawalerskim (1969) i Krzyżem Komandorskim Orderu Odrodzenia Polski (1974), a także Złotym Krzyżem Zasługi (1960) i Odznaką Honorową Gryfa Pomorskiego (1962).

</doc>
<doc id="5103057" url="https://pl.wikipedia.org/wiki?curid=5103057" title="Canning (Nowa Szkocja)">
Canning (Nowa Szkocja)

Canning (pierwotnie "Apple Tree Landing", następnie do 1830 "Habitant Corner") – wieś ("village") w kanadyjskiej prowincji Nowa Szkocja, w hrabstwie Kings, nad rzeką Habitant River, miejscowość spisowa ("designated place"). Według spisu powszechnego z 2016 obszar miejscowości spisowej to: 1,86 km², a zamieszkiwało wówczas ten obszar 731 osób (gęstość zaludnienia 392,2 os./km²).
Miejscowość, którą pierwotnie nazywano "Apple Tree Landing" (od sadów pozostałych tutaj po wysiedlonych Akadyjczykach), następnie zaś "Habitant Corner" ze względu na położenie geograficzne, od 1830 określano na cześć George’a Canninga (w wyniku decyzji podjętej na publicznym zgromadzeniu) mianem współcześnie używanym.

</doc>
<doc id="5103059" url="https://pl.wikipedia.org/wiki?curid=5103059" title="Canning">
Canning



</doc>
<doc id="5103060" url="https://pl.wikipedia.org/wiki?curid=5103060" title="Apple Tree Landing">
Apple Tree Landing



</doc>
<doc id="5103061" url="https://pl.wikipedia.org/wiki?curid=5103061" title="Habitant Corner">
Habitant Corner



</doc>
<doc id="5103062" url="https://pl.wikipedia.org/wiki?curid=5103062" title="Marek Adamiec">
Marek Adamiec

Marek Adamiec (ur. 1956) – historyk literatury, krytyk literacki, pracownik naukowy Uniwersytetu Gdańskiego.
Życiorys.
W 1979 roku ukończył studia polonistyczne na UG. Promotorem jego pracy magisterskiej była Maria Janion. W 1982 roku zatrudniony został w Instytucie Filologii Polskiej Uniwersytetu Gdańskiego. W 1987 roku obronił dysertację doktorską napisaną pod kierunkiem prof. Aliny Witkowskiej w Instytucie Badań Literackich Polskiej Akademii Nauk. W roku 2004 M. Adamiec uzyskał stopień naukowy doktora habilitowanego na podstawie pracy naukowej "Dzieło literackie w Sieci. Pomysły, hipotezy i interpretacje z pogranicza wiedzy o literaturze, kultury masowej i współczesnej technologii". W 2006 r. rozpoczął pracę w Katedrze Kulturoznawstwa UG.
Zakres badań naukowych Marka Adamca obejmuje historię kultury polskiej XIX i XX wieku, społeczną historię komunikacji i przemiany literatury w związku z przemianami mediów, twórczość Cypriana Kamila Norwida i Zbigniewa Herberta. Swój dorobek naukowy publikował w wielu czasopismach kulturalnych i literackich, między innymi w: „Pamiętniku Literackim”, „Studia Norwidiana”, „Kulturze”, „Ex Libris”, czasopiśmie „Kresy. Kwartalnik Literacki”, „Punkcie”, „Podpunkcie”, „Tytule”, „Twórczości”, „Odrze”, „Przeglądzie Politycznym”. Literaturoznawca jest także członkiem Komisji Historii Nauk Społecznych Komitetu Historii Nauki i Techniki PAN. W ramach współpracy z UNESCO podjął się tworzenia Wirtualnej Biblioteki Literatury Polskiej. Wypromował 4 doktoraty. Był recenzentem 6 dysertacji doktorskich.
14 września 2018 literaturoznawcę wyróżniono Brązowym Medalem „Zasłużony Kulturze Gloria Artis”.

</doc>
<doc id="5103066" url="https://pl.wikipedia.org/wiki?curid=5103066" title="Greenwood (Kings)">
Greenwood (Kings)

Greenwood (pierwotnie "Greenwood Square") – wieś ("village") w kanadyjskiej prowincji Nowa Szkocja, w hrabstwie Kings, na południe od Kingston.
Miejscowość pierwotnie nosiła miano "Greenwood Square" ze względu na dużą lesistość, potem skrócone do współczesnej nazwy, od 1942 siedziba Canadian Forces Base Greenwood (wojskowej operacyjnej bazy treningowej kanadyjskiego lotnictwa).

</doc>
<doc id="5103070" url="https://pl.wikipedia.org/wiki?curid=5103070" title="Greenwood Square">
Greenwood Square



</doc>
<doc id="5103104" url="https://pl.wikipedia.org/wiki?curid=5103104" title="Długa Skała z Półką">
Długa Skała z Półką

Długa Skała z Półką – skała na Długiej Górze na Wyżynie Częstochowskiej, w miejscowości Złożeniec w województwie śląskim, w powiecie zawierciańskim, w gminie Pilica. Należy do tzw. Ryczowskiego Mikroregionu Skałkowego.
Długa Skała z Półką znajduje się w lesie na grzbiecie Długiej Góry. Zbudowana jest z wapieni skalistych, ma pionowe lub przewieszone ściany z zacięciem i wysokość do 15 m. Uprawiana jest na niej wspinaczka skalna.
Drogi wspinaczkowe.
W 2011 r. na północno-zachodniej ścianie Grzegorz Retinger poprowadził 5 dróg wspinaczkowych o trudności od IV do VI.5+ w skali trudności Kurtyki. Startuje się do nich z wysokości kilku metrów nad ziemia, z wyraźnej półki. 4 drogi mają zamontowane stałe punkty asekuracyjne: ringi (r), stanowisko zjazdowe (st) lub ring zjazdowy (rz), na dwóch wspinaczka tradycyjna (trad.). Jest też jeden projekt.

</doc>
<doc id="5103106" url="https://pl.wikipedia.org/wiki?curid=5103106" title="Leszek Cichocki">
Leszek Cichocki

Leszek Cichocki (ur. 5 lutego 1952 w Otwocku) – funkcjonariusz Służby Bezpieczeństwa (Departament II MSW, następnie Departament I MSW) w stopniu porucznika MO. Handlarz bronią i amunicją; we współpracy z CIA i służbami polskimi (UOP) dostawca sprzętu wojskowego (1991–1992) dla mudżahedinów w wojnie domowej w Afganistanie.
Życiorys.
Ukończył studia na Uniwersytecie Leningradzkim (1974–1979) w zakresie komunizmu naukowego. W sierpniu 1979 r. wziął ślub z drugą żoną, obywatelką ZSRR. W czasie studiów i po powrocie do Polski działał, a także pracował zawodowo, w organizacjach turystycznych (PTTK, Almatur).
Praca w SB.
Od 1 października 1981 r. pracownik Biura Paszportów MSW. W roku 1982 ukończył Wyższą Szkołę Oficerską im. Feliksa Dzierżyńskiego, w roku 1983 zaoczne studia podyplomowe na ASW. W roku 1984 zaczął pracować w Departamencie II MSW (kontrwywiad), w Wydziale XIV zajmującym się mediami; w ramach tej pracy miał „znaczące osiągnięcia w zakresie poszukiwania osobowych źródeł informacji” wśród przedstawicieli mediów.
Od roku 1985 w Departamencie I (wywiad), ukończył Ośrodek Kształcenia Kadr Wywiadu w Starych Kiejkutach. Posługiwał się nazwiskiem operacyjnym Leszek Ekiert. Od 1986 w Wydziale X Departamentu I. Został później skierowany do pracy w Orbisie jako instytucji przykrycia (wniosek o zgodę na delegowanie Cichockiego na takie stanowisko wystosował ówczesny zastępca naczelnika tego wydziału, Gromosław Czempiński). Następnie w listopadzie 1988 r. został dyrektorem Biura Handlu Zagranicznego Centrali Handlowo-Technicznej "Mirex".
Leszek Cichocki złożył podanie o przyjęcie do UOP, które jednak zniknęło z jego akt.
Działalność w RP.
W 1990 roku założył firmę NAT Import Export Leszek Cichocki, która początkowo handlowała materiałami biurowymi i tekstyliami, jednak już w 1991 r., na mocy udzielonych przez MSW i MWGzZ koncesji, zajęła się handlem bronią.
W roku 1991 broń z Polski transportowana była do antykomunistycznych, islamskich grup zbrojnych w Afganistanie we współpracy z amerykańską CIA. W Afganistanie w latach 1989–1992 trwała wojna domowa między rządem Mohammada Nadżibullaha a grupami islamskimi. Statki, „podstawione przez stronę amerykańską”, odbierały polską broń w porcie w Gdańsku; broń trafiała następnie do walczących przeciw Nadżibullahowi bojowników w Afganistanie. Operację sprzedaży broni obsługiwała właśnie firma Leszka Cichockiego, który miał zostać wybrany do tej operacji przez Gromosława Czempińskiego (UOP). Cichocki potwierdził, że brał udział w tej operacji, nie powiedział jednak, czy zaangażował go do niej Czempiński. Do Afganistanu dostarczano m.in. granatniki przeciwpancerne RPG-7 i rakiety do wyrzutni typu Grad.
Po opublikowaniu artykułu na ten temat we „Wprost” (2004 r.) Agencja Wywiadu złożyła doniesienie do prokuratury, zaś prokuratura wszczęła śledztwo przeciwko dziennikarzowi śledczemu Jarosławowi Jakimczykowi o ujawnienie tajemnicy państwowej. Chodziło zarówno o ujawnienie nazwiska oficera wywiadu, jak i o ujawnienie metod operacyjnych służb specjalnych. Sam dziennikarz stwierdził: „Moim zdaniem to doniesienie jest odwetem za to, że ujawniliśmy firmę będącą przykrywką służb specjalnych i zajmującą się handlem bronią”. Zarówno media prawicowe („Gazeta Polska”), jak i lewicowe (tygodnik „NIE”) pisały, że NAT uchodzi za jedną z firm założonych przez wywiad.
Według byłych funkcjonariuszy UOP, firma NAT uczestniczyła także w operacji, która miała polegać na kontrolowanej sprzedaży broni terrorystom z Irlandii Północnej. W operacji tej kluczową rolę odegrał Aleksander Makowski. Przedstawiciele polskich służb specjalnych poinformowali Brytyjczyków (MI5), że nawiązali kontakt z grupą Irlandczyków zainteresowanych zakupem broni. Następnie w 1993 r. broń, pochodzącą z MSW (z magazynów UOP), m.in. 300 karabinków automatycznych AK i dwie tony materiałów wybuchowych, załadowano na statek „Inowrocław” płynący do Anglii; jednak kontener z bronią został zatrzymany w Anglii i nigdy nie dotarł do celu, tzn. do Belfastu.
Jak pisała „Gazeta Wyborcza”, o firmie NAT zrobiło się głośno w 1995 r., gdy adm. Piotr Kołodziejczyk (wcześniej odwołany ze stanowiska w wyniku tzw. obiadu drawskiego) zarzucił Gromosławowi Czempińskiemu i gen. Wileckiemu, że sprzedali 52 bojowe wozy piechoty do Angoli bez jego wiedzy i poniżej ich wartości (rozmowę Czempińskiego i Wileckiego na temat tej transakcji nagrał kontrwywiad wojskowy). Sprzedaży tej dokonała właśnie firma NAT Import Export Leszek Cichocki.
W połowie lat 90 XX w. Cichocki posiadał udziały w spółce Światowe Centrum Handlu i Finansów ze Wschodem; spółka powstała z inicjatywy wywiadu UOP i miała służyć jako instytucja przykrycia dla wywiadu gospodarczego, jednak jak się okazało udziały w spółce wykupił także Siergiej Gawriłow, rozpoznany przez Brytyjczyków jako agent GRU.

</doc>
<doc id="5103116" url="https://pl.wikipedia.org/wiki?curid=5103116" title="Skrzypkowa Skała">
Skrzypkowa Skała



</doc>
<doc id="5103121" url="https://pl.wikipedia.org/wiki?curid=5103121" title="Ząbczysko">
Ząbczysko

Ząbczysko – grupa skał na porośniętym lasem wzniesieniu Zbączysko po wschodniej stronie zabudowanego obszaru Ryczowa w województwie śląskim, w powiecie zawierciańskim, w gminie Ogrodzieniec. Należą do tzw. Ryczowskiego Mikroregionu Skałkowego na Wyżynie Częstochowskiej wchodzącej w skład Wyżyny Krakowsko-Częstochowskiej.
Jest to grupa wielu skał znajdujących się w lesie na zboczu opadającym do dna suchego wąwozu. Uprawiana jest na nich wspinaczka skalna. Zbudowane są z twardych wapieni skalistych i mają wysokość do 18 m, ściany połogie, pionowe lub przewieszone z filarami.
Drogi wspinaczkowe.
Na niektórych ze skał Ząbczyska poprowadzono drogi wspinaczkowe i zamontowano punkty asekuracyjne. W czerwcu 2021 roku było 7 dróg wspinaczkowych o trudności od VI do VI.4+ w skali polskiej. Zamontowano stałe punkty asekuracyjne: ringi (r), spity (s) i stanowiska zjazdowe (st). Potencjał skał jest jednak większy i jest tutaj możliwość poprowadzenia jeszcze wielu nowych dróg.

</doc>
<doc id="5103123" url="https://pl.wikipedia.org/wiki?curid=5103123" title="Strusowie">
Strusowie



</doc>
<doc id="5103128" url="https://pl.wikipedia.org/wiki?curid=5103128" title="Camilla Weitzel">
Camilla Weitzel

Camilla Weitzel (ur. 11 czerwca 2000 w Hamburgu) – niemiecka siatkarka, reprezentantka kraju, grająca na pozycji środkowej. 
Jest wychowanką klubu VC Olympia Dresdner, gdzie w 2017 roku wstąpiła do seniorskiej drużyny Dresdner SC. Grała w klubie z Drezna przez kolejne 4 lata. Od sezonu 2021/2022 występuje we włoskiej Serie A, w drużynie .
Sukcesy klubowe.
Puchar Niemiec:
Mistrzostwo Niemiec:
Puchar Challenge:

</doc>
<doc id="5103130" url="https://pl.wikipedia.org/wiki?curid=5103130" title="Globe Telecom">
Globe Telecom

Globe Telecom, Inc. (powszechnie znane jako Globe) – filipińskie przedsiębiorstwo telekomunikacyjne z siedzibą w Bonifacio Global City, Taguig. Spółka jest największym operatorem sieci komórkowej na Filipinach oraz jedną z największych sieci stacjonarnych i szerokopasmowych.

</doc>
<doc id="5103131" url="https://pl.wikipedia.org/wiki?curid=5103131" title="Źródło Miłości">
Źródło Miłości



</doc>
<doc id="5103133" url="https://pl.wikipedia.org/wiki?curid=5103133" title="Marta Łyczakowska">
Marta Łyczakowska

Marta Łyczakowska z domu Krajewska (ur. 2 maja 1998) – polska siatkarka. reprezentantka kraju, grająca na pozycji rozgrywającej. 
W czerwcu 2022 roku poślubiła Bartłomieja Łyczakowskiego, statystyka klubu BBTS Bielsko-Biała. 
Sukcesy klubowe.
juniorskie.
Ogólnopolska Olimpiada Młodzieży:
Mistrzostwa Polski Kadetek:
seniorskie.
Mistrzostwo Polski:
Superpuchar Polski:
Puchar Polski:

</doc>
<doc id="5103137" url="https://pl.wikipedia.org/wiki?curid=5103137" title="Katastrofa lotu Northwest Orient Airlines 293">
Katastrofa lotu Northwest Orient Airlines 293

Katastrofa lotu Northwest Orient Airlines 293 – wydarzyła się 3 czerwca 1963. W jej wyniku Douglas DC-7C należący do linii Northwest Orient Airlines rozbił się w cieśninie Clarence, zabijając wszystkie 101 osób na pokładzie.
Samolot.
Maszyną obsługującą lot 293 był Douglas DC-7C (nr rej. N290) o numerze seryjnym 45209/861. Samolot został wyprodukowany w 1957 roku.
Przebieg lotu.
Maszyna została wyczarterowana przez Military Air Transport Service w celu przewiezienia żołnierzy i ich rodzin z bazy lotniczej McChord do bazy lotniczej Elmendorf. Na pokładzie znajdowało się 95 pasażerów i 6 członków załogi. Maszyna wystartowała o 7:52 czasu lokalnego, a ostatni kontakt radiowy został nawiązany o 10:06, kiedy załoga poprosiła o zgodę na zmianę wysokości lotu. Po ponad godzinie bez kontaktu o 11:16 rozpoczęto poszukiwania, a o 19:22 odnalezione zostały pierwsze pływające szczątki. Nie znaleziono żadnego ciała. Przyczyny nigdy nie ustalono, ponieważ wrak osiadł około 2400 metrów pod wodą.

</doc>
<doc id="5103141" url="https://pl.wikipedia.org/wiki?curid=5103141" title="Luis Díaz (kolumbijski piłkarz)">
Luis Díaz (kolumbijski piłkarz)

Luis Fernando Díaz Marulanda (ur. 13 stycznia 1997 w Barrancas) – kolumbijski piłkarz występujący na pozycji lewego skrzydłowego w angielskim klubie Liverpool oraz w reprezentacji Kolumbii.
Kariera klubowa.
Barranquilla FC.
W 2016 roku podpisał kontrakt z drużyną Atlético Junior i został przesunięty do klubu filialnego – Barranquilla FC. Zadebiutował 13 kwietnia 2016 w meczu Copa Colombia przeciwko Jaguares de Córdoba (0:1). W Categoría Primera B zadebiutował 26 kwietnia 2016 w meczu przeciwko Deportivo Pereira (1:2). Pierwszą bramkę zdobył 14 maja 2016 w meczu ligowym przeciwko Cúcuta Deportivo (2:1).
Atlético Junior.
6 czerwca 2017 został na stałe przeniesiony do klubu Atlético Junior. Zadebiutował 6 lipca 2017 w meczu Copa Colombia przeciwko CD Once Caldas (0:1). W Categoría Primera A zadebiutował 27 sierpnia 2017 w meczu przeciwko CD Once Caldas (3:2). Pierwszą bramkę zdobył 20 września 2017 w meczu Copa Sudamericana przeciwko Cerro Porteño (3:1). 2 lutego 2018 zadebiutował w Copa Libertadores w meczu przeciwko Club Olimpia (1:0). Pierwszą bramkę w lidze zdobył 4 lutego 2018 w meczu przeciwko Atlético Bucaramanga (1:0).
FC Porto.
10 lipca 2019 podpisał pięcioletni kontrakt z klubem FC Porto. Zadebiutował 7 sierpnia 2019 w meczu kwalifikacji do Ligi Mistrzów przeciwko FK Krasnodar (0:1). W Primeira Liga zadebiutował 10 sierpnia 2019 w meczu przeciwko Gil Vicente (2:1). Pierwszą bramkę zdobył 13 sierpnia 2019 w meczu kwalifikacji do Ligi Mistrzów przeciwko FK Krasnodar (2:3). Pierwszą bramkę w lidze zdobył 17 sierpnia 2019 w meczu przeciwko Vitórii Setúbal (4:0). W sezonie 2019/20 jego zespół zajął pierwsze miejsce w tabeli zdobywając mistrzostwo Portugalii. 1 sierpnia 2020, w meczu finału Pucharu Portugalii przeciwko SL Benfica (1:2), otrzymał czerwoną kartkę w 38 minucie spotkania, a jego osłabiony zespół zdobył trofeum. 21 października 2020 zadebiutował w fazie grupowej Ligi Mistrzów w meczu przeciwko Manchesterowi City (3:1), w którym zdobył swoją pierwszą bramkę w tych rozgrywkach. 23 grudnia 2020 wystąpił w meczu Superpucharu Portugalii przeciwko SL Benfica (2:0), w którym strzelił bramkę, a jego zespół zdobył trofeum.
Liverpool FC.
30 stycznia 2022 roku dołączył do Liverpoolu FC, z którym podpisał 5-letni kontrakt. FC Porto za swojego zawodnika otrzymało, łącznie z bonusami, 60 milionów Euro.
Kariera reprezentacyjna.
Kolumbia U-20.
W 2017 roku otrzymał powołanie do reprezentacji Kolumbii U-20. Zadebiutował 24 stycznia 2017 w meczu Mistrzostw Ameryki Południowej U-20 2017 przeciwko reprezentacji Brazylii U-20 (1:0).
Kolumbia.
W 2018 roku otrzymał powołanie do reprezentacji Kolumbii. Zadebiutował 11 września 2018 w meczu towarzyskim przeciwko reprezentacji Argentyny (0:0). Pierwszą bramkę zdobył 26 marca 2019 w meczu towarzyskim przeciwko reprezentacji Korei Południowej (2:1). 30 maja 2019 otrzymał powołanie na Copa América 2019. 10 czerwca 2021 otrzymał powołanie na Copa América 2021.

</doc>
<doc id="5103143" url="https://pl.wikipedia.org/wiki?curid=5103143" title="Źródło Miłości w Rodakach">
Źródło Miłości w Rodakach

Źródło Miłości – źródło wypływające u południowo-zachodnich podnóży wzniesienia Świniuszka (488 m) na Wyżynie Częstochowskiej wchodzącej w skład Wyżyny Krakowsko-Częstochowskiej. Znajduje się we wsi Rodaki w województwie małopolskim, w powiecie olkuskim, w północnej części gminy Klucze, w lesie po wschodniej stronie drogi wojewódzkiej nr 791 Olkusz – Zawiercie. Daje początek potokowi Dębiesznica (przez miejscową ludność zwanym rzeką Minóżka). Jest on prawym dopływem Białej Przemszy.
W różnych źródłach źródło to ma także inne nazwy: „Źródło pod Świniuszką”, „Źródło w Ryczówku”, „Stoki”. Woda wypływa z warstwy wodonośnej margli i wapieni pochodzących z późnej jury. Charakteryzuje się dobrymi walorami smakowymi i dużą czystością, co powoduje, że przez okolicznych mieszkańców często jest pobierana do celów pitnych bezpośrednio ze źródła. Woda wypływa ze źródła w sposób naturalny, dla potrzeb mieszkańców zamontowano rurkę ułatwiającą napełnianie pojemników na wodę. Dawniej wodę tę pobierał nieistniejący już ośrodek wypoczynkowy i zasilała ona także jego basen.

</doc>
<doc id="5103149" url="https://pl.wikipedia.org/wiki?curid=5103149" title="Dębiesznica">
Dębiesznica

Dębiesznica – struga na Wyżynie Częstochowskiej wchodzącej w skład Wyżyny Krakowsko-Częstochowskiej. Jest prawym dopływem rzeki Biała Przemsza. 
Początek Dębiesznicy daje Źródło Miłości u południowo-zachodnich podnóży porośniętego lasem wzniesienia Świniuszka (488 m). Znajduje się na wysokości 361 m i ma wydajność 6 l/s. Wypływająca z niego woda zaraz poniżej źródła przepływa betonowym przepustem pod drogą dając początek Dębiesznicy. Spływa ona w kierunku południowym, przepływając przez miejscowości Rodaki, Ryczówek i Klucze. W tej ostatniej na wysokości 319 m n.p.m. uchodzi do Białej Przemszy w jej rozlewisku przy drodze wojewódzkiej nr 791 Olkusz – Zawiercie. Koryto Dębiesznicy tworzy granicę między wsiami Rodaki, Chechło i Ryczówek.
Nazwa strugi po raz pierwszy pojawia się w 1451 r. jako „fluvius Dombyessznicza”, w 1543 r. jako „torrens Debyesznycza”. Na Mapie Obrębowej i innych mapach opisywana była błędnie jako „Dzdzenica”. Obecnie potocznie nazywana bywa „Dębieśnicą”, a przez okolicznych mieszkańców rzeką „Minóżka”. Spotykana była też nazwa „Dubeśnica".

</doc>
<doc id="5103150" url="https://pl.wikipedia.org/wiki?curid=5103150" title="Gjoko Zajkow">
Gjoko Zajkow



</doc>
<doc id="5103152" url="https://pl.wikipedia.org/wiki?curid=5103152" title="Herb gminy Łopiennik Górny">
Herb gminy Łopiennik Górny

Herb gminy Łopiennik Górny przedstawia tarczę czwórdzielną, przy czym lewa górna ćwiartka oraz prawa dolna ćwiartka przedstawiają jednakowe wizerunki liścia łopianu na białym/srebrnym tle. Prawa górna ćwiartka zawiera wizerunek głowy białego/srebrnego jelenia ze złotą koroną na karku na czerwonym tle. Lewa dolna ćwiartka przedstawia wizerunek głowy białego/srebrnego niedźwiedzia na czerwonym tle.
Historia.
Herb został ustanowiony przez Radę Gminy 10 sierpnia 1997 r..
Symbolika.
Według podań nazwy okolicznych miejscowości - Łopiennik Górny, Łopiennik Nadrzeczny, Łopiennik Dolny i Łopiennik Podleśny - wywodzą się od Łopianu, rosnącego w okolicy, zwłaszcza w dolinie rzeki Łopy. Stąd w herbie gminy umieszczono dwa liście łopianu. Ponadto część Łopiennika stanowiła przez kilka stuleci własność królewską (dawny Łopiennik Lacki - obecnie podzielony na Łopiennik Górny i Łopiennik Nadrzeczny), słynącą z polowań na dziką zwierzynę. O tych aspektach z historii Łopiennika symbolicznie ma przypominać jeleń z koroną na karku oraz niedźwiedź, umieszczone na pozostałych polach herbu.

</doc>
<doc id="5103153" url="https://pl.wikipedia.org/wiki?curid=5103153" title="Edmond Audran">
Edmond Audran

Edmond Achille Audran (ur. 12 kwietnia 1840 w Lyonie, zm. 16 sierpnia 1901 w Bazincourt-sur-Epte) – francuski kompozytor.
Życiorys.
Studiował w École Niedermeyer w Paryżu u Jules’a Duprato. Od 1861 roku pełnił funkcję kapelmistrza kościoła Saint-Joseph w Marsylii, dla którego napisał mszę (1873) i oratorium "La Sulamite" (1876). Pisał także pieśni. Główną domeną jego twórczości była jednak operetka, których napisał ponad 30. W 1879 roku przeprowadził się do Paryża.

</doc>
<doc id="5103154" url="https://pl.wikipedia.org/wiki?curid=5103154" title="Puchar Polski w piłce nożnej (2021/2022)">
Puchar Polski w piłce nożnej (2021/2022)

Puchar Polski w piłce nożnej mężczyzn 2021/2022 – 68. edycja rozgrywek, mających na celu wyłonienie zdobywcy Pucharu Polski, który uzyskał tym samym prawo gry w drugiej rundzie eliminacji Ligi Konferencji Europy 2022/2023. Ich sponsorem tytularnym jest Fortuna, w związku z czym obowiązywała nazwa marketingowa Fortuna Puchar Polski.
Trofeum obronił .
Zasady.
Uczestnictwo.
Udział w rozgrywkach Pucharu Polski 2021/2022 na szczeblu centralnym i regionalnym (wojewódzkich związków piłki nożnej) miały obowiązek wziąć drużyny występujące na sześciu najwyższych poziomach ligowych (od Ekstraklasy do klasy okręgowej), pozostałe zespoły mogły zgłosić się do Pucharu Polski na zasadzie dobrowolności. Drużyny, które zrezygnowały z udziału w rozgrywkach na szczeblu centralnym w sezonie 2021/2022, nie były uprawnione do udziału w rozgrywkach o Puchar Polski w dwóch kolejnych cyklach rozgrywek. Warunkiem gry na szczeblu centralnym turnieju było posiadanie licencji uprawniającej do udziału w rozgrywkach mistrzowskich w sezonie 2021/2022.
Zasady rozgrywania spotkań i awansu.
Wszystkie pojedynki w ramach turnieju rozgrywane były metodą pucharową bez rewanżów – zwycięzca przechodzi do kolejnej rundy, przegrany odpada z dalszej rywalizacji. W przypadku remisu po regulaminowym czasie gry zarządzana jest dogrywka (2 × 15 minut), a w razie dalszego braku rozstrzygnięcia decyduje seria rzutów karnych.
Wprowadzono nowe zasady co do liczby dopuszczalnych zmian oraz obowiązkowej liczby zawodników młodzieżowców. Każda drużyna może dokonać zmiany pięciu zawodników w czasie danego spotkania (wcześniej dopuszczalne były trzy zmiany w czasie podstawowym i czwarta w dogrywce), przy czym mogą być one dokonane w trakcie przerwy między pierwszą i drugą połową oraz w trakcie nie więcej niż trzech przerw w grze. Ponadto każdy zespół musi wystawiać do gry w czasie trwania całego meczu co najmniej dwóch zawodników młodzieżowców (w poprzedniej edycji obowiązkowy był występ jednego takiego zawodnika), czyli urodzonych w 1999 lub późniejszym roku i posiadających obywatelstwo polskie; dla takich graczy przeznaczono specjalne opaski na ramię.
Ostrzeżenia i wykluczenia.
Zawodnicy, którzy w czasie trwania turnieju otrzymali ostrzeżenia (żółta kartka), karani byli następującymi karami dyskwalifikacji:
Kary te obowiązują wyłącznie w ramach Pucharu Polski różnych szczebli. Po rozegraniu meczów ćwierćfinałowych żółte kartki otrzymane wcześniej przez zawodników na szczeblu centralnym były anulowane. Kary za czerwone lub żółte kartki graczy drużyn, które awansowały do półfinału, były wykonywane w kolejnych meczach tej edycji Pucharu Polski, zaś w przypadku zawodników drużyn, które nie awansowały do półfinału, były one wykonywane w kolejnych cyklach Pucharu Polski.
Terminarz.
"Kursywą zaznaczono terminy ramowe."
Nagrody pieniężne.
Wymiar nagród ustalił Zarząd PZPN na posiedzeniu 29 kwietnia 2021.
Runda wstępna.
Uczestnicy tej fazy rozgrywek reprezentowali w sezonie 2021/2022 następujące poziomy ligowe:
! colspan=3 style="background-color:cornsilk" | 4 sierpnia 2021
Uwagi:
1 Walkower na korzyść Pogoni Siedlce – w drużynie Olimpii Elbląg zagrał nieuprawniony zawodnik. Wynik na boisku – 0:3
Drabinka.
W polu po lewej stronie nazwy drużyny podano jej poziom ligowy w sezonie 2021/2022.
1/32 finału.
Uczestnicy tej fazy rozgrywek reprezentowali w sezonie 2021/2022 następujące poziomy ligowe:
! colspan=3 style="background-color:cornsilk" | 21 września 2021
! colspan=3 style="background-color:cornsilk" | 22 września 2021
! colspan=3 style="background-color:cornsilk" | 23 września 2021
! colspan=3 style="background-color:cornsilk" | 28 września 2021
! colspan=3 style="background-color:cornsilk" | 29 września 2021
Uwagi:
1 Walkower na korzyść Pogoni Siedlce – w drużynie Sokół Ostróda zagrał nieuprawniony zawodnik. Wynik na boisku – 0:2
1/16 finału.
Uczestnicy tej fazy rozgrywek reprezentowali w sezonie 2021/2022 następujące poziomy ligowe:
! colspan=3 style="background-color:cornsilk" | 26 października 2021
! colspan=6 style="background-color:cornsilk" | 27 października 2021
! colspan=3 style="background-color:cornsilk" | 28 października 2021
! colspan=3 style="background-color:cornsilk" | 2 listopada 2021
! colspan=3 style="background-color:cornsilk" | 3 listopada 2021
1/8 finału.
Uczestnicy tej fazy rozgrywek reprezentowali w sezonie 2021/2022 następujące poziomy ligowe:
! colspan=3 style="background-color:cornsilk" | 30 listopada 2021
! colspan=3 style="background-color:cornsilk" | 1 grudnia 2021
! colspan=3 style="background-color:cornsilk" | 2 grudnia 2021
! colspan=3 style="background-color:cornsilk" | 9 lutego 2022
1/4 finału.
Uczestnicy tej fazy rozgrywek reprezentowali w sezonie 2021/2022 następujące poziomy ligowe:
1/2 finału.
Uczestnicy tej fazy rozgrywek reprezentowali w sezonie 2021/2022 następujące poziomy ligowe:

</doc>
<doc id="5103156" url="https://pl.wikipedia.org/wiki?curid=5103156" title="Pijalnie Czekolady Wedel">
Pijalnie Czekolady Wedel

Pijalnie Czekolady Wedel – sieć sklepów Lotte Wedel Sp. z o.o. proponująca wyroby czekoladowe i cukiernicze. Współcześnie w Polsce jest ich 30 (stan na 2021), funkcjonują jako pijalnie (obsługa na miejscu) i sklepy zarówno własne, jak i franczyzowe.
Historia.
W 1851 działający dotychczas w spółce Karol Wedel usamodzielnił się i w kamienicy przy ul. Miodowej 12 (na rogu ul. Kapitulnej, "vis-à-vis" kościoła kapucynów) w Warszawie otworzył własny sklep, a przy nim parową fabrykę czekolady. Produkował karmelki, ciasta i figurki cukrowe, czekoladę twardą oraz czekoladę do picia (już w 1851 serwowano jej 400–500 filiżanek dziennie). W cukierni podawano również herbatę, kakao, poncz, likier, syrop słodowy i inne napoje oraz słodycze.
Ze względu na wzrost popytu w 1865 zakład planowano rozbudować. Dlatego Emil Wedel, syn Karola, przeniósł przedsiębiorstwo na ul. Szpitalną 4/6/8. W 1879 uruchomiono tam fabrykę czekolady. W 1894 w narożniku ulic Szpitalnej i Hortensji (obecnie Górskiego) otwarto „staroświecki sklep” – sklep fabryczny, przy którym powstała pijalnia czekolady (istnieje tam również współcześnie). Sklep ulokowano w trzypiętrowej kamienicy będącej własnością Wedlów. Budynek poświęcił pastor Wilhelm Piotr Angerstein, szwagier Emila Wedla.
W okresie międzywojennym „Staroświecki sklep” Wedla w Warszawie był uważany za miejsce wyjątkowe. W 1937, kiedy Jan Wedel planował odnowić i unowocześnić sklep, zaprotestowali pisarze i dziennikarze m.in. z wpływowych wtedy „Wiadomości Literackich”. W sprawie wypowiadali się m.in. M. Kuncewiczowa, K.W. Zawodziński i A. Sobański. Pisano listy otwarte, zwracano uwagę na ogromną wartość historyczną architektury sklepu, wnętrza z elementami art-nouveau oraz charakterystyczną atmosferę panującą w sklepie. Apel poparły rzesze warszawiaków. W rezultacie Jan Wedel nie przebudował sklepu. Listy publikowane w „Wiadomościach Literackich” zainspirowały firmę do ogłoszenia konkursu na "najładniejsze wspomnienie związane ze staroświeckim sklepem E.Wedla w Warszawie". W konkursie zwyciężył Jarosław Iwaszkiewicz, a przedmowę napisał Julian Tuwim. W 1938 ukazał się tom opowiadań "Staroświecki sklep".
Od 2004 zaczęły powstawać, wzorowane na tradycji wciąż istniejącego „Staroświeckiego Sklepu”, pijalnie czekolady E. Wedel. Przy ul. Szpitalnej 8 w Warszawie w 2016 w zabytkowej kamienicy Emila Wedla powstała Pracownia Czekolady oraz Pracownia Ręcznej Produkcji Rarytasów). Działa też Klub Miłośników Czekolady.
W 2020 uruchomiono oficjalny sklep internetowy Pijalni Czekolady E.Wedel.
Produkty.
Pijalnie oferują menu na miejscu oraz wszystkie produkty spółki, jak również karty prezentowe, kosze i zestawy prezentowe.

</doc>
<doc id="5103158" url="https://pl.wikipedia.org/wiki?curid=5103158" title="Budstar-NPU Kijów">
Budstar-NPU Kijów

FK Budstar-NPU Kijów (ukr. ФК «Будстар-НПУ» Київ) – ukraiński klub futsalu mężczyzn i kobiet, mający siedzibę w mieście Kijów w środkowo-północnej części kraju, grający od sezonu 2018/19 w rozgrywkach futsalowej Wyższej Ligi kobiet.
Historia.
Chronologia nazw:
Klub futsalu Budstar został założony w Kijowie w 1997 roku. W sezonie 1997/98 męski zespół startował w Pierwszej lidze futsalu (D2). Przed rozpoczęciem nowego sezonu 1998/99 zespół połączył się z klubem "Unisport Kijów", grającym w Wyższej lidze, i potem występował z nazwą Unisport-Budstar Kijów. W 2003 fuzja została rozwiązana i klub wrócił do swojej nazwy Budstar.
W 2018 roku klub nawiązał współpracę z Narodowym Uniwersytetem Pedagogicznym, który w latach 2007–2016 reprezentował żeński klub Biłyczanka-NPU. W sezonie 2018/19 żeńska drużyna z nazwą Budstar-NPU zgłosiła się do rozgrywek futsalowej Wyższej Ligi kobiet, zajmując trzecie miejsce wśród 7 zespołów. W następnym sezonie 2019/20 klub zdobył mistrzostwo oraz Puchar Ukrainy. W listopadzie 2020 został zmieniony herb klubu. 26 listopada 2020 klub zmienił nazwę na Kobra-NPU, ale już 13 marca 2021 przyjął nazwę Uniwersytet Drahomanowa Sezon 2020/21 zespół zakończył na trzecim miejscu. W czerwcu 2021 klub z nazwą Łeonas FSF zdobył Puchar Kijowa w piłce nożnej plażowej. Na początku sierpnia 2021 jako Łeonas-Uniwersytet Drahomanowa organizował międzynarodowy Puchar Estrellas Cup 2021, a 20 sierpnia 2021 roku już jako Budstar-NPU/Łeonas wygrał Superpuchar Ukrainy w futsalu. 23 września 2021 ogłoszono o zmianie nazwy klubu na Budstar-NPU.
Barwy klubowe, strój, herb, hymn.
Klub ma barwy czerwono-żółte. Piłkarki swoje domowe spotkania zazwyczaj grają w granatowych koszulkach z niebieskimi rękawami, granatowych spodenkach oraz granatowych getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2021).
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich (stan na 31-05-2021).
Hala.
Drużyna rozgrywa swoje mecze w Hali SK NPU im. Drahomanowa, znajdującej się przy ul. Turheniwśka 3-9 w Kijowie.
Inne sekcje.
Klub oprócz głównej drużyny prowadzi drużynę młodzieżowe oraz dla dzieci, grające w turniejach miejskich.

</doc>
<doc id="5103160" url="https://pl.wikipedia.org/wiki?curid=5103160" title="Spring Airlines Japan">
Spring Airlines Japan

Spring Airlines Japan – japońska tania linia lotnicza z siedzibą w Narita, głównym portem lotniczym jest port lotniczy Narita.
Flota.
Flota Spring Airlines Japan w kwietniu 2021:
Średni wiek floty wynosi 5.9 lat. 

</doc>
<doc id="5103165" url="https://pl.wikipedia.org/wiki?curid=5103165" title="Jerzy Andrzej Marek">
Jerzy Andrzej Marek

 
Jerzy Andrzej Marek, właśc. Andrzej Woźniakowski (ur. 7 lutego 1936 w Warszawie, zm. 14 kwietnia 2004) – polski kompozytor, pianista, dyrygent i aranżer.
Życiorys.
W latach 60. wraz z Adamem Kreczmarem prowadził, działający przy AWF w Warszawie, kabaret Gag. Współpracował z kabaretami Hybrydy, Pod Egidą oraz teatrami w Warszawie, Gdyni, Rzeszowie i Kielcach. W latach 1972–1977 był kierownikiem muzycznym Teatru Syrena w Warszawie. Tworzył muzykę do komedii muzycznych i spektakli teatralnych. Komponował piosenki m.in. dla Krzysztofa Cwynara, Jana Pietrzaka, Jerzego Połomskiego, Joanny Rawik, duetu Rinn-Czyżewski, Maryli Rodowicz, Ireny Santor, Lidii Stanisławskiej, Teresy Tutinas i Tadeusza Woźniakowskiego.
Twórczość.
Skomponował m.in. piosenki:
Wyróżnienia.
W 1968 roku został laureatem nagrody Komitetu ds. Radia i Telewizji na festiwalu opolskim za piosenkę: "Jak cię miły zatrzymać" z tekstem Adama Kreczmara, a w 1975 „Srebrnego Pierścienia” na Festiwalu Piosenki Żołnierskiej w Kołobrzegu za piosenkę: "W taki świt".

</doc>
<doc id="5103167" url="https://pl.wikipedia.org/wiki?curid=5103167" title="Ulica Sucha we Wrocławiu">
Ulica Sucha we Wrocławiu

Ulica Sucha – ulica położona we Wrocławiu na osiedlu Huby, w dawnej dzielnicy Krzyki. Ulica ma długości i biegnie od skrzyżowania ulic: Suchej, Borowskiej, Ślężnej i Swobodnej do skrzyżowania ulic: Suchej, Dyrekcyjnej, Hubskiej i gen. Kazimierza Pułaskiego. Historyczny układ urbanistyczny obszaru przez który przebiega ulica podlega ochronie i wpisany jest do gminnej ewidencji zabytków, podobnie jak położone przy ulicy oraz w bezpośrednim sąsiedztwie zachowane budynki i inne obiekty, w tym wpisane do rejestru zabytków: zespół budowlany stacji Dworca Górnośląskiego i siedziba Dyrekcji Kolei Królewskich, obecnie biurowiec PKP S.A. Znajduje się tu także pomnik przyrody – dąb „Przewodnik”. Jednym ze współczesnych obiektów położonych przy tej ulicy jest galeria Wroclavia z dworcem autobusowym. Ponadto po północnej stronie ulicy położona jest stacja kolejowa Wrocław Główny.
Historia.
W 1864 r. wytyczono ulicę obejmującą współczesną Suchą i Swobodną, zgodnie z opracowanym w 1856 r. pierwszym planem regulacyjnym przedmieść. Nowa droga powstała wzdłuż torów kolejowych i nowego Dworca Głównego z myślą zastąpienia zdegradowanej ulicy Nasypowej (współcześnie także ulica Wojciecha Bogusławskiego i Kolejowa), co miało związek z budową linii kolejowej i dworca. Ówcześnie łączyła ona ulicę Hubską z ulicą Wincentego Stysia.
Budynek dworcowy powstał w latach 1855–1857 wg projektu Wilhelma Grapowa. W latach 1899–1904 przebudowano i rozbudowano dworzec zgodnie z projektem Bernarda Klüschego, który uwzględniał przeprowadzone wyniesienia torów nad poziom ulic. Decyzja o takiej inwestycji wymuszona była koniecznością zapewnienia bezkolizyjnej komunikacji kolejowej i ulicznej wobec narastających problemów związanych z krzyżowaniem się torów kolejowych z ulicami i torami tramwajowymi. W jej ramach zbudowano także tunele łączące ulicę Suchą z halą dworcową i peronową oraz z placem Dworcowym (obecnie plac ten pozostaje bez nazwy).
Do XIX wieku w miejscu, na którym wzniesiono Galerię Wroclavia, znajdowały się stawy na tak zwanym Małpim Gaju (Pola Stawowe). Teren ten częściowo został zabudowany. W jego obszarze przy ulicy Borowskiej powstał między innymi kościół imienia Zbawiciela w latach 1871–1876, zaprojektowany przez Carla Johanna Christiana Zimmermanna. Zniszczony w wyniku działań wojennych prowadzonych podczas oblężenia Wrocławia w 1945 r., po zakończeniu II wojny światowej został rozebrany.
W 1925 r. z istniejącej ulicy wyodrębniono odcinek od ulicy Borowskiej do ulicy Hubskiej nadając mu nową, odrębną nazwę. Po południowej stronie powstał między innymi Dom Opieki Społecznej z łaźnią wybudowany zgodnie z projektem Karla Klimma z 1909 r. W 1913 r. zakończono budowę budynku Dyrekcji Kolei (lata 1911–1914), tj. dla Pruskiej Królewskiej Dyrekcji Kolei (KPEV). Obiekt został zaprojektowany przez H. Königa i uzyskał formę prestiżowego, neobarokowego pałacu wzniesionego na planie nieregularnego prostokąta.
W 1965 r. Stowarzyszenie Architektów Polskich ogłosiło konkurs, w wyniku którego wyłoniono koncepcję nowego dworca autobusowego, w miejscu skweru powstałego na wolnym od zabudowy terenie po zniszczonej podczas oblężenia Wrocławia zabudowie i parku (m.in. Kościół imienia Zbawiciela), po południowej stronie od ulicy Suchej. Budowa obiektu trwała ponad 20 lat, na co miały wpływ względy ekonomiczne. Zmieniano w tym czasie także zarówno zespół projektowy, jak i częściowo pierwotne założenia. W 1994 r. oddano do eksploatacji nowy dworzec autobusowy w kwartale ulic: Suchej, Borowskiej, Dyrekcyjnej i Joannitów.
Na rogu ulic Suchej i Borowskiej, po południowo-wschodniej stronie skrzyżowania, rośnie dąb szypułkowy – „Przewodnik”, który 12 czerwca 2003 r. uznany został za pomnik przyrody i wpisany do rejestru dolnośląskich pomników przyrody.
W latach 2010–2012 przeprowadzono rewitalizację Dworca Głównego. Koncepcję architektoniczno-urbanistyczną opracowała warszawska „Grupa5 – Architekci”. W jej ramach oprócz dostosowania obiektu do współczesnych potrzeb, z uwzględnieniem zachowana elementów historycznych, wybudowano między innymi tak zwany pawilon południowy przy ulicy Suchej, z wejściem do tunelu centralnego. W 2011 r. w ramach stacji Wrocław Główny został uruchomiony tymczasowy peron 6, położony od strony ulicy Suchej i z wejściami wyłącznie z tej ulicy. Był on eksploatowany podczas przebudowy peronów 1, 2 i 3, oraz podczas Mistrzostw Europy w Piłce Nożnej Euro 2012 i okazjonalnie np. dla pociągów zabytkowych itp., a w latach 2019–2020 został przebudowany. Istotnym elementem tej inwestycji wartej około 7,4–8,4 mln zł, było przebicie przejścia do tunelu centralnego stacji.
W 2013 r. Rada Miejska Wrocławia uchwaliła dla obszaru objętego ulicami Suchą, Joannitów, Dyrekcyjną i Borowską miejscowy plan zagospodarowania przestrzennego. Umożliwił on przygotowanie odpowiedniego projektu i po uzyskaniu decyzji o pozwoleniu na budowę rozpoczęcie w 2015 r. budowy galerii Wroclavia w miejscu dworca autobusowego po przeprowadzeniu jego rozbiórki. Inwestorem była firma Unibail-Rodamco Polska, koncepcję architektoniczną opracowała pracownia IMB Asymetria, wykonawcą był Warbud. Na czas budowy urządzono tymczasowy dworzec autobusowy na terenie położonym pomiędzy ulicą Suchą i Dyrekcyjną oraz budynkiem PKP i stacją benzynową. Przy samej ulicy utworzono ponadto przystanki dla wysiadających. Po jej zakończeniu dworzec autobusowy znajduje się w budynku galerii.
Kolejna inwestycja przy tej ulicy rozpoczęła się w czerwcu 2016 r. a zakończyła w kwietniu 2018 r. Objęła teren od ulicy Borowskiej do południowego wejścia Dworca Głównego, zakupiony od PKP w 2013 roku. Powstał tu biurowiec Sagittarius Business House. Inwestorem był deweloper działający pod firmą o nazwie Echo Investment, zaś generalnym wykonawcą była firma PORR. Konsekwencją tej inwestycji była rozbiórka schronu dowodzenia z lat 30. XX wieku oraz budynku przy ulicy Borowskiej 2 z 1867 r. wpisanego do gminnej ewidencji zabytków. Rozebrany schron był wpisany do ewidencji zabytków, lecz został z niej wykreślony mimo swojej wyjątkowości, polegającej na kompletnym zachowaniu obiektu, z wyposażeniem takim jak maszynownie wentylatorni, sanitariaty, umywalnie, kantyna, czy tabliczki informacyjne. Walka o zachowanie cennego obiektu, prowadzona między innymi przez Towarzystwo Upiększania Miasta Wrocławia, które w 2012 roku wnioskowało do wojewódzkiego konserwatora zabytków we Wrocławiu o wpisanie schronu do rejestru zabytków, zakończyła się fiaskiem i unikalny obiekt wyburzono.
Po wojnie, do lat 70. i 80. XX wieku, korytarz transportowy obejmujący ulice: Suchą oraz Swobodną i Owsianą traktowane były jako droga tranzytowa przez miasto. Ciąg wskazanych ulic łączy bowiem ulicę Zaporoską, która przez pewien czas stanowiła fragment drogi krajowej numer 5 i drogi międzynarodowej E83, z ulicą gen. Kazimierza Pułaskiego, którą przebiegała również przez pewien czas droga krajowa numer 8 i droga międzynarodowa E12. Jeszcze w latach 70. XX wieku te ostatnie wymienione drogi biegły od ulicy Powstańców Śląskich przez ulicą Swobodną i Suchą, dopiero później przez ulicę Ślężną i Dyrekcyjną. Wskazywania tej ulicy (jak i całego ciągu wyżej wymienionych trzech ulic) do tranzytu zaprzestano od początku lat 90. XX wieku. Po wybudowaniu obwodnicy śródmiejskiej i następnie autostradowej obwodnicy Wrocławia stopniowo pozbawiano znaczenia tranzytowego także powiązanych, wymienionych wyżej ulic. Przewidywano dla tej ulicy, na odcinku od ulicy Borowskiej do ulicy Joannitów, funkcję ulicy zbiorczej do obsługi dworców PKP i PKS o szerokości w liniach rozgraniczających rządu od 35 do 54 m. Planowano także modernizację ulicy z jednojezdniowej do dwujezdniowej o dwóch pasach na każdej jezdni. Ponadto przewidywano budowę terminalu dla autobusowej komunikacji miejskiej. Przy ulicy miały znajdować się obustronne ciągi piesze i kładka dla pieszych, stanowiąca także nadziemne przejście dla pieszych, jako połączenie funkcjonalne i przestrzenne ponad ulicą Suchą, dworca PKP z projektowanym budynkiem dworca MPK i PKS z zastosowaniem wind, schodów oraz schodów ruchomych. Jednakże w 2013 r. uchwalono nowy miejscowy plan zagospodarowania obejmujący między innymi opisany odcinek ulicy, w który zmieniono powyższe ustalenia. Na jego podstawie znaczącą transformację ulica Sucha przeszła w 2017 r. Przebudowano wówczas układ drogowy, w ramach III etapu inwestycji Zintegrowany System Transportu Szynowego w Aglomeracji i we Wrocławiu, szczególnie w początkowym, opisanym wyżej jej odcinku. W wyniku przeprowadzonych robót z ulicy o charakterze tranzytowym utworzono, na odcinku od ulicy Borowskiej do ulicy Joannitów dojazdową ulicę ślepą i dalej deptak z pasem dla autobusów i taksówek. Dla pozostałej części ulicy nie zmieniono jej charakteru. Inwestorem dla tej przebudowy była firma Unibail-Rodamco prowadząca budowę galerii. W ramach innego etapu inwestycji (etap III A) przebudowano także końcowy odcinek ulicy Suchej wraz z ulicami gen. Kazimierza Pułaskiego i Hubską na których wybudowano torowiska tramwajowe.
Nazwy.
W swojej historii ulica nosiła następujące nazwy:
Pierwsza nazwa ulicy obejmująca zarówno współczesną ulicę Suchą, jak i Swobodną upamiętniała bitwę pod Sadową (nazywaną też bitwą pod Hradcem Králové), która miała miejsce 3 lipca 1866 r. i zdecydowała o zwycięstwie Królestwa Prus w wojnie prowadzonej z Cesarstwem Austrii. Nazwa ulicy "An der Teichäckern" pochodziła od znajdujących się do XIX wieku w miejscu dzisiejszej galerii "Wroclavia" stawów na tak zwanym Małpim Gaju (Pola Stawowe). Nazwę tę tłumaczy się z języka niemieckiego na język polski jako „Przy polach stawowych”. Współczesna nazwa ulicy została nadana przez Zarząd Wrocławia i ogłoszona w okólniku nr 97 z 31 listopada 1945 r.
Układ drogowy.
Do ulicy Suchej przypisana jest droga gminna o długości (numer drogi 105794D, numer ewidencyjny drogi G1057940264011). Do ulicy przypisane są także dwie działki stanowiące rezerwę. Ulica biegnie, na zachodnim jej krańcu, od skrzyżowania ulic: Suchej, Borowskiej, Ślężnej i Swobodnej do położonego na wschodnim krańcu skrzyżowania ulic: Suchej, Dyrekcyjnej, Hubskiej i gen. Kazimierza Pułaskiego. Na odcinku od ulicy Joannitów do skrzyżowania na wschodnim krańcu ulicy, jest to ulica zbiorcza jednojezdniowa. Przy skrzyżowaniu z ulica Joannitów jest to ulica klasy dojazdowej.
Ulica łączy się z następującymi drogami:
Ulica położona jest na działkach ewidencyjnych o łącznej powierzchni , a łączna długość dróg przypisanych do ulicy wynosi .
Początkowy odcinek ulicy jest dwujezdniowy, kończy się on przed przejściem dla pieszych łączącym wejście do Dworca Głównego i dworca autobusowego w galerii Wroclavia. Dalej droga jest jednojezdniowa. Od tego miejsca do ulicy Joannitów obowiązuje zakaz ruchu z pewnymi włączeniami. Dopuszczalny jest mianowicie jedynie ruch autobusów i taksówek. Na odcinku ulicy od ulicy Borowskiej za przejście dla pieszych przy tunelu wschodnim Dworca Głównego jezdnie ulicy posiadają nawierzchnie z masy bitumicznej, a dalej z granitowej kostki brukowej sięgającej za skrzyżowanie z ulicą Gajową. Końcowy odcinek ulicy posiada nawierzchnię z masy bitumicznej.
Komunikacja i transport.
Ulicą Suchą przebiegają linie transportu miejskiego, w ramach komunikacji miejskiej. Są to wyznaczone trasy autobusów miejskich. Ponadto trasy przejazdów miejskich linii autobusowych wyznaczone są ulicami: Swobodną, Ślężną, Borowską i Hubską, a tramwajowych ulicami: Borowską, Hubską i gen. Kazimierza Pułaskiego. Przy ulicy Suchej przy przejściu dla pieszych od tunelu głównego kolejowego Dworca Głównego do dworca PKS zlokalizowanego w budynku galerii znajduje się Przystanek autobusowy o nazwie „Dworzec Autobusowy”. Ta sama nazwa przystanku obowiązuje dla przystanków tramwajowych i autobusowych położonych na ulicy Borowskiej i Ślężnej przy skrzyżowaniu z ulicą Suchą i Swobodną. W galerii Wroclavia, z bezpośrednim wejściem od strony ulicy Suchej znajduje się dworzec autobusowy, po północnej stronie ulicy Dworzec Główny PKP.
Ulica na odcinku od ulicy Borowskiej do przejścia dla pieszych przy tunelu wschodnim Dworca Głównego znajduje się w strefie ograniczenia prędkości do 30 km/h. Na tym odcinku znajdują się przy ulicy drogi rowerowe lub pasy rowerowe powiązane z drogami przy ulicach: Ślężnej, Borowskiej i Joannitów. Ich kontynuacją są drogi rowerowe zaczynające się od skrzyżowania z ulicą Gajową, powiązane z drogami rowerowymi biegnącymi przy ulicach: Hubskiej, Dyrekcyjnej i gen. Kazimierza Pułaskiego. Przy ulicy Suchej w rejonie wyżej opisanego przystanku „Dworzec Autobusowy” znajduje się stacja roweru miejskiego, a nieco bliżej ulicy Borowskiej stacja naprawy rowerów.
Od ulicy Borowskiej w kierunku zachodnim rozpoczyna się teren tzw. osiedla kompletnego – Śródmieście Południowe – wskazanego przez urbanistów w ramach określonych standardów. Mimo że ulic Sucha leży już poza jego obszarem, sama ulica, jak i leżące przy niej wybrane obiekty zostały wskazane do odpowiedniego ukierunkowania pod kątem powiązań z osiedlem, także w zakresie transportu i mobilności. Sama ulica została opisana jako ulica stanowiąca szkielet przestrzeni publicznej osiedla, a przy ulicy wskazano powiązane węzły przesiadkowe obejmujące Dworzec Główny PKP i Dworzec Główny PKS. Ponadto ważną przestrzeń publiczną stanowi skrzyżowanie ulicy Suchej, Borowskiej, Ślężnej i Swobodnej, między innymi jako miejsce istotne pod względem rozpoznawalności i orientacji w przestrzeni oraz usług.
Wschodni kraniec ulicy rozpoczynający się przed skrzyżowaniem z ulicą Gajową i dalej wraz z kolejnym skrzyżowaniem z ulicami gen. Kazimierza Pułaskiego, Hubską i Dyrakcyjną, łącznie z Zieleńcem przy ul. Suchej – Dyrekcyjnej, przeznaczony jest po rozwój komunikacji, w tym przewiduje się utworzenie przystanków tramwajowych i ścieżek rowerowych.
Zabudowa i zagospodarowanie.
Po północnej stronie ulicy, od ulicy Borowskiej, zlokalizowany jest biurowiec Sagittarius Business House. Jest to budynek średniowysoki, o siedmiu kondygnacjach nadziemnych i około powierzchni biurowej. Dalej, aż do ulicy gen. Kazimierza Pułaskiego rozciąga się teren zespołu budowlanego stacji kolejowej Wrocław Główny. W jego ramach za opisanym biurowcem znajduje się nowy, dwukondygnacyjny budynek dworca tzw. pawilon południowy, z wejściem do tunelu centralnego dworca. Dalej znajduje się wejście do tunelu wschodniego, tzw. pocztowego, łączącego dla ruchu pieszego i rowerowego ulicę Suchą z ulicą Józefa Piłsudskiego i Dworcową. Przy końcowym odcinku ulicy, przed opisanym zespołem dworca kolejowego położony jest zespół jednokondygnacyjnych i jednostanowiskowych garaży. Dopuszcza się zabudowę obrzeżną terenów kolejowych wzdłuż ulicy Suchej o wysokości od 4 do 6 kondygnacji nadziemnych o funkcji centrotwórczej.
Po stronie południowej zabudowę, na odcinku od ulicy Borowskiej do ulicy Joannitów, stanowi galeria Wroclavia, z częścią biurową stanowiącą część pierzei południowej ulicy Suchej (trzy połączone ze sobą budynki biurowe w ramach całego kompleksu zabudowy). Cała zabudowa to zespół budynków. Część handlowa obiektu ma trzy kondygnacje nadziemnie, a powierzchnia użytkowa wynosi około , w tym powierzchnia handlowa wynosi i obejmuje około 200 sklepów. Powierzchnia biurowa zaś to około . W budynku znajduje się dworzec autobusowy, kino z 22 salami położonymi na poziomie +2, parking samochodowy na . Sam dworzec autobusowy znajduje się na poziomie terenu (wejście, obsługa podróżnych, kasy), a perony znajdują się na poziomach podziemnych. Siedziba POLBUS-PKS Sp. z o.o. mieści się pod adresem ul. Joannitów 13. Galeria stanowi istotny obiekt usługowy oraz rozpoznawalności i orientacji w przestrzeni.
Za ulicą Joannitów położony jest biurowiec PKP S.A., pierwotnie Siedziba Dyrekcji Kolei Królewskich, za którym znajduje się parking, wykorzystywany przez pewien czas jak to opisano wyżej jako autobusowy dworzec tymczasowy. Całość położona jest na działce o powierzchni . Kolejnym budynkiem w południowej pierzei ulicy jest biurowiec pomocniczy dyrekcji kolei, posadowiony na działce o powierzchni . Za tym budynkiem, przed skrzyżowaniem z ulicą Gajową, znajduje się stacja paliw na terenie o powierzchni , a za tym skrzyżowaniem zieleniec. Końcowy odcinek ulicy, od ulicy Suchej do Dyrekcyjnej przebiega w obszarze przeznaczonym na docelowo rozwój komunikacji.
Ulica przebiega przez teren o wysokości bezwzględnej od 119,2 (początek ulicy – zachodni kraniec) do 118,5 (koniec ulicy – wschodni kraniec) m n.p.m. Objęta jest jednym rejonem statystycznym numer 931400. W obszarze tym na dzień 31.12.2020 r. liczba osób zameldowanych na pobyt stały wynosiła , a gęstość zaludnienia 
Punkty adresowe.
W czerwcu 2021 r. przy ulicy znajdowały się następujące punkty adresowe:
Zieleń.
Tereny zieleni oraz inna zieleń urządzona w otoczeniu ulicy Suchej:
Ochrona i zabytki.
Obszar przez który przebiega ulica Sucha (na całej jej długości ulica stanowi północną granicę tego obszaru) podlega ochronie i jest wpisany do gminnej ewidencji zabytków pod pozycją Huby i Glinianki. W szczególności ochronie podlega historyczny układ urbanistyczny w rejonie ulic Suchej, Hubskiej, Kamiennej i Borowskiej, wraz z Parkiem Andersa i zajezdnią oraz osiedlem w rejonie ulic Paczkowskiej i Nyskiej kształtowany sukcesywnie w latach 60. XIX wieku oraz w XX wieku i po 1945 r. Stan zachowania tego układu ocenia się na dobry.
Przy ulicy i w najbliższym sąsiedztwie znajdują się następujące zabytki:
Baza TERYT.
Dane Głównego Urzędu Statystycznego z bazy TERYT, spis ulic (ULIC):

</doc>
<doc id="5103169" url="https://pl.wikipedia.org/wiki?curid=5103169" title="Kate Figes">
Kate Figes

Catherine-Jane Figes (6 listopada 1957 w Londynie, zm. 7 grudnia 2019) – brytyjska pisarka i dziennikarka.
Życiorys.
Urodziła się w Londynie, w rodzinie pisarzy. Jej matka Eva Figes była znaną niemiecką feministką. Wychowała Kate samotnie. Kate Studiowała arabistykę i filologię rosyjską. Zawód matki sprawił, że pierwotnie nie chciała być pisarką. Pracowała jako przedstawiciel handlowy księgarni, a później w feministycznym wydawnictwie Pandora Press. Zaczęła pisać dopiero w wieku 30 lat. Jej agentką została Felicity Rubinstein. Twórczość Kate była feministyczna, skupiała się na życiu intymnym.
Miała dwie córki, Eleanor and Grace Wyld. Zmarła w 2019 roku na raka piersi, w wieku 62 lat.

</doc>
<doc id="5103170" url="https://pl.wikipedia.org/wiki?curid=5103170" title="Opizon">
Opizon



</doc>
<doc id="5103172" url="https://pl.wikipedia.org/wiki?curid=5103172" title="24h Le Mans 2020">
24h Le Mans 2020

24h Le Mans 2020 – 88. edycja 24–godzinnego wyścigu rozegrana na torze Circuit de la Sarthe w dniach 19–20 września 2020 roku. Wyścig został zorganizowany przez Automobile Club de l’Ouest (ACO) i był on siódmą rundą sezonu 2019/2020 serii FIA World Endurance Championship. Pierwotnie wyścig miał odbyć się w czerwcu, jednak z powodu pandemii COVID-19, został on przesunięty na wrzesień i rozegrany został bez publiczności.
Lista startowa.
Automobile Club de l’Ouest (ACO) przyznał 62 zaproszenia do wyścigu. Klasy, którym przyznano możliwość udziału w wyścigu to Le Mans Prototype 1 (LMP1), Le Mans Prototype 2 (LMP2), Le Mans Grand Touring Endurance Pro (GTE Pro) oraz Le Mans Grand Touring Endurance Am (GTE Am).
Automatyczne zaproszenia.
Zwycięzcy 24h Le Mans 2019, European Le Mans Series 2019 (ELMS), Asian Le Mans Series 2019–2020 (AsLMS) oraz Michelin Le Mans Cup 2019 otrzymali automatycznie zaproszenie do wyścigu. Wicemistrzowie European Le Mans Series 2019 w kategoriach LMP2 i LMGTE również otrzymali automatyczne zaproszenia. ACO przyznał też dwa zaproszenia dla zespołów z IMSA WeatherTech SportsCar Championship. Zaproszone zespoły LMGTE z ELMS i AsLMS mogły wybrać między startem w kategorii GTE Pro a GTE Am. Mistrz Le Mans Prototype 3 (LMP3) z ELMS był zobligowany do startu w kategorii LMP2. Mistrz LMP3 z AsLMS mógł wybrać start w kategorii LMP2 lub GTE Am. Mistrz Michelin Le Mans Cup w kategorii GT3 otrzymał zaproszenie do kategorii GTE Am.
25 lutego 2020 ACO opublikował ostateczną listę automatycznych zaproszeń.
Kwalifikacje.
Pole position w każdej z klas jest oznaczone pogrubieniem.
Wyścig.
Wyniki.
Minimum do bycia sklasyfikowanym (70 procent dystansu pokonanego przez zwycięzców wyścigu) wyniosło 270 okrążeń. Zwycięzcy klas są oznaczeni pogrubieniem.

</doc>
<doc id="5103174" url="https://pl.wikipedia.org/wiki?curid=5103174" title="Calcio Campania">
Calcio Campania



</doc>
<doc id="5103178" url="https://pl.wikipedia.org/wiki?curid=5103178" title="Mord na włoskich generałach w Kuźnicy Żelichowskiej">
Mord na włoskich generałach w Kuźnicy Żelichowskiej

Mord na włoskich generałach w Kuźnicy Żelichowskiej – zbrodnia wojenna popełniona przez żołnierzy Waffen-SS 28 stycznia 1945 roku we wsi Kuźnica Żelichowska (). Jej ofiarą padło sześciu włoskich generałów – jeńców wojennych, więzionych uprzednio w Oflagu 64/Z w Antoniewie.
W styczniu 1945 roku, w związku ze zbliżaniem się Armii Czerwonej, jeńców z Oflagu 64/Z ewakuowano pieszo w głąb Niemiec. Po drodze siedemnastu niezdolnych do marszu włoskich oficerów, niemal wyłącznie generałów, pozostawiono za zgodą dowódcy konwoju w Kuźnicy Żelichowskiej. Zostali oni jednak zadenuncjowani przez niemieckiego podoficera, który wydał ich w ręce przemieszczającego się w pobliżu oddziału SS. Niemcy zmusili jeńców, aby wraz z nimi wyruszyli w dalszy marsz. Sześciu włoskich generałów, którzy z racji podeszłego wieku i złego stanu zdrowia nie byli w stanie nadążyć za kolumną, zostało zastrzelonych.
Geneza.
Klęski ponoszone przez włoską armię na frontach II wojny światowej oraz postępujący kryzys gospodarczy zachwiały reżimem Benito Mussoliniego. 24 lipca 1943 roku Wielka Rada Faszystowska udzieliła dyktatorowi wotum nieufności. Następnego dnia król Wiktor Emanuel III polecił aresztować Mussoliniego, powierzając jednocześnie ster rządów marszałkowi Pietro Badoglio. Nowy rząd oficjalnie deklarował wolę utrzymania sojuszu z Niemcami, lecz w tajemnicy rozpoczął negocjacje pokojowe z państwami alianckimi. 3 września 1943 roku w sycylijskim podpisane zostało zawieszenie broni. Na mocy jego postanowień Włochy zgadzały się m.in. na przystąpienie do wojny u boku aliantów. Kapitulację Włoch ogłoszono oficjalnie pięć dni później.
W odpowiedzi oddziały niemieckiego Wehrmachtu błyskawicznie zajęły północną i centralną część Włoch, w tym Rzym. Przystąpiono jednocześnie do rozbrajania włoskiej armii – zarówno na terytorium włoskim, jak i na okupowanych obszarach Francji, Grecji, Jugosławii i ZSRR. Tam, gdzie Włosi nie zgodzili się dobrowolnie złożyć broni, ich opór był brutalnie łamany, czego najbardziej jaskrawym przykładem była masakra kilku tysięcy żołnierzy 33. Dywizji Piechoty „Acqui” na greckiej wyspie Kefalinia.
Oficerowie i żołnierze, którzy dochowali wierności królowi i rządowi Badoglio, odmawiając służby u boku Niemców, zostali uznani za jeńców wojennych. W niemieckiej niewoli znalazło się od 570 do 650 tys. Włochów. Ponad 100 tys. wojskowych osadzono w obozach jenieckich, które znajdowały się na obszarach wchodzących obecnie w skład państwa polskiego. Włoskich jeńców zazwyczaj przetrzymywano w fatalnych warunkach i brutalnie traktowano. W ocenie Jacka Wilczura:
Przebieg mordu.
Jednym z obozów, w których przetrzymywano włoskich jeńców, był Oflag 64/Z Schokken w Antoniewie. Była to filia Oflagu 64 w Szubinie. W październiku 1944 roku przebywało tam około 160 Włochów, w tym wielu wysokich rangą oficerów.
W drugiej połowie stycznia 1945 roku, w związku z gwałtownymi postępami sowieckiej ofensywy, Niemcy przystąpili do ewakuacji obozu. Jeńców pognano pieszo na zachód. Towarzyszyła im eskorta złożona ze starszych wiekiem żołnierzy Wehrmachtu, którymi dowodził kpt. Matz. Pośpieszny marsz, dotkliwe zimno i niedożywienie szybko doprowadziły wielu jeńców na skraj wyczerpania. Niektórzy ucierpieli także na skutek odmrożeń.
Szóstego dnia marszu kolumna zatrzymała się we wsi Selchowhammer (ob. Kuźnica Żelichowska). Jugosłowiański lekarz-jeniec poinformował wtedy Matza, że piętnastu włoskich jeńców nie będzie w stanie kontynuować marszu. W obawie przed sowieckim pościgiem kapitan nie zgodził się na urządzenie jednodniowego odpoczynku, który pozwoliłby jeńcom nabrać sił. Zgodził się natomiast na pozostawienie piętnastu Włochów we wsi, odmawiając im jednak wydania przepustek, które zaświadczałyby, iż odłączyli się od kolumny za jego zgodą.
Jeszcze przed świtem kolumna wyruszyła do Wolgast (ob. Wołogoszcz), a stamtąd do Wugarten (ob. Ogardy), gdzie Matz porzucił jeńców w zabudowaniach jednej z tamtejszych stajni. Tymczasem niezdolni do marszu Włosi, których pozostawiono w Selchowhammer, ulokowali się w budynku karczmy. Kilkadziesiąt minut po tym, jak kolumna wyruszyła w drogę, dołączyło do nich jeszcze dwóch rodaków, którzy bez przeszkód ze strony niemieckiej eskorty zawrócili do Selchowhammer. Tym samym w wiosce pozostało siedemnastu włoskich jeńców, w tym szesnastu generałów i jeden pułkownik.
W pewnym momencie obecność jeńców w karczmie odnotował ubrany po cywilnemu mężczyzna, który przedstawił się jako podoficer Luftwaffe, który odwiedza zamieszkałą we wsi rodzinę. Z powojennych zeznań polskich świadków wynika, że człowiek ten nazywał się Hojs, a niemieckie dowództwo pozostawiło go w Selchowhammer z zadaniem prowadzenia działań wywiadowczych. Hojs z niedowierzaniem przyjął zapewnienia Włochów, że pozostali we wsi za zgodą dowódcy konwoju. Ograniczył się jednak do wygłoszenia uwagi, że nie powinni dłużej zajmować karczmy.
Włosi udali się na poszukiwanie nowego schronienia, jednakże okazało się, że kobieta, która wcześniej obiecała przyjąć ich pod swój dach, zmieniła decyzję w obawie przed Hojsem. Dopiero miejscowy sołtys zgodził się udostępnić im chatę, którą uprzednio zajmowali francuscy jeńcy. W międzyczasie dwaj generałowie Eugenio Peirolo i Ettore de Blasio napotkali na skraju wsi oddział niemieckich żołnierzy. Udali się do jego dowództwa, które kwaterowało w pobliskim dworze. Niemiecki kapitan oznajmił generałom, że w związku z trwającym odwrotem nie może w żaden sposób zająć się jeńcami, zgodził się jedynie udostępnić im nieco lekarstw i żywności.
Następnego poranka, około godziny ósmej, do chaty, którą zajmowali jeńcy, niespodziewanie wtargnęło około dwudziestu żołnierzy Waffen-SS, których przewodnikiem był wspomniany Hojs. Niemcy brutalnie wypędzili Włochów z budynku, nie dając im nawet czasu na założenie odzieży i zabranie rzeczy osobistych. W konsekwencji niektórzy jeńcy wyruszyli w marsz na wpół ubrani, bez butów, płaszczy, a nawet okularów. Rozkazano im dołączyć do około stuosobowej kolumny niemieckiego wojska, która maszerowała na północ. Starsi wiekiem i osłabieni jeńcy wkrótce zaczęli odstawać od kolumny. Jako pierwsi, na oczach mieszkańców wsi, zostali zastrzeleni generałowie Carlo Spatocco, Emanuele Balbo Bertone i Alberto Trionfi. Czwartą ofiarą był gen. Alessandro Vaccaneo, którego zastrzelono po tym, gdy poślizgnął się i upadł na oblodzonej drodze. Jako piąty zginął gen. Giuseppe Andreoli, który – podobnie jak wcześniejsze ofiary – nie był w stanie nadążyć za kolumną.
W pewnym momencie wszystkich jeńców ustawiono pod murem miejscowego cmentarza, zapewne z zamiarem ich rozstrzelania. Peirolo, który dobrze władał językiem niemieckim, gwałtownie jednak zaprotestował, na skutek czego dowodzący oddziałem Sturmbannführer zawahał się i odwołał rozkaz egzekucji. Marsz został wznowiony, tym razem jednak jeńcy maszerowali pod eskortą jedynie trzech konwojentów: dwóch esesmanów i Hojsa. Po południu, niedługo po tym, gdy po krótkim postoju jeńcy wznowili marsz, opadł z sił gen. Ugo Ferrero, który maszerował ze zwichniętą kostką. Pożegnawszy się z towarzyszami, pozostał z tyłu pod strażą Hojsa i drugiego z Niemców, którzy zastrzelili go chwilę po tym, gdy pozostali jeńcy wyruszyli w dalszą drogę. Była to ostatnia ofiara „marszu śmierci”.
Siódmym jeńcem-generałem z Oflagu 64/Z, który w styczniu 1945 roku poniósł śmierć na terenie dzisiejszego powiatu czarnkowsko-trzcianeckiego, był gen. dyw. Francesco Antonio Arena. W trakcie marszu wraz z kilkoma towarzyszami zdołał uciec z jenieckiej kolumny. 28 stycznia został jednak zastrzelony przez czerwonoarmistów we wsi Rosko.
Epilog.
Ocalałych jedenastu jeńców musiało pomaszerować pieszo do Szczecina, a stamtąd do Neubrandenburga, do którego dotarli 17 lutego. W tej ostatniej miejscowości pozostawiono trzech niezdolnych do marszu. Byli wśród nich gen. , który na skutek odmrożenia stracił palce u stóp, oraz gen. Guido Cerruti, któremu z tego samego powodu musiano amputować obie nogi poniżej kolan. Pozostałych ośmiu jeńców wywieziono koleją do Luckenwalde, a stamtąd do Berlina. Tam przeżyli jeszcze aliancki nalot, zamknięci w wagonie na stacji S-Bahn, podczas gdy eskorta ukryła się w schronie, grożąc jeńcom zastrzeleniem w przypadku opuszczenia wagonu.
W lipcu 1945 roku, dwa miesiące po kapitulacji Niemiec, generałowie Ugo Tabellini i Amedeo Sorrentino za zgodą sowieckiego dowództwa powrócili do Kuźnicy Żelichowskiej. Dowiedzieli się wówczas, że zwłoki generałów Spatocca, Bertonego, Trionfiego i Vaccanei zostały pogrzebane przez miejscowych Polaków na wiejskim cmentarzu. Andreoli spoczął z kolei w leśnej mogile nieopodal miejsca, w którym zginął. Nie udało się natomiast odnaleźć zwłok generała Ferrera.
W 1946 roku rząd Włoch zwrócił się do Tymczasowego Rządu Jedności Narodowej z prośbą o pomoc w odnalezieniu szczątków zamordowanych generałów. Starania w tej sprawie podjął także Włoski Czerwony Krzyż. W porozumieniu z Ministerstwem Spraw Zagranicznych śledztwo w sprawie mordu dokonanego na włoskich generałach prowadziła w latach 1946–1947 Okręgowa Komisja Badania Zbrodni Niemieckich w Poznaniu.
Upamiętnienie.
Tablica upamiętniająca sześciu generałów zamordowanych w Kuźnicy Żelichowskiej znajduje się na Cmentarzu Żołnierzy Włoskich przy ul. Marymonckiej w Warszawie.
W lipcu 2012 roku w Żelichowie zorganizowano uroczystości upamiętniające ofiary mordu. Wzięła w nich udział córka jednego z zamordowanych generałów, Maria Trionfi.
W 2018 roku przy Via Stampatori w Turynie odsłonięto Stolperstein, który upamiętnia generała Bertonego.

</doc>
<doc id="5103179" url="https://pl.wikipedia.org/wiki?curid=5103179" title="Rynerzowice">
Rynerzowice



</doc>
<doc id="5103184" url="https://pl.wikipedia.org/wiki?curid=5103184" title="Milan Rundić">
Milan Rundić

Milan Rundić, cyr. Милан Рундић (ur. 29 marca 1992 w Belgradzie) – serbski piłkarz występujący na pozycji obrońcy w polskim klubie Raków Częstochowa.
Kariera klubowa.
Karierę piłkarską rozpoczął w drużynie FK Rad, której jest wychowiankiem.
FK Kolubara.
Przed wiosenną częścią sezonu 2010/11 przeniósł się do FK Kolubara. Zadebiutował w serbskiej drugiej lidze 19 marca 2011 roku w 19. kolejce przeciwko drużynie FK BASK Beograd (przegrany 2:3) i rozegrał cały mecz. Pierwszego gola strzelił 18 marca 2012 roku w wygranym 5:2 meczu z FK Banat Zrenjanin. Rundić zdobył dwie bramki w 47. i 75. minucie, obie z rzutu karnego. W koszulce Kolubara rozegrał łącznie 45 spotkań, w których zanotował cztery celne trafienia.
Inter Zaprešić.
W styczniu 2013 wyjechał po raz pierwszy za granicę, przenosząc się do chorwackiego zespołu Inter Zaprešić. Swój pierwszy mecz rozegrał 9 marca 2013 roku w 23. kolejce z drużyną NK Rijeka (przegrana 1:2). W najwyższej chorwackiej klasie rozgrywkowej zagrał jedynie trzy mecze.
AS Trenčín.
Zawodnikiem AS Trenčín został latem 2013 r. podpisując z klubem trzyletni kontrakt. Razem z nim umowę podpisał Haris Hajradinović, z którym wcześniej grał w Interze Zaprešić. Zadebiutował w meczu przeciwko Slovanowi Bratysławie 28 kwietnia 2013 r. Z drużyną dwukrotnie zdobył mistrzostwo Słowacji i Puchar Słowacji w latach 2015 i 2016.
Slovan Bratysława.
W latach 2017 i 2018 zdobył z zespołem Puchar Słowacji, a w 2019 r. Mistrzostwo Słowacji.
MFK Karviná.
W czerwcu 2019 r. na zasadach wolnego transferu podpisał kontrakt z czeskim klubem MFK Karviná.
Podbeskidzie Bielsko-Biała.
7 sierpnia 2020 dołączył do Podbeskidzia Bielsko-Biała.
Raków Częstochowa.
W czerwcu 2021 r. podpisał dwuletni kontrakt z Rakowem Częstochowa, z opcją przedłużenia o kolejne dwa lata.

</doc>
<doc id="5103186" url="https://pl.wikipedia.org/wiki?curid=5103186" title="Carm Lino Spiteri">
Carm Lino Spiteri

Carm Lino Spiteri (ur. 9 września 1932 – zm. 9 lutego 2008), znany również pod pseudonimem „Iċ-Ċumpaqq” – maltański architekt i polityk. Był członkiem Izby Reprezentantów z ramienia Partii Narodowej w latach 1971–1987, i ponownie w latach 1992–1996.
Biografia.
Spiteri urodził się 9 września 1932 r. w Valletcie. W 1955 r. ukończył studia architektoniczne. Jako architekt Spiteri był zaangażowany w szereg projektów, w tym budowę portu lotniczego Malta w Luqa i przekształcenie Sacra Infermeria w Valletcie w "Śródziemnomorskie Centrum Konferencyjne".
Kariera polityczna Spiteriego rozpoczęła się w roku 1970, kiedy George Borg Olivier i Dom Mintoff zwrócili się do niego o wzięcie udziału w wyborach do parlamentu w 1971 r. z ramienia Partii Narodowej lub Partii Pracy. Spiteri wybrał to pierwsze i został wybrany do parlamentu w wyborach uzupełniających.
Spiteri został ponownie wybrany w latach 1976 i 1981. Od 1971 r. Partia Narodowa była w opozycji, a Spiteri stał się ostrym krytykiem Partii Pracy, zwłaszcza ministra Lorrego Santa. Nacjonaliści wygrali następne wybory w 1987 r., ale Spiteri nie został wybrany. Został ponownie wybrany w 1992 r. i otrzymał funkcję "whipa".
Jego kariera polityczna zakończyła się, gdy nie został wybrany w wyborach w 1996 r., chociaż nadal interesował się polityką. Był także prezydentem "Soċjetà Mużikali Vittorja" w jego rodzinnym mieście Mellieħa, a w 1996 r. został odznaczony medalem z okazji 75-lecia samostanowienia Malty.
Spiteri zmarł 9 lutego 2008 r. w wieku 75 lat.
Upamiętnienie.
W Mellieħa stoi posąg Carm Lino Spiteriego, wyrzeźbiony przez Christophera Ebejera.

</doc>
<doc id="5103198" url="https://pl.wikipedia.org/wiki?curid=5103198" title="Schwarzkopf (ujednoznacznienie)">
Schwarzkopf (ujednoznacznienie)

Osoby o tym nazwisku:
Przedsiębiorstwa:
Góry:

</doc>
<doc id="5103203" url="https://pl.wikipedia.org/wiki?curid=5103203" title="Ezgjan Alioski">
Ezgjan Alioski



</doc>
<doc id="5103207" url="https://pl.wikipedia.org/wiki?curid=5103207" title="Kościół św. Jana Pawła II w Słopnicach">
Kościół św. Jana Pawła II w Słopnicach

 
Kościół św. Jana Pawła II w Słopnicach – kościół parafialny parafii rzymskokatolickiej św. Andrzeja Apostoła w Słopnicach.
Historia.
Pierwsze plany budowy nowego kościoła zaczęły się już pojawiać w latach 70. XX w. Jednakże priorytetem była kaplica na os. Podmogielica.
Kościół powstał w 2013 roku, zastępując poprzedni zabytkowy kościół parafialny. Autorem projektu był Sebastian Pitoń. 
Poświęcenia 16 listopada 2013 dokonał bp. Andrzej Jeż.
W roku 2020 miało dojść do konsekracji, lecz została ona przełożona z powodu pandemii Covid-19.

</doc>
<doc id="5103214" url="https://pl.wikipedia.org/wiki?curid=5103214" title="Struma (1867)">
Struma (1867)



</doc>
<doc id="5103218" url="https://pl.wikipedia.org/wiki?curid=5103218" title="Michał Fostowicz-Zahorski">
Michał Fostowicz-Zahorski

Michał Fostowicz-Zahorski (14 stycznia 1948 w Warszawie, zm. 18 grudnia 2010 w Międzygórzu) - polski pisarz, poeta, tłumacz, malarz.
Życiorys.
Uzyskał doktorat na Wydziale Filologicznym Uniwersytetu Wrocławskiego w 1997 r. Pracował w Instytucie Sztuk Pięknych na Uniwersytecie Zielonogórskim, gdzie wykładał m.in. filozofię i historię sztuki. Był redaktorem Witryny Artystów (Kłodzko) i „Stronicy Śnieżnickiej” oraz współredaktorem czasopisma literacko-artystycznego „Rita Baum”.

</doc>
<doc id="5103221" url="https://pl.wikipedia.org/wiki?curid=5103221" title="Meczet Umara ibn Al-Chattaba">
Meczet Umara ibn Al-Chattaba

Meczet Umara ibn al-Chattaba (hiszp.: "Mezquita de Omar Ibn Al-Jattab") – meczet w kolumbijskim mieście Maicao w departamencie La Guajira na północy kraju. Trzeci pod względem wielkości meczet w Ameryce Łacińskiej.
Historia.
Początki społeczności muzułmańskiej w regionie sięgają lat 60. i 70. XX wieku, gdy pojawiła się w północnej Kolumbii imigracja z krajów arabskich, przede wszystkim z Libanu, Palestyny i Syrii.
Meczet został oddany do użytku 17 września 1997 roku. Architektem, który zaprojektował meczet był Irańczyk Ali Namazi.
Meczet nazwano imieniem Umara ibn al-Chattaba, który był drugim kalifem sunnickiego islamu.
Opis.
Do budowy meczetu wykorzystano włoski marmur. Meczet posiada minaret o wysokości 31 metrów. Wnętrze meczetu składa się z dwóch sal – pierwszej służącej przede wszystkim do wykonywania ablucji, oraz drugiej, głównej, pełniącej funkcję sali modlitewnej. Meczet posiada również wewnętrzny balkon pełniący funkcję babińca, na którym modlą się kobiety.
Minaret wykorzystywany jest w piątki, gdy rozlegają się z niego nawoływania na Dżummuah. Od 2020 roku burmistrzem Maicao jest Mohamad Jaafar Dasuki Haaj, pierwszy burmistrz będący członkiem gminy muzułmańskiej.

</doc>
<doc id="5103229" url="https://pl.wikipedia.org/wiki?curid=5103229" title="Światowe Stowarzyszenie Psychiatryczne">
Światowe Stowarzyszenie Psychiatryczne

Światowe Stowarzyszenie Psychiatryczne () – międzyrządowa organizacja zrzeszająca krajowe towarzystwa psychiatrów (w tym Polskie Towarzystwo Psychiatryczne). Została założona w 1950 roku, a jej pierwszym prezydentem był francuski lekarz psychiatra Jean Delay Organizacja uzyskała oficjalny status w 1961 roku. W tym samym roku jej prezydentem został Donald Ewen Cameron, znany jako jedna z czołowych postaci tajnego projektu MKUltra. Od 2002 roku ukazuje się pismo „World Psychiatry”, będące oficjalnym organem prasowym organizacji.

</doc>
<doc id="5103230" url="https://pl.wikipedia.org/wiki?curid=5103230" title="Światowe Towarzystwo Psychiatryczne">
Światowe Towarzystwo Psychiatryczne



</doc>
<doc id="5103231" url="https://pl.wikipedia.org/wiki?curid=5103231" title="Leidy Solís">
Leidy Solís

Leydy Yesenia Solís Arboleda (ur. 17 lutego 1990) – kolumbijska sztangistka. Srebrna medalistka olimpijska z Pekinu.
W 2008 roku zdobyła srebrny medal na igrzyskach olimpijskich w Pekinie. Pierwotnie zajęła czwarte miejsce, medal otrzymała po dyskwalifikacji Chinki Liu Chunhong i Ukrainki Natalii Dawydowej (w 2016) w kategorii wagowej do 69 kilogramów. Brała udział w igrzyskach olimpijskich w Rio de Janeiro, zajmując czwarte miejsce. Zdobyła dwa złote medale mistrzostw świata, w 2017 i 2019. Na igrzyskach panamerykańskich triumfowała w 2007 i 2015. 

</doc>
<doc id="5103232" url="https://pl.wikipedia.org/wiki?curid=5103232" title="Leydi Solís">
Leydi Solís



</doc>
<doc id="5103234" url="https://pl.wikipedia.org/wiki?curid=5103234" title="Pediatria metaboliczna">
Pediatria metaboliczna

Pediatria metaboliczna – specjalizacja lekarska zajmująca się diagnostyką i leczeniem wrodzonych błędów metabolizmu. W Polsce konsultantem krajowym pediatrii metabolicznej od 21 czerwca 2018 jest dr hab. n. med. Jolanta Sykut-Cegielska.

</doc>
<doc id="5103238" url="https://pl.wikipedia.org/wiki?curid=5103238" title="Kościół bł. Michała Kozala Biskupa i Męczennika w Wągrowcu">
Kościół bł. Michała Kozala Biskupa i Męczennika w Wągrowcu

Kościół błogosławionego Michała Kozala Biskupa i Męczennika w Wągrowcu – rzymskokatolicki kościół parafialny należący do parafii pod tym samym wezwaniem (dekanat wągrowiecki archidiecezji gnieźnieńskiej).
W dniu 5 października 2005 roku arcybiskup Henryk Muszyński wmurował kamień węgielny pod budowę świątyni wyjęty z podziemia katedry w Gnieźnie. W latach 2003–2011 został wzniesiony kościół. W wigilię Bożego Narodzenia, w czasie pasterki, arcybiskup Józef Kowalczyk prymas Polski uroczyście otworzył świątynię i poświęcił tabernakulum. Kościół charakteryzuje się współczesną architekturą i wystrojem wnętrza.

</doc>
<doc id="5103240" url="https://pl.wikipedia.org/wiki?curid=5103240" title="Daniel Muñoz">
Daniel Muñoz

Daniel Muñoz Mejia (ur. 26 maja 1996 w Amalfi) – kolumbijski piłkarz występujący na pozycji prawego obrońcy w belgijskim klubie KRC Genk oraz w reprezentacji Kolumbii.
Kariera klubowa.
Rionegro Águilas.
W 2017 roku podpisał kontrakt z klubem Rionegro Águilas. Zadebiutował 4 lutego 2017 w meczu Categoría Primera A przeciwko América Cali (0:0). 2 marca 2017 zadebiutował w Copa Sudamericana w meczu przeciwko Racing Club de Avellaneda (1:0). Pierwszą bramkę zdobył 23 września 2018 w meczu ligowym przeciwko Itagüí Leones (2:1).
Atlético Nacional.
1 lipca 2019 przeszedł do drużyny Atlético Nacional. Zadebiutował 14 lipca 2019 w meczu Categoría Primera A przeciwko CD Once Caldas (1:2). Pierwszą bramkę zdobył 7 sierpnia 2019 w meczu ligowym przeciwko Atlético Huila (4:1). 6 lutego 2020 zdobył pierwszą bramkę w rozgrywkach Copa Sudamericana w meczu przeciwko CA Huracán (3:0).
KRC Genk.
1 lipca 2020 podpisał kontrakt z klubem KRC Genk. Zadebiutował 9 sierpnia 2020 w meczu Eerste klasse A przeciwko SV Zulte Waregem (1:2). Pierwszą bramkę zdobył 4 marca 2021 w meczu Pucharu Belgii przeciwko KV Mechelen (4:1). 25 kwietnia 2021 wystąpił w finale Pucharu Belgii przeciwko Standard Liège (1:2), który jego drużyna wygrała i zdobyła trofeum. W sezonie 2020/21 jego zespół zajął drugie miejsce w tabeli zdobywając wicemistrzostwo Belgii.
Kariera reprezentacyjna.
Kolumbia.
W 2021 roku otrzymał powołanie do reprezentacji Kolumbii. Zadebiutował 3 czerwca 2021 w meczu eliminacji do Mistrzostw Świata 2022 przeciwko reprezentacji Peru (0:3). 10 czerwca 2021 otrzymał powołanie na Copa América 2021.

</doc>
<doc id="5103250" url="https://pl.wikipedia.org/wiki?curid=5103250" title="Góry Królowej Aleksandry">
Góry Królowej Aleksandry

Góry Królowej Aleksandry (ang. "Queen Alexandra Range") – pasmo górskie znajdujące się w Antarktydzie Wschodniej (na zachód od lodowca Beardmore’a) będące częścią Gór Transantarktycznych. Jego długość wynosi około 160 kilometrów. Najwyższym szczytem pasma jest Góra Kirkpatricka, której wysokość wynosi 4528 m n.p.m.. Pasmo górskie zostało odkryte podczas brytyjskiej ekspedycji z lat 1907–1909; nazwa pasma została nadana przez Ernesta Shackletona i honoruje brytyjską królową Aleksandrę Duńską.

</doc>
<doc id="5103252" url="https://pl.wikipedia.org/wiki?curid=5103252" title="Czuprzyk">
Czuprzyk

Czuprzyk ("Bucculatrix") – rodzaj motyli z podrzędu Glossata i rodziny czuprzykowatych. Kosmopolityczny. Obejmuje ponad 250 opisanych gatunków.
Morfologia.
Motyle te osiągają od 2,5 do 7 mm rozpiętości skrzydeł. Głowa ich ma nagie oczy złożone o przeciętnych rozmiarach i pozbawiona jest przyoczek. Czoło jest silnie wydłużone i sięga znacznie poniżej oczu złożonych. Ciemię ma kępkę długich, włosowatych łusek sterczących we wszystkie strony.. Czułki są nitkowate i osiągają 0,6–0,95 długości przedniego skrzydła. W spoczynku układane są wzdłuż kostalnej krawędzi skrzydeł. Nasadowe człony czułków są powiększone, spłaszczone i mają wystające ku przodowi, szerokie i gęsto rozmieszczone łuski, formujące daszek częściowo nakrywający oczy (). U samców pierwszy człon biczyka czułka może być wcięty lub mocno zakrzywiony. Haustellum jest nagie i krótkie, nie przekracza długością półtorakrotności średnicy oka. Głaszczki wargowe są bardzo krótkie, nagie, jednoczłonowe. Głaszczki szczękowe są uwstecznione do jednoczłonowego płata.
Skrzydła są mocno wydłużone, lancetowate, o zredukowanym użyłkowaniu, zwłaszcza w przypadku pary tylnej. Przednie skrzydło ma zaostrzony wierzchołek, sięgającą wierzchołka czwartą gałąź żyłki radialnej, nierozwidlone u nasady żyłki analne pierwszą i drugą oraz pozbawione jest komórek wstawkowej i dodatkowej. Tylne skrzydło ma bardzo długą strzępinę. Odnóża przedniej pary mają golenie z epifizami i pozbawione ostróg. Golenie pary środkowej mają dwie, a tylnej cztery ostrogi.
Odwłok u samców większości gatunków ma między segmentem drugim a trzecim woreczek, który może się wywracać. Genitalia samców w obrębie rodzaju są bardzo zróżnicowane. Tegmen i winkulum bywają od wąskich po szerokie. Unkus i gnatos u większości gatunków zanikły, ale u "B. formosa" są dobrze rozwinięte. Wyróżniające dla rodzaju na tle rodziny są wydatne, zwykle sterczące dogrzbietowo wyrostki towarzyszące. Anellus jest stożkowaty i błoniasty. Juksta i sakus rzadko bywają dobrze wykształcone. Edeagus jest najczęściej wydłużony i walcowaty, często pofalowany, rzadko zaopatrzony jest w ciernie.
Odwłok samic pozbawiony jest gonapofiz przednich z wyjątkiem gatunku "B. formosa". Pokładełko jest krótkie. Torebka kopulacyjna ma smukły i długi przewód oraz korpus ze znamieniem w postaci pojedynczej, dużej, kolczastej płytki.
Biologia i ekologia.
W rozwoju tych motyli występuje nadprzeobrażenie. U większości gatunków występuje pięć stadiów larwalnych, z których dwa pierwsze są beznogie i minują liście (endofoliofagi), a późniejsze żerują na liściach od zewnątrz (egzofoliofagi). Starsze, egzofagiczne stadia larwalne u części gatunków przechodzą wylinki w spłaszczonych oprzędach na spodzie liści. Część silniej wyspecjalizowanych gatunków indukuje na łodygach roślin żywicielskich powstawnie galasów i to w nich żeruje. Wśród roślin żywicielskich czuprzyków znajdują się przedstawiciele około 30 rodzin, przy najliczniej reprezentowane są astrowate, brzozowate i bukowate. Niemal wszystkie gatunki indukujące powstawanie galasów ograniczone są jednak do rodziny astrowatych. Przepoczwarczenie gąsienicy następuje w oprzędzie o charakterystycznej dla rodziny budowie. Jest on zwykle umieszczany na twardym podłożu (np. korze, kamieniu). Ubarwienie kokonu jest białe, kształt wrzecionowaty lub podługowato-jajowaty, a na jego powierzchni znajdują się podłużne żeberka. Owady dorosłe większości gatunków aktywne są za dnia.
Rozprzestrzenienie.
Rodzaj kosmopolityczny, znany ze wszystkich kontynentów oprócz Antarktydy. 
Najwięcej gatunków stwierdzono w krainach nearktycznej i palearktycznej – po około 100. W Europie rodzaj reprezentuje ponad 50 gatunków, z których w Polsce stwierdzono 19.
Taksonomia i ewolucja.
Rodzaj ten wprowadzony został w 1839 roku przez Philippa Christopha Zellera. Początkowo umieszczany był wśród wystrojowatych. W 1914 roku Thomas de Grey Walsingham wyznaczył "Lyonetia albedinella" gatunkiem typowym rodzaju. W 1915 roku Stanley Black Fracker umieścił rodzaj we własnym taksonie rangi rodzinowej. Na przestrzeni XX wieku czuprzykowate bywały klasyfikowany zarówno jako niezależna rodzina, jak i jako podrodzina Bucculatricinae w obrębie wystrojowatych. W 1984 roku Malcolm J. Scoble i Clarke Henry Scholtz opisali podrodzaj "Bucculatrix (Leucoedemia)", który dwa lata później wyniesiony został do rangi osobnego rodzaju w obrębie czuprzykowatych przez Lajosa Váriego i Douglasa M. Kroona. W 2008 roku Swietłana Barysznikowa dokonała analizy filogenetycznej rodzaju, ustalając relacje pomiędzy grupami gatunków. Z kolei analizy molekularne opublikowane w 2010 roku przez Marko Mutanena i innych oraz w 2012 roku przez Marianne Horak wskazały na bazalną pozycję rodzaju w obrębie rodziny.
Zapis kopalny.
Miny na sfosylizowanych liściach przypisywane temu rodzajowi, opisane jako "B. platani", znane są już z turonu w kredzie. Natomiast najstarszą znaną skamieniałością osobnika dorosłego czuprzyka jest inkluzja w bursztynie bałtyckim z eocenu, należąca do "B. rycki".
Wykaz gatunków.
Do rodzaju tego należy ponad 250 opisanych gatunków, w tym:

</doc>
<doc id="5103253" url="https://pl.wikipedia.org/wiki?curid=5103253" title="Bucculatrix">
Bucculatrix



</doc>
<doc id="5103254" url="https://pl.wikipedia.org/wiki?curid=5103254" title="Luis Carlos Galán">
Luis Carlos Galán

Luis Carlos Galán Sarmiento (ur. 29 września 1943 w Charalá, zm. 18 sierpnia 1989 w Soacha) – kolumbijski dziennikarz i polityk liberalny, przeciwnik karteli narkotykowych, zwłaszcza kartelu z Medellin, działacz na rzecz wprowadzenia umowy o ekstradycji ze Stanami Zjednoczonymi, dwukrotny kandydat na prezydenta Kolumbii.
Życiorys.
Pochodził z zamożnej rodziny (ojciec, Mario Galan, był politykiem i przez jedenaście lat prezesem Ecopetrol, natomiast rodzina matki była powiązana z byłym prezydentem Eduardo Santosem oraz poetą i politykiem Jorge Gaitanem). Rodzina przeprowadziła się do Bogoty w 1949. W 1950 rozpoczął naukę w Colegio Americano. W 1957 uczestniczył w protestach studenckich przeciwko Gustavo Rojasowi Pinilli. Podczas jednego z protestów został uderzony kamieniem w twarz, co pozostawiło mu na całe życie ślad w ukształtowaniu nosa. Mimo że był wówczas nieletni, przetrzymywała go policja. W 1960 rozpoczął studia prawnicze i ekonomiczne na Pontificia Universidad Javeriana w Bogocie. W 1963 założył liberalne czasopismo "Vertice". Zetknął się wtedy m.in. z takimi postaciami, jak Carlos Lleras, czy Eduardo Santos. W 1965 Santos zaproponował mu pracę w "El Tiempo". Był to początek jego kariery w Kolumbijskiej Partii Liberalnej, którą chciał modernizować. Po raz pierwszy wybrano go na szefa Towarzystwa Ekonomicznego Przyjaciół Kraju w 1966. Jako sekretarz delegacji kolumbijskiej poleciał na Światową Konferencję Handlu i Rozwoju w New Dehli. Mając 27 lat został ministrem edukacji. Mimo reformatorskich planów pozostawał przez dwa lata nieskuteczny. W 1972 mianowano go ambasadorem we Włoszech, a w 1974 został także przedstawicielem Kolumbii przy Organizacji Narodów Zjednoczonych ds. Wyżywienia i Rolnictwa. Zainicjował kolumbijsko-włoską współpracę w ramach programów rozwoju obszarów wiejskich, pośredniczył w zawieraniu umów dotyczących portów włoskich i śródziemnomorskich oraz doprowadził do zaangażowania Włoch w budowę tuneli w Kolumbii.
Po powrocie do Kolumbii w 1976 kierował liberalnym tygodnikiem "Nueva Frontera", założonym przez byłego prezydenta Carlosa Llerasa. Pisał również w "El Tiempo." Jego felietony publikowano w "El Colombiano" i "Vanguardia Liberal". Był autorem ponad trzystu artykułów redakcyjnych. Opowiadał się przeciwko kolumbijskiej tradycji handlu narkotykami. Potępiał wszechobecną korupcję i funkcjonowanie mafii narkotykowych oraz ich wpływ na polityczną i społeczną sytuację kraju.
W 1976 roku kandydował na radnego w mieście Oiba, a w 1979 został wybrany senatorem ze stanu Santander. 30 listopada 1979 założył ruch Nuevo Liberalismo, która była frakcją Partii Liberalnej. Jego ścisłymi współpracownikami byli wówczas Enrique Pardo Parra, Álvaro García Herrera i Rodrigo Lara Bonilla. Ruch miał na celu odnowienie Partii Liberalnej. Kładziono nacisk na niepodległość opartą na zmienionej polityce zagranicznej (współpraca m.in. z USA), niezależność kulturową kraju i regionów z naciskiem na obronę praw społeczności tubylczych, decentralizację, strategię wzrostu gospodarczego i równość społeczną. Chciano bardziej włączać ludność w politykę, ograniczać nadreprezentację elit, wykorzeniać korupcję, jak również promować modernizację polityki społecznej i gospodarczej. Wspierano działalność związków zawodowych. W końcu lat 70. XX wieku Nuevo Liberalismo rozwinęło się jako wyraźny byt polityczny. Od 1980 Galan porzucił karierę dziennikarską i całkowicie oddał się polityce.
W 1980 wybrano go na radnego w Bogocie, a w 1981 mianowano kandydatem na prezydenta Kolumbii. W wyborach 1982 roku zdobył 745.000 głosów, przegrywając z Belisario Betancurem. Jego partia obsadziła jednak 21 z 23 sejmików resortowych, a w wyborach został ponownie wybrany na senatora. Był krytykowany przez członków Partii Liberalnej za tworzenie frakcji w ruchu liberalnym i za porażkę wyborczą. Postanowił nie startować w wyborach prezydenckich w 1986, aby nie pogłębiać podziałów w Partii Liberalnej. Wykładał wówczas na Uniwersytecie Oksfordzkim i podróżował po Europie. Kolumbia pogrążyła się w tym okresie w wojnach narkotykowych i przemocy. Kartele mordowały sędziów i polityków. W 1988 powrócił do polityki po zjeździe Partii Liberalnej w Cartagenie. 6 lipca 1989 wysunięto go ponownie na kandydata na prezydenta w wyborach 1990. Otwarcie krytykował już wówczas kartele narkotykowe i umieścił traktat ekstradycyjny z USA w swoim programie. Planował całkowitą rozprawę z przestępczością zorganizowaną. Mimo gróźb kontynuował kampanię wyborczą, która przynosiła duże sukcesy sondażowe, dając mu niemal pewne zwycięstwo. 
Zabójstwo.
Został zastrzelony podczas demonstracji w Soachy przez płatnego zabójcę. Biuro Prokuratora Generalnego Kolumbii zdobyło dowody, które sugerowały, że za zabójstwem stał inny polityk, Alberto Santofimio. Miał on zlecić mord w sierpniu 1989. Aresztowanie Santofimio nastąpiło dopiero w 2005 (wcześniej przesłuchiwano go i wypuszczono z braku dowodów). John Jairo Velásquez (bliski podwładny Pablo Escobara) potwierdził, że Santofimio planował zabójstwo Galana. W lipcu 2006 Virginia Vallejo, dawna prezenterka telewizyjna, a w latach 1983-1987 kochanka Escobara, przyznała również, że kilkakrotnie była świadkiem rozmów Escobara z Santofimio, podczas których ten drugi zachęcał Escobara do fizycznej eliminacji Galana. 11 października 2007 sąd uznał Santofimio winnym udziału w zabójstwie Galana. Skazano go na 24 lata więzienia. Za sam akt zabójstwa skazano Johna Jairo Velasqueza na karę 30 lat pozbawienia wolności.
Uhonorowanie.
Transparency International uhonorowała go pośmiertnie nagrodą Integrity Awards 2001. Został przez tę organizację uznany za wzór walki z korupcją w Ameryce Łacińskiej oraz poza nią.
Kultura.
Jego postać pojawia się w filmach "Grzechy mojego ojca" (reż. Nicolas Entel, Argentyna/Kolumbia, 2009) oraz serialu "Narcos" (reż. Carlo Bernard, Doug Miro i inni, USA/Kolumbia, 2015-2017).

</doc>
<doc id="5103255" url="https://pl.wikipedia.org/wiki?curid=5103255" title="Paddubje (obwód mohylewski)">
Paddubje (obwód mohylewski)

Paddubje (; ) – wieś na Białorusi, w obwodzie mohylewskim, w rejonie mohylewskim, w sielsowiecie Siemukaczy.

</doc>
<doc id="5103257" url="https://pl.wikipedia.org/wiki?curid=5103257" title="Paułausk">
Paułausk

Paułausk (; ) – wieś na Białorusi, w obwodzie mohylewskim, w rejonie mohylewskim, w sielsowiecie Siemukaczy.

</doc>
<doc id="5103258" url="https://pl.wikipedia.org/wiki?curid=5103258" title="Jan Tomaszewski (ur. 1 czerwca 1894)">
Jan Tomaszewski (ur. 1 czerwca 1894)

Jan Tomaszewski ps. „Antoni Koliński” (ur. 1 czerwca 1894 w Sosnowcu) – porucznik piechoty Wojska Polskiego, kawaler Orderu Virtuti Militari.
Życiorys.
Urodził się 1 czerwca 1894 w Sosnowcu, w rodzinie Antoniego i Józefy z Rabsztynów. Z zawodu był buchalterem. W czasie I wojny światowej walczył w szeregach 2 pułku piechoty Legionów Polskich. 21 sierpnia 1919 jako podoficer byłych Legionów Polskich został mianowany z dniem 1 sierpnia 1919 podporucznikiem w 17 pułku piechoty. W szeregach tego oddziału walczył na wojnie z bolszewikami. Wyróżnił się męstwem we wrześniu 1920 pod Stronibabami. Po zakończeniu wojny został zdemobilizowany. 8 stycznia 1924 został zatwierdzony w stopniu porucznika ze starszeństwem z 1 czerwca 1919 i 3307. lokatą w korpusie oficerów rezerwy piechoty. Posiadał przydział w rezerwie do 17 pp w Rzeszowie. W 1934 pozostawał w ewidencji Powiatowej Komendy Uzupełnień Katowice. Posiadał przydział w rezerwie do 3 Pułku Strzelców Podhalańskich w Bielsku. W 1938 mieszkał w Warszawie przy ul. Dąbrowieckiej 25 m. 3.

</doc>
<doc id="5103262" url="https://pl.wikipedia.org/wiki?curid=5103262" title="Unawa">
Unawa

Unawa () – rzeka na Ukrainie, w obwodach żytomierskim i kijowskim, prawy dopływ Irpienia (dorzecze Dniepru). Ma 87 km długości, a jej dorzecze zajmuje powierzchnię 680 km². Źródła znajdują się w pobliżu miejscowości Mostowe. Płaskodenna dolina rzeki sięga do 4 km szerokości i do 30 m głębokości. Obszar zalewowy jest miejscami podmokły i dochodzi do 600 m szerokości. Koryto jest uregulowane na długości 34 km. Spadek rzeki wynosi 1,2 m/km. Ustrój rzeki ma charakter mieszany. Unawa zamarza w okresie od początku grudnia do pierwszej połowy marca. Przepływa przez miasto Fastów, w granicach którego utworzono na rzece zbiornik.

</doc>
<doc id="5103264" url="https://pl.wikipedia.org/wiki?curid=5103264" title="World Endurance Championship 2021">
World Endurance Championship 2021

FIA World Endurance Championship 2021 – dziewiąty sezon World Endurance Championship organizowany przez Fédération Internationale de l’Automobile (FIA) i Automobile Club de l’Ouest (ACO). W sezonie brały udział prototypy i grand tourery podzielone na cztery kategorie: Hypercar, LMP2, GTE Pro oraz GTE Am. Sezon rozpoczął się wyścigiem na torze Spa-Francorchamps a zakończył się na torze w Bahrajnie.
Ten sezon był debiutem dla nowej, najwyższej klasy wyścigowej - Hypercar, która zastąpiła Le Mans Prototype 1 (LMP1). W ramach tej kategorii rywalizowały samochody zbudowane w ramach przepisów technicznych Le Mans Hypercar (LMH) oraz warunkowo dopuszczone prototypy LMP1.
Z powodu pandemii COVID-19 ten sezon był powrotem do rocznego kalendarza.
Mistrzostwo świata zespołów Hypercar zdobyła Toyota Gazoo Racing. Mistrzostwo świata producentów producentów GT wywalczyło Ferrari.
Zdobywcami trofeów endurance dla zespołów zostali: Team WRT (LMP2), AF Corse (LMGTE Am), Racing Team Nederland (LMP2 Pro-Am).
Mistrzostwa świata kierowców zdobyli: Mike Conway, Kamui Kobayashi i José María López (Hypercar) oraz James Calado i Alessandro Pier Guidi (GT).
Pośród kierowców trofea endurance wywalczyli: Robin Frijns, Ferdinand Habsburg i Charles Milesi (LMP2), Nicklas Nielsen, François Perrodo oraz Alessio Rovera (LMGTE Am) i Frits van Eerd (LMP2 Pro-Am).
Kalendarz.
Pierwsza wersja kalendarza została przedstawiona w grudniu 2019 roku. Z powodu pandemii COVID-19 powrócono do kalendarza w formacie rocznym. Kolejna wersja kalendarza została przedstawiona podczas wyścigu 24h Le Mans 2020. Kalendarz został skrócony do 6 rund z powodów finansowych. Wyścig 1000 Miles of Sebring został odwołany w styczniu z powodu pandemii, zamiast niego do kalendarza trafił wyścig w Portimão. Wyścig w Portimão został przesunięty na 13 czerwca, co spowodowało, że na Spa-Francorchamps odbył się prolog oraz runda otwierająca sezon.
Wyścig 24h Le Mans został przesunięty na 21–22 sierpnia, aby zwiększyć szansę na przeprowadzenie wyścigu z publicznością.
Lista startowa.
Hypercar.
Wszystkie zespoły korzystały z opon Michelin.
LMP2.
Wszystkie samochody korzystały z silnika Gibson GK428 V8 oraz opon Goodyear. Samochody LMP2 zostały osłabione przed sezonem, aby Hypercary były najszybszą z kategorii. Moc silnika została obniżona z 600 koni mechanicznych (450 kW) do 540 koni mechanicznych (400 kW). Minimalna waga została podwyższona o 20 kilogramów (do 950 kilogramów). Wszystkie samochody zostały zobligowane do korzystania z pakietu aerodynamicznego o małym docisku (pakietu Le Mans).
Klasyfikacja LMP2 Pro-Am składała się z zespołów, które w składzie miały kierowców z brązową kategorią FIA.
Klasyfikacje.
Hypercar.
Mistrzostwo świata Hypercarów.
Punkty przyznawane są za najwyższe miejsce na mecie danego zespołu.

</doc>
<doc id="5103268" url="https://pl.wikipedia.org/wiki?curid=5103268" title="Richard Genée">
Richard Genée

Franz Friedrich Richard Genée (ur. 7 lutego 1823 w Gdańsku, zm. 15 czerwca 1895 w Baden bei Wien) – niemiecki kompozytor i librecista operetkowy.
Życiorys.
Początkowo studiował medycynę, następnie uczył się muzyki u Adolfa Stahlknechta w Berlinie. Karierę rozpoczął w teatrze miejskim w Gdańsku jako dyrygent baletowy. Od 1847 do 1855 roku był dyrektorem muzycznym i kapelmistrzem teatrów kolejno w Tallinie, Rydze, Kolonii i Düsseldorfie. Po krótkim ponownym pobycie w Gdańsku objął w 1856 roku posadę dyrektora muzycznego teatru w Moguncji, w 1860 roku w Schwerinie, a w 1863 roku w Pradze. Od 1868 roku był dyrygentem Theater an der Wien w Wiedniu. Po 1878 roku zrezygnował z pracy teatralnej, poświęcając się wyłącznie komponowaniu.
Był autorem operetek "Der Geiger aus Tirol" (1857), "Der Schwarze Prinz" (1867), "Schwefels" (1869), "Der Seekadett" (1876, wraz z Franzem Zellem), "Nanon, die Wirtim vom goldenen Lamm" (1877), "Die letzen Mohikaner" (1879), "Nisida" (1880), "Rosina" (1881), "Zwilinge" (1885, wraz z Franzem Zellem) i "Die Dreizehn" (1887, wraz z Franzem Zellem). Zasłynął jako autor librett do operetek Johanna Straussa, Franza von Suppégo i Karla Millöckera, cechujących się popularną, wartką akcją. Przetłumaczył też na język niemiecki libretta z operetek Offenbacha, Lecocqa i Sullivana.

</doc>
<doc id="5103272" url="https://pl.wikipedia.org/wiki?curid=5103272" title="Gianni Marchand">
Gianni Marchand

Gianni Marchand (ur. 1 czerwca 1990 w Aartrijke) – belgijski kolarz szosowy.
Osiągnięcia.
Opracowano na podstawie:

</doc>
<doc id="5103273" url="https://pl.wikipedia.org/wiki?curid=5103273" title="KHL (2021/2022)">
KHL (2021/2022)

Sezon KHL 2021/2022 – czternasty sezon ligi KHL rozgrywany na przełomie 2021 i 2022.
Kluby uczestniczące.
W czerwcu 2021 ogłoszono, że Admirał Władywostok jest bliski powrotu do KHL w sezonie 2021/2021 w związku z tym, że władze klubu osiągnęły porozumienie z hokeistami i trenerami w zakresie niespłaconych długów za sezon 2017/2018, które powinny być uregulowane do 31 lipca 2021.
W związku z tym dokonano przetasowań w rozmieszczeniu drużyn w dywizjach konferencji. W Konferencji Wschód Siewierstal Czerepowiec została przesunięta z Dywizji Bobrowa do Dywizji Tarasowa, a Torpedo Niżny Nowogród z Dywizji Charłamowa (Konferencja Wschód) do Dywizji Bobrowa (Konferencja Zachód). W Konferencji Wschód Kunlun Red Star został przesunięty z Dywizji Czernyszowa do Dywizji Charłamowa, a jego miejsce zajął przyjęty ponownie do KHL Admirał Władywostok.
Sezon zasadniczy.
Każda z 24 drużyn ma do rozegrania 56 kolejek ligowych (łącznie 672 spotkań ligowych). 
Z uwagi na wprowadzenie przez władze Łotwy lockdownu w trakcie pandemii COVID-19 (od 21 października do 15 listopada 2021) zdecydowano, że mecze domowe Dinama Ryga będą rozgrywane bez udziału publiczności.
W związku z narastającą liczbą zakażeń koronawirusem i koniecznością odwoływania pojedynczych meczów w dniu 12 stycznia 2022 władze KHL ogłosiły przełożenie terminów wszystkich nadchodzących spotkań. Po przerwie spowodowanej trwającym turniejem na Zimowych Igrzyskach Olimpijskich 2022 w Pekinie kontynuacja rozgrywek miała być podjęta 22 lutego 2022. Mimo tego w dniu 16 lutego 2022 władze KHL wydały oświadczenie, zgodnie z którym:
Puchar Otwarcia.
W pierwszym meczu sezonu o Puchar Otwarcia 1 września 2021 mistrz w poprzedniej edycji Awangard Omsk zmierzył się z wicemistrzem tj. CSKA Moskwa, a formalnym gospodarzem był aktualny triumfator ligi (mecz rozegrano w mieście Bałaszycha, gdzie od 2018 Awangard rozgrywał mecze w roli gospodarza). Awangard zdobył Puchar wygrywając z CSKA 4:0.
Mecz w Dubaju.
17 października 2021 zawarto umowę zgodnie z którą w Dubaju (Zjednoczone Emiraty Arabskie) w hali Coca-Cola Arena zostanie rozegrany mecz ligowy Awangard Omsk – Ak Bars Kazań. 3 grudnia 2021 odbył się mecz gościnny w Coca-Cola Arena w Dubaju (Zjednoczone Emiraty Arabskie), w którym Awangard Omsk uległ Ak Barsowi Kazań 1:3.
Mecz Gwiazd.
Odwołany z powodu pandemii COVID-19 w poprzednim sezonie Mecz Gwiazd KHL 2021 pierwotnie został przesunięty na rok 2022 w tym samym mieście tj. w Rydze. W czerwcu 2021 ogłoszono odwołanie tej imprezy w tym miejscu. 7 lipca 2021 ogłoszono, że organizatorem Tygodnia Gwiazd 2022 będzie Czelabińsk.
Statystyki indywidualne.
Statystyki zaktualizowane w czasie przedwczesnego zakończenia rundy zasadniczej.
Zawodnicy z pola łącznie
Obrońcy
Bramkarze
Faza play-off.
Fazę play-off zaplanowano na dni od 1 marca 2022.
Po rozpoczęciu inwazji Rosji na Ukrainę władze fińskiego klubu Jokerit 25 lutego 2022 wycofały drużynę z rozgrywek, w związku z czym przewidzianemu do rywalizacji w parze z nim Spartakowi Moskwa przyznano walkower. 27 lutego 2022 ogłoszono decyzję o wycofaniu łotewskiego Dinama Ryga ze wszystkich struktur KHL. W kolejnych dniach swoje kontrakty rozwiązali pojedynczy zagraniczni zawodnicy z drużyn KHL oraz wszyscy nierosyjscy gracze z zespołu Saławat Jułajew Ufa.
Statystyki indywidualne.
Statystyki zaktualizowane po zakończeniu fazy play-off.
Zawodnicy z pola łącznie
Obrońcy
Bramkarze
Skład triumfatorów.
Skład zdobywcy Pucharu Gagarina – drużyny CSKA Moskwa – w sezonie 2021/2022:
Nagrody, trofea i wyróżnienia.
Zawodnicy miesiąca i etapów.
Od początku historii rozgrywek są przyznawane nagrody indywidualne w czterech kategoriach odnośnie do pozycji zawodników (bramkarz, obrońca, napastnik oraz pierwszoroczniak) za każdy miesiąc, wzgl. etap w fazie play-off.
Nagrody indywidualne.
Ceremonia Zamknięcia sezonu odbyła się 19 maja 2022 i tradycyjnie miała miejsce w Barwikha Luxury Village pod Moskwą, a podczas uroczystości zostały wręczone nagrody.

</doc>
<doc id="5103274" url="https://pl.wikipedia.org/wiki?curid=5103274" title="Radioterapia onkologiczna">
Radioterapia onkologiczna



</doc>
<doc id="5103277" url="https://pl.wikipedia.org/wiki?curid=5103277" title="Niezależne Stowarzyszenie Psychiatryczne">
Niezależne Stowarzyszenie Psychiatryczne

Niezależne Stowarzyszenie Psychiatryczne Rosji () – rosyjska organizacja pozarządowa działająca na rzecz praw człowieka. Została stworzona w 1989 roku jako zrzeszenie psychiatrów, psychologów medycznych i prawników pracujących w dziedzinie psychiatrii. Powodem powstania organizacji była psychiatria represyjna w ZSRR. Skład Grupy Inicjatywnej stanowili Aleksandr Podrabinek i psycholog Wiktor Łanowoj (), który został pierwszym prezydentem organizacji. Na tym stanowisku zastąpił go Jurij Sawenko, gdy Łanowoj wyemigrował do Izraela. Od października 1989 roku organizacja jest członkiem Światowego Stowarzyszenia Psychiatrycznego. Od 1991 roku ukazuje się pismo „Niezawisimyj psichiatriczeskij żurnał”, będące oficjalnym organem prasowym organizacji.

</doc>
<doc id="5103278" url="https://pl.wikipedia.org/wiki?curid=5103278" title="Victor Massé">
Victor Massé

Victor Massé, właśc. Félix-Marie Massé (ur. 7 marca 1822 w Lorient, zm. 5 lipca 1884 w Paryżu) – francuski kompozytor.
Życiorys.
W latach 1834–1844 studiował w Konserwatorium Paryskim, gdzie jego nauczycielami byli Pierre-Joseph-Guillaume Zimmerman (fortepian) i Jacques Fromental Halévy (kompozycja). W czasie studiów zdobył I nagrodę w grze na fortepianie (1839), harmonii (1840) i fudze (1843). W 1844 roku zdobył Prix de Rome za kantatę "Le Renégat de Tanger". Podczas dwuletniego pobytu we Włoszech skomponował mszę i wystawił operę "La favorita e la schiava". Od 1860 roku był kierownikiem chóru w Opéra de Paris. Od 1866 roku wykładał kontrapunkt w Konserwatorium Paryskim. W 1872 roku został wybrany na członka Académie des beaux-arts.
Otrzymał order kawalera (1856) i oficera (1877) Legii Honorowej.

</doc>
<doc id="5103281" url="https://pl.wikipedia.org/wiki?curid=5103281" title="Kościół Najświętszej Maryi Panny Niepokalanie Poczętej w Oporowie">
Kościół Najświętszej Maryi Panny Niepokalanie Poczętej w Oporowie

Kościół Najświętszej Maryi Panny Niepokalanie Poczętej w Oporowie – rzymskokatolicki kościół parafialny należący do parafii pod tym samym wezwaniem (dekanat krobski archidiecezji poznańskiej).
Świątynia została wzniesiona w 1640 roku. Ufundowana została przez Stanisława Śmigielskiego. Została powiększona w 1804 roku o murowaną wieżę i kruchtę dzięki staraniom Józefa Morawskiego referendarza Księstwa Warszawskiego. Restaurowana była w latach: 1870 pod nadzorem Aleksego Lange, 1877 i 1952–54.
Budowla jest szachulcowa, jednonawowa, wybudowana została w konstrukcji słupowo-ramowej, wypełnionej gliną i cegłą. Kościół jest orientowany. Jego prezbiterium jest mniejsze w stosunku do nawy, zamknięte jest trójbocznie, przy nim znajdują się: zakrystia z lożą kolatorską na piętrze oraz kaplica, pełniąca dawniej funkcję kruchty. Od frontu jest umieszczona murowana wieża z kruchtą w przyziemiu. Zwieńcza ją klasycystyczny blaszany dach hełmowy. Z boku nawy jest umieszczona murowana kruchta. Świątynię nakrywa dach dwukalenicowy, pokryty gontem. Pod budowlą znajduje się krypta. Wnętrze kościoła jest nakryte stropem pozornie kasetonowym z dekoracją. Belka tęczowa jest ozdobiona krucyfiksem i rzeźbami. Chór muzyczny jest podparty dwoma kolumnami i posiada prostą linię parapetu, na chórze jest umieszczony prospekt organowy z początku XVIII wieku. Ołtarz główny w stylu późnobarokowym pochodzi z końca XVIII wieku. Dwa ołtarze boczne reprezentują styl regencji i powstały w latach 1720–30. Ambona i ława kolatorska powstały pod koniec XVIII wieku. Chrzcielnica w stylu barokowym w formie muszli, podparta delfinem, została wykonana w 2 połowie XVII wieku. Skarbonka z pnia drzewa z żelaznymi drzwiami i okuciami pochodzi z około 1640 roku. Liczne rzeźby reprezentują style: późnogotycki i barokowy. Drewniane epitafium fundatora świątyni powstało w stylu wczesnobarokowym.

</doc>
<doc id="5103286" url="https://pl.wikipedia.org/wiki?curid=5103286" title="Kawie Góry (Częstochowa)">
Kawie Góry (Częstochowa)



</doc>
<doc id="5103289" url="https://pl.wikipedia.org/wiki?curid=5103289" title="Claude Terrasse">
Claude Terrasse

Claude Antoine Terrasse (ur. 27 stycznia 1867 w L’Arbresle, zm. 30 czerwca 1923 w Paryżu) – francuski kompozytor.
Życiorys.
Ukończył konserwatorium w Lyonie, następnie uczył się w École Niedermeyer w Paryżu. Po ukończeniu nauki w 1883 roku odbył służbę wojskową, następnie pracował jako nauczyciel harmonii i fortepianu w Arcachon, gdzie od 1888 do 1895 roku był też organistą w miejscowym kościele. W 1895 roku wrócił do Paryża, gdzie w latach 1896–1899 pełnił posadę organisty w kościele św. Trójcy.
Początkowo tworzył muzykę religijną i utwory fortepianowe, później poświęcił się prawie wyłącznie twórczości scenicznej. Skomponował m.in. operetki "Les Travaux d’Hercule" (1901), "Le Sire de Vergy" (1903), "Monsieur de la Palisse" (1904), "La Marquise et le marmiton" (1907), "Le Coq d’Inde" (1909), "Le Mariage de Télémaque" (1910), "Les Transatlantiques" (1911) i "Cartouche" (1912), balet "Les lucioles" (1910), 2 msze, motet, pieśni. Był autorem muzyki do sztuki "Ubu Król czyli Polacy" Alfreda Jarry’ego (1896).

</doc>
<doc id="5103291" url="https://pl.wikipedia.org/wiki?curid=5103291" title="Żurżawa (stacja kolejowa)">
Żurżawa (stacja kolejowa)

Żurżawa (; ) – towarowa stacja kolejowa w miejscowości Witebsk, w obwodzie witebskim, na Białorusi.

</doc>
<doc id="5103293" url="https://pl.wikipedia.org/wiki?curid=5103293" title="Luke Rowe">
Luke Rowe

Luke Rowe (ur. 10 marca 1990 w Cardiff) – brytyjski kolarz szosowy i torowy.
Osiągnięcia.
Kolarstwo szosowe.
Opracowano na podstawie:
Kolarstwo torowe.
Opracowano na podstawie:

</doc>
<doc id="5103295" url="https://pl.wikipedia.org/wiki?curid=5103295" title="Jadwiga Godlewska">
Jadwiga Godlewska

Jadwiga Godlewska z Dydyńskich (ur. 14 sierpnia 1871, zm. 3 marca 1957 w Krakowie) – jedna z pierwszych studentek Uniwersytetu Jagiellońskiego, farmaceutka.
Absolwentka Uniwersytetu Latającego w Warszawie. Od 1895 była wraz ze Stanisławą Dowgiałło, Janiną Kosmowską, Jadwigą Sikorską, Marią Arct, Stefanią Deikę, Marią Mańkowską i Augustą Pasierbską w gronie pierwszych studentek Uniwersytetu Jagiellońskiego. Utrzymywała się wówczas z korepetycji, mieszkając wspólnie ze swą przyjaciółką Marią Arct. Na UJ studiowała farmację, po czym pracowała w laboratorium na UJ. Aktywistka postępowej samokształceniowej organizacji studenckiej „Zjednoczenie”. Od 1920 żona profesora embriologii UJ Emila Godlewskiego (1875–1944), któremu pomagała w pracy naukowej. Nie mogąc mieć dzieci, adoptowali jako córkę Irenę (1909–1983), późniejszą żonę Janusza Zielonackiego. Uporządkowała m.in. spuściznę po swym teściu chemiku i botaniku Emilu Godlewskim (1847–1930), przekazując ją następnie do archiwum uniwersytetu. Podczas II wojny światowej wraz z mężem działała w Polskim Czerwonym Krzyżu i Radzie Głównej Opiekuńczej. W 1946 księgozbiór naukowy swego męża sprzedała nowo powstałej Akademii Medycznej w Gdańsku, gdzie stał się on zaczątkiem biblioteki tej uczelni.
Pochowana wraz z mężem w grobowcu rodzinnym Godlewskich na cmentarzu Rakowickim w Krakowie, kw. X, gr. rodz.

</doc>
<doc id="5103299" url="https://pl.wikipedia.org/wiki?curid=5103299" title="Louis Varney">
Louis Varney

Louis Varney (ur. 30 maja 1844 w Nowym Orleanie, zm. 20 sierpnia 1908 w Paryżu) – francuski kompozytor.
Życiorys.
Syn i uczeń kompozytora Pierre’a Josepha Alphonse’a Varneya. W wieku 7 lat wraz z rodziną przeprowadził się z Ameryki do Francji. Od 1876 roku był dyrygentem paryskiego Théâtre de l’Athénée-Comique. Pisał przede wszystkim na potrzeby paryskich teatrów muzycznych, napisał około 40 operetek, odznaczających się inwencją melodyczną i komizmem. Do jego najsłynniejszych dzieł należały "Les Mousquetaires au convent" (1880), "La Femme de Narcisse" (1892), "La Fiancée de Thylda" (1900) i "Mademoiselle George" (1900).

</doc>
<doc id="5103303" url="https://pl.wikipedia.org/wiki?curid=5103303" title="Adam Jeżewski">
Adam Jeżewski

Adam Jeżewski herbu Jastrzębiec (zm. w 1729 roku) – podkomorzy płocki w 1713 roku, pisarz ziemski zawskrzyński.
Syn Bartłomieja i Konstancji Wilkanowskiej, mąż Marianny Kuklińskiej, miał synów: Józefa, Antoniego i Adama.
Poseł na sejm 1701 roku i sejm z limity 1701-1702 roku z województwa płockiego. Poseł na sejm z limity 1719/1720 roku z ziemi wyszogrodzkiej.

</doc>
<doc id="5103306" url="https://pl.wikipedia.org/wiki?curid=5103306" title="Rivomanatsoa Rasolonanahary">
Rivomanatsoa Rasolonanahary

Rivomanatsoa Rasolonanahary (ur. 3 maja 1977) – madagaskarski piłkarz, grający na pozycji pomocnika. Reprezentant kraju. 
Kariera klubowa.
Od stycznia 2006 roku do grudnia 2011 grał dla Uscafoot Analamanga.
Kariera reprezentacyjna.
Rozegrał 11 meczów dla reprezentacji Madagaskaru w latach 2000–2005.

</doc>
<doc id="5103307" url="https://pl.wikipedia.org/wiki?curid=5103307" title="Mistrzostwa Europy w Piłce Nożnej 1980 (składy)">
Mistrzostwa Europy w Piłce Nożnej 1980 (składy)

Artykuł grupuje składy wszystkich reprezentacji narodowych w piłce nożnej, które wystąpiły podczas mistrzostw Europy 1980 we Włoszech w dniach 11–22 czerwca 1980 roku.
Grupa A.
Trener: Jozef Vengloš (ur. 18 lutego 1936)

Trener: Alkietas Panagulias (ur. 30 maja 1934)

Trener: Jan Zwartkruis (ur. 18 lutego 1926)

Trener: Jupp Derwall (ur. 10 marca 1927)
Grupa B.
Trener: Guy Thys (ur. 6 grudnia 1922)

Trener: Ron Greenwood (ur. 11 listopada 1921)

Trener: Enzo Bearzot (ur. 26 września 1927)

Trener: Ladislao Kubala (ur. 10 czerwca 1927)

</doc>
<doc id="5103311" url="https://pl.wikipedia.org/wiki?curid=5103311" title="Gra o wszystko">
Gra o wszystko

Gra o wszystko () – amerykański biograficzny dramat kryminalny z 2017 roku. Film jest debiutem reżyserskim Aarona Sorkina, który również napisał scenariusz powstały na podstawie książki pod tym samym tytułem autorstwa Molly Bloom wydanej w 2014 roku. W rolach głównych występują Jessica Chastain, Idris Elba, Kevin Costner, Michael Cera, Jeremy Strong, Chris O’Dowd, Joe Keery, Brian D’Arcy James i Bill Camp. Film opowiada o Molly Bloom (Chastain), która staje się celem śledztwa FBI po tym, jak jej podziemne imperium pokerowe, które prowadzi dla hollywoodzkich celebrytów, sportowców, potentatów biznesowych i rosyjskiej mafii, zostaje zdemaskowane.
Premiera filmu odbyła się 8 września 2017 na Międzynarodowym Festiwalu Filmowym w Toronto. Film otrzymał pozytywne recenzje, ze szczególnym uwzględnieniem scenariusza Sorkina. Kreacje aktorskie Elby i Chastain, zyskały uznanie krytyków filmowych, zaś niektóre recenzje uznały rolę Chastain za jedną z najlepszych w jej karierze. Film przyniósł Chastain nominację do Złotego Globu dla najlepszej aktorki w filmie dramatycznym, podczas gdy Sorkin otrzymał nominacje za scenariusz do Oscara, Złotego Globu, nagrody Amerykańskiej Gildii Pisarzy i BAFTY.
Odbiór.
Box office.
Budżet filmu jest szacowany na 30 milionów dolarów. W Stanach Zjednoczonych i Kanadzie film zarobił ponad 28,8 mln USD, w innych krajach przychody wyniosły około 30.5 mln USD, a łączny przychód z biletów to około 59,3 mln USD.
Krytyka w mediach.
Film spotkał się z dobrą reakcją krytyków. W agregatorze recenzji Rotten Tomatoes 81% z 299 recenzji jest pozytywne, a średnia ocen wystawionych na ich podstawie wyniosła około 7,10. Z kolei w agregatorze Metacritic średnia ważona ocen z 46 recenzji wyniosła 71 punktów na 100.
Nagrody i nominacje.
Wybrane nagrody i nominacje na podstawie IMDb.

</doc>
<doc id="5103314" url="https://pl.wikipedia.org/wiki?curid=5103314" title="Liga e Parë e Kosovës (2014/2015)">
Liga e Parë e Kosovës (2014/2015)

Liga e Parë e Kosovës 2014/2015 – 68. edycja rozgrywek ligowych drugiego poziomu piłki nożnej mężczyzn w Kosowie. Brało w niej udział 16 drużyn, które rozegrały 30 kolejek meczów. Z ligi spadły drużyny: , i . Do Superligi awansowały drużyny: , i .

</doc>
<doc id="5103320" url="https://pl.wikipedia.org/wiki?curid=5103320" title="Epidemiologia reprezentacji">
Epidemiologia reprezentacji

Epidemiologia reprezentacji – koncepcja stworzona przez Dana Sperbera, inspirowana dziedziną epidemiologii. Powstała ona na drodze syntezy antropologii oraz psychologii i jej zadaniem jest badanie dystrybucji reprezentacji oraz ich wpływu na otoczenie. Stanowi opozycję wobec memetyki. Sperber uważał, że człowiek posiada zdolność generowania w umyśle własnych reprezentacji, a nie jedynie, jak głosi memetyka, przechowywania i replikacji memów.
Epidemiologia reprezentacji, zdaniem jej twórcy, ma potencjał wyjaśnienia przyczynowego zachodzenia zjawisk kulturowych. Dystrybucja reprezentacji kulturowych wśród populacji powinna być rozważana w odniesieniu do indywidualnej „ekologii” umysłów oraz odchyleń w transmisji, które naświetla psychologia poznawcza i ewolucyjna.
Rodzaje reprezentacji.
Reprezentacją jest wszystko to, co zostało wytworzone przez narzędzie przetwarzające informacje (np. mechanizmy umysłowe, jednostkę, organizację itd.) w celu przekazania znaczenia lub treści, które mogą zostać przetworzone przez inne narzędzie poznawcze. Reprezentacje funkcjonują w łańcuchu mechanizmów kognitywnych oraz obejmują rozumienie, wiedzę na dany temat oraz zdolności do przekazywania informacji innym osobom. Reprezentacje są danymi wejściowymi i/lub wyjściowymi w procesach poznawczych.
Sperber wyróżnia dwa typy reprezentacji: publiczne oraz mentalne. Reprezentacje publiczne to wszelkie intersubiektywne, intencjonalne komunikaty, zwłaszcza w formie mówionej i pisemnej. W większości są one stałe, mają niezmienną postać. Z kolei reprezentacje mentalne gromadzą się w umyśle jednostki i odpowiadają zarówno za przyjmowanie reprezentacji publicznych, jak i ich wytwarzanie, modyfikowanie i powielanie na drodze interakcji. Dodatkowo Sperber wyróżnia metareprezentacje, których rolą jest interpretacja reprezentacji niezrozumiałych oraz poszerzanie wiedzy i słownika pojęć. 
O tym, czy dana reprezentacja rozprzestrzeni się z łatwością lub też nie zostanie powielona, decyduje organizacja ludzkich zdolności kognitywnych i komunikacyjnych, czyli możliwości umysłowe człowieka. Te reprezentacje, które przekazywane są z pokolenia na pokolenie przez wiele lat, to tradycje, które Sperber przyrównuje do endemii. Z kolei reprezentacje charakteryzujące się błyskawicznym rozpowszechnieniem, lecz krótką żywotnością – czyli różnego rodzaju mody – są odpowiednikiem epidemii.
Łańcuchy przyczynowe.
CCC.
Nie istnieje odizolowany proces kognitywny. Wiele procesów kognitywnych jest ze sobą połączonych w postać kognitywnych łańcuchów przyczynowych – Cognitive Causal Chains (CCC) – które mogą dowolnie się rozgałęziać. CCC przechodzi od odnotowania indywidualnego bodźca do podejmowania jednostkowych działań.
Schemat działania CCC wygląda następująco: aby doszło do replikacji idei, reprezentacja publiczna, umieszczona w pewnym kontekście, musi stać się reprezentacją mentalną, która następnie, poprzez przelanie na papier, wypowiedź ustną lub określone zachowanie, ponownie staje się reprezentacją publiczną gotową do „zainfekowania” kolejnych umysłów. Reprezentacje publiczne i mentalne występują naprzemiennie, lecz powieleniu ulegają wyłącznie te pierwsze. Drugie mają naturę psychologiczną, należą tylko do jednostki i nikt z zewnątrz nie ma do nich dostępu. Niemniej mają one wpływ na kształtowanie łańcuchów przyczynowych, gdyż objawiają się w zachowaniu oraz w jego rezultatach, przez co mogą oddziaływać na innych.
SCCC.
CCC mogą mieć charakter społeczny i tworzyć społeczne kognitywne łańcuchy przyczynowe – SCCC (Social Cognitive Causal Chains). Charakteryzują się one specyficznym przepływem informacji między ludźmi. W SCCC przemianom i przemieszczeniom ulegają także osoby i przedmioty, ponieważ jest to niezbędne dla transportu informacji. SCCC obejmuje procesy zachodzące wewnątrz indywidualnego organizmu, w środowisku, w którym on funkcjonuje oraz w relacjach między nimi.
Wewnątrz organizmu łańcuchy przyczynowe odpowiadają za konstruowanie, utrzymanie oraz wykorzystanie reprezentacji mentalnych. Ogniwa tych łańcuchów obejmują procesy mózgowe, układu nerwowego oraz szereg innych procesów cielesnych. 
W wyniku relacji między organizmem a środowiskiem powstają „wytwory publiczne”, czyli zjawiska efemeryczne, takie jak ruch, oraz przedmioty, w szczególności artefakty, które mogą oddziaływać na innych ludzi. Sperber używa słowa „publiczny” mając na myśli możliwość postrzegania danego obiektu przez osoby z zewnątrz, co nie ma miejsca w przypadku reprezentacji mentalnych. Jednocześnie nie oznacza to, iż jest on dostępny dla wszystkich: szept do ucha jest przykładem wytworu publicznego, lecz ma on ściśle ograniczoną liczbę adresatów. Wytwory publiczne mogą ulegać niekontrolowanym zmianom pod wpływem środowiska, np. rozkładowi czy samodzielnemu rozwojowi (rośliny, zwierzęta). Większość procesów środowiskowych nie ma funkcji poznawczej (poza np. pomiarami warunków pogodowych), przez co nie są ogniwami SCCC, lecz aspektami pomocnymi w ich opisie.
CCCC.
SCCC mają relatywnie krótki żywot – są powoływane przez jednostki połączone wspólnym celem. Jednak niektóre SCCC mają na celu zachowanie między jednostkami reprezentacji mentalnych (na drodze komunikacji) lub form wytworów publicznych (poprzez imitację – osoba obserwuje czyjeś zachowanie i tworzy mentalną reprezentację tego zachowania, aby móc je w przyszłości reprodukować). Odbiorca, chcąc powielić przekazaną mu reprezentację mentalną lub zachowanie, może dokonywać zmian lub produkować nowe reprezentacje publiczne, nawet w sposób nieświadomy lub nieumyślny. Niemniej SCCC o funkcji konserwującej mają tendencję do szerokiego rozprzestrzeniania podobnych reprezentacji mentalnych i wytworów publicznych w społeczeństwie i całej populacji. Wówczas zyskują one charakter kulturowy i stają się one kulturowymi kognitywnymi łańcuchami przyczynowymi – CCCC (Cultural Cognitive Causal Chains).
CCCC różnią się sposobem przekazywania (przez komunikację twarzą w twarz, wykłady, zainscenizowane wydarzenia publiczne, takie jak rytuały itp.), stopniem polegania na wytworzonych przez człowieka artefaktach (książkach, kościołach, Internecie itd.) oraz techniką rozprzestrzeniania się (samoczynnie lub w powiązaniu z innymi CCCC).
SCCC i CCCC tworzą życie społeczne. Artefakty, wydarzenia itd. są społeczne, ponieważ zawierają się w SCCC, oraz są kulturowe, gdyż są formowane i stabilizowane przez CCCC.
Kultura.
Kultura składa się szeroko rozpowszechnianych, powielanych z pokolenia na pokolenie informacji a także przenoszących i wdrażających je reprezentacji mentalnych oraz publicznych {zachowania, artefakty, instytucje}. W skład tych informacji wchodzą: wierzenia, normy oraz umiejętności. Są one dystrybuowane w danej społeczności i wpływają na formowanie się człowieka. Niektóre reprezentacje publiczne przyswajane są z łatwością, inne zaś ulegają uproszczeniu oraz dostosowaniu do możliwości percepcyjnych i umysłowych jednostki, a następnie w tak zmodyfikowanym kształcie powielane. Człowiek nie przyswaja jednak wszystkich spływających do niego reprezentacji, lecz dokonuje ich selekcji. Tworzenie reprezentacji mentalnych ma charakter zarówno konserwujący (zachowywanie struktury lub elementów reprezentacji publicznej), jak i konstruktywny (osoba nie zapamiętuje wszystkich docierających do niej z zewnątrz informacji i dokonuje samodzielnego uzupełnienia luk, wprowadzając pierwiastek kreatywności). 
Na „siły ewolucji kulturowej” składają się zatem: siły losowe (zapominanie i improwizacja), selekcja naturalna (przesiewanie informacji), siły psychologiczne (składają się na nie mechanizmy psychiczne uwarunkowanie genetyczne oraz rozwinięte pod wpływem kultury) i siły ekologiczne (obejmują aspekty środowiska będące rezultatem działań człowieka). Mimo że treść kulturowa za każdym razem ulega modyfikacjom w umyśle jednostek, nie grozi to utratą stabilności powielanej reprezentacji, gdyż większość z tych wyobrażeń zawiera się w przestrzeni możliwych odchyleń i posiadają pewne podstawowe punkty wspólne.
Sperber uważa, że winno się raczej mówić „o tym, co kulturowe” niż o kulturze, ponieważ kultura jest w większej mierze właściwością, a nie rzeczą. Właściwość ta eksponowana jest przez reprezentacje mentalne oraz praktyki. Badanie tak rozumianej kultury jest możliwe dzięki epidemiologii reprezentacji, skupionej na przepływie informacji między ludźmi na drodze komunikacji poprzez łańcuchy przyczynowe.

</doc>
<doc id="5103321" url="https://pl.wikipedia.org/wiki?curid=5103321" title="Lowell Mason">
Lowell Mason

Lowell Mason (ur. 8 stycznia 1792 w Medfield w stanie Massachusetts, zm. 11 sierpnia 1872 w Orange w stanie New Jersey) – amerykański pedagog, organista, kompozytor i wydawca muzyczny.
Życiorys.
Muzyki uczył się u Amosa Albee i Olivera Shawa. W 1808 roku dyrygował chórem kościelnym w Medfield. W 1812 roku przeniósł się do Savannah w stanie Georgia, gdzie studiował kompozycję u Fredericka Abela. Związał się też z miejscowym kościołem prezbiteriańskim, w latach 1815–1827 kierował szkółką niedzielną, prowadził chór (od 1815) i pełnił funkcję organisty (od 1820). W 1827 roku wyjechał do Bostonu, gdzie do 1832 roku pełnił funkcję przewodniczącego Handel and Haydn Society, prowadził też kursy muzyczne. W 1833 roku wraz z George’em J. Webbem założył Academy of Music, stawiającą sobie za cel podniesienie poziomu muzyki kościelnej i upowszechnianie wiedzy muzycznej w społeczeństwie. W latach 1837–1845 był inspektorem szkół muzycznych w Bostonie, dzięki jego staraniom w 1838 roku muzyka została włączona do programu nauczania w miejskich szkołach publicznych. W latach 1837 i 1851–1853 odbył podróż do Europy. Od 1854 roku mieszkał w Orange w stanie New Jersey. W 1855 roku otrzymał tytuł doktora honoris causa New York University.
Należał do pionierów edukacji muzycznej w szkołach amerykańskich, zapoczątkował kształcenie profesjonalnych nauczycieli muzyki. Zreformował też amerykańską muzykę liturgiczną w oparciu o wzorce zapożyczone z muzyki europejskiej. Komponował popularne utwory religijne o prostej harmonice i diatonicznej melodyce. Dokonał aranżacji na hymny i psalmy kompozycji m.in. Haydna i Mozarta. Dużą popularnością cieszyły się hymny Masona "Missionary Hymn (From Greenland’s Icy Mountains)", "Olivet", "Boylston", "Bethany", "Hebron" i "Olmutz". Wydał liczne zbiory muzyki kościelnej, m.in. "Handel and Haydn Society’s Collection of Church Music" (1822), "Juvenile Psalmist" (1829), "Juvenile Lyre" (1830), "Lyra Sacra" (1832), "Sabbath School Songs" (1836), "Boston Academy Collection of Church Music" (1836), "Boston Anthem Book" (1839), "The Psaltery" (1845), "Cantica Laudis" (1850), "New Carmina Sacra" (1852), "Normal Singer" (1856), "Song Garden" (3 tomy 1864–1865).

</doc>
<doc id="5103322" url="https://pl.wikipedia.org/wiki?curid=5103322" title="Andrzej Korsak Bobynicki">
Andrzej Korsak Bobynicki

Andrzej Korsak Bobynicki herbu własnego – podstoli połocki w latach 1699-1704, koniuszy połocki w 1698 roku, strażnik połocki w latach 1696-1698, miecznik połocki w latach 1692-1694.
Poseł na sejm 1701 roku i sejm z limity 1701-1702 roku z województwa połockiego.

</doc>
<doc id="5103329" url="https://pl.wikipedia.org/wiki?curid=5103329" title="Katedra Niepokalanego Poczęcia w Bogocie">
Katedra Niepokalanego Poczęcia w Bogocie



</doc>
<doc id="5103330" url="https://pl.wikipedia.org/wiki?curid=5103330" title="Emiliano Camargo">
Emiliano Camargo

Emiliano Camargo (ur. 15 czerwca 1917 w Bogocie, zm. 4 listopada 2007 w Montevideo) – kolumbijski szermierz. Członek kolumbijskiej drużyny olimpijskiej w 1948 oraz 1956 roku.

</doc>
<doc id="5103331" url="https://pl.wikipedia.org/wiki?curid=5103331" title="Antonio Ahumada">
Antonio Ahumada

Antonio Ahumada (ur. 3 lutego 1913 w Bogocie) – kolumbijski szermierz. Członek kolumbijskiej drużyny olimpijskiej w 1948 roku.

</doc>
<doc id="5103333" url="https://pl.wikipedia.org/wiki?curid=5103333" title="Pałac Inkwizycji">
Pałac Inkwizycji

Pałac Inkwizycji (hiszp.: "Palacio de la Inquisición") – dawna siedziba hiszpańskiej inkwizycji, istniejącej między XV a XIX wiekiem gałęzi katolickiej inkwizycji obejmującej swą jurysdykcją rozległe terytoria hiszpańskiego imperium.
Historia.
Początki działalności inkwizycji w Cartagenie sięgają roku 1610. Stała się ona wówczas trzecim, po Veracruz i Limie, ośrodkiem inkwizycji w hiszpańskiej Ameryce. Jej jurysdykcja obejmowała tereny Wicekrólestwa Nowej Granady. Działalność inkwizycji rozpoczęła się na mocy dekretu Filipa III. Pierwszy budynek został zniszczony w czasie angielskiego ataku w roku 1741. Obecny budynek wzniesiony został w 1770 roku. Pałac zbudowany został w stylu barokowym. Służył on inkwizycji do roku 1812, gdy zakończyła działalność w związku z niepodległością Kolumbii.
Pod koniec XIX wieku właścicielem pałacu był Bartolomé Martínez Bossio, który przystosował go na cele swojego zamieszkania. Jednak w 1940 roku rząd Kolumbii odkupił pałac od potomków Bossio i przeznaczył go na muzeum.
W 1983 roku z okazji 450 lecia miasta Cartagena budynek doczekał się remontu.
Najwyraźniejszym elementem architektury budynku jest barokowy portal. Na fasadzie ulokowane są również, wykonane z drewna, balkony. Do budowy pałacu wykorzystano wapień.
Muzeum.
Pałac znajduje się obecnie w rękach Muzeum Historycznego Cartagena de Indias. Stałe ekspozycje, które można oglądać w pałacowych salach to Sala Niepodległości poświęcona drodze Kolumbii do niepodległości, Sala historii Cartageny oraz wystawa poświęcona inkwizycji i prawom człowieka.

</doc>
<doc id="5103334" url="https://pl.wikipedia.org/wiki?curid=5103334" title="Lalandia">
Lalandia

Lalandia – nazwa dwóch duńskich ośrodków wypoczynkowych należących do Parken Sport &amp; Entertainment. Oryginalna Lalandia Rødby znajduje się w Rødbyhavn (niewielkie miasto portowe w Danii na południowym wybrzeżu wyspy Lolland. Miasteczko to położone jest ok. 5 km na południowy zachód od miasta Rødby). Ośrodek położony jest w obszarze naturalnego piękna, nieopodal Morza Bałtyckiego i jego piaszczystych plaż.
Historia.
Lalandia Rødby została założona w 1988 roku w Rødby. Od momentu powstania została ona kilkukrotnie rozbudowana o więcej domów wakacyjnych.
Nazwa Lalandia wywodzi się od nazwy wyspy Lolland, która znajduje się w Cieśninach Duńskich na południe od Zelandii, pomiędzy wyspą Falster na wschodzie a Langeland na zachodzie.
Lalandia Billund została otwarta 24 kwietnia 2009 roku. Lalandia Aquadome w Billund to największy park wodny w Skandynawii o powierzchni 10 000 m². Zjeżdżalnie obejmują „Tornado”, które wykorzystuje 4-osobowe pontony i 102-metrową zjeżdżalnię „Twister”.
Lalandia Rødby – ośrodek ten posiada liczne atrakcje, do których zalicza się m.in. (wodne zjeżdżalnie, korty tenisowe, pole golfowe, halę sportową, czy też baseny rekreacyjne ze sztuczną falą). Aquadome jest głównym punktem centralnym Lalandii i jest pełen dzieci i dorosłych korzystających z wielu atrakcji wodnych w 7400 m² basenów z podgrzewaną wodą z wieloma wodnistymi zajęciami. Do dyspozycji Gości są 3 duże kryte baseny, w których można popływać. Inne atrakcje obejmują: piłkę nożną, łyżwiarstwo halowe, minigolfa, badmintona, tenisa i inne zajęcia sportowe. W lipcu 2013 roku Aquadome Lalandia Rødby została uznana za dziesiątą najpopularniejszą atrakcję Danii z 512 000 odwiedzającymi w 2012 roku. Lalandia Billund zajęła szóste miejsce z 620 000 odwiedzającymi.
Aranżacja wnętrza całego kompleksu utrzymana jest w konwencji krajobrazu i klimatu strefy subtropikalnej, gdyż temperatura wody w basenach wynosi 28 °C, natomiast temperatura powietrza oscyluje w okolicach 30 °C.
Na terenie całego kompleksu rekreacyjno-wypoczynkowego znajdują się udogodnienia, nie tylko dla dzieci. W części handlowej obiektu dorośli mogą dokonać zakupów w supermarkecie, czy też sklepie odzieżowym, mogą również skorzystać z oferty rozrywkowej, ponieważ w kompleksie Lalandia znajduje się amfiteatr i dyskoteka.
Największymi atrakcjami całego kompleksu są Aquadome i Kraina Monkey Tonkey.
Aquadome – jest kompleksem parku wodnego, w skład którego wchodzą: 3 większe baseny – w tym jeden z falami, które wypuszczane są co godzinę, 4 większe zjeżdżalnie wodne, których wysokość sięga 76 metrów, 65- metrowa zjeżdżalnia z efektami świetlnymi, 52- metrowa szybka zjeżdżalnia, jak również 35- metrowa zjeżdżalnia dla młodszych dzieci. W skład tego kompleksu wchodzi również strefa relaksu, z której rozpościera się widok na Bałtyk, bar Laguna, 3 tekstylne sauny, 4 jacuzzi, w których to temperatura wody się 37 °C. Znaleźć tam również można 8 solariów i dwa brodziki dla najmłodszych o głębokości 25 cm.
Kraina Monkey Tonkey – jest to centrum gier i zabaw, w którym znajdują się takie atrakcje jak: ścianka wspinaczkowa, dmuchany zamek, trampoliny, pokój z klockami lego, mini-baseny, jak również kawiarnia, w której mogą spędzić czas opiekunowie dzieci.
W całym kompleksie wypoczynkowym istnieje również możliwość wynajęcia domku, co upoważnia do bezpłatnego korzystania z basenów.

</doc>
<doc id="5103336" url="https://pl.wikipedia.org/wiki?curid=5103336" title="Katedra prymasowska w Bogocie">
Katedra prymasowska w Bogocie

Katedra prymasowska (hiszp. "Catedral Primada", właściwie Archikatedralna bazylika metropolitarna Niepokalanego Poczęcia Najświętszej Maryi Panny i św. Piotra, hiszp. "Catedral Basílica Metropolitana y Primada de la Inmaculada Concepción y San Pedro de Bogotá") – rzymskokatolicka archikatedra w Bogocie, w dzielnicy La Candelaria, siedziba prymasa Kolumbii.
Historia.
Pierwszy budynek w tym miejscu wzniesiono w 1538 roku. W 1540 biskup Santa Marta Juan Fernández de Angulo wysłał do Santafé (obecnie Bogota) wikariusza generalnego. 11 września 1562 papież Pius IV erygował diecezję Santafé, którą dwa lata później podniósł do rangi archidiecezji. Jej siedzibą została świątynia wzniesiona około 1550 roku, która zastąpiła wcześniejszą konstrukcję. Tę wyburzono jednak w 1569 roku, a trzy lata później wzniesiono nowy budynek. Budowę obecnego kościoła rozpoczęto w 1807 roku według planów hiszpańskiego architekta i zakonnika Domingo de Petrés. Prace zakończono w 1811.
Architektura i wyposażenie.
Świątynia późnobarokowo-klasycystyczna, trójnawowa, z rzędami bocznych kaplic. Po obu stronach fasady znajduje się wieża.
Prezbiterium zdobi niewielki, barwny ołtarz główny oraz drewniane stalle.
Organy bogotańskiej katedry wykonał w 1890 roku hiszpański organmistrz Aquilino Amezua. Instrument w niezmienionym stanie zachował się do lat 60. XX wieku, kiedy to przebudowano go pod nadzorem Oskara Bindera.

</doc>
<doc id="5103337" url="https://pl.wikipedia.org/wiki?curid=5103337" title="Alfredo Yanguas">
Alfredo Yanguas

Alfredo Yanguas (ur. w 1930 w Cali) – kolumbijski szermierz (szpadzista i szablista). Członek kolumbijskiej drużyny olimpijskiej w 1956 roku.

</doc>
<doc id="5103339" url="https://pl.wikipedia.org/wiki?curid=5103339" title="Pablo Uribe">
Pablo Uribe

Pablo Uribe (ur. 21 lutego 1931 w Bogocie, zm. 13 maja 2021) – kolumbijski szermierz (szpadzista i florecista). Członek kolumbijskiej drużyny olimpijskiej w 1956 roku.

</doc>
<doc id="5103342" url="https://pl.wikipedia.org/wiki?curid=5103342" title="Emilio Echeverry">
Emilio Echeverry

Emilio Echeverry (ur. 8 marca 1929 w Chinchiná, zm. maj 2015) – kolumbijski szermierz. Członek kolumbijskiej drużyny olimpijskiej w 1956, 1960 oraz 1964 roku. W 1960 oraz 1964 roku był chorążym reprezentacji Kolumbii.

</doc>
<doc id="5103344" url="https://pl.wikipedia.org/wiki?curid=5103344" title="Donald Ewen Cameron">
Donald Ewen Cameron

Donald Ewen Cameron (ur. 24 grudnia 1901 w Szkocji, zm. 8 września 1967 w Lake Placid) – amerykański lekarz psychiatra szkockiego pochodzenia, autor techniki "psychic driving", drugi prezydent Światowego Stowarzyszenia Psychiatrycznego. Brał udział w tajnym projekcie MKUltra, podawał pacjentom bez ich wiedzy leki nasenne w dawkach powodujących wielotygodniowe śpiączki i zakładał im na głowy kaski z wmontowanymi głośnikami. Postać Donalda Camerona pojawia się w szkockim filmie "Eminent Monsters" (2020).

</doc>
<doc id="5103346" url="https://pl.wikipedia.org/wiki?curid=5103346" title="José del Carmen">
José del Carmen

José del Carmen (ur. 20 czerwca 1917 w Cucunubá, zm. 21 kwietnia 1995 w Bogocie) – kolumbijski szermierz. Członek kolumbijskiej drużyny olimpijskiej w 1956 roku.

</doc>
<doc id="5103356" url="https://pl.wikipedia.org/wiki?curid=5103356" title="Filanderki">
Filanderki

Filanderki (Lagostrophinae) – podrodzina ssaków z rodziny kangurowatych (Macropodidae).
Zasięg występowania.
Podrodzina obejmuje jeden żyjący współcześnie gatunek występujący w Australii
Podział systematyczny.
Do podrodziny należy jeden występujący współcześnie rodzaj: 
oraz rodzaje wymarłe:

</doc>
<doc id="5103359" url="https://pl.wikipedia.org/wiki?curid=5103359" title="Mostowe (obwód żytomierski)">
Mostowe (obwód żytomierski)

Mostowe () – wieś na Ukrainie, w obwodzie żytomierskim, w rejonie andruszowskim, nad Unawą. W 2001 roku liczyła 567 mieszkańców.
Do 1946 roku miejscowość nosiła nazwę Wijtiwci ().

</doc>
<doc id="5103361" url="https://pl.wikipedia.org/wiki?curid=5103361" title="Samuel Sebastian Wesley">
Samuel Sebastian Wesley

 Samuel Sebastian Wesley (ur. 14 sierpnia 1810 w Londynie, zm. 19 kwietnia 1876 w Gloucester) – brytyjski kompozytor i organista.
Życiorys.
Był nieślubnym synem Samuela Wesleya, drugie imię otrzymał na cześć Johanna Sebastiana Bacha. Pierwsze lekcje muzyki pobierał u ojca. Jako chłopiec był chórzystą w Chapel Royal oraz w katedrze św. Pawła w Londynie. W kolejnych latach był organistą w londyńskich kościołach St. James’s Chapel (od 1826), St. Giles (1829–1832), St. John (1829–1831) i Hampton Parish Church (1831–1832). W okresie tym zaczął też pisać pierwsze utwory religijne. Od 1832 do 1835 roku był organistą katedry w Hereford, w 1834 roku poprowadził Three Choir Festival. W następnych latach pełnił funkcję organisty katedry w Exeter (1835–1841), kościoła parafialnego w Leeds (1842–1849), katedry w Winchester (1849–1865), Winchester College (1850–1865) oraz katedry w Gloucester (1865–1876). Zajmował się też nauczaniem i publicystyką muzyczną. W 1839 roku otrzymał tytuł doktora muzyki na Uniwersytecie Oksfordzkim. Od 1850 roku był wykładowcą Royal Academy of Music. Był autorem prac "A Few Words on Cathedral Music" (Londyn 1849) i "Reply to the Inquirie sof the Cathedral Commissioners Relative to the Improvement in the Music of Divine Worship in Cathedrals" (Londyn 1854).
Zasłynął jako twórca anglikańskiej muzyki religijnej, wysoko ceniona jest jego muzyczna oprawa nabożeństwa "A Morning and Evening Service, E-dur". Napisał 38 anthemów, z których największą popularność zdobyły sobie "Ascribe unto the Lord", "Blessed Be the God and the Father", "Let Us Lift Up Our Heart", "The Wilderness and the Solitary Place", "Thou Wilt Keep Him in Perfect Peace" i "Wash Me Thoroughly". Zredagował zbiory pieśni religijnych "The Psalter... with Chants" (Leeds 1843), "A Selection of Psalms and Hymns" (Londyn 1864), "The European Psalmist" (Londyn 1872), "The Welburn Appendix of Original Hymns and Tunes" (Londyn 1875). Pisał także muzykę świecką, skomponował symfonię (ok. 1832), "Uwerturę C-dur" (ok. 1827), utwory na organy i na fortepian.

</doc>
<doc id="5103365" url="https://pl.wikipedia.org/wiki?curid=5103365" title="Końce (rejon szarkowszczyński)">
Końce (rejon szarkowszczyński)

Końce – dawna kolonia. Tereny na których leżała znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Hermanowicze.
Historia.
W czasach zaborów wieś w gminie Stefanpol, w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś a następnie kolonia leżała w Polsce, w województwie wileńskim, w powiecie dziśnieńskim, w gminie Hermanowicze.
Według Powszechnego Spisu Ludności z 1921 roku zamieszkiwało tu 40 osób, wszystkie były wyznania rzymskokatolickiego i zadeklarowały polską przynależność narodową. Było tu 6 budynków mieszkalnych. W 1931 w 7 domach zamieszkiwały 44 osoby.
Wierni należeli do parafii rzymskokatolickiej w Hermanowiczach. Miejscowość podlegała pod Sąd Grodzki w Łużkach i Okręgowy w Wilnie; właściwy urząd pocztowy mieścił się w Hermanowiczach.

</doc>
<doc id="5103366" url="https://pl.wikipedia.org/wiki?curid=5103366" title="Lorry Sant">
Lorry Sant

Lorry Sant (ur. 26 grudnia 1937 w Paoli, zm. 5 października 1995) – maltański działacz, związkowiec i polityk Partii Pracy, który w latach 1971–1987 pełnił szereg funkcji ministerialnych. Był postacią kontrowersyjną, która miała agresywne podejście do przywództwa. W latach 80. brał udział w aktach przemocy politycznej, został pociągnięty do odpowiedzialności za naruszanie praw człowieka swoich pracowników.
Wczesne życie i początki aktywności politycznej.
Sant urodził się 26 grudnia 1937 w Paoli na Malcie. Studiował w Technical Institute, a następnie pracował w Malta Drydocks. Wstąpił do "Forum Żgħażagħ Laburisti" (FŻL), które było młodzieżowym skrzydłem Partii Pracy (PL) i został jego sekretarzem generalnym.
W sierpniu 1959 został redaktorem gazety FŻL „The Struggle”. Po tym, jak napisał antyklerykalny artykuł wstępny, w którym skomentował list pasterski arcybiskupa Mikiela Gonziego z lutego 1960, Sant został 9 kwietnia 1960 obłożony klątwą kościelną przez Kościół katolicki. „The Struggle” przestało się ukazywać po wydaniu dziewięciu numerów, a Sant kontynuował swój wkład w „The Knight”, który był publikacją PL.
Sant był także aktywny w związku zawodowym (GWU), a w maju 1961 został sekretarzem Sekcji Metalowców związku.
Był żonaty z Carmen Sant z domu Pace, która była również wybrana do parlamentu, podobnie jak jego brat Salvu Sant.
Kariera polityczna.
Lorry Sant został po raz pierwszy wybrany do parlamentu Malty w wyborach powszechnych w 1962. Ponownie został wybrany w kolejnych pięciu wyborach, w 1966, 1971, 1976, 1981 oraz 1987. Kiedy w latach 1971–1987 MLP była partią rządzącą, Sant piastował szereg tek ministerialnych.
Sant został mianowany ministrem robót w 1971 roku. W następnym roku towarzyszył premierowi Dom Mintoffowi w wizycie dyplomatycznej w Chinach. W 1976 roku został mianowany ministrem robót i sportu, a później ministrem spraw wewnętrznych w 1981, a następnie ministrem robót, sportu i mieszkalnictwa w 1983. Pozostał na swoim stanowisku do czasu przegranej Partii Pracy w wyborach w 1987.
Projekty, w które zaangażował się Sant, obejmują przekształcenie dawnej Sacra Infermeria w "Śródziemnomorskie Centrum Konferencyjne", budowę Stadionu Narodowego Ta’ Qali oraz National Sports Pavilion w Kordin.
Kontrowersje.
Lorry Sant miał bardzo surowe podejście do przywództwa, co wywołało wiele sporów, w tym naruszenie praw człowieka. Podczas swojej kadencji jako minister Sant odnosił się wrogo i agresywnie do niektórych swoich pracowników, a w 2010 sądy stwierdziły, że naruszył prawa człowieka Renè Buttigieg, która pracowała jako architekt rządowy, gdy Sant był ministrem robót.
Po przejęciu przez rząd kompleksu sportowego w Marsie w 1971, Sant starł się z Hilarym Tagliaferro, księdzem katolickim, który założył na terenie kompleksu młodzieżowe centrum sportowe. Wybuchł spór o wybór trenerów piłki nożnej, którego kulminacją było aresztowanie Tagliaferro za nielegalne posiadanie rządowych materiałów biurowych, chociaż później został on zwolniony bez postawienia zarzutów.
Sant wszczął również spór z Malta Football Association (MFA), ponieważ prezes związku był zwolennikiem Partii Narodowej. MFA otrzymał pozwolenie na korzystanie ze stadionu narodowego w Ta’ Qali po jego ukończeniu, ale na początku lat 80. Sant uniemożliwił im korzystanie z niego, dopóki nie zapłacili rocznego czynszu w wysokości Lm 10 000. Sant założył także inny Związek Piłki Nożnej jako rywala MFA.
Drogi zbudowane za kadencji Santa jako ministra robót były generalnie gorszej jakości niż drogi, które zbudowano wcześniej.
Lorry Sant miał ambicje, aby zastąpić Dom Mintoffa na stanowisku lidera Partii Pracy, ale obaj pokłócili się, i kiedy Mintoff zrezygnował z funkcji lidera Partii Pracy i premiera w 1984, jego następcą został Karmenu Mifsud Bonnici. Według jego żony Carmen, Lorry Sant .
Lorry Sant i jego koledzy polityczni byli odpowiedzialni za różne formy przemocy politycznej w latach 80. XX wieku. Pewnego razu podobno stłukł w parlamencie okulary ówczesnemu posłowi Partii Narodowej Josie Muscatowi, a następnie pobił go i zamknął w łazience. W 1986 Sant i Wistin Abela przerwali i prawie zaatakowali przywódcę nacjonalistów Eddiego Fenecha Adamiego w parlamencie, podczas gdy ten wygłaszał przemówienie potępiające morderstwo Raymonda Caruany i późniejsze „wrobienie” przez policję Petera Paula Basuttila.
Koniec kariery i śmierć.
W 1989 Lorry Sant został oskarżony w sądzie o korupcję, ale sprawa została umorzona po tym, jak sędzia Carol Peralta orzekł, że chociaż było wystarczająco dużo dowodów, aby wydać akt oskarżenia, to przestępstwa były przedawnione. Po tym, kiedy "whip" Partii Pracy Wenzu Mintoff (bratanek Dom Mintoffa) próbował usunąć go z partii, Lorry Sant wyciągnął w parlamencie kopertę zawierającą kilka zdjęć, najwyraźniej próbując zaszantażować albo Wenzu, albo Dom Mintoffa. Zdjęcia nigdy nie zostały ujawnione publicznie.
Ze względu na tarcia w Partii Pracy, w 1990 zarząd partii zawiesił Santa we wszystkich funkcjach partyjnych i dlatego nie startował on w wyborach parlamentarnych w 1992. 24 kwietnia 1995, ze względu na pogarszający się wówczas stan zdrowia Lorrego Santa, lider PL Alfred Sant cofnął to zawieszenie.
Lorry Sant zmarł 5 października 1995 w wieku 57 lat.

</doc>
<doc id="5103369" url="https://pl.wikipedia.org/wiki?curid=5103369" title="Korolewo (ujednoznacznienie)">
Korolewo (ujednoznacznienie)



</doc>
<doc id="5103370" url="https://pl.wikipedia.org/wiki?curid=5103370" title="Ramon Sinkeldam">
Ramon Sinkeldam

Ramon Sinkeldam (ur. 9 lutego 1989 w Zaanstad) – holenderski kolarz szosowy i przełajowy.
Osiągnięcia.
Kolarstwo szosowe.
Opracowano na podstawie:
Kolarstwo przełajowe.
Opracowano na podstawie:

</doc>
<doc id="5103371" url="https://pl.wikipedia.org/wiki?curid=5103371" title="Rochelle Aytes">
Rochelle Aytes

Rochelle Aytes (ur. 17 maja 1976 w Nowym Jorku) – amerykańska aktorka, wystąpiła m.in. w filmach "Moja wielka wściekła rodzina", "Upiorna noc halloween" i "Agenci bardzo specjalni".

</doc>
<doc id="5103372" url="https://pl.wikipedia.org/wiki?curid=5103372" title="Enrique Hanabergh">
Enrique Hanabergh

Enrique Hanabergh Rodríguez (ur. 21 lutego 1922 w Barranquilli, zm. 14 kwietnia 1960 tamże) – kolumbijski strzelec, olimpijczyk.
Kariera.
Uczestnik Letnich Igrzysk Olimpijskich 1956, na których wystartował w 2 konkurencjach. Zajął 14. pozycję w pistolecie dowolnym z 50 m (wśród 33 strzelców) i 32. lokatę w pistolecie szybkostrzelnym z 25 m (na 35 zawodników).
Zdobył złoty medal w pistolecie dowolnym z 50 m podczas Igrzysk Ameryki Środkowej i Karaibów 1959 (536 punktów).

</doc>
<doc id="5103373" url="https://pl.wikipedia.org/wiki?curid=5103373" title="Romuald Ntsitsigui">
Romuald Ntsitsigui

Romuald Ntsitsigui Ewouta (ur. 8 kwietnia 1991 w Moandzie) – gaboński piłkarz występujący na pozycji napastnika w klubie AS Mangasport. W latach 2011–2018 reprezentant kraju.
Kariera klubowa.
W latach 2011–2016 grał w drużynie AS Mangasport. W sezonach 2013/2014 i 2015 sięgnął z Mangasport po mistrzostwo kraju.
19 sierpnia 2016 przeszedł do KF Tirana. W klubie ze stolicy Albanii zadebiutował 7 września 2016 w zremisowanym 0:0 meczu z Teutą Durrës. W 82. minucie zmienił Erjona Vuçaja. W sezonie 2016/2017 zdobył z klubem puchar kraju. Łącznie zagrał w 9 meczach (6 ligowych), nie strzelił żadnej bramki.
1 stycznia 2018 wrócił do Mangasport. W 2018 roku po raz trzeci w swojej karierze został mistrzem Gabonu.
Kariera reprezentacyjna.
W reprezentacji Gabonu zadebiutował 10 sierpnia 2011 w zremisowanym 1:1 meczu przeciwko reprezentacji Gwinei. Na boisku pojawił się w 88. minucie za Lévy'ego Madindę. Łącznie w kadrze rozegrał 17 spotkań. 
Znalazł się w drużynie na Letnie Igrzyska Olimpijskie 2012, w których nie zagrał w żadnym meczu.
Statystyki.
Klubowe.
"Stan na 14 czerwca 2021"
Sukcesy.
Klubowe.
"Stan na 14 czerwca 2021"

</doc>
<doc id="5103376" url="https://pl.wikipedia.org/wiki?curid=5103376" title="Dany Rosero">
Dany Rosero

Daniel Alejandro Rosero Valencia (ur. 6 października 1993 w Bogocie) – kolumbijski piłkarz grający na pozycji środkowego obrońcy. W sezonie 2021 występuje w klubie Atlético Junior.
Kariera seniorska.
Arsenal de Sarandí.
Rosero został przeniesiony do pierwszej drużyny Arsenalu de Sarandí 1 lipca 2012 roku. Zadebiutował on dla tego klubu 11 kwietnia 2014 roku w meczu z Santosem Laguna (wyg. 3:0). Łącznie Kolumbijczyk w barwach Arsenalu de Sarandí wystąpił w 18 spotkaniach, nie zdobywając żadnej bramki.
Patriotas Boyacá.
Rosero trafił do Patriotas Boyacá 1 stycznia 2016 roku. Debiut dla tego klubu zaliczył on 19 lutego 2016 roku w meczu z Envigado FC (wyg. 2:1). Pierwszą bramkę piłkarz ten zdobył 15 maja 2016 roku w zremisowanym 2:2 spotkaniu przeciwko Atlético Nacional. Ostatecznie dla Patriotas Boyacá Kolumbijczyk rozegrał 37 meczów, strzelając 4 gole.
Deportivo Cali.
Rosero przeniósł się do Deportivo Cali 1 stycznia 2017 roku. Zadebiutował dla tego zespołu 13 marca 2017 roku w zremisowanym 0:0 spotkaniu przeciwko Independiente Santa Fe. Pierwszego gola zawodnik ten strzelił 12 sierpnia 2018 roku w meczu z Independiente Medellín (wyg. 3:2). Łącznie w barwach Deportivo Cali Kolumbijczyk wystąpił 100 razy, zdobywając 7 bramek.
Atlético Junior.
Rosero przeszedł do Atlético Junior 1 stycznia 2020 roku. Debiut dla tego zespołu zaliczył on 26 stycznia 2020 roku w meczu z CD La Equidad (wyg. 2:0). Pierwszą bramkę zawodnik ten zdobył 18 października 2020 roku w wygranym 0:2 spotkaniu przeciwko Deportivo Pereira. Do 14 czerwca 2021 roku Kolumbijczyk dla Atlético Junior rozegrał 46 meczów, strzelając 2 gole.
Sukcesy.
"Sukcesy w karierze klubowej:"

</doc>
<doc id="5103379" url="https://pl.wikipedia.org/wiki?curid=5103379" title="Jhon Lucumí">
Jhon Lucumí

Jhon Janer Lucumí Bonilla (ur. 26 czerwca 1998 w Cali) – kolumbijski piłkarz występujący na pozycji środkowego obrońcy w włoskim klubie Bologna FC oraz w reprezentacji Kolumbii.
Kariera klubowa.
Deportivo Cali.
W 2008 roku dołączył do akademii zespołu Deportivo Cali. W 2015 roku został przesunięty do pierwszej drużyny. Zadebiutował 26 września 2015 w meczu Categoría Primera A przeciwko Deportivo Tuluá (1:2). W sezonie 2015–I jego zespół zajął pierwsze miejsce w tabeli zdobywając mistrzostwo Kolumbii. 8 kwietnia 2016 zadebiutował w Copa Libertadores w meczu przeciwko Racing Club de Avellaneda (4:2).
KRC Genk.
18 lipca 2018 podpisał czteroletni kontrakt z klubem KRC Genk. Zadebiutował 26 lipca 2018 w meczu kwalifikacji do Ligi Europy przeciwko Foli Esch (5:0). W Eerste klasse A zadebiutował 12 sierpnia 2018 w meczu przeciwko KV Oostende (0:2). 4 października 2018 zadebiutował w fazie grupowej Ligi Europy w meczu przeciwko Sarpsborg 08 FF (3:1). W sezonie 2018/19 jego zespół zajął pierwsze miejsce w tabeli zdobywając mistrzostwo Belgii. Pierwszą bramkę zdobył 17 września 2019 w meczu fazy grupowej Ligi Mistrzów przeciwko Red Bull Salzburg (6:2). Pierwszą bramkę w lidze zdobył 14 grudnia 2019 w meczu przeciwko Waasland-Beveren (4:1). 25 kwietnia 2021 wystąpił w finale Pucharu Belgii przeciwko Standard Liège (1:2), który jego drużyna wygrała i zdobyła trofeum. W sezonie 2020/21 jego zespół zajął drugie miejsce w tabeli zdobywając wicemistrzostwo Belgii.
Kariera reprezentacyjna.
Kolumbia U-17.
W 2015 roku otrzymał powołanie do reprezentacji Kolumbii U-17. Zadebiutował 5 marca 2015 w meczu Mistrzostw Ameryki Południowej U-17 2015 przeciwko reprezentacji Brazylii U-17 (3:2).
Kolumbia.
W 2019 roku otrzymał powołanie do reprezentacji Kolumbii. 30 maja 2019 otrzymał powołanie na Copa América 2019. Zadebiutował 3 czerwca 2019 w meczu towarzyskim przeciwko reprezentacji Panamy (3:0). 10 czerwca 2021 otrzymał powołanie na Copa América 2021.

</doc>
<doc id="5103385" url="https://pl.wikipedia.org/wiki?curid=5103385" title="Nikita Mandryka">
Nikita Mandryka

Nikita Mandryka (ur. 20 października 1940 w Bizercie, zm. 13 czerwca 2021 w Genewie) – francuski rysownik prasowy i komiksowy. 
Zaczął rysować w magazynie "Vaillant", w 1967 roku przeniósł się do magazynu "Pilote", następnie założył i tworzył dla "L'Écho des Savanes" wspólnie z Claire Bretécher i Marcelem Gotlibem w 1972 roku. Opuścił ten magazyn w 1979 roku, wracając do "Pilote" jako dyrektor redakcyjny. Jego główne i bardziej znane dzieła to "Concombre masque (Zamaskowany ogórek)", "Les Minuscules (Małe litery)", "Les Gardiens du Maser (Strażnicy Masera)" czy "Le type au Reuri (Facet w Reuri)".

</doc>
<doc id="5103387" url="https://pl.wikipedia.org/wiki?curid=5103387" title="Anatolij Smulewicz">
Anatolij Smulewicz

Anatolij Bolesławowicz Smulewicz (; ur. 15 kwietnia 1931 w Moskwie) – radziecki i rosyjski lekarz psychiatra, doktor nauk medycznych, profesor, członek rzeczywisty Rosyjskiej Akademii Nauk Medycznych, członek Prezydium Rosyjskiego Towarzystwa Psychiatrów, uhonorowy tytułem „Zasłużony Działacz Nauki Federacji Rosyjskiej”. W sferze jego zainteresowań badawczych leżą przede wszystkim psychozy endogenne: schizofrenia i zaburzenia depresyjne, w tym depresja maskowana. Zdaniem Jurija Sawenka, Smulewicz przekształcił naukę Andrieja Snieżniewskiego o schizofrenii w sposób represjonowania dysydentów i stał się głównym ideologiem niezmiernie szerokiego rozpoznawania schizofrenii pełzającej.

</doc>
<doc id="5103388" url="https://pl.wikipedia.org/wiki?curid=5103388" title="Grupa Inicjatywna PPR">
Grupa Inicjatywna PPR



</doc>
<doc id="5103392" url="https://pl.wikipedia.org/wiki?curid=5103392" title="Samuel Wesley">
Samuel Wesley

 Samuel Wesley (ur. 24 lutego 1766 w Bristolu, zm. 11 października 1837 w Londynie) – brytyjski kompozytor i organista.
Życiorys.
Syn Charlesa Wesleya i bratanek Johna Wesleya. W wieku 6 lat rozpoczął naukę w Bristolu u miejscowego organisty Davida Williamsa, uczył się gry na skrzypcach i na organach. Mając 8 lat skomponował oratorium "Ruth", w wieku 12 lat 8 sonat na klawesyn. W 1771 roku przeprowadził się z rodziną do Londynu, gdzie w latach 1779–1787 podczas domowych koncertów wykonywał własne kompozycje. Występował jako skrzypek, klawesynista i organista. W 1784 roku dokonał konwersji na katolicyzm, świadectwem jego nawrócenia jest zadedykowana papieżowi Piusowi VI "Missa de Spiritu Sancto". W 1787 roku doznał poważnego urazu głowy wpadając do wykopu na budowie, na skutek czego do końca życia zmagał się z nawrotami depresji i problemów emocjonalnych. Od 1793 roku był żonaty z Charlotte Martin, jednak małżeństwo w 1795 roku uległo separacji, a Wesley pozostawał odtąd w nieformalnym związku ze swoją gospodynią Sarah Suter. Ze względu na problemy finansowe występował z koncertami solowymi i jako dyrygent, a także udzielał lekcji, dopiero w 1824 roku uzyskał stałą posadę organisty w Camden Chapel. Należał do loży masońskiej, w latach 1812–1818 był organistą londyńskiej Ancient Lodge of Freemasons. Napisał pozostałą w rękopisie autobiografię (1836).
Główną część dorobku Wesleya stanowi muzyka religijna do tekstów w języku łacińskim, przeznaczona na chór oraz głosy solowe, chór i orkiestrę lub organy. Był autorem m.in. motetów "Dixit Dominus" i "Exultate Deo" (1800), "In exitu Israel" (1810), "Omnia vanitas" (1824) i "Tu es sacerdos" (1827). Kompozycje te wykorzystywane były także w Kościele anglikańskim. Pisał też kompozycje instrumentalne, z których popularność zdobyła sobie naśladująca twórczość Josepha Haydna "Symfonia B-dur" (1802). Przyjaźnił się z Felixem Mendelssohnem. Był propagatorem muzyki Johanna Sebastiana Bacha, wraz z Charlesem Frederickiem Hornem wydał w Londynie jego "Das Wohltemperierte Klavier".
Jego synem był Samuel Sebastian Wesley.

</doc>
<doc id="5103393" url="https://pl.wikipedia.org/wiki?curid=5103393" title="Wićba (stacja kolejowa)">
Wićba (stacja kolejowa)

Wićba (; ) – towarowa stacja kolejowa w miejscowości Witebsk, w obwodzie witebskim, na Białorusi.
Nazwa stacji pochodzi od przepływającej nieopodal rzeki Wićby.

</doc>
<doc id="5103405" url="https://pl.wikipedia.org/wiki?curid=5103405" title="Omar Namsaoui">
Omar Namsaoui

Omar Namsaoui (ur. 4 czerwca 1990) – marokański piłkarz, grający na pozycji prawego obrońcy. W sezonie 2020/2021 zawodnik Renaissance Berkane. 
Kariera klubowa.
Zaczynał w Maghrebie Fez, gdzie zadebiutował 27 listopada 2011 roku w meczu przeciwko JS Massira, przegranym 0:1.
27 grudnia 2012 roku wypożyczono go do Rai Beni Mellal. W zespole tym debiut zaliczył 5 stycznia 2013 roku w meczu przeciwko KACowi Kénitra, zremisowanym 1:1. Pierwszą asystę zaliczył 3 kwietnia 2013 roku w spotkaniu przeciwko zespołowi, z którego był wypożyczony (Maghreb Fez), zremisowanym 2:2. Omar Namsaoui asystował przy golu w 25. minucie. Pierwszą bramkę strzelił 15 kwietnia w meczu przeciwko Wydadowi Casablanca, wygranym 3:1. Najpierw asystował przy golu w 84. minucie, a 4 minuty później sam trafił do siatki. Łącznie w Beni Mellal rozegrał 10 ligowych meczów, strzelił jednego gola i raz asystował.
30 czerwca 2013 roku powrócił do Fezu, wtedy strzelił pierwszego gola i zaliczył pierwszą asystę. Pierwszą asystę zaliczył 26 kwietnia 2014 roku w meczu przeciwko Kawkabowi Marrakesz, przegranym 1:2. Asystował przy golu otwierającym wynik meczu w 13. minucie. Pierwszą bramkę strzelił 3 stycznia 2015 roku w meczu przeciwko KACowi Kénitra, wygranym 0:1. Jedyną bramkę w tym meczu strzelił w 85. minucie z rzutu wolnego. Łącznie w Fezie rozegrał 56 ligowych meczów, strzelił 5 goli i zanotował 7 asyst.
10 sierpnia 2016 roku przeniósł się do Renaissance Berkane. Zadebiutował tam 14 października 2016 roku w meczu przeciwko Chababowi Atlas Khénifra, przegranym 0:1. Pierwszą asystę zaliczył 4 listopada w meczu przeciwko FARowi Rabat, wygranym 0:1. Asystował przy golu w 56. minucie. Pierwszą bramkę strzelił 22 grudnia 2018 roku w meczu Afrykańskiego Pucharu Konfederacji przeciwko Al-Ittihad Tripoli, wygranym 0:1. Do siatki trafił w 78. minucie. W sezonie 2017/2018 zdobył z Renaissance Berkane Puchar Maroka, a w 2020 roku Afrykański Puchar Konfederacji. Łącznie dla zespołu z Berkane rozegrał 112 ligowych meczów, strzelił 4 bramki i zanotował 26 asyst.

</doc>
<doc id="5103412" url="https://pl.wikipedia.org/wiki?curid=5103412" title="Aleksander Przyłuski">
Aleksander Przyłuski

Aleksander Przyłuski herbu Ślepowron (zm. w 1712 roku) – chorąży latyczowski w latach 1668–1712, rotmistrz i pułkownik królewski, dworzanin królewski w 1666 roku.
Poseł sejmiku halickiego na sejm nadzwyczajny 1688/1689 roku. Poseł na sejm 1701 roku i sejm z limity 1701-1702 roku z ziemi czerskiej. Poseł na sejm 1703 roku z ziemi halickiej.

</doc>
<doc id="5103414" url="https://pl.wikipedia.org/wiki?curid=5103414" title="Weekend z dziewczyną">
Weekend z dziewczyną

Weekend z dziewczyną – polski film wojenny z 1968 roku w reżyserii Janusza Nasfetera. Zrealizowany na podstawie powieści "Wyraj" Edmunda Niziurskiego, który był także współautorem scenariusza do filmu.
Fabuła.
Akcja filmu toczy się w trakcie okupacji niemieckiej. Doktor Stanny, lekarz w małym miasteczku, chce przeżyć wojnę i nie angażować się w żadne akcje konspiracyjne. Pewnego dnia zostaje nakłoniony przez grożącą mu pistoletem sierżant Annę do wyjazdu do lasu, w którym są ranni.

</doc>
<doc id="5103416" url="https://pl.wikipedia.org/wiki?curid=5103416" title="Przyłuscy">
Przyłuscy



</doc>
<doc id="5103418" url="https://pl.wikipedia.org/wiki?curid=5103418" title="Igor Siergiejew (marszałek)">
Igor Siergiejew (marszałek)



</doc>
<doc id="5103420" url="https://pl.wikipedia.org/wiki?curid=5103420" title="Antyfaszyzm w Polsce">
Antyfaszyzm w Polsce

Antyfaszyzm w Polsce jako ruch istnieje od lat 20. XX wieku, kiedy to zaczęły powstawać grupy oraz organizacje sprzeciwiające się faszyzmowi, jak i innym skrajnym formom nacjonalizmu.
Historia.
II Rzeczpospolita.
Ruch antyfaszystowski w Polsce ma swoje początki już w latach 20. XX wieku. W tym czasie najliczniejsze środowiska antyfaszystowskie były skupione w szeregach Polskiej Partii Socjalistycznej oraz organizacjach komunistycznych i anarchistycznych. Również socjaliści z żydowskiej partii Bund zdecydowanie występowali z pozycji internacjonalistycznych przeciwko grupom faszystowskim i faszyzującym, takim jak np. Związek Faszystów.
Do głównych działań antyfaszystowskich należała ochrona wieców i demonstracji (także pochodów pierwszomajowych) przed atakami. Początkowo zajmowały się tym oddziały milicji PPS oraz inne organizacje o charakterze bojówek, natomiast w latach 30. XX wieku rozwój działalności organizacji faszyzujących oraz nacjonalistycznych spowodował zjednoczenie tego typu ruchów w tzw. Akcję Socjalistyczną. W jej szeregi weszli działacze milicji PPS, OM TUR, Czerwonego Harcerstwa i innych organizacji lewicowych. Ochroną wieców komunistycznych zajmowali się członkowie Wydziału Wojskowego KPP.
Część działaczy ruchu antyfaszystowskiego, szczególnie tych związanych z KPP (m.in. Karol Świerczewski), wzięło udział w hiszpańskiej wojnie domowej, gdzie walczyli po stronie rządu republikanów. Działali oni głównie w szeregach Brygad Międzynarodowych (m.in. w polskim Batalionie im. Jarosława Dąbrowskiego). W 1936 r., na fali krwawo stłumionych wystąpień i demonstracji robotniczych we Lwowie w dniach 16–17 maja, odbył się Zjazd Pracowników Kultury w Obronie Wolności i Postępu, w którym uczestniczyli znani lewicowi intelektualiści związani z ruchem socjalistycznym i komunistycznym oraz postępowym, m.in. Romain Rolland, Heinrich Mann, Tadeusz Kotarbiński, Halina Krahelska, Leon Kruczkowski, Wanda Wasilewska. Kongres potępił militaryzm, szowinizm, faszyzm oraz imperializm, wzywając do internacjonalistycznej walki z faszyzmem. W roku 1938 w Łodzi odbył się III Kongres Organizacji Postępowych, gdzie omawiano sposoby walki z reżimami autorytarnymi i faszystowskimi. W kongresie brali udział przedstawiciele wielu polskich, żydowskich, białoruskich, ukraińskich i niemieckich środowisk lewicowych, reprezentujących narody zamieszkujące w II RP.
II wojna światowa.
Na początku II wojny światowej działacze antyfaszystowscy, m.in. członkowie Akcji Socjalistycznej czy Klasowych Związków Zawodowych, zasilali szeregi Robotniczej Brygady Obrony Warszawy oraz gdyńskich kosynierów (zwanych również "czerwonymi kosynierami").
W okresie okupacji antyfaszyści walczyli w szeregach wielu organizacji podziemnych, takich jak:
III Rzeczpospolita.
Na początku lat 90. XX wieku koncerty punkowe oraz festiwale alternatywne były zakłócane przez grupy nacjonalistycznych skinheadów. Początkowo konflikt pomiędzy osobami o poglądach antyfaszystowskich a działaczami odwołującymi się do ideologii narodowych miał charakter walki subkultur, z czasem jednak przyjął wymiar polityczny. W całej Polsce powstawały nierejestrowane grupy antyfaszystowskie zwane "ekipami". Od tego czasu w całej Polsce powstawały nierejestrowane grupy antyfaszystowskie. Do pierwszych z nich zaliczyć można wrocławski Anti-Nazi Front, Radykalna Akcja Antyfaszystowska czy grupy Skinheads Against Racial Prejudice (SHARP). Składały się z członków kontrkultur oraz anarchistów stawiających opór bojówkom Narodowego Odrodzenia Polski, Polskiej Wspólnoty Narodowej, Polskiego Frontu Narodowego, a także neonazistowskim gangom nie związanym z partiami.
W 1993, w czasie marszu sprzeciwiającego się karaniu osób posiadających narkotyki, manifestanci zostali zaatakowani przez działaczy Polskiej Wspólnoty Narodowej. Zdarzenie to doprowadziło do powstania nieformalnej grupy o nazwie Radykalna Akcja Antyfaszystowska. Jej celem stało się zorganizowanie grup osób, których zadaniem było ochranianie demonstracji i lokali oraz fizyczna konfrontacja z przeciwnikami.
Tak jak w latach 90. ruch Antify w Polsce był zdominowany przez środowiska anarchistyczne, tak od początku XXI w. pojawiły się inne wpływy. Zaczęto w ramach ruchu używać symbolu Trzech Strzał, który nawiązuje do ruchu antyfaszystowskiego z międzywojennej Polski oraz Frontu Żelaznego. Różne grupy zajmują się patrolowaniem ulic, zamazywaniem rasistowskich, faszystowskich czy nacjonalistycznych symboli; wydawaniem prasy, organizacją treningów samoobrony czy blokowaniem jak i również ochroną manifestacji. Niekiedy polscy antyfaszyści współpracują z antyfaszystami z innych krajów, m.in. z Niemiec – kiedy biorą udział w blokadach neonazistowskich manifestacji w Niemczech, a niemieccy w blokadach manifestacji w Polsce. Polscy antyfaszyści wielokrotnie brali udział w blokadach corocznych marszów niemieckich nacjonalistów w Dreźnie w rocznicę zbombardowania tego miasta.
W okresie wzrostu popularności internetu w Polsce zaczęły pojawiać się portale internetowe czy blogi prowadzone przez grupy i osoby prywatne powiązane z ruchem antyfaszystowskim. Jako przykłady działających w tamtym czasie stron można przytoczyć powiązane z ruchem Antify: Antifa Wildeast, Wieści z antyfaszystowskiego frontu, Narodowa Antifa czy Centrum Informacji Anarchistycznej; a także mniej radykalne: Przestrzeń miasta czy Kiluj.pl.
W 2009 powstał ruch Porozumienie 11 Listopada. Skupiał on takie organizacje jak Krytyka Polityczna, Kampania przeciw Homofobii, Ogólnopolskie Porozumienie Związków Zawodowych, a także różne organizacje anarchistyczne i lewicowe. Liczył około 100 członków i nie posiadał stałej siedziby, jednak organizowane przez nie manifestacje o charakterze antyfaszystowskim przyciągały tysiące osób i zazwyczaj zyskiwały rozgłos medialny. Choć Porozumienie nie współpracowało z żadnym ugrupowaniem politycznym, w akcjach pod jego patronatem brali udział także politycy, działacze społeczni, reprezentacje większych organizacji, a także ekipy Antify. Działalność Porozumienia w swoim założeniu miała charakter pokojowy. Do 2011 główną inicjatywą ruchu były coroczne blokady Marszów Niepodległości, jednak po 2012 porzucono tę metodę i zamiast tego ruch skupił się na organizowaniu alternatywnych marszy.
11 października 2017 powstała Koalicja Antyfaszystowska Zmowa Powszechna. W jej skład weszło kilkanaście organizacji, m.in. Ogólnopolski Strajk Kobiet, Otwarta Rzeczpospolita, kolektyw Syrena, Obywatele RP i Uniwersytet Zaangażowany. Organizatorzy oświadczyli, że ich celem jest przeciwstawienie nacjonalizmowi, rasizmowi, seksizmowi i nienawiści innych wartości – wolności, równości, solidarności i wzajemnej pomocy. Domagają się delegalizacji ONR i Młodzieży Wszechpolskiej. Organizatorzy zapowiedzieli też o walkę z tym jak ich zdaniem nacjonaliści przedstawiają historię i wyrazili opinię, że władza (wówczas Prawo i Sprawiedliwość i Rząd Beaty Szydło) "wzmacnia i wpuszcza w swoje szeregi" narodowców.
Ruch skupia się najczęściej na legalnych akcjach, takich jak pikiety, wykłady, konferencje, wydawanie prasy, zinów, książek, prowadzenie portali, blokady przemarszów skrajnej prawicy czy ochrona marszów przed napadami. Do największych organizacji antyfaszystowskich zaliczyć można: Radykalna Akcja Antyfaszystowska, Antyfaszystowska Warszawa, Koalicja Antyfaszystowska Zmowa Powszechna, 161 Crew, Przychodnia Skłot, Kolektyw Syrena, Federacja Anarchistyczna, Rytmy Oporu, Studencki Komitet Antyfaszystowski, Akcja Demokracja, Razem przeciwko Nacjonalizmowi czy Stowarzyszenie „Nigdy Więcej” (organizujące akcje takie jak "Muzyka Przeciwko Rasizmowi" czy "Wykopmy rasizm ze stadionów"). W 2012, po kilku pobiciach i napaściach, które według działaczy antyfaszystowskich miały związek z rasizmem i ksenofobią, a także przypadkowej ofierze śmiertelnej, w Białymstoku zorganizowano antyfaszystowski marsz z udziałem około 200 osób. Podobny marsz odbył się również w Katowicach.
W ramach polskiego ruchu widoczne są odwołania do międzywojennych tradycji antyfaszystowskich (m.in. Czerwona Strzała, Akcja Socjalistyczna), jak również do działań polskiego ruchu oporu w czasie II wojny światowej, przy czym często przywołuje się takie wydarzenia jak powstanie warszawskie czy powstanie w getcie warszawskim, jak również przywołuje takie sylwetki jak Irena Sendlerowa, Krzysztof Kamil Baczyński lub Stefan Rowecki.
Do idei antyfaszyzmu odwołują się również niektóre partie polityczne, m.in. Polska Partia Socjalistyczna, Lewica Razem czy Sojusz Lewicy Demokratycznej.
Przepisy prawne.
Już w 1997 związek między faszyzmem a jego przejawami w formie nawoływania do nienawiści na różnym tle dostrzegł ustawodawca, wprowadzając stosowne zapisy w polskim kodeksie karnym:
"Ustawa z dnia 6 czerwca 1997 r. Kodeks karny" (, z późn. zm.):

</doc>
<doc id="5103422" url="https://pl.wikipedia.org/wiki?curid=5103422" title="Linia kolejowa Łuczosa – Prydzwinskaja">
Linia kolejowa Łuczosa – Prydzwinskaja

Linia kolejowa Łuczosa – Prydzwinskaja – linia kolejowa na Białorusi łącząca stację Łuczosa ze ślepą stacją Prydzwinskaja. Używana jest w ruchu towarowym. Stacje położone na linii, z wyjątkiem Łuczosy, nie posiadają infrastruktury do obsługi ruchu pasażerskiego.
Linia położona jest w obwodzie witebskim.
Linia w całości jest niezelektryfikowana i jednotorowa.

</doc>
<doc id="5103424" url="https://pl.wikipedia.org/wiki?curid=5103424" title="Rejon słancewski">
Rejon słancewski

Rejon słancewski, – jednostka administracyjna, jeden z siedemnastu rejonów w obwodzie leningradzkim w Rosji.
Ośrodkiem administracyjnym jest miasto Słancy.

</doc>
<doc id="5103425" url="https://pl.wikipedia.org/wiki?curid=5103425" title="Kingston (Nowa Szkocja)">
Kingston (Nowa Szkocja)

Kingston – wieś ("village") w kanadyjskiej prowincji Nowa Szkocja, w hrabstwie Kings, na wschód od Middleton. Według spisu powszechnego z 2016 obszar miejski ("population centre") Kingston – Greenwood to: 12,25 km², a zamieszkiwało wówczas ten obszar 6879 osób (gęstość zaludnienia 561,6 os./km²).
Miejscowość, której nazwa pochodzi od nazwy hrabstwa i została nadana (jako "Kingston Station") ze względu na położenie przy trasie Dominion Atlantic Railway w nadziei na otrzymanie statusu miasta ("town"), w 1916 uchwalono usunięcie drugiego członu nazwy.

</doc>
<doc id="5103427" url="https://pl.wikipedia.org/wiki?curid=5103427" title="Kingston Station">
Kingston Station



</doc>
<doc id="5103428" url="https://pl.wikipedia.org/wiki?curid=5103428" title="Guillermo Padilla">
Guillermo Padilla

Guillermo Padilla Manrique (ur. 22 czerwca 1912 w Bogocie, zm. 20 lutego 1986 w Louisville) – kolumbijski strzelec i działacz sportowy, olimpijczyk.
Uczestnik Letnich Igrzysk Olimpijskich 1956, na których wystartował wyłącznie w karabinie małokalibrowym w trzech postawach z 50 m. Zajął ostatnią 44. pozycję. Był w tym czasie przewodniczącym Kolumbijskiego Komitetu Olimpijskiego (jego kadencja trwała od 1954 do 1957 roku).

</doc>
<doc id="5103433" url="https://pl.wikipedia.org/wiki?curid=5103433" title="L'Alzina d'Alinyà">
L'Alzina d'Alinyà



</doc>
<doc id="5103434" url="https://pl.wikipedia.org/wiki?curid=5103434" title="Uniczowy">
Uniczowy

Uniczowy – historyczna wieś na terenie obecnych Katowic, z której to w XV wieku wyodrębniono obecnie dzielnice miasta: Piotrowice, Podlesie i Zarzecze. 
Uniczowy istniały już prawdopodobnie w XII wieku i był jedną z najstarszych osad w ówczesnym państwie pszczyńskim. Wieś ta miała charakter rolniczy. Jest to też najwcześniej wzmiankowana osada w granicach współczesnych Katowic, której pierwsza wzmianka pochodzi z 1287 roku (wg innych źródeł pierwsza wzmianka o Uniczowach pochodzi z 1467 roku, kiedy to protokolarzu miasta Pszczyny znajduje się wzmianka o uniczowskich lasach – jest to rachunek wystawiony przez Pszczynę dla furmana za przywiezienia drewna z uniczowskich lasów – "ad borras in Unitzowy"). Sama zaś nazwa Uniczowy pochodzi prawdopodobnie od imienia Unik, które przypuszczalnie nosił pierwszy osadnik. 
Rozpad Uniczowów na trzy osady (Podlesie, Zarzecze i Piotrowice) nastąpił w XV wieku (według innego źródła do rozpadu Uniczowów doszło już w 1270 roku na wsie lokowane na prawie niemieckim). Z tego samego wieku pochodzi pierwsza wzmianka o wyodrębnionej z Uniczowów wsi Podlesie, natomiast w XVI wieku wspominane po raz pierwszy jest Zarzecze. Dnia 21 lutego 1517 roku książę cieszyński Kazimierz II sprzedał ziemię pszczyńską baronowi Aleksemu Thurzonowi. W dokumencie sprzedaży wymieniono wsie: "Petrowicze Unitzowy", "Podlesi Unitzowy" i "Zarzytsche Unitzowy". 
Mieszkańcy osad pochodzących z Uniczowów należeli do parafii św. Wojciecha w Mikołowie. Według wykazów dochodów diecezji krakowskiej w 1529 roku, Uniczowy dzieliły się na Wielkie ("Uniczowy Maior") oraz prawdopodobnie też Małe, chociaż brak tej nazwy w omawianym wykazie. W urbarzu z 1536 roku wskazano, że w Uniczowach obok chłopów pańszczyźnianych gospodarstwa mieli również wolni sołtysi. W 1514 roku pierwszym wolnym i dziedzicznym sołtysem został Marcin Zarembiec z Podlesia. Ogółem w Uniczowach było wówczas 27 rodzin gospodarczych. W późniejszych latach zasiedlano puste wówczas gospodarstwa kmiecie i tworzono gospodarstwa zagrodnicze. W XVI wieku Uniczowy liczyły łącznie 39 gospodarstw. Pod koniec XVI wieku lub na początku XVII wieku w Uniczowach przeprowadzono akcję osiedlania chałupników.
Nazwa Uniczowy utrzymywała się do XVIII wieku. Obecnie jedynym śladem dawnego sołectwa jest ulica w centrum katowickiej dzielnicy Podlesie – ulica Uniczowska.

</doc>
<doc id="5103435" url="https://pl.wikipedia.org/wiki?curid=5103435" title="Zygmunt Jaworski">
Zygmunt Jaworski

Zygmunt Jaworski (ur. 2 maja 1925 w Krzyczkach Szumnych, zm. 24 grudnia 2022 w Warszawie) – polski profesor nauk o kulturze fizycznej.
Wykształcenie.
Studia wyższe.
W latach 1952-1958 odbył studia w Akademii Wychowania Fizycznego w Warszawie, ukończone tytułem zawodowym magistra wychowania fizycznego.
W latach1967-1969 studiował na Wydziale Psychologii i Pedagogiki Uniwersytetu Warszawskiego – studia II stopnia w zakresie pedagogiki (absolutorium).
Praca.
Ścieżkę zawodową rozpoczął jako instruktor wojskowego wychowania fizycznego (1945-1955), a następnie pracował jako naczelnik Wydziału Powszechnego Wychowania Fizycznego w Głównym Komitecie Kultury Fizycznej (1956-1962).
Kolejne lata to łączenie pracy w instytutach naukowo-badawczych w połączeniu z pracą w administracji: przewodniczący Rady Wojewódzkiej LZS województwa warszawskiego (1962-1963), wicedyrektor Departamentu Wychowania Fizycznego I Turystyki w Ministerstwie Oświaty (1963-1967), dyrektor Departamentu Nauki i Kształcenia Kadr w Głównym Komitecie Kultury Fizycznej i Turystyki – inicjator i organizator reformy studiów wychowania fizycznego (1969-1973).
Od 1973 r. – tylko szkoły wyższe.

</doc>
<doc id="5103437" url="https://pl.wikipedia.org/wiki?curid=5103437" title="William Pietersz">
William Pietersz

Willem Tell „William” Pietersz (ur. 18 lutego 1925 w Barranquilli) – kolumbijski strzelec, olimpijczyk.
Uczestnik Letnich Igrzysk Olimpijskich 1956, na których wystartował wyłącznie w trapie. Zajął 22. pozycję wśród 32 strzelców.

</doc>
<doc id="5103439" url="https://pl.wikipedia.org/wiki?curid=5103439" title="PZL M-4 Tarpan">
PZL M-4 Tarpan

PZL M-4 Tarpan – polski samolot szkolno-treningowy w układzie metalowego wolnonośnego dolnopłatu, zaprojektowany do szkolenia podstawowego pilotów polskich aeroklubów.
Historia.
Pod koniec lat 50 XX w. Aeroklub PRL zmienił wymagania stawiane samolotowi szkoleniowemu i zrezygnował z zamówienia PZL M-2. Przemysłowi lotniczemu zostały przedstawione nowe wymagania stawiane samolotowi szkolno-treningowemu przewidzianemu do szkolenia polskich pilotów. Miał to być wolnonośny dolnopłat z miejscami w układzie tandem i trójkołowym chowanym podwoziem z kółkiem przednim. Był przeznaczony do szkolenia podstawowego w pilotażu, do pełnej akrobacji normalnej i odwróconej, lotów zespołowych i treningu w pełnym zakresie programu szkolenia. Zakładano, że wymiary ulegną zmniejszeniu ale masa własna nie wzrośnie. W porównaniu do PZL M-2 miał też mieć o 25 km/h większą prędkość i bogatsze wyposażenie. 
Prace projektowe ruszyły w Ośrodku Konstrukcji Lotniczych nr 2 (OKL nr 2) w Mielcu, kierowanym przez inż. Stanisława Jachyrę. W jego skład weszli: inż. Piotr Biegocki, inż. Marian Chybicki, inż. Edward Nowicki, inż. Kazimierz Kita, inż. Witold Merle, inż. Telesfor Myszka, inż. Janusz Olenderek, inż. Tadeusz Stępczyk i inni. Stanisław Jachyra, przy współpracy zespołu, opracował projekt wstępny na który składała się ogólna koncepcja, układ i zasadnicze elementy konstrukcji. W 1959 roku uzyskano akceptację projektu przez Aeroklub PRL. Zamawiający podjął decyzję o konieczności opracowania dwóch wersji samolotu: M-4 przeznaczonej do szkolenia i treningu oraz do akrobacji normalnej i odwróconej oraz M-4P przeznaczonej do lotów nawigacyjnych, w trudnych warunkach atmosferycznych, bez widoczności ziemi oraz lotów nocnych.
W 1959 r. ukończono podstawową dokumentację M-4 i rozpoczęto produkcję elementów konstrukcyjnych samolotu, które poddano poddano próbom wytrzymałościowym i funkcjonalnym. W 1960 r. powstał prototyp, z powodu opóźnienia w pracach nad silnikiem WN-6B jego oblot nastąpił dopiero 7 września 1961 r. Kilka dni później został zaprezentowany na Wystawie Przemysłu lotniczego w Warszawie. Obloty przeprowadził pilot Tadeusz Gołębiewski.
W 1962 r. przeprowadzono próby fabryczne prototypu. Obliczeniowa masa własna została przekroczona o 142 kg, uznano, że samolot nie spełnia warunków technicznych. Dokumentacja została zwrócona do biura konstrukcyjnego celem poprawy. W celu poprawy chłodzenia silnika przeprojektowana została jego osłona oraz przesunięta chłodnica oleju. Jeszcze przed próbami państwowymi Zjednoczenie Przemysłu Lotniczego podjęło decyzję o uruchomieniu produkcji samolotu w WSK-Okęcie. 14 października 1963 r. doszło do uszkodzenia samolotu w locie, w efekcie ster wysokości i lotki otrzymały wyważenie masowe. 
19 maja 1964 r. przekazano samolot do instytutu Lotnictwa. Próby w locie wykazały, że samolot spełnia wymagane założenia. Samolot mógł sprawiać jednak problemy niedoświadczonym pilotom gdyż nie ostrzegał przed przeciągnięciem, trudne też było utrzymanie kursu samolotu ze względu na zbyt mate tłumienie kierunkowe samolotu. Zalecano również poszerzenie zestawu przyrządów pokładowych. Instytut Lotnictwa orzekł, że samolot po wprowadzeniu niewielkich zmian, może stać się jednym z lepszych samolotów użytkowanych w Aeroklubie PRL. Samolot zwrócono producentowi z listą zalecanych poprawek (m.in. wymiana silnika).
Drugi prototyp Tarpana, ze znakami rejestracyjnymi SP-PAK, w wersji przelotowej M-4P oblatano 18 lipca 1964 r. Do wyposażenia dodano elektryczny sztuczny horyzont, żyrobusolę oraz radiokompas. Badania w locie wykazały, że samolot zachowuje się poprawnie. Kołowanie i rozbieg przebiegało prawidłowo. W locie samolot był stateczny, sterowny i prawidłowy w pilotażu. Lądowanie nie sprawiało problemu, samolot utrzymywał kierunek w dobiegu. 
Dalsze prace nad samolotem nie były kontynuowane, uznano, że silnik nie jest dopracowany. Powodem z rezygnacji Aeroklubu PRL z zamówienia samolotu PZL M-4 Tarpan były zbyt wysokie koszty produkcji. 
Wytwórnia WSK Mielec we własnym zakresie dokonała dostosowania obu prototypów do roli jednoosobowego samolotu akrobacyjnego. Zlikwidowano tylną kabinę oraz usunięto zbędne wyposażenie. Przekazano je do testów pilotom kadry narodowej, którzy wydali pozytywną opinię o samolotach. Zjednoczenie Przemysłu Lotniczego nie wyraziło zgody na dopuszczenie samolotów do startu w Międzynarodowych Zawodach w Akrobacji Samolotowej w Łodzi w 1965 r.
Egzemplarz z numerem fabrycznym I/3 i znakami rejestracyjnymi SP-PAK był użytkowany w Aeroklubie Mieleckim. Po skasowaniu został przekazany 19 października 1971 r. do zbioru Muzeum Lotnictwa Polskiego w Krakowie. Egzemplarz z numerem rejestracyjnym SP-PAW został na początku 1971 r. przekazany do Zakładów Metalowych w Nowej Dębie, gdzie został wykorzystany jako dekoracja przedsiębiorstwa.
Konstrukcja.
Dwumiejscowy wolnonośny dolnopłat konstrukcji metalowej z chowanym podwoziem.
Kadłub o konstrukcji półskorupowej. Silnik oddzielony od kabiny załogi stalową przegrodą ogniową. Miejsca załogi w układzie tandem, tablice przyrządów wyposażone w prędkościomierz, wysokościomierz, wariometr, zakrętomierz, busolę, zegar, obrotomierz, kontroler silnika, paliwomierz, manometr ciśnienia ładowania, termometr głowic silnika i woltoamperomierz. Obydwie kabiny były wyposażone w podwójne sterownice złożone z pedałów i drążka sterowego. Kabina tylna była kabiną główną, miała pełne wyposażenie w wyłączniki i dźwignie. Piloci mieli do dyspozycji radiostację i telefon pokładowy. Kabina zakryta dwuczęściową osłoną złożoną z nieruchomego wiatrochronu i jednoczęściowej osłony odsuwanej do tyłu. Konstrukcja kadłuba usztywniona wręgami i podłużnicami. Wzdłuż górnej tylnej części kadłuba biegła płetwa przechodząca w statecznik pionowy.
Płat dwudzielny o konstrukcji dwudźwigarowej, półskorupowej, kryte blachą duralową, profil u nasady NACA 23015, na końcu NACA 23012. Obrys płata trapezowy. Wyposażone w lotki szczelinowe sprężone ze szczelinowymi klapami. Napęd lotek popychaczami, klap pneumatyczny. W skrzydle znajdował się główny zbiornik paliwa przedniego kesonu. Keson przedni w przykadłubowej części płata stanowił integralny zbiornik paliwa.
Usterzenie wolnonośne, o konstrukcji półskorupowej i pokryciu metalowym. Usterzenie wysokości niedzielone, wyposażone w klapkę wyważającą napędzaną silnikiem elektrycznym. Ster wysokości napędzany popychaczami, ster kierunku linkami. 
Podwozie trójkołowe, chowane w locie, z kołem przednim. Golenie podwozia głównego mocowane do przedniego dźwigara skrzydła, wyposażone w amortyzację olejową-powietrzną i hamulce pneumatyczne. Hamulce sprzężone ze sterownicą nożną. Koło przednie chowane do tyłu, wyposażone w tłumik drgań shimmy. Podwozie opuszczane i chowane za pomocą instalacji pneumatycznej, w sytuacji awaryjnej istniała możliwość opuszczenia podwozia za pomocą systemu mechanicznego. 
Napęd stanowił sześciocylindrowy silnik WN-6B chłodzony powietrzem, napędzający dwułopatowe śmigło przestawne o średnicy 2 m i stałych obrotach. Rozruch silnika przy pomocy sprężonego powietrza. Instalacja paliwowa i olejowa dostosowana do lotów odwróconych. Za silnikiem znajdował się zbiornik oleju o pojemności 22 l. Zużycie paliwa wynosiło 44 l/h. 

</doc>
<doc id="5103440" url="https://pl.wikipedia.org/wiki?curid=5103440" title="Rokitno (przystanek kolejowy na Ukrainie)">
Rokitno (przystanek kolejowy na Ukrainie)

Rokitno () – przystanek kolejowy w miejscowości Rokitno, w rejonie rówieńskim, w obwodzie rówieńskim, na Ukrainie. Położony jest na linii Równe – Baranowicze – Wilno.

</doc>
<doc id="5103445" url="https://pl.wikipedia.org/wiki?curid=5103445" title="Noé Balvin">
Noé Balvin

Noé Balvin Puerta (ur. 2 listopada 1930 w San Andrés) – kolumbijski strzelec, olimpijczyk.
Uczestnik Letnich Igrzysk Olimpijskich 1960, na których wystartował wyłącznie w pistolecie dowolnym z 50 m. Zajął 59. pozycję wśród 67 strzelców (odpadł w kwalifikacjach).

</doc>
<doc id="5103446" url="https://pl.wikipedia.org/wiki?curid=5103446" title="Hernando Hoyos">
Hernando Hoyos

Hernando Hoyos Bernal (ur. 21 czerwca 1921 w Líbano, zm. 2000) – kolumbijski strzelec, olimpijczyk. Ojciec strzelczyni Alejandry.
Uczestnik Letnich Igrzysk Olimpijskich 1960, na których wystartował wyłącznie w pistolecie dowolnym z 50 m. Zajął 60. pozycję wśród 67 strzelców (odpadł w kwalifikacjach).

</doc>
<doc id="5103448" url="https://pl.wikipedia.org/wiki?curid=5103448" title="New Minas">
New Minas

New Minas – wieś ("village") w kanadyjskiej prowincji Nowa Szkocja, w hrabstwie Kings, położona między miastami Kentville i Wolfville.
Miejscowość powstała w połowie XIX w., a jej nazwa pochodzi od miana zatoki Minas Basin.

</doc>
<doc id="5103451" url="https://pl.wikipedia.org/wiki?curid=5103451" title="Kostopol (stacja kolejowa)">
Kostopol (stacja kolejowa)

Kostopol (, ) – stacja kolejowa w miejscowości Kostopol, w rejonie rówieńskim, w obwodzie rówieńskim, na Ukrainie. Położona jest na linii Równe – Baranowicze – Wilno.
Stacja powstała w XIX w. na drodze żelaznej wileńsko-rówieńskiej. W 1929 ze stacji poprowadzono bocznicę do kamieniołomów bazaltu w Janowej Dolinie, obecnie już nieistniejącą.

</doc>
<doc id="5103453" url="https://pl.wikipedia.org/wiki?curid=5103453" title="Mala Rečica">
Mala Rečica



</doc>
<doc id="5103454" url="https://pl.wikipedia.org/wiki?curid=5103454" title="Vrapčište">
Vrapčište



</doc>
<doc id="5103455" url="https://pl.wikipedia.org/wiki?curid=5103455" title="Dobri Dol">
Dobri Dol



</doc>
<doc id="5103456" url="https://pl.wikipedia.org/wiki?curid=5103456" title="Trzęsienia ziemi w New Madrid (1811–1812)">
Trzęsienia ziemi w New Madrid (1811–1812)

Trzęsienia ziemi w New Madrid w latach 1811–1812 – seria intensywnych, jednych z największych w historii trzęsień ziemi, które wystąpiły wewnątrz północnoamerykańskiej płyty tektonicznej pod koniec 1811 roku i na początku 1812. Pozostają one najpotężniejszymi trzęsieniami ziemi, jakie nawiedziły tereny Stanów Zjednoczony na wschód od Gór Skalistych w pisanej historii. Trzęsienia ziemi, a także strefa sejsmiczna w której wystąpiły, zostały nazwane od bardzo im bliskiego miasteczka New Madrid leżącego nad rzeką Missisipi w dzisiejszym stanie Missouri, wówczas na Terytorium Luizjany. 
Epicentra trzęsień ziemi znajdowały się na obszarze, który w tamtym okresie znajdował się na dalekim zachodnim krańcu amerykańskiego pogranicza, słabo zasiedlonego przez europejskich osadników. Ówczesne relacje historyczne doprowadziły sejsmologów do wniosków, że trzęsienia ziemi były silnie odczuwalne w większości środkowych i wschodnich regionów Stanów Zjednoczonych, na obszarze około 50 000 mil kwadratowych (130 000 km) i umiarkowanie na prawie 1 milion mi (3 milionach km). Dla porównania trzęsienie ziemi z 1906 roku w San Francisco było odczuwalne na powierzchni około 6200 mil kwadratowych (16 000 km).
Skutki.
Ostatni wstrząs był tak silnych że przez krótki czas część rzeki Missisipi płynęła wstecz. Grunt w miejscach trzęsień popękał i utworzyły się rozpadliny, w których kotłowało się błoto i woda oraz tryskały fontanny. Struktury te są nadal widoczne z powietrza. Daleko od epicentrum w Pittsburghu i Norfolk wstrząsy wyrwały ludzi ze snu. W Waszyngtonie popękały chodniki, a w Bostonie i Toronto rozdzwoniły się kościelne dzwony. 

</doc>
<doc id="5103459" url="https://pl.wikipedia.org/wiki?curid=5103459" title="José María Vallsera">
José María Vallsera

 José María Vallsera (ur. 24 czerwca 1919 w Bogocie) – kolumbijski strzelec, olimpijczyk.
Kariera.
Uczestnik Letnich Igrzysk Olimpijskich 1960, na których wystartował wyłącznie w karabinie małokalibrowym w trzech postawach z 50 m. Zajął 56. pozycję wśród 75 zawodników (odpadł w eliminacjach).
Zdobył 2 srebrne medale podczas Igrzysk Ameryki Środkowej i Karaibów 1959 (w karabinie małokalibrowym w trzech postawach z 50 m, a także w karabinie małokalibrowym leżąc z 50 m) i brązowy medal na Igrzyskach Ameryki Środkowej i Karaibów 1954 (w karabinie małokalibrowym w trzech postawach z 50 m).

</doc>
<doc id="5103460" url="https://pl.wikipedia.org/wiki?curid=5103460" title="Elżbieta Cieślar">
Elżbieta Cieślar

Elżbieta Jadwiga Cieślar, z domu Dembińska (ur. 3 grudnia 1934 w Warszawie) – rzeźbiarka, performerka, projektantka form przemysłowych, scenograf TVP, autorka filmów i tekstów o sztuce, dyrektorka Galerii Repassage w Warszawie w latach 1973–1978.
Życiorys.
Urodziła się 3 grudnia 1934 roku jako córka Stefana Antoniego Dembińskiego i Katarzyny Kwileckiej. Studia rozpoczęła w Akademii Sztuk Pięknych w Krakowie, w latach 1956–1961 kontynuowała je na Wydziale Rzeźby Akademii Sztuk Pięknych w Warszawie, który ukończyła uzyskując dyplom z wyróżnieniem u prof. Jerzego Jarnuszkiewicza.
W latach 1961–1968 pracowała jako projektant przemysłowy. Jest jedną ze współzałożycielek powstałego w 1963 Stowarzyszenia Projektantów Form Przemysłowych. Jest między innymi współautorką z Andrzejem Wróblewski projektu polskiego skutera Osa (prototyp M-55).
W czerwcu 1972 wraz z Emilem Cieślarem wzięła udział w zorganizowanej przez Pawła Freislera w Galerii "0" dwudniowej akcji „Czyszczenie sztuki”. W ramach akcji zaprezentowali oni pracę „Kalejdoskop czyli popatrz przez rurę”. Jesienią w tej samej galerii wystawili pracę „Wykroje krawieckie” (1972).
W roku 1973 Elżbieta Cieślar objęła kierownictwo Galerii Repassage, którą współprowadziła z mężem, Emilem Cieślarem. Stworzyli w tym czasie m.in. „Słonia” (1973), serię „Labirynt” (1973–1974), „Camera obscura” (1974), „Zbiór butów używanych” (1975), „Karuzelę postaw” (1975–1976), dyptyk „Dobrze-Stańczyk” (1977).
Latem 1976, po wydarzeniach radomskich, została zwolniona z pracy w Teatrze w Płocku, a także pozbawiona zamówień na scenografię dla telewizji oraz na projekty dla państwowego przemysłu. W 1978 na skutek zakazu pracy w państwowych instytucjach dla niej i jej męża, wyemigrowała wraz z rodziną do Francji. Jesienią 1980 roku wraz z mężem i francuskimi przyjaciółmi założyli Paryski Komitet Solidarności z Solidarnością w którym działali do 1989 roku.
W 1988 roku wraz z Emilem Cieślarem stworzyli „Schody pamięci” – instalację wykonaną z zatopionych w plexiglasie przedmiotów, przekazanych przez osoby zaangażowane w działalność podziemnej Solidarności jako ślady ich pamięci. 
Prócz działań artystycznych podejmowanych wspólnie z Emilem Cieślarem, Elżbieta Cieślar zwróciła swe zainteresowania w kierunku rzeźby w drewnie. W latach 1984–1986 stworzyła „Karuzelę sióstr” – zbiór siedmiu rzeźb – siedzisk. W 1988 zaprezentowała w Centrum Rzeźby w Orońsku rzeźbę interaktywną „Przebywać samemu z sobą”, będącą początkiem całego cyklu performance’ów, instalacji i rzeźb, które realizowała po przeprowadzce do Vallorcine w roku 1994. W tym samym roku wraz z poznanymi sąsiadami i Emilem Cieślarem założyli w Vallorcine Stowarzyszenie Art et Montagne, w ramach którego uczyli rzeźbiarstwa oraz tworzyli swoje projekty artystyczne. W tym okresie Elżbieta Cieślar stworzyła m.in. prace: „Kamienna dróżka”, „Przejście pionowe", „A może stać się drzewem" (1995), „Leżąca", „Skóra" (1997), „Lea Grosz”, „Stojąca” (1998).
W latach 1993–1995 Elżbieta Cieślar zrealizowała, w ramach Centrum Sztuki Współczesnej Zamek Ujazdowski i stowarzyszenia „Ślad”, cykl 12 edukacyjnych filmów o współczesnych artystach z początku lat 90. (ich bohaterami byli m.in. Piotr Kurka, Stefan Gierowski, Jarosław Modzelewski, Krzysztof Bednarski, Jerzy Jarnuszkiewicz, Grzegorz Kowalski).
W 1999 roku Cieślarowie przeprowadzili się do Saint-Jeoire, gdzie w roku 2000 Elżbieta Cieślar stworzyła rzeźbę „Na czworakach", a w 2001 prace „Człowiek/zwierzę" oraz „Z lotu ptaka". W 2008 roku powstał cykl fotomontaży „Przechadzka z Hannah Arrendt”. W 2009 roku Cieślarowie przeprowadzili się do Die, w którym obecnie mieszkają i kontynuują działania w ramach stowarzyszenia Art et Montagne. W latach 2010–2016 Elżbieta Cieślar realizowała ankietę artystyczną «Przestrzeń wolności i niewoli», przeprowadzaną wśród mieszkańców Drôme, Paryżan, mieszkańców mazowieckich wiosek w okolicach Radomia oraz działaczy Solidarności których poznała w czasie Stanu Wojennego w Warszawie. Wydrukowane na płótnie wypowiedzi ankietowanych na temat wolności opatrzone ich fotografiami były wystawiane w miejscowościach, w których przeprowadzona została ankieta. W latach 2016–2017 na podstawie powyższej ankiety Elżbieta Cieślar stworzyła grę towarzyską o tym samym tytule.

</doc>
<doc id="5103461" url="https://pl.wikipedia.org/wiki?curid=5103461" title="Koźlicki">
Koźlicki

Koźlicki (forma żeńska Koźlicka, liczba mnoga: Koźliccy) – polskie nazwisko. Według bazy PESEL z 1 lutego 2021 roku nosiło je 201 Polek i 202 Polaków.
Znane osoby o nazwisku Koźlicki:

</doc>
<doc id="5103464" url="https://pl.wikipedia.org/wiki?curid=5103464" title="Port Williams">
Port Williams

Port Williams (do 1856 "Terrys Creek") – wieś ("village") w kanadyjskiej prowincji Nowa Szkocja, w hrabstwie Kings, położona na północny zachód od Wolfville, miejscowość spisowa ("designated place"). Według spisu powszechnego z 2016 obszar miejscowości spisowej to: 2,96 km², a zamieszkiwało wówczas ten obszar 1186 osób (gęstość zaludnienia 400,6 os./km²), natomiast cały obszar miejski ("population centre") zamieszkiwało 1120 osób.
Miejscowość, którą pierwotnie nazywano "Terrys Creek" (od nazwiska osiadłej tu, a przybyłej z Nowej Anglii rodziny), w 1856 przemianowano na jednym z zebrań mieszkańców w sierpniu 1856 na "Port Williams" ku czci nowoszkockiego krajana generała Williama Fenwicka Williamsa.

</doc>
<doc id="5103465" url="https://pl.wikipedia.org/wiki?curid=5103465" title="Terrys Creek">
Terrys Creek



</doc>
<doc id="5103468" url="https://pl.wikipedia.org/wiki?curid=5103468" title="Ignacy Klimaszewski">
Ignacy Klimaszewski

Ignacy Klimaszewski pseudonim „Znicz” (ur. 21 lutego 1904 w Kotlicach, zm. 1990) – polski działacz partyjny i państwowy, nauczyciel, poseł do Krajowej Rady Narodowej i wiceprezes Rady Naczelnej ZSL, w latach 1951–1952 przewodniczący Prezydium WRN w Kielcach.
Życiorys.
Syn Jana i Antoniny. W 1914 ukończył rosyjską szkołę wiejską, w 1923 państwowe gimnazjum humanistyczne w Zamościu. Podjął studia na Uniwersytecie Jagiellońskim, które przerwał z powodu choroby i stanu materialnego. Do 1939 pracował jako nauczyciel i kierownik szkoły w powiecie hrubieszowskim. Od 1924 do 1928 należał do Polskiego Stronnictwa Ludowego „Piast”, był aktywistą Związku Młodzieży Wiejskiej RP „Wici” i kół młodzieży wiejskiej w powiecie nowosądeckim. W listopadzie 1939 opuścił Polskę, następnie od lutego 1940 walczył w 2 Dywizji Strzelców Pieszych. Po upadku Francji internowany na terenie Szwajcarii. Od 1941 był tam nauczycielem matematyki i propedeutyki filozofii w obozie gimnazjalnym, a od 1944 pedagogiki w obozie uniwersyteckim w Winterthur. Został członkiem zarządu i prezesem Zjednoczenia Demokratycznego Polaków w Szwajcarii. W maju 1945 powrócił do Polski jako członek delegacji emigracji polskiej w krajach zachodnioeuropejskich.
Od 1945 działał w Polskim Stronnictwie Ludowym, w 1946 należał do rozłamowców z Polskiego Stronnictwa Ludowego „Nowe Wyzwolenie”, a w 1949 przeszedł do Zjednoczonego Stronnictwa Ludowego. Od lipca 1945 do stycznia 1947 zasiadał w Krajowej Radzie Narodowej. Od 1949 do 1951 wiceminister oświaty, od 7 maja 1951 do 12 grudnia 1952 przewodniczący Prezydium Wojewódzkiej Rady Narodowej w Kielcach. Obejmował szereg posad w ramach ZSL, zasiadał w jego Radzie Naczelnej (m.in. jako wiceprezes od 1949 do 1954) i Naczelnym Komitecie. Od 1951 do 1956 członek Wojewódzkiej Komisji Kontroli Stronnictwa w Kielcach, w 1958 zastępca kierownika Wydziału Oświaty i Kultury ZSL. W kolejnych dziesięcioleciach był m.in. członkiem Głównego Sądu Partyjnego i Głównej Komisji Rewizyjnej, a od 1978 do 1982 – wiceprezesem Wojewódzkiego Komitetu ZSL w Ciechanowie.
Odznaczenia.
Odznaczony Krzyżem Oficerskim Orderu Odrodzenia Polski (1955) i Medalem 10-lecia Polski Ludowej (1955). W grudniu 1983 wyróżniony Pamiątkowym Medalem z okazji 40 rocznicy powstania Krajowej Rady Narodowej.

</doc>
<doc id="5103478" url="https://pl.wikipedia.org/wiki?curid=5103478" title="Sytuacja graniczna">
Sytuacja graniczna

Sytuacja graniczna – sytuacja w życiu człowieka, która ze względu na swój bardzo osobisty charakter oraz niemożność zastępstwa i przeskoczenia jej stawia człowieka w prawdzie wobec samego siebie, rozjaśnia ludzką egzystencję. Termin ten został zdefiniowany i spopularyzowany przez Karla Jaspersa. Jaspers uważał, że poczucie winy, śmierć, walka to jedne z sytuacji granicznych w życiu codziennym człowieka.
Charakterystyczne dla sytuacji granicznych jest to, że wytrącają nas z równowagi, wyrywają nas z naszych nieautentycznych identyfikacji oraz z więzi społecznych. Zmuszają one również do rozjaśnienia ludzkiej egzystencji oraz znalezienia nowych sposobów komunikowania się. Można to porównać do poczucia oświecenia w Zen. Hans-Georg Gadamer uznał sytuację graniczną za odkrywcze spotkanie z filozoficznym Innym. W obliczu lęku wynikającego z uprzedniej wiedzy o śmierci może on w równym stopniu okazać się szansą na rozwój wynikający z sytuacji granicznej.
Psychoanalizę można postrzegać jako ustrukturyzowaną sytuację graniczną, ramy psychoanalityczne w szczególności zapewniające doświadczenie ostateczności i granic może wzmocnić ludzki rozwój umysłowy i postrzeganie rzeczywistości.

</doc>
<doc id="5103492" url="https://pl.wikipedia.org/wiki?curid=5103492" title="Ferilla">
Ferilla

Ferilla lub firilla – tradycyjna łódź rybacka z Malty. Jest podobna do "dgħajsy", ale ma mocniejszą konstrukcję. "Ferilla" rozwinęła się w XVII wieku i była powszechna do około 1900. Niektóre egzemplarze tego typu łodzi nadal istnieją, ale są one rzadkie.
Historia.
Łódź rybacka, która stała się znana jako "ferilla", powstała w XVII wieku. Wydaje się, że w tamtym czasie nie miała konkretnej nazwy, a termin „ferilla” odnosił się do rodzaju małej łodzi pasażerskiej, która pływała między Birgu a Sengleą. W XIX wieku „ferillą” zaczęto nazywać łódź rybacką.
"Ferilla" używana była stosunkowo blisko lądu, początkowo z powodu strachu przed piratami berberyjskimi. Był to najpopularniejszy typ łodzi używanej przez rybaków maltańskich do około 1900. Kilka egzemplarzy zachowało się do dziś w Marsaxlokk, Saint Paul’s Bay i prawdopodobnie na Gozo. Próbowano wykonać repliki tego typu łodzi z włókna szklanego.
Łódź brała również udział w corocznych odbywających się od 1822 w Grand Harbour 8 września, dopóki w 1935 nie została zastąpiona przez "frejgatinę".
Opis łodzi.
"Ferilla" ma wiele podobieństw do "dgħajsa tal-pass", ale jest bardziej wytrzymała, jej użycie nie ograniczało się do osłoniętych portów. Ma wyższą stewę dziobową i wyższą wolną burtę niż "dgħajsa". Na dziobie "ferilli" zwykle przedstawione jest oko Horusa.
"Ferilla" ma zwykle mniej niż 30 ft (ok. 9,2 m) długości i jest wyposażona zarówno w wiosła, jak i żagle. Łodzie mają zdejmowane „washboard” (boczne ochrony przed chlapiącą wodą).

</doc>
<doc id="5103496" url="https://pl.wikipedia.org/wiki?curid=5103496" title="Jan Knycz">
Jan Knycz

Jan Knycz (ur. 9 lutego 1927 w Oświęcimiu, zm. 1 września 2010 tamże) – polski działacz państwowy i samorządowy, ekonomista, w latach 1981–1990 przewodniczący Prezydium WRN w Bielsku-Białej, były przewodniczący rady miejskiej Oświęcimia.
Życiorys.
Syn kolejarza. Uczęszczał do Szkoły Powszechnej im. S. Wyspiańskiego nr 4, działał w Związku Harcerstwa Polskiego. Wkrótce po wybuchu II wojny światowej opuścił rodzinne miasto i udał się w miesięczną tułaczkę w okolice Biłgoraja. Od 13 roku życia pracował w sklepie spożywczym z obawy przed wywózką. Po II wojnie światowej rozpoczął studia na Akademii Handlowej w Krakowie, które ukończył w 1950. Pracował następnie w Zakładach Chemicznych w Oświęcimiu, gdzie doszedł do stanowiska głównego księgowego i od 1970 dyrektora ekonomicznego. W 1983 przeszedł na emeryturę. W ramach czynu społecznego budował przy tych zakładach sztuczne lodowisko i pływalnię.
Działacz PZPR. Od 1956 zasiadał w Miejskiej i Powiatowej Radzie Narodowej w Oświęcimiu, później także w Wojewódzkiej Radzie Narodowej w Bielsku-Białej. Od 1981 do 1989 przez trzy kadencje przewodniczący Prezydium WRN w Bielsku-Białej. W III RP został przewodniczącym rady miejskiej Oświęcimia II kadencji (1994–1998), a także członkiem zarządu miasta. Zasiadł także w zarządzie Fundacji na rzecz Międzynarodowego Domu Spotkań Młodzieży w Oświęcimiu.
Pochowany na Cmentarzu parafialnym w Oświęcimiu.
Odznaczenia.
Odznaczony m.in. Krzyżem Komandorskim oraz Kawalerskim Orderu Odrodzenia Polski, a także Srebrnym Krzyżem Zasługi i Odznaką „Zasłużony Działacz Kultury Fizycznej”. Otrzymał wyróżnienia harcerskie, w tym Krzyżem „Za Zasługi dla ZHP” i Honorową Odznaką Ruchu Przyjaciół Harcerstwa. Wyróżniony tytułem honorowego obywatela Oświęcimia (2010).

</doc>
<doc id="5103504" url="https://pl.wikipedia.org/wiki?curid=5103504" title="Just Dance - Tylko taniec!">
Just Dance - Tylko taniec!



</doc>
<doc id="5103513" url="https://pl.wikipedia.org/wiki?curid=5103513" title="Automeris mineros">
Automeris mineros

Automeris mineros – gatunek motyla z rodziny pawicowatych i podrodziny Hemileucinae.
Taksonomia.
Gatunek ten opisany został po raz pierwszy w 2021 roku przez Thibauda Decaënsa, Rodolphe Rougerie i Diego Bonillę na łamach "ZooKeys", w artykule współautorstwa Frédérica Bénéluza i Liliany Ballesteros-Mejii. Opisu dokonano na podstawie okazów odłowionych w 2002 roku w Vereda Caviche na terenie kolumbijskiego departamentu Boyacá.
"A. mineros" zajmuje pozycję siostrzaną dla "A. belizonensis", a tworzony przez te gatunki klad pozycję siostrzaną dla "A. llaneros".
Morfologia.
Owad dorosły.
Motyl ten osiąga od 77 do 94 mm rozpiętości skrzydeł. Głowę ma ciemnobrązową z pomarańczowobrązowymi głaszczkami i czułkami.
Wierzch tułowia jest ciemnobrązowy, zaś na jego spodzie występują czerwonopomarańczowe łuski włosowate. Skrzydło przednie jest wydłużone z zaokrąglonym wierzchołkiem i prostą lub prawie prostą krawędzią zewnętrzną. Jego tło jest u samca pomarańczowobrązowe, miejscami z opyleniem żółtym i różowym, zaś u samicy ciemno fioletowobrązowe, miejscami z jasnoszarym opyleniem. Linie przedśrodkowa i zaśrodkowa są żółte, przy czym ta pierwsza u samca jest niemal niewidoczna. Znak dyskowo-oczny jest prostokątny i ciemniejszy od tła. Spód przedniego skrzydła jest u samca głównie matowo pomarańczowy z ciemnobrązową częścią wierzchołkową, u samicy zaś jasnopomarańczowobrązowy. Żyłki zaznaczone są pomarańczowymi łuskami. Linia zaśrodkowa u samca jest ciemnorudobrązowa, zaś u samicy ciemnobrązowa. Znak dyskowo-oczny jest duży, czarny z białą plamką środkową, u samca otoczoną rozmytą obrączką z żółtych łusek. Skrzydło tylne u samca ma część nasadowo-środkową jaskrawo pomarańczowo-czerwoną z położoną pośrodku plamką oczną o białej źrenicy, ciemnobrązowej tęczówce oraz trzech obwódkach: czarnej, żółtej i czarnej. U samicy część nasadowo-środkowa skrzydła jest brązowawoczerwona, a plamka oczna nieco bardziej matowa. Linia zaśrodkowa jest czarna, półksiężycowata, miejscami obramowana żółtymi łuskami. Część zaśrodkowa skrzydła ma taką samą barwę jak nasadowo-środkowa. Przepaska marginalna jest pomarańczowobrązowa i porośnięta żółtymi łuskami. Spód skrzydła tylnego jest jasnobrązowy, u samca opylony łuskami żółtymi, a u samicy żółtymi do różowych. Żyłki w częściach odsiebnych zaznaczone są pomarańczowymi łuskami. Komórka dyskalna zawiera małą, białą kropkę.
Odwłok jest ciemnopomarańczowobrązowy, z wierzchu porośnięty włosowatymi łuskami o barwie ciemnobrązowej. Genitalia samca charakteryzują się sięgającym nieco za wierzchołek walw i zaopatrzonym w rozwidlony guzek grzbietowy unkusem, ostrym i słabo wykształconym płatem grzbietowym walwy, wklęśniętą i zaopatrzoną w drobny wyrostek pośrodkowy krawędzią tylną płytki środkowej gnatosa, krótkim i na przedzie ściętym sakusem oraz prostym fallusem o słabo wykształconej wezyce.
Stadia rozwojowe.
Jajo jest spłaszczone, ma 2 mm średnicy i 0,8 mm wysokości. Ubarwione jest biało z czarnymi mikropylami.
Występuje sześć stadiów larwalnych. Świeżo wykluta gąsienica ma 4 mm długości ciała, natomiast ostatecznie osiąga od 35 do 40 mm. Głowa do czwartego stadium jest czarna, zaś w dwóch ostatnich stadiach zielona. Ciało w pierwszym stadium jest jasnożółte z czarnymi kolcami. Drugie stadium ma wierzch ciała brązowawożółty, spód żółty, a kolce ciemnobrązowe. Trzecie stadium różni się zielonkawożółtym spodem ciała. Czwarte stadium ma wierzch ciemnobrązowy z jasnozielonymi pasami, spód jasnozielony, a kolce ciemnobrązowe do czarnych. Piąte i szóste stadium jest jasnozielone z różowymi znakami, białawymi paskami z czarnymi obrzeżeniami oraz jasnozielonymi kolcami.
Poczwarka ma od 24 do 37 mm długości i ciemnobrązowe ubarwienie. Ukryta jest w beżowym oprzędzie.
Występowanie i ekologia.
Owad neotropikalny, endemiczny dla Kolumbii, znany tylko z miejsca typowego w andyjskim paśmie Cordillera Oriental. Spotykany na wysokości 1500 m n.p.m. W warunkach hodowlanych gąsienice żerują na dębach i ogniku "Pyracantha rogersiana".

</doc>
<doc id="5103515" url="https://pl.wikipedia.org/wiki?curid=5103515" title="Leonard Maciejewski">
Leonard Maciejewski

Leonard Maciejewski (ur. 11 października 1939 w Inowrocławiu) – polski działacz państwowy i samorządowy, inżynier, w latach 1987–1990 przewodniczący Prezydium WRN w Bydgoszczy, w latach 1999–2006 starosta inowrocławski.
Życiorys.
Syn Mieczysława i Marii. Ukończył magisterskie studia inżynierskie. Wstąpił do Polskiej Zjednoczonej Partii Robotniczej, od czerwca 1981 należał do egzekutywy Komitetu Wojewódzkiego PZPR w Bydgoszczy. Od sierpnia 1981 do października 1986 był w nim sekretarzem ds. rolnych. Od 1987 do 1990 zajmował stanowisko przewodniczącego Prezydium Wojewódzkiej Rady Narodowej w Bydgoszczy. W III RP związał się z Sojuszem Lewicy Demokratycznej, był m.in. pełnomocnikiem wojewody bydgoskiego ds. organizacji powiatu w Inowrocławiu. W 1998 znalazł się w składzie sejmiku kujawsko-pomorskiego, jednak zrezygnował z mandatu. W latach 1999–2006 pełnił funkcję starosty powiatu inowrocławskiego. Wybierano go do rady tego powiatu w 2002 i 2006 (w 2010 nie uzyskał reelekcji). Kandydował także do Sejmu w 2007.

</doc>
<doc id="5103516" url="https://pl.wikipedia.org/wiki?curid=5103516" title="Niezawisimyj psichiatriczeskij żurnał">
Niezawisimyj psichiatriczeskij żurnał

Niezawisimyj psichiatriczeskij żurnał (Niezależne Czasopismo Psychiatryczne, ) – recenzowany periodyk naukowy publikujący prace z dziedziny psychiatrii. Istnieje od 1991 roku i jest oficjalnym organem prasowym Niezależnego Stowarzyszenia Psychiatrycznego Rosji. Czasopismo wpisane jest na listę czołowych periodyków naukowych Rosji, ustanowioną na mocy Najwyższej Komisji Atestacyjnej przy Ministerstwie Edukacji i Nauki Federacji Rosyjskiej. Redaktorem naczelnym jest Jurij Sawienko. Zastępca redaktora naczelnego Lubow Winogradowa () jest także członkinią zespołu redakcyjnego wersji rosyjskojęzycznej czasopisma "World Psychiatry".

</doc>
<doc id="5103519" url="https://pl.wikipedia.org/wiki?curid=5103519" title="Babczynci">
Babczynci

Babczynci () – wieś na Ukrainie, w obwodzie winnickim, w rejonie czerniweckim, nad Buszanką. W 2001 roku liczyła 2796 mieszkańców.

</doc>
<doc id="5103521" url="https://pl.wikipedia.org/wiki?curid=5103521" title="Abramiwśka Dołyna">
Abramiwśka Dołyna

Abramiwśka Dołyna () – wieś na Ukrainie, w obwodzie winnickim, w rejonie czerniweckim, nad Murafą. W 2001 roku liczyła 316 mieszkańców.

</doc>
<doc id="5103522" url="https://pl.wikipedia.org/wiki?curid=5103522" title="Matheus Bissi">
Matheus Bissi

Matheus Bissi (ur. 19 marca 1991 w Piracicabie) – brazylijski piłkarz występujący na pozycji pomocnikaa w litewskim klubie FK Panevėžys. Ma także obywatelstwo portugalskie.

</doc>
<doc id="5103525" url="https://pl.wikipedia.org/wiki?curid=5103525" title="Some Hearts Are Diamonds (album Chrisa Normana)">
Some Hearts Are Diamonds (album Chrisa Normana)

Some Hearts Are Diamonds – drugi solowy album brytyjskiego piosenkarza Chrisa Normana wydany w październiku 1986 roku przez wytwórnię Hansa Records. Płyta zawiera 10 nagrań napisanych w większości przez członka zespołu Modern Talking, Dietera Bohlena. Łącznie płytę promowały 3 single: „Midnight Lady”, „Some Hearts Are Diamonds” oraz „No Arms Can Ever Hold You”.
Album był sukcesem komercyjnym, plasując się wysoko na listach sprzedaży w Niemczech, Austrii, Szwajcarii i Norwegii.

</doc>
<doc id="5103527" url="https://pl.wikipedia.org/wiki?curid=5103527" title="Bereziwka (rejon czerniwecki)">
Bereziwka (rejon czerniwecki)

Bereziwka () – wieś na Ukrainie, w obwodzie winnickim, w rejonie czerniweckim, nad Muraszką. W 2001 roku liczyła 2142 mieszkańców.

</doc>
<doc id="5103529" url="https://pl.wikipedia.org/wiki?curid=5103529" title="Automeris llaneros">
Automeris llaneros

Automeris llaneros – gatunek motyla z rodziny pawicowatych i podrodziny Hemileucinae.
Taksonomia.
Gatunek ten opisany został po raz pierwszy w 2021 roku przez Thibauda Decaënsa, Rodolphe Rougerie i Diego Bonillę na łamach "ZooKeys", w artykule współautorstwa Frédérica Bénéluza i Liliany Ballesteros-Mejii. Opisu dokonano na podstawie okazów odłowionych w 1999 roku w okolicach Carimagui i Orocué na terenie Kolumbii.
"A. llaneros" zajmuje pozycję siostrzaną dla kladu obejmującego "A. belizonensis" i "A. mineros".
Morfologia.
Motyl ten osiąga od 72 do 74 mm rozpiętości skrzydeł. Głowę ma ciemnobrązową z brązowymi głaszczkami i czułkami.
Wierzch tułowia jest ciemnobrązowy, zaś jego spód i odnóża są jasnobrązowe. Przednie skrzydło jest nieco wydłużone z lekko uwydatnionym wierzchołkiem i prostą lub trochę wypukłą krawędzią zewnętrzną. Tło wierzchu skrzydła jest matowo pomarańczowobrązowe. Brązowa linia biegnie dosiebnie od beżowej, cienkiej linii przedśrodkowej. Linia zaśrodkowa również jest cienka i beżowa, ledwo widoczna, słabo wypukła. Znak dyskowo-oczny ma kształt prostokątny i barwę ciemniejszą od tła z trzema ciemnobrązowymi kropkami. Spód skrzydła przedniego ma żółtobrązowe tło z ciemniejszymi liniami zaśrodkową i przedkrawędziową oraz dużym, czarnym znakiem dyskowo-ocznym z białą kropką pośrodku. Żyłki zaznaczone są pomarańczowymi łuskami. Skrzydło tylne ma część nasadowo-środkową pomarańczową z ciemnobrązowym opyleniem i z dużą plamką oczną o białej źrenicy, szarobrązowej tęczówce oraz czarnej i żółtej obwódce. Linia zaśrodkowa jest czarna, półksiężycwata i obrzeżona żółtymi łuskami. Część zaśrodkowa skrzydła ma matowopomarańczowe tło. Przepaska marginalna jest duża i szara. Spód skrzydła tylnego jest pomarańczowobrązowy z białą kropką dyskalną i ze szczątkową linią przedkrawędziową tworzącą U-kształtne znaki między żyłkami.
Odwłok jest z wierzchu pomarańczowobrązowy, a pod spodem jasnobrązowy. Genitalia samca charakteryzują się stosunkowo krótkimi i zaokrąglonymi walwami o silnie zakrzywionych ramionach, sięgającym daleko za walwy unkusem o silnie rozdwojonym wierzchołku oraz prawie prostokątną płytką środkową gnatosa szerokością dorównującą trójkątnemu sakusowi.
Występowanie.
Owad neotropikalny, endemiczny dla Kolumbii. Zasiedla formację llanos na nizinach wschodniej Kolumbii, w zlewni Orinoko.

</doc>
<doc id="5103530" url="https://pl.wikipedia.org/wiki?curid=5103530" title="Soter Małachowski Jaxa">
Soter Małachowski Jaxa



</doc>
<doc id="5103531" url="https://pl.wikipedia.org/wiki?curid=5103531" title="Bilany (rejon czerniwecki)">
Bilany (rejon czerniwecki)

Bilany () – wieś na Ukrainie, w obwodzie winnickim, w rejonie czerniweckim, nad Łozową. W 2001 roku liczyła 1818 mieszkańców.

</doc>
<doc id="5103534" url="https://pl.wikipedia.org/wiki?curid=5103534" title="Sokół (rejon czerniwiecki)">
Sokół (rejon czerniwiecki)



</doc>
<doc id="5103536" url="https://pl.wikipedia.org/wiki?curid=5103536" title="Mitsudomoe">
Mitsudomoe

 – manga autorstwa Norio Sakurai publikowana od 9 marca 2006 do 12 sierpnia 2017 roku pierwotnie w czasopiśmie „Shūkan Shōnen Champion” a następnie w „Bessatsu Shōnen Champion” wydawnictwa Akita Shoten. 
Na jej podstawie powstały dwie serie anime. Zostało wyreżyserowane przez Masahiko Ōtę i emitowane od 2 lipca do 26 września 2010 roku. Od 9 stycznia do 28 lutego 2011 roku emitowano kontynuację serii pod tytułem .
Fabuła.
Satoshi Yabe rozpoczyna swoją pracę jako nauczyciel w szkole podstawowej Kamohashi w mieście Ageo. Zostaje wychowawcą klasy 6-3, do której należą trojaczki Marui: Mitsuba, Futaba i Hitoha. Dziewczęta te przysparzają mnóstwo problemów: między innymi znęcają się nad swoim nauczycielem, próbują zeswatać go ze szkolną pielęgniarką Aiko Kuriyamą. Reszta klasy również jest dziwaczna. Humor serii opiera się głównie na komizmie postaci oraz licznych nieporozumieniach. Mimo że bohaterami są uczniowie szkoły podstawowej, humor jest często lekko erotyczny.

</doc>
<doc id="5103537" url="https://pl.wikipedia.org/wiki?curid=5103537" title="Wołodijiwci (rejon czerniwecki)">
Wołodijiwci (rejon czerniwecki)

Wołodijiwci () – wieś na Ukrainie, w obwodzie winnickim, w rejonie czerniweckim, nad Murafą. W 2001 roku liczyła 1045 mieszkańców.

</doc>
<doc id="5103539" url="https://pl.wikipedia.org/wiki?curid=5103539" title="John Jairo Velásquez">
John Jairo Velásquez

John Jairo Velásquez Vásquez (ps. "Popeye", ur. 15 kwietnia 1962 w Yarumal, zm. 6 lutego 2020 w Bogocie) – kolumbijski płatny zabójca, bliski współpracownik Pablo Escobara.
Życiorys.
Był odpowiedzialny w kartelu z Medellin za zbrojne akcje i zabójstwa (m.in. polityków, policjantów, cywilów oraz członków przestępczych struktur konkurencyjnych). Aresztowano go w 1992, tuż przed śmiercią Escobara. Zatrzymania dokonała policja kolumbijska przy pomocy służb amerykańskich. Przed sądem przyznał się do zamordowania trzystu osób. Zeznał także, iż był zamieszany w 3000 zabójstw w latach 80. i 90. XX wieku, podczas wojen narkotykowych. 
W 2014 roku po 24 latach, po odbyciu kary, opuścił zakład karny. Po odzyskaniu wolności poprosił o ochronę, utrzymując, że za jego głowę wyznaczono milion dolarów nagrody. Napisał biografię ("Surviving Pablo Escobar"), w której opisał własne przeżycia po rozpadzie kartelu z Medellin (Netflix nakręcił w oparciu o nią swój serial "Alias JJ"), a także założył na YouTubie kanał "Popeye Arrepentido" (pol. "Skruszony Popeye", ponad 1,2 subskrybentów). Twierdził, że jego filmy z serwisu miały ostrzegać młodzież przed stosowaniem przemocy. W wywiadzie dla "The Guardiana" mówił, że nie zamierza wracać do przestępczości, jednak w 2018 skazano go za wyłudzenia i powrócił do zakładu karnego.
W grudniu 2019 wykryto u niego raka przełyku z przerzutami do żołądka. Był leczony w Narodowym Instytucie Raka w Bogocie, gdzie zmarł. Po jego śmierci dowódca kolumbijskiej armii Eduardo Zapateiro złożył kondolencje jego rodzinie, co wywołało oburzenie kolumbijskiej opinii publicznej.

</doc>
<doc id="5103541" url="https://pl.wikipedia.org/wiki?curid=5103541" title="Tulijiw">
Tulijiw

Tulijiw () – osiedle na Ukrainie, w obwodzie winnickim, w rejonie czerniweckim. W 2001 roku liczyło 11 mieszkańców.

</doc>
<doc id="5103542" url="https://pl.wikipedia.org/wiki?curid=5103542" title="Kotłubajiwka">
Kotłubajiwka

Kotłubajiwka () – wieś na Ukrainie, w obwodzie winnickim, w rejonie czerniweckim. W 2001 roku liczyła 91 mieszkańców.

</doc>
<doc id="5103544" url="https://pl.wikipedia.org/wiki?curid=5103544" title="Skałopil">
Skałopil

Skałopil () – wieś na Ukrainie, w obwodzie winnickim, w rejonie czerniweckim, nad Murafą. W 2001 roku liczyła 112 mieszkańców.

</doc>
<doc id="5103548" url="https://pl.wikipedia.org/wiki?curid=5103548" title="Szenderiwka (rejon czerniwecki)">
Szenderiwka (rejon czerniwecki)

Szenderiwka () – wieś na Ukrainie, w obwodzie winnickim, w rejonie czerniweckim, nad Łozową. W 2001 roku liczyła 473 mieszkańców.

</doc>
<doc id="5103549" url="https://pl.wikipedia.org/wiki?curid=5103549" title="Wyła-Jaruźki">
Wyła-Jaruźki

Wyła-Jaruźki () – wieś na Ukrainie, w obwodzie winnickim, w rejonie czerniweckim, u ujścia Łozowej do Murafy. W 2001 roku liczyła 514 mieszkańców.

</doc>
<doc id="5103550" url="https://pl.wikipedia.org/wiki?curid=5103550" title="Wiwczarnia">
Wiwczarnia

Wiwczarnia () – wieś na Ukrainie, w obwodzie winnickim, w rejonie czerniweckim. W 2001 roku liczyła 24 mieszkańców.

</doc>
<doc id="5103552" url="https://pl.wikipedia.org/wiki?curid=5103552" title="Wazłujiwka">
Wazłujiwka

Wazłujiwka () – wieś na Ukrainie, w obwodzie winnickim, w rejonie czerniweckim, nad Wazłujem. W 2001 roku liczyła 230 mieszkańców.

</doc>
<doc id="5103553" url="https://pl.wikipedia.org/wiki?curid=5103553" title="Gromada Achrymowce">
Gromada Achrymowce



</doc>
<doc id="5103556" url="https://pl.wikipedia.org/wiki?curid=5103556" title="Majorszczyna (obwód winnicki)">
Majorszczyna (obwód winnicki)

Majorszczyna () – wieś na Ukrainie, w obwodzie winnickim, w rejonie czerniweckim. W 2001 roku liczyła 72 mieszkańców.

</doc>
<doc id="5103557" url="https://pl.wikipedia.org/wiki?curid=5103557" title="Gromada Babiki">
Gromada Babiki



</doc>
<doc id="5103560" url="https://pl.wikipedia.org/wiki?curid=5103560" title="Gromada Białousy">
Gromada Białousy



</doc>
<doc id="5103561" url="https://pl.wikipedia.org/wiki?curid=5103561" title="Pełyniwka">
Pełyniwka

Pełyniwka () – wieś na Ukrainie, w obwodzie winnickim, w rejonie czerniweckim, nad Buszanką. W 2001 roku liczyła 338 mieszkańców.

</doc>
<doc id="5103562" url="https://pl.wikipedia.org/wiki?curid=5103562" title="Gromada Bogusze">
Gromada Bogusze



</doc>
<doc id="5103567" url="https://pl.wikipedia.org/wiki?curid=5103567" title="Jan Fredro (zm. 1590/1592)">
Jan Fredro (zm. 1590/1592)



</doc>
<doc id="5103568" url="https://pl.wikipedia.org/wiki?curid=5103568" title="Gromada Bombla">
Gromada Bombla



</doc>
<doc id="5103569" url="https://pl.wikipedia.org/wiki?curid=5103569" title="Gromada Butrymowce">
Gromada Butrymowce



</doc>
<doc id="5103570" url="https://pl.wikipedia.org/wiki?curid=5103570" title="Gromada Chodorówka Nowa">
Gromada Chodorówka Nowa



</doc>
<doc id="5103572" url="https://pl.wikipedia.org/wiki?curid=5103572" title="Gromada Dąbrowa Białostocka (1954–1964)">
Gromada Dąbrowa Białostocka (1954–1964)



</doc>
<doc id="5103574" url="https://pl.wikipedia.org/wiki?curid=5103574" title="Hamuliwka">
Hamuliwka

Hamuliwka () – wieś na Ukrainie, w obwodzie winnickim, w rejonie czerniweckim, nad Buszanką. W 2001 roku liczyła 60 mieszkańców.

</doc>
<doc id="5103575" url="https://pl.wikipedia.org/wiki?curid=5103575" title="Gromada Czerwonka (powiat sokólski)">
Gromada Czerwonka (powiat sokólski)



</doc>
<doc id="5103577" url="https://pl.wikipedia.org/wiki?curid=5103577" title="Czerwonka (gromada w powieie sokólskim)">
Czerwonka (gromada w powieie sokólskim)



</doc>
<doc id="5103578" url="https://pl.wikipedia.org/wiki?curid=5103578" title="Gromada Czuprynowo">
Gromada Czuprynowo



</doc>
<doc id="5103579" url="https://pl.wikipedia.org/wiki?curid=5103579" title="Gromada Dubaśno">
Gromada Dubaśno



</doc>
<doc id="5103581" url="https://pl.wikipedia.org/wiki?curid=5103581" title="Hraboweć (rejon czerniwecki)">
Hraboweć (rejon czerniwecki)

Hraboweć () – wieś na Ukrainie, w obwodzie winnickim, w rejonie czerniweckim. W 2001 roku liczyła 161 mieszkańców.

</doc>
<doc id="5103582" url="https://pl.wikipedia.org/wiki?curid=5103582" title="Gromada Górka (powiat sokólski)">
Gromada Górka (powiat sokólski)



</doc>
<doc id="5103583" url="https://pl.wikipedia.org/wiki?curid=5103583" title="Gromada Górany">
Gromada Górany



</doc>
<doc id="5103584" url="https://pl.wikipedia.org/wiki?curid=5103584" title="Carlos Cuesta">
Carlos Cuesta

Carlos Eccehomo Cuesta Figueroa (ur. 9 marca 1999 w Quibdó) – kolumbijski piłkarz występujący na pozycji środkowego obrońcy w belgijskim klubie KRC Genk.
Kariera klubowa.
Atlético Nacional.
W 2009 roku dołączył do akademii zespołu Atlético Nacional. W 2016 roku został przesunięty do pierwszej drużyny. Zadebiutował 2 lipca 2016 w meczu Categoría Primera A przeciwko Alianza Petrolera (3:3). 20 października 2016 zadebiutował w Copa Sudamericana w meczu przeciwko Coritiba FBC (1:1). 3 maja 2017 zadebiutował w Copa Libertadores w meczu przeciwko Estudiantes La Plata (4:1). W sezonie 2017–I jego zespół zajął pierwsze miejsce w tabeli zdobywając mistrzostwo Kolumbii.
KRC Genk.
3 lipca 2019 podpisał pięcioletni kontrakt z klubem KRC Genk. Zadebiutował 20 lipca 2019 w meczu Superpucharu Belgii przeciwko KV Mechelen (3:0), który jego drużyna wygrała i zdobyła trofeum. W Eerste klasse A zadebiutował 26 lipca 2019 w meczu przeciwko KV Kortrijk (2:1). 2 października 2019 zadebiutował w fazie grupowej Ligi Mistrzów w meczu przeciwko SSC Napoli (0:0). 25 kwietnia 2021 wystąpił w finale Pucharu Belgii przeciwko Standard Liège (1:2), który jego drużyna wygrała i zdobyła trofeum. W sezonie 2020/21 jego zespół zajął drugie miejsce w tabeli zdobywając wicemistrzostwo Belgii.
Kariera reprezentacyjna.
Kolumbia U-17.
W 2015 roku otrzymał powołanie do reprezentacji Kolumbii U-17. Zadebiutował 9 marca 2015 w meczu Mistrzostw Ameryki Południowej U-17 2015 przeciwko reprezentacji Peru U-17 (4:2), w którym zdobył swoją pierwszą bramkę.
Kolumbia U-20.
W 2017 roku otrzymał powołanie do reprezentacji Kolumbii U-20. Zadebiutował 18 stycznia 2018 w meczu Mistrzostw Ameryki Południowej U-20 2017 przeciwko reprezentacji Paragwaju U-20 (1:1). Pierwszą bramkę zdobył 25 stycznia 2019 w meczu Mistrzostw Ameryki Południowej U-20 2019 przeciwko reprezentacji Chile U-20 (0:1). 29 kwietnia 2019 otrzymał powołanie na Mistrzostwa Świata U-20 2019.

</doc>
<doc id="5103587" url="https://pl.wikipedia.org/wiki?curid=5103587" title="Gromada Horodnianka">
Gromada Horodnianka



</doc>
<doc id="5103588" url="https://pl.wikipedia.org/wiki?curid=5103588" title="Dubyna (rejon czerniwecki)">
Dubyna (rejon czerniwecki)

Dubyna () – wieś na Ukrainie, w obwodzie winnickim, w rejonie czerniweckim. W 2001 roku liczyła 162 mieszkańców.

</doc>
<doc id="5103589" url="https://pl.wikipedia.org/wiki?curid=5103589" title="Gromada Janowszczyzna">
Gromada Janowszczyzna



</doc>
<doc id="5103590" url="https://pl.wikipedia.org/wiki?curid=5103590" title="Gromada Janów (powiat sokólski)">
Gromada Janów (powiat sokólski)



</doc>
<doc id="5103591" url="https://pl.wikipedia.org/wiki?curid=5103591" title="Gromada Kamienna Stara">
Gromada Kamienna Stara



</doc>
<doc id="5103593" url="https://pl.wikipedia.org/wiki?curid=5103593" title="Andrzej Girtler">
Andrzej Girtler

Andrzej Girtler (ur. 16 kwietnia 1904 w Borysławiu, zm. 27 lipca 1968 w Krakowie) – polski aktor teatralny i filmowy.
Życiorys.
Początkowo uczył się w Borysławiu, gdzie jego ojciec - Kazimierz Girtler - kierował koplanią ropy naftowej. Następnie pobierał nauki w Krakowie oraz w Chyrowie, gdzie zdał maturę. W latach 1923-1925 uczył się w krakowskiej Szkole Handlowej, studiował również na I roku prawa. W 1925 roku zaangażował się do zespołu scenicznego Henryka Czarneckiego, z którym występował m.in. w Częstochowie, Piotrkowie Trybunalskim, Radomiu i Kielcach. W latach 1925-1926 grał w Teatrze Miejskim w Sosnowcu.&lt;br&gt;
W latach 1926-1928 uczył się w Miejskiej Szkole Dramatycznej w Krakowie. Następnie, w latach 1926-1927 występował w Teatrze Miejskim w Grudziądzu, a w okresie 1930-1933 był związany z zespołem Reduty, występując m.in. w Warszawie i Wilnie. W 1933 roku, wskutek śmierci ojca i ciężkiej sytuacji finansowej rodziny, został zmuszony do przerwania pracy aktorskiej i powrotu do Borysławia, gdzie podjął prace w Urzędzie Skarbowym, a po wybuchu wojny - w przemyśle naftowym.
Po zakończeniu wojny powrócił do Polski jako repatriant. W latach 1949-1951 grał w Krakowie w Teatrze Młodego Widza. Następnie występował w Teatrze Polskim w Bielsku-Białej i Cieszynie (1952-1953), Teatrze im. Wojciecha Bogusławskiego w Kaliszu (1953-1954 oraz 1959-1961), Teatrze Dramatycznym (im. Adama Mickiewicza) w Częstochowie (1954-1955, 1958-1959), Teatrze Zagłębia w Sosnowcu (1955-1958), Teatrze Ziemi Krakowskiej w Tarnowie (1961-1962), Teatrze im. Wandy Siemaszkowej w Rzeszowie (1962-1966) oraz w Teatr Dolnośląskim w Jeleniej Górze (1966-1968).

</doc>
<doc id="5103594" url="https://pl.wikipedia.org/wiki?curid=5103594" title="Gromada Kamionka Nowa (powiat sokólski)">
Gromada Kamionka Nowa (powiat sokólski)



</doc>
<doc id="5103597" url="https://pl.wikipedia.org/wiki?curid=5103597" title="Gromada Kamionka Stara">
Gromada Kamionka Stara



</doc>
<doc id="5103598" url="https://pl.wikipedia.org/wiki?curid=5103598" title="Gromada Kiersnówka">
Gromada Kiersnówka



</doc>
<doc id="5103599" url="https://pl.wikipedia.org/wiki?curid=5103599" title="Gromada Klimówka">
Gromada Klimówka



</doc>
<doc id="5103600" url="https://pl.wikipedia.org/wiki?curid=5103600" title="Jan Fredro (zm. 1649)">
Jan Fredro (zm. 1649)

Jan Fredro herbu Bończa (ur. ok. 1598 roku – zm. w 1649 roku) – sędzia przemyski w latach 1629-1649, podsędek przemyski w latach 1626-1629.
Poseł na sejm 1627 roku, sejm nazdwyczajny 1629 roku, sejm nadzwyczajny 1632 roku, sejm konwokacyjny 1632 roku, sejm 1640 roku z ziemi przemyskiej. Poborca podatkowy ziemi przemyskiej w 1627, 1634 i 1640 roku. Sędzia kapturowy ziemi przemyskiej w 1648 roku. Rotmistrz wojska powiatowego ziemi przemyskiej w latach 1648-1649.
Był członkiem konfederacji generalnej zawiązanej 16 lipca 1632 roku.

</doc>
<doc id="5103602" url="https://pl.wikipedia.org/wiki?curid=5103602" title="Gromada Korycin">
Gromada Korycin



</doc>
<doc id="5103603" url="https://pl.wikipedia.org/wiki?curid=5103603" title="Gromada Krasne (powiat sokólski)">
Gromada Krasne (powiat sokólski)



</doc>
<doc id="5103605" url="https://pl.wikipedia.org/wiki?curid=5103605" title="Gromada Kruszyniany">
Gromada Kruszyniany



</doc>
<doc id="5103606" url="https://pl.wikipedia.org/wiki?curid=5103606" title="Gromada Krasne Folwarczne">
Gromada Krasne Folwarczne



</doc>
<doc id="5103609" url="https://pl.wikipedia.org/wiki?curid=5103609" title="Gromada Krynki">
Gromada Krynki



</doc>
<doc id="5103610" url="https://pl.wikipedia.org/wiki?curid=5103610" title="Gromada Kuplisk">
Gromada Kuplisk



</doc>
<doc id="5103611" url="https://pl.wikipedia.org/wiki?curid=5103611" title="Gromada Kuźnica">
Gromada Kuźnica



</doc>
<doc id="5103612" url="https://pl.wikipedia.org/wiki?curid=5103612" title="Gromada Lipina">
Gromada Lipina



</doc>
<doc id="5103613" url="https://pl.wikipedia.org/wiki?curid=5103613" title="Bukatynka">
Bukatynka

Bukatynka () – wieś na Ukrainie, w obwodzie winnickim, w rejonie czerniweckim, nad Murafą. W 2001 roku liczyła 440 mieszkańców.

</doc>
<doc id="5103614" url="https://pl.wikipedia.org/wiki?curid=5103614" title="Gromada Majewo">
Gromada Majewo



</doc>
<doc id="5103615" url="https://pl.wikipedia.org/wiki?curid=5103615" title="Parafia św. Wojciecha w Wierzchowie">
Parafia św. Wojciecha w Wierzchowie



</doc>
<doc id="5103616" url="https://pl.wikipedia.org/wiki?curid=5103616" title="Gromada Malawicze Dolne">
Gromada Malawicze Dolne



</doc>
<doc id="5103619" url="https://pl.wikipedia.org/wiki?curid=5103619" title="Łozowe (obwód winnicki)">
Łozowe (obwód winnicki)

Łozowe () – wieś na Ukrainie, w obwodzie winnickim, w rejonie czerniweckim, nad Łozową. W 2001 roku liczyła 681 mieszkańców.
Do 1946 roku miejscowość nosiła nazwę Ludwykiwka ().

</doc>
<doc id="5103620" url="https://pl.wikipedia.org/wiki?curid=5103620" title="Łużok (obwód winnicki)">
Łużok (obwód winnicki)

Łużok () – wieś na Ukrainie, w obwodzie winnickim, w rejonie czerniweckim, nad Muraszką. W 2001 roku liczyła 417 mieszkańców.

</doc>
<doc id="5103622" url="https://pl.wikipedia.org/wiki?curid=5103622" title="Bene Merenti">
Bene Merenti



</doc>
<doc id="5103624" url="https://pl.wikipedia.org/wiki?curid=5103624" title="Visvaldas Kulbokas">
Visvaldas Kulbokas

Visvaldas Kulbokas (ur. 14 maja 1974 w Kłajpedzie) – litewski duchowny katolicki, arcybiskup, nuncjusz apostolski na Ukrainie od 2021.
Życiorys.
Święcenia kapłańskie otrzymał 19 lipca 1998 i został inkardynowany do diecezji Telsze. W 2001 rozpoczął przygotowanie do służby dyplomatycznej na Papieskiej Akademii Kościelnej. 1 stycznia 2004 rozpoczął służbę w dyplomacji watykańskiej pracując jako sekretarz nuncjatury w Libanie (2004–2007). Następnie w latach 2007–2009 był pracownikiem nuncjatury w Holandii, i w Rosji (2009–2012). W latach 2012–2020 był pracownikiem Sekretariatu Stanu. W latach 2020–2021 był radcą nuncjatury w Kenii.
15 czerwca 2021 papież Franciszek mianował go arcybiskupem tytularnym Martanae Tudertinorum oraz nuncjuszem apostolskim na Ukrainie. Sakry biskupiej udzielił mu 14 sierpnia 2021 Sekretarz Stanu kardynał Pietro Parolin.

</doc>
<doc id="5103625" url="https://pl.wikipedia.org/wiki?curid=5103625" title="Kaminśke">
Kaminśke

Kaminśke () – wieś na Ukrainie, w obwodzie winnickim, w rejonie czerniweckim. W 2001 roku liczyła 66 mieszkańców.

</doc>
<doc id="5103626" url="https://pl.wikipedia.org/wiki?curid=5103626" title="Nowe Żyttia (obwód winnicki)">
Nowe Żyttia (obwód winnicki)

Nowe Żyttia () – wieś na Ukrainie, w obwodzie winnickim, w rejonie czerniweckim]. W 2001 roku liczyła 135 mieszkańców.

</doc>
<doc id="5103632" url="https://pl.wikipedia.org/wiki?curid=5103632" title="Romaszka (Ukraina)">
Romaszka (Ukraina)

Romaszka () – wieś na Ukrainie, w obwodzie winnickim, w rejonie czerniweckim. W 2001 roku liczyła 13 mieszkańców.

</doc>
<doc id="5103633" url="https://pl.wikipedia.org/wiki?curid=5103633" title="Najwyższa Komisja Atestacyjna">
Najwyższa Komisja Atestacyjna

Najwyższa Komisja Atestacyjna () – instytucja państwowa przyznająca stopnie kandydata nauk i doktora nauk oraz tytuły naukowe. Organizacja powstała w ZSRR i nadal istnieje zarówno w Rosji, jak i w szeregu krajów na obszarze postradzieckim. W Rosji nosi nazwę „Najwyższa Komisja Atestacyjna przy Ministerstwie Edukacji i Nauki Federacji Rosyjskiej" (). W Związku Radzieckim Najwyższa Komisja Atestacyjna została założona w 1932 roku i rozpoczęła swoją działalność w 1934 roku, ucieleśniając stalinowski model nauki.

</doc>
<doc id="5103634" url="https://pl.wikipedia.org/wiki?curid=5103634" title="Wysznewe (rejon czerniwecki)">
Wysznewe (rejon czerniwecki)

Wysznewe () – wieś na Ukrainie, w obwodzie winnickim, w rejonie czerniweckim. W 2001 roku liczyła 60 mieszkańców.

</doc>
<doc id="5103636" url="https://pl.wikipedia.org/wiki?curid=5103636" title="Nie otwieraj oczu">
Nie otwieraj oczu



</doc>
<doc id="5103638" url="https://pl.wikipedia.org/wiki?curid=5103638" title="Wesniane (obwód winnicki)">
Wesniane (obwód winnicki)

Wesniane () – wieś na Ukrainie, w obwodzie winnickim, w rejonie czerniweckim. W 2001 roku liczyła 215 mieszkańców.

</doc>
<doc id="5103641" url="https://pl.wikipedia.org/wiki?curid=5103641" title="Skoriaczyj Jar">
Skoriaczyj Jar

Skoriaczyj Jar () – osiedle na Ukrainie, w obwodzie winnickim, w rejonie czerniweckim. W 2001 roku liczyło 37 mieszkańców.

</doc>
<doc id="5103644" url="https://pl.wikipedia.org/wiki?curid=5103644" title="Stepne (obwód winnicki)">
Stepne (obwód winnicki)

Stepne () – osiedle na Ukrainie, w obwodzie winnickim, w rejonie czerniweckim. W 2001 roku liczyło 129 mieszkańców.

</doc>
<doc id="5103646" url="https://pl.wikipedia.org/wiki?curid=5103646" title="Alberto Santofimio">
Alberto Santofimio

Alberto Santofimio Botero (ur. 17 czerwca 1942 w Ibagué) – kolumbijski polityk liberalny, senator, od 1974 minister sprawiedliwości Kolumbii, przestępca skazany za powiązania z działaniem karteli narkotykowych. 
Życiorys.
W 2005 został aresztowany w mieście Armenia, w związku z zabójstwem Luisa Carlosa Galana (1989), głównego kandydata na prezydenta Kolumbii i zwolennika walki z korupcją oraz mafiami narkotykowymi, zastrzelonego podczas wiecu wyborczego w Soachy. Biuro Prokuratora Generalnego Kolumbii zdobyło dowody, które wskazywały na to, że zlecił on to zabójstwo. Wcześniej był przesłuchany w tej sprawie, ale został zwolniony z powodu braku dowodów. Był również przesłuchiwany w 1995 na okoliczność rzekomego zaboru funduszy kartelu z Cali, lecz nie został wówczas oskarżony. 
Płatny zabójca na usługach Pablo Escobara, John Jairo Velásquez stwierdził, że Santofimio planował zabójstwo Galana, podobnie jak morderstwo Rodrigo Lary Bonilli (kolumbijskiego ministra sprawiedliwości) w 1984. W lipcu 2006 Virginia Vallejo, kochanka Escobara, przyznała, że kilkakrotnie była świadkiem rozmów Escobara z Santofimio, podczas których podnoszono wątek fizycznej likwidacji Galana. Propozycja Vallejo zostania świadkiem koronnym, złożona Prokuratorowi Generalnemu Kolumbii, Mario Iguaranowi została przezeń zignorowana, a sprawę zamknięto. 11 października 2007 sąd uznał go winnym udziału w zabójstwie Galana (wykonawcą był John Jairo Velásquez). Został skazany na 24 lata pozbawienia wolności. Wyrok ten uchylono 22 października 2008, ale 31 sierpnia 2011 Izba Karna Sądu Najwyższego potwierdziła wymierzoną przez pierwszą instancję karę. 
Był darczyńcą środków na kampanię prezydencką Alvaro Uribe Veleza. Uribe miał się odwdzięczyć mianowaniem jego syna, Alberto Santafimio, pierwszym sekretarzem ambasady Kolumbii w Paryżu.
W 2018 został powiązany przez Biuro Prokuratora Generalnego Kolumbii z innymi zamachami, w tym na Rodrigo Larę Bonillię (30 kwietnia 1984). 
W 2020 opuścił więzienie La Picota na mocy orzeczenia sądu, który przyznał mu warunkową uchylenie kary za odbycie trzech piątych wyroku za zabójstwo Galana.

</doc>
<doc id="5103647" url="https://pl.wikipedia.org/wiki?curid=5103647" title="Stepok (obwód winnicki)">
Stepok (obwód winnicki)

Stepok () – osiedle na Ukrainie, w obwodzie winnickim, w rejonie czerniweckim. W 2001 roku liczyło 44 mieszkańców.

</doc>
<doc id="5103648" url="https://pl.wikipedia.org/wiki?curid=5103648" title="Kościół Najświętszej Maryi Panny Śnieżnej w Pawłowicach">
Kościół Najświętszej Maryi Panny Śnieżnej w Pawłowicach

Kościół Najświętszej Maryi Panny Śnieżnej w Pawłowicach – rzymskokatolicki kościół parafialny należący do parafii pod tym samym wezwaniem (dekanat rydzyński archidiecezji poznańskiej).
Obecna świątynia została wzniesiona jako kaplica dworska w 1597 roku i ufundowana przez Bartłomieja i Dorotę z Rydzyńskich Wierzbno-Pawłowskich. Kaplica została poświęcona w 1629 roku przez sufragana Bajkowskiego – otrzymała wówczas wezwanie Najświętszej Maryi Panny Śnieżnej. W 1741 roku dzięki staraniom Andrzeja Mielżyńskiego do świątyni została dostawiona kaplica północna pod wezwaniem Najświętszego Serca Pana Jezusa. W latach 1772–75 budowla została odrestaurowana, wówczas być może została dobudowana kaplica południowa. Na początku XX wieku kościół został powiększony i dostawiona została zakrystia. Świątynia z zewnątrz prezentuje się jako budowla salowa wzniesiona na planie prostokąta, z kwadratową wieżą zwieńczoną barokowym dachem hełmowym i kartuszem z datą 1772 roku, herbem Leliwa Czapskich. W ołtarzu głównym wykonanym w 1906 roku jest umieszczony obraz Matki Boskiej z Dzieciątkiem, z kolei w ołtarzu południowym znajduje się obraz Matki Boskiej Śnieżnej – obydwa zostały namalowane w XVII wieku. Z tego czasu pochodzi również ambona w formie globu ziemskiego podtrzymywana przez anioła. Ołtarze w kaplicach oraz ambona reprezentują styl późnobarokowy i są ozdobione ornamentami w stylu rokokowym.

</doc>
<doc id="5103650" url="https://pl.wikipedia.org/wiki?curid=5103650" title="Mistrzostwa Polski w pływaniu długodystansowym w płetwach 2020">
Mistrzostwa Polski w pływaniu długodystansowym w płetwach 2020

Mistrzostwa Polski w pływaniu długodystansowym w płetwach 2020 - zawody pływania w płetwach, które odbyły się 6 września 2020 roku we Wdzydzach. Zawody przeprowadzono na jeziorze Wdzydzkim, a zawodnicy rywalizowali w dwóch konkurencjach w każdej z kategorii wiekowych oraz w jednej sztafecie również w każdej kategorii wiekowej. Ze względu na niską temperaturę jeziora, która wynosiła około 17°C, zdecydowano się skrócić dystanse zawodów o połowę. 

</doc>
<doc id="5103651" url="https://pl.wikipedia.org/wiki?curid=5103651" title="Traktowe (obwód winnicki)">
Traktowe (obwód winnicki)

Traktowe () – osiedle na Ukrainie, w obwodzie winnickim, w rejonie czerniweckim. W 2001 roku liczyło 220 mieszkańców.

</doc>
<doc id="5103652" url="https://pl.wikipedia.org/wiki?curid=5103652" title="Józef Czerniawski (aktor)">
Józef Czerniawski (aktor)

Józef Czerniawski (29 sierpnia 1914 w Wilnie, zm. 8 sierpnia 1993 w Suwałkach) – polski aktor teatralny i filmowy.
Życiorys.
W latach 1935-1945 (z przerwą w okresie od 1941 do 1944 roku) występował w wileńskim Teatrze Muzycznym "Lutnia". Po zakończeniu II wojny światowej trafił do Ełku, gdzie grał w Wojskowym Teatrze Objazdowym. W kolejnych latach był członkiem zespołu Teatru Dramatycznego im. Aleksandra Węgierki w Białymstoku (1950-1956); w tym czasie zdał w Krakowie eksternistyczny egzamin aktorski (1953). Następnie występował na scenach: Teatru Ziemi Pomorskiej w Toruniu (1955-1959), Teatru Wybrzeże w Gdańsku (1959-1960), ponownie Teatru im. Aleksandra Węgierki w Białymstoku (1960-1964), Teatru Polskiego w Bydgoszczy (1964-1966) oraz do przejścia na emeryturę w 1989 roku - Teatru im. Stefana Jaracza w Olsztynie.
W 1968 roku wystąpił w spektaklu Teatru Telewizji (""200 000 i jeden" Salvato Capelli), a w latach 1969-1973 - w sześciu spektaklach Teatru Polskiego Radia. W 1951 roku otrzymał wyróżnienie na Festiwalu Polskich Sztuk Współczesnych za rolę Cartera w przedstawieniu "Zwykła sprawa"" Adama Tarna.

</doc>
<doc id="5103653" url="https://pl.wikipedia.org/wiki?curid=5103653" title="Leucanella bonillensis">
Leucanella bonillensis

Leucanella bonillensis – gatunek motyla z rodziny pawicowatych i podrodziny Hemileucinae.
Taksonomia.
Gatunek ten opisany został po raz pierwszy w 2008 roku przez Thibauda Decaënsa i Rodolphe Rougerie na łamach "Zootaxa". Opisu dokonano na podstawie 3 okazów samców odłowionych w 2002 roku w Vereda Caviche na terenie kolumbijskiego departamentu Boyacá.
Wyniki analizy filogenetycznej wskazują, że "L. bonillensis" zajmuje pozycję siostrzaną względem kladu obejmującego "L. viridescens viridior", "L. memisae gardineri" i "L. newmani".
Morfologia.
Motyl ten osiąga od 79 do 80 mm rozpiętości skrzydeł. Głowę ma oliwkową do brązowawoszarej. Barwa czułków jest matowo żółta.
Spód tułowia jest ubarwiony tak jak głowa, natomiast odnóża są nieco ciemniejsze. Przednie skrzydło jest wydłużone, sierpowate, o ostrym wierzchołku. Tło wierzchu skrzydła jest szarawe. Linie przedśrodkowa i zaśrodkowa są ciemnobrązowe, miejscami obrzeżone pomarańczowymi łuskami; pierwsza z nich jest wypukła, druga zaś prosta. Znak dyskowo-oczny jest prostokątny, nieco ciemniejszy od tła, obramowany jasnymi łuskami. Skrzydło tylne ma część nasadowo-środkową szarą z dużą plamką oczną o licznych, czarnych źrenicach z białym opyleniem, dużej i czerwonobrązowej tęczówce, czarnej obwódce wewnętrznej i jasnożółtej obwódce zewnętrznej. Falista linia zaśrodkowa jest czarna, a za nią biegnie wąski pasek szarych łusek. Część zaśrodkowa skrzydła jest rudobrązowa z szarą przepaską marginalną. Spodnie strony skrzydeł obu par mają szarawe tło. Na spodzie skrzydła przedniego znajduje się duża, czarna kropka dyskalna z białą źrenicą oraz czarna linia zaśrodkowa. 
Spód odwłoka jest oliwkowy do brązowawoszarego, wierzch zaś trochę ciemniejszy. Genitalia samca charakteryzują się szerokim i płaskim unkusem z krótkimi szczecinkami grzbietowymi na wierzchołku odgiętej ku dołowi części tylnej, krótkimi i lekko spiczastymi walwami, gnatosem o dwupłatowej płytce środkowej i szczątkowych ramieniach bocznych scalonym z zawieszką w jedną strukturę poprzeczną, błoniastą jukstą zlaną z tylnym brzegiem winkulum, krótkim i prostym sakusem oraz fallusem podzielonym na bardzo długi "bulbus ejaculatorius" i krótki, spiczasty edeagus z pozbawioną cierni wezyką.
Występowanie i ekologia.
Owad neotropikalny, endemiczny dla Kolumbii, znany tylko z miejsca typowego w andyjskim paśmie Cordillera Oriental. Spotykany na wysokości 1500 m n.p.m.

</doc>
<doc id="5103656" url="https://pl.wikipedia.org/wiki?curid=5103656" title="Jasne (obwód winnicki)">
Jasne (obwód winnicki)

Jasne () – osiedle na Ukrainie, w obwodzie winnickim, w rejonie czerniweckim. W 2001 roku liczyło 20 mieszkańców.

</doc>
<doc id="5103662" url="https://pl.wikipedia.org/wiki?curid=5103662" title="Rynek w Baranowie Sandomierskim">
Rynek w Baranowie Sandomierskim

Rynek w Baranowie Sandomierskim – plac znajdujący się w centrum Baranowa Sandomierskiego, na jego terenie znajduje się Ławka Niepodległości, rzeźba „Serce Lasowiackie” oraz pomnik orła piastowskiego upamiętniający nadanie praw miejskich miejscowości. 
Na początku XXI wieku został zburzony znajdujący się wcześniej na rynku Pomnik Wdzięczności Armii Czerwonej, zaś w czerwcu 2022 roku zlikwidowano znajdującą się wcześniej na rynku fontannę. Na rynku znajdują się wydzielone przestrzenie zielone z drzewami, krzewami, kwiatami oraz innymi roślinami ozdobnymi (między innymi lawendą). Wokół rynku znajdują się domy (pierwotnie parterowe i drewniane, przed II wojną światową zamieszkiwane głównie przez Żydów) oraz ratusz. Jeden z domów znajdujących się dookoła rynku jest wpisany do rejestru zabytków (numer A-1231 z 24.10.1995). Rynek stanowi centrum układu urbanistyczno-krajobrazowego miasta Baranów Sandomierski; układ ten został oparty na planie szachownicowym. Dawniej na rynku handlowano w czasie cotygodniowych targów i jarmarków orgaznizowanych 1 listopada. 

</doc>
<doc id="5103664" url="https://pl.wikipedia.org/wiki?curid=5103664" title="Kościół św. Jadwigi Królowej w Kutnie">
Kościół św. Jadwigi Królowej w Kutnie

Kościół świętej Jadwigi Królowej w Kutnie – rzymskokatolicki kościół parafialny należący do parafii pod tym samym wezwaniem (dekanat Kutno – św. Wawrzyńca diecezji łowickiej).
Wykopy pod kościół zostały rozpoczęte wiosną 1997 roku. W dniu 22 grudnia 2002 roku biskup łowicki Alojzy Orszulik wmurował kamień węgielny z grobowca św. Jadwigi Królowej na Wawelu, poświęcony 8 czerwca 1997 roku na krakowskich Błoniach przez św. Jana Pawła II. 14 czerwca 2015 roku biskup łowicki Andrzej Dziuba konsekrował świątynię.
Jest to świątynia murowana wzniesiona z czerwonej cegły według projektu architektonicznego wykonanego przez inżyniera Aleksego Dworczaka i konstrukcyjnego wykonanego przez Janusza Freya. W centralnym miejscu na ścianie ołtarzowej znajduje się wizerunek Jezusa Miłosiernego, namalowany przez Halinę Kamińską. W prawym ołtarzu bocznym jest umieszczony obraz św. Jadwigi Królowej, patronki świątyni i parafii. Po przeciwnej stronie jest usytuowana wnęka mieszcząca obrazy Najświętszego Serca Pana Jezusa, Matki Bożej Nieustającej Pomocy i św. Faustyny oraz figurę św. Maksymiliana Marii Kolbego. Z kolei po lewej stronie świątyni jest umieszczona kaplica Matki Bożej.

</doc>
<doc id="5103665" url="https://pl.wikipedia.org/wiki?curid=5103665" title="Polski Związek Płetwonurkowania">
Polski Związek Płetwonurkowania

Polski Związek Płetwonurkowania (PZPn) – organizacja zrzeszająca zawodników, trenerów i działaczy polskiego pływania w płetwach. Organizacja została powołana 4 grudnia 1993 roku w Gdyni. W czerwcu 1996 roku Polski Związek Płetwonurkowania został członkiem Światowej Konfederacji Sportów Podwodnych (CMAS). PZPn był organizatorem wielu ważnych dla sportowego pływania w płetwach imprez, między innymi w 2019 roku powierzono mu organizacje finału Pucharu Świata który odbył się na pływalni w Poznaniu. Od 2014 roku funkcje prezesa związku pełni Aleksander Polak. Organizacja swoją siedzibę w Kościerzynie.

</doc>
<doc id="5103667" url="https://pl.wikipedia.org/wiki?curid=5103667" title="Serenity (album)">
Serenity (album)



</doc>
<doc id="5103674" url="https://pl.wikipedia.org/wiki?curid=5103674" title="Rodrigo Lara Bonilla">
Rodrigo Lara Bonilla

Rodrigo Lara Bonilla (ur. 11 sierpnia 1946 w Neivie, zm. 30 kwietnia 1984 w Bogocie) – kolumbijski prawnik i polityk konserwatywny, minister sprawiedliwości Kolumbii, ofiara walki z handlem narkotykami.
Życiorys.
Pełnił funkcję ministra sprawiedliwości za prezydentury Belisario Betancura. Kierował działaniami państwa kolumbijskiego przeciwko na Pablo Escobarowi i kartelowi z Medellin. Po wyborze Escobara na senatora ujawnił jego źródła dochodów, co przyczyniło się do usunięcia narkobarona z kolumbijskiego Kongresu. Wywierał polityczny nacisk na ekstradycję handlarzy narkotyków do Stanów Zjednoczonych, co doprowadziło do niezadowolenia i gwałtownych reakcji ze strony mafii zajmujących się narkobiznesem.
Został zastrzelony 30 kwietnia 1984 przez dwóch zabójców na motocyklu wspieranych przez innych, w samochodach, w północnej Bogocie. Funkcjonariusze bezpieczeństwa, którzy go ochraniali z jeepa, po pościgu zabili jednego z zabójców i pojmali drugiego. Stacja radiowa Caracol zidentyfikowała schwytanego podejrzanego jako 20-letniego Bayrona Velasqueza, który miał otrzymać za zabójstwo 20.000 dolarów. Inicjatorem mordu był Pablo Escobar.
Morderstwo Lary skłoniło rząd Belisario Bentancura do natychmiastowego wdrożenia rozwiązań prawnych, zezwalających na ekstradycję handlarzy narkotyków do USA i postawienie w stan oskarżenia Pablo Escobara.
Wykonane wiele lat później, po ekshumacji, badania specjalistów medycyny sądowej, wykazały, że co najmniej jeden ze strzałów, które trafiły Larę, został oddany z lewej strony, z bardzo bliskiej odległości. 

</doc>
<doc id="5103678" url="https://pl.wikipedia.org/wiki?curid=5103678" title="Slow life">
Slow life

Slow life – idea propagująca zwolnienie tempa życia. Jest to styl życia, który przeciwdziała rozprzestrzeniającej się szybkości. Promuje życie w zgodzie ze sobą i z własnymi potrzebami, by było ono bardziej wartościowe. Obejmuje coraz więcej obszarów i dziedzin życia człowieka. Zalicza się do niej m.in. Cittàslow, Slow Tourism, Slow Fasion, Slow Cosmetics.
Historia.
Idea Slow Life zaczęła się rozwijać bezpośrednio z organizacją Slow Food, założoną w 1986 roku przez Carlo Petriniego we włoskim mieście Bra, położonym w regionie Piemont. Stowarzyszenie stanowiło odpowiedź na rosnące przyspieszenie. 
Sprzeciw odbył się w 1986 roku w Rzymie, naprzeciwko Schodów Hiszpańskich jako odpowiedź na szybko rozprzestrzeniającą się sieć barów McDonald's. Filozofia ruchu swoim nowoczesnym przekazem promuje jednocześnie dobre jedzenie i ochronę środowiska naturalnego. 
Podstawą idei Slow Food jest czerpanie przyjemności ze spożywania posiłku w towarzystwie rodziny i przyjaciół. Odejście od sztuczności oferowanej przez fast food i zwrócenie się ku lokalnym produktom. Organizacja Slow food wspiera tradycyjne wyroby kulinarne, którym grozi zanik. Odpowiada także za zachowanie bioróżnorodności, która jest charakterystyczna dla danego regionu, obszaru, co czyni je indywidualnymi i wyróżniającymi się. Ruch umożliwia im pozyskanie miejsca na globalnym rynku. Slow food ma najsilniejszą pozycję w Europie, gdzie istnieje bogata tradycja kuchni lokalnych, a kultura Fast food nie wywarła nieodwracalnych zmian. W projekt stowarzyszenia wlicza się szereg konferencji i warsztatów odbywających się systematycznie w wielu krajach na świecie. 
Ruch obecnie uznaje się za rozbudowaną, międzynarodową organizację typu non-profit. Problem jaki wykazał sposób odżywiania się społeczeństwa spowodował, że prosta i zarazem najpotrzebniejsza czynność życiowa stała się początkiem prężnie działającej organizacji, która znalazła odzwierciedlenie w wielu innych dziedzinach życia człowieka, znaną szerzej jako slow life.
CittaSlow.
Ruch CittaSlow został założony we Włoszech w miejscowości Greve in Chianti, do którego pomysłodawcą jest burmistrz miasta Paolo Saturini. Ma on na celu zapewnienie ochrony i dbałości małych, bogatych w regionalną historię miasteczek przed silnym rozwojem dużych aglomeracji miejskich. Ma także skupiać się na poprawieniu jakości życia mieszkańców i promować lokalne rzemiosło. Owocnie prosperująca działalność powolnych miast skupia pod sobą 225 miast z 30 krajów, w które wliczają się m.in. Niemcy, Skandynawia, Wielka Brytania i Polska. Manifest głosi, że miasto i ludzie powinni stanowić funkcjonalną jedność by móc samodzielnie prosperować i mieć zapewnioną stabilność ekonomiczną, jednocześnie żyjąc w pobliżu dużych, homogenicznych miast. Jest to próba zachowania oryginalności lokalnej, naturalnego krajobrazu, rodzimej architektury, praktykowanie zdrowszego stylu życia i skupienie się na doznaniach zmysłowych. 
Slow Tourism.
Powolna turystyka jest jedną z alternatywnych sposobów podróżowania. Slow travel zachęca do odejścia od schematycznego zwiedzania miejsc zgodnie z kolejnością zawartą w przewodniku. Mówi o odkrywaniu nowych dróg. Propaguje rezygnację z hoteli i kurortów na rzecz mniejszych, mniej znanych miejscowości by móc poznać ich specyfikę i lokalne dziedzictwo kulturowe. Opiera się na świadomym podróżowaniu. Aspekt podróży samej sobie zostaje traktowany jako ucieczka od szybkości współczesnego świata. Decyzje o wyborze wolniejszych środków transportu dają większą odpowiedzialność za środowisko, z czym wiążą się także nowe sposoby odkrywania miejsc, w których można praktykować powolne tempo. Slow travel kojarzy się z paletą wrażeń nie tylko emocjonalnych, ale także zmysłowych, społecznych i kulinarnych.
Slow Tourism kreuje także świadomego turystę, który rozumie globalne połączenia między krajami. Podróżując nabywa doświadczenia przez uczestnictwo w życiu innych kultur. Wyzbywa się własnych przekonań, które często są kierowanie stereotypami, wychodzi poza schematy.
Slow Fashion.
Slow fashion podkreśla świadome wybieranie odzieży ze szczególnym zwróceniem uwagi na jakość materiałów z jakich jest wyprodukowana. Odpowiada za spójne i harmonijne tworzenie garderoby, zgodnie z własnymi upodobaniami i potrzebami. Jest to odmienne podejście do mody, z którego z dużym powodzeniem czerpie korzyści środowisko, poprzez zmniejszenie się ilości odpadów. Natomiast świadomy konsument skupia się na kupnie odzieży, która jest ponadczasowa i dobrej jakości.

</doc>
<doc id="5103685" url="https://pl.wikipedia.org/wiki?curid=5103685" title="Dolańscy herbu Korab">
Dolańscy herbu Korab

Dolańscy herbu Korab – polski ród szlachecki pieczętujący się herbem Korab.
Dolańscy początkowo zaliczyli się do ubogiego rycerstwa; ich nazwisko pojawia się w dokumentach od XVI wieku. Ród doszedł do zamożności w okresie porozbiorowym. W 1913 roku Jan Dolański w Wydziale Stanów we Lwowie udowodnił swoje szlachectwo. W czasie I wojny światowej duża część majątków rodu została zniszczona. Duża część majątku pochodziła z handlu drzewami i nabiałem; zyski Dolańskim przynosiły także młyn i gorzelnia. Dolańscy przez pewien czas byli w posiadaniu zamku w Baranowie Sandomierskim (w latach 1867-1940; zamek został zakupiony przez Feliksa Dolańskiego, jego ostatnim właścicielem z rodu Dolańskich był Roman Dolański) oraz pałacu w Grębowie. Jedną z osób należących do rodu jest Ludwik Dolański. Duża część przedstawicieli rodu Dolańskich jest pochowana w kaplicy w Baranowie Sandomierskim i w kaplicy w Grębowie.

</doc>
<doc id="5103686" url="https://pl.wikipedia.org/wiki?curid=5103686" title="Dolańscy">
Dolańscy



</doc>
<doc id="5103687" url="https://pl.wikipedia.org/wiki?curid=5103687" title="Technika pneumotermiczna">
Technika pneumotermiczna

Technika pneumotermiczna "(ang. melt blowing - rozdmuchiwanie stopu)" to metoda wytwarzania mikro- i nanowłókien, w której stopiony polimer jest wytłaczany pod ciśnieniem przez małe dysze w otoczeniu rozdmuchowanego gazu o dużej prędkości. Tworzące się włókna pod wpływem strumieni powietrza plączą się, tworząc włókninę, którą następnie można stosować do filtracji, sorpcji, produkcji odzieży i systemów dostarczania leków. 
Istotnymi korzyściami tej techniki są prostota, wysoka wydajność właściwa i działanie bez rozpuszczalników. Wybierając odpowiednią kombinację polimerów o zoptymalizowanych właściwościach reologicznych i powierzchniowych, naukowcy byli w stanie wytworzyć włókna o średniej średnicy zaledwie 36 nm.
Włókniny wytworzone tą techniką nazywane są włókninami meltblown.
Historia.
Podczas aktywności wulkanicznej silny wiatr może wyciągnąć włóknisty materiał ze stopionej bazaltowej magmy zwanej włosami Pele. To samo zjawisko zachodzi w trakcie rozdmuchiwania stopionych polimerów. 
Pierwsze badania nad rozdmuchiwaniem stopu były odbyły się w USA, w celu wyprodukowania materiałów filtrujących do pomiarów promieniowania w dronach powietrznych w latach 50. XX wieku. 
W późniejszym okresie firma Exxon Corporation opracowała pierwszy przemysłowy proces oparty na rozdmuchiwaniu stopu o wysokim poziomie przepustowości. 
W roku 2018 największym producentem włóknin były Chiny wytwarzające 40% włóknin na świecie, przy czym większość jest produkowana w prowincji Hebei.
Polimery.
W produkcji włóknin techniką pneumotermiczną wykorzystuje się polimery o właściwościach termoplastycznych. Główne typy polimerów stosowane przy pomocy tej techniki to:
Zastosowania.
Poniżej wymieniono główne zastosowania włóknun meltblown.
Filtrowanie.
Włókniny typu meltblown są porowate. Dzięki temu mogą filtrować ciecze i gazy. Do ich zastosowań należą: uzdatnianie wody, produkcja maseczek i filtrów do klimatyzacji. Podczas pandemii COVID-19 cena włóknin meltblown wzrosła z kilku tysięcy dolarów za tonę do około 100 tysięcy dolarów za tonę.
Sorbenty.
Materiały włókninowe mogą zatrzymywać płyny o masie przekraczającej kilkukrotnie ich własną. Dlatego te włókniny, które są wykonane z polipropylenu są idealne do zbierania zanieczyszczeń olejowych z powierzchni wody.
Produkty higieniczne.
Wysoka chłonność materiałów typu meltblown jest wykorzystywana w jednorazowych pieluchach i produktach higieny kobiecej.
Odzież.
Włókniny meltblown mają cechy, które sprawiają, że są przydatne w odzieży: izolacyjność termiczna, odporność na wilgoć i przepuszczalność powietrza.
Dostarczanie leków.
Rozdmuchiwanie w stanie stopionym może wytwarzać włókna stworzone do dostarczania leków. Wysoka przepuszczalność, działanie bez rozpuszczalników i zwiększona powierzchnia produktu sprawiają, że technika pneumotermiczna jest obiecującą techniką dostarczania leków. 

</doc>
<doc id="5103690" url="https://pl.wikipedia.org/wiki?curid=5103690" title="Maciej Domański">
Maciej Domański

Maciej Domański (ur. 5 września 1990 w Rzeszowie) – polski piłkarz występujący na pozycji pomocnika w klubie Stal Mielec. W swojej karierze grał także w takich zespołach jak Siarka Tarnobrzeg, Puszcza Niepołomice i Raków Częstochowa.
Sukcesy.
Klubowe.
Stal Mielec.
Puszcza Niepołomice

</doc>
<doc id="5103691" url="https://pl.wikipedia.org/wiki?curid=5103691" title="Sytuacje graniczne">
Sytuacje graniczne



</doc>
<doc id="5103700" url="https://pl.wikipedia.org/wiki?curid=5103700" title="Pieramoha (obwód mohylewski)">
Pieramoha (obwód mohylewski)

Pieramoha (; ) – wieś na Białorusi, w obwodzie mohylewskim, w rejonie mohylewskim, w sielsowiecie Siemukaczy.

</doc>
<doc id="5103704" url="https://pl.wikipedia.org/wiki?curid=5103704" title="Horton (Blyth Valley)">
Horton (Blyth Valley)



</doc>
<doc id="5103707" url="https://pl.wikipedia.org/wiki?curid=5103707" title="Puszcza (rejon mohylewski)">
Puszcza (rejon mohylewski)

Puszcza (; ) – wieś na Białorusi, w obwodzie mohylewskim, w rejonie mohylewskim, w sielsowiecie Siemukaczy.

</doc>
<doc id="5103708" url="https://pl.wikipedia.org/wiki?curid=5103708" title="Albert One">
Albert One



</doc>
<doc id="5103709" url="https://pl.wikipedia.org/wiki?curid=5103709" title="Gromada Nierośno">
Gromada Nierośno



</doc>
<doc id="5103711" url="https://pl.wikipedia.org/wiki?curid=5103711" title="Gromada Andryjanki">
Gromada Andryjanki



</doc>
<doc id="5103712" url="https://pl.wikipedia.org/wiki?curid=5103712" title="Gromada Nowowola">
Gromada Nowowola



</doc>
<doc id="5103713" url="https://pl.wikipedia.org/wiki?curid=5103713" title="Gromada Nowy Dwór (powiat dąbrowski)">
Gromada Nowy Dwór (powiat dąbrowski)



</doc>
<doc id="5103715" url="https://pl.wikipedia.org/wiki?curid=5103715" title="Gromada Ostra Góra">
Gromada Ostra Góra



</doc>
<doc id="5103720" url="https://pl.wikipedia.org/wiki?curid=5103720" title="Roh (rejon mohylewski)">
Roh (rejon mohylewski)

Roh (; ) – wieś na Białorusi, w obwodzie mohylewskim, w rejonie mohylewskim, w sielsowiecie Siemukaczy.

</doc>
<doc id="5103724" url="https://pl.wikipedia.org/wiki?curid=5103724" title="Siniuha">
Siniuha

Siniuha (; ) – wieś na Białorusi, w obwodzie mohylewskim, w rejonie mohylewskim, w sielsowiecie Siemukaczy.
Znajduje się tu przystanek kolejowy Siniuha, położony na linii Osipowicze – Mohylew.

</doc>
<doc id="5103726" url="https://pl.wikipedia.org/wiki?curid=5103726" title="Luc Steins">
Luc Steins

Luc Steins (ur. 22 marca 1995 w Voerendaal) – holenderski piłkarz ręczny występujący na pozycji środkowego rozgrywającego. Od 2021 roku jest zawodnikiem Paris Saint-Germain.

</doc>
<doc id="5103730" url="https://pl.wikipedia.org/wiki?curid=5103730" title="Bukatinka">
Bukatinka



</doc>
<doc id="5103733" url="https://pl.wikipedia.org/wiki?curid=5103733" title="Hraboweć (rejon niemirowski)">
Hraboweć (rejon niemirowski)

Hraboweć () – wieś na Ukrainie, w obwodzie winnickim, w rejonie niemirowskim, nad Bohem. W 2001 roku liczyła 399 mieszkańców.
Pod koniec XIX wieku wieś w powiecie bracławskim.

</doc>
<doc id="5103735" url="https://pl.wikipedia.org/wiki?curid=5103735" title="Smalarnia (rejon mohylewski)">
Smalarnia (rejon mohylewski)

Smalarnia (; ) – wieś na Białorusi, w obwodzie mohylewskim, w rejonie mohylewskim, w sielsowiecie Siemukaczy.

</doc>
<doc id="5103737" url="https://pl.wikipedia.org/wiki?curid=5103737" title="Grabowiec (rejon bohorodczański)">
Grabowiec (rejon bohorodczański)



</doc>
<doc id="5103739" url="https://pl.wikipedia.org/wiki?curid=5103739" title="Gabriel Blando">
Gabriel Blando

Gabriel Blando (ur. w 1925 roku w Bucaramanga) – kolumbijski szermierz, florecista. Członek kolumbijskiej drużyny olimpijskiej w 1956 roku.

</doc>
<doc id="5103741" url="https://pl.wikipedia.org/wiki?curid=5103741" title="Jaime Duque">
Jaime Duque

Jaime Duque (ur. 2 czerwca 1931 w Líbano, zm. 4 maja 1980 w Bogocie) – kolumbijski szermierz. Członek kolumbijskiej drużyny olimpijskiej w 1960 roku.

</doc>
<doc id="5103744" url="https://pl.wikipedia.org/wiki?curid=5103744" title="Ignacio Posada">
Ignacio Posada

Ignacio Posada (ur. 3 marca 1935 w Tomila, zm. 15 stycznia 2015 w Bogocie) – kolumbijski szermierz (szablista i florecista). Członek kolumbijskiej drużyny olimpijskiej w 1964 roku.

</doc>
<doc id="5103745" url="https://pl.wikipedia.org/wiki?curid=5103745" title="Hraboweć">
Hraboweć



</doc>
<doc id="5103750" url="https://pl.wikipedia.org/wiki?curid=5103750" title="Tachygerris chocoensis">
Tachygerris chocoensis

Tachygerris chocoensis – gatunek nawodnych pluskwiaków różnoskrzydłych z rodziny nartnikowatych i podrodziny Gerrinae.
Taksonomia.
Gatunek ten opisany został po raz pierwszy w 2017 roku przez Silvię P. Mondragón-F., Fredy’ego Molano i Irinę Morales na podstawie dwóch samców i samicy odłowionych w 2015 roku. Jako miejsce typowe wskazano Riosucio w kolumbijskim departamencie Chocó, od którego to nazwy wywodzi się epitet gatunkowy.
Morfologia.
Samiec osiąga 6,2 mm, zaś samica 7,2 mm długości ciała. Głowa jest jasnobrązowa z parą czarnych kropek między oczami złożonymi. Czułki są koloru brązowego z ciemniejszym czwartym członem. Tułów ma na mezopleurach po trzy podłużne paski ciemnobrązowej barwy. Półpokrywy są brązowe ze złocistym owłosieniem w nasadowej połowie. Zapiersie ma podłużne żeberko przez środek. Panewki bioder środkowej i tylnej pary odnóży mają drobne łatki srebrzystego owłosienia. Odnóża są brązowe z jaśniejszymi udami pierwszej pary. Przednie uda u samca są proste, tylko w nasadowej ⅓ delikatnie zakrzywione. Odwłok ma jasnożółte listewki brzeżne. Tergity odwłoka są jasnożółte, u samca pierwszy i drugi, a u samicy te od drugiego do czwartego są czarno nakrapiane. Siódmy sternit u samicy ma wykształcony płat środkowy, parę małych płatów bocznych i zaokrąglony wierzchołek. Kolce listewki brzeżnej u samicy osiągają wierzchołek siódmego sternitu. Genitalia samca cechują się prawie owalnym pygoforem z długimi szczecinkami w częściach tylno-bocznych i małym ząbkiem na krawędzi grzbietowej. Kształt proktigera jest lancetowaty, jego rozmiary duże, a po jego bokach rosną długie szczecinki. Wezyka w widoku grzbietowym ma skleryt bazalny o prawie owalnej nasadzie i nitkowatym wyrostku, skleryt dodatkowy początkowo smukły, ku górze rozszerzony i na wierzchołku rozdzielony na dwa ramiona, zaś skleryt grzbietowy wykształcony w formę owalnego łuku z rozdwojonym wierzchołkiem.
Rozprzestrzenienie.
Owad neotropikalny, endemiczny dla pacyficznego regionu Kolumbii.

</doc>
<doc id="5103753" url="https://pl.wikipedia.org/wiki?curid=5103753" title="San Felipe de Barajas">
San Felipe de Barajas



</doc>
<doc id="5103761" url="https://pl.wikipedia.org/wiki?curid=5103761" title="Chimnica">
Chimnica

Chimnica (; ) – wieś na Białorusi, w obwodzie mohylewskim, w rejonie mohylewskim, w sielsowiecie Siemukaczy.

</doc>
<doc id="5103764" url="https://pl.wikipedia.org/wiki?curid=5103764" title="Jamiszcza (rejon mohylewski)">
Jamiszcza (rejon mohylewski)

Jamiszcza (; ) – wieś na Białorusi, w obwodzie mohylewskim, w rejonie mohylewskim, w sielsowiecie Siemukaczy.

</doc>
<doc id="5103766" url="https://pl.wikipedia.org/wiki?curid=5103766" title="Justin Ain Soongie">
Justin Ain Soongie

Justin Ain Soongie (ur. 2 czerwca 1973 w Tsikiro) – papuański duchowny katolicki, biskup pomocniczy Wabag od 2021.
Życiorys.
Prezbiterat.
Święcenia kapłańskie otrzymał w dniu 11 maja 2005 i został prezbiterem diecezji Wabag. Pracował głównie jako duszpasterz parafialny. W 2014 został mianowany proboszczem w Sari, wikariuszem generalnym diecezji oraz wykładowcą seminarium w Banz.
Episkopat.
15 czerwca 2021 papież Franciszek mianował go biskupem pomocniczym diecezji Wabag ze stolicą tytularną Forma. Sakry udzielił mu 2 września 2021 biskup Arnold Orowae.

</doc>
<doc id="5103769" url="https://pl.wikipedia.org/wiki?curid=5103769" title="Autoportret (obraz Rembrandta, 1655)">
Autoportret (obraz Rembrandta, 1655)

Autoportret – obraz olejny (autoportret) namalowany przez holenderskiego malarza, rysownika i grafika Rembrandta. Należy do kolekcji Scottish National Gallery.
Rembrandt namalował ten portret w wieku około 50 lat. Uwagę zwraca jego bezpośrednie spojrzenie, sprawiające wrażenie konfrontacji z widzem. Postać jest umieszczona blisko krawędzi obrazu, z dużym zbliżeniem głowy. Głowa jest odwrócona pod dużym kątem, policzek przylega do podniesionego kołnierza. Na twarzy widoczne są ślady czasu, malarz w obiektywny sposób oddaje kolorystykę i teksturę starzejącej się skóry. Artysta pozostawił po sobie ponad osiemdziesiąt obrazów, rycin i rysunków, które dokumentują jego wygląd na przestrzeni czasu i odzwierciedlają koleje życia. Potwierdzają również jego niezwykłą energię twórczą, obecną nawet w obliczu osobistego kryzysu. Do czasu namalowania tego dzieła w 1655 malarz doświadczył trudności osobistych i finansowych.
W dolnej części obrazu po prawej widoczny jest podpis i fragment daty 165?, ostatnia cyfra nie jest jasna, możliwe, że jest to „9”.

</doc>
<doc id="5103781" url="https://pl.wikipedia.org/wiki?curid=5103781" title="Prydzwinskaja">
Prydzwinskaja

Prydzwinskaja (; ) – towarowa stacja kolejowa w pobliżu miejscowości Audziejewiczy, w rejonie witebskim, w obwodzie witebskim, na Białorusi. Jest to stacja krańcowa linii.
Nazwa stacji pochodzi od przepływającej nieopodal rzeki Dźwiny. Stacja obsługuje kopalnię dolomitu Gralowo oraz zakład przeróbczy dolomitu.

</doc>
<doc id="5103782" url="https://pl.wikipedia.org/wiki?curid=5103782" title="Osiedle Ptasie (Katowice)">
Osiedle Ptasie (Katowice)

Osiedle Ptasie – osiedle mieszkaniowe w Katowicach, na obszarze jednostki pomocniczej Brynów część wschodnia-Osiedle Zgrzebnioka, na wschód od ulicy Tadeusza Kościuszki i na północ od ulicy Świętego Huberta. Od północy osiedle to sąsiaduje z osiedlem A. Zgrzebnioka.
Osiedle to składa się głównie z domów jednorodzinnych. Znaczna część osiedla powstała w latach 60. XX wieku jako Osiedle Brynów B, lecz utrwaliła się natomiast zwyczajowa nazwa osiedla – Ptasie, od nazw ulic w rejonie których powstało to osiedle (w tym ulic: Drozdów, Kukułek, Szpaków czy Słowików).
W 1960 roku podłożono kamień węgielny pod budowę szkoły na osiedlu Ptasim. Uroczyste otwarcie obecnej Szkoły podstawowej nr 65 im. Gustawa Morcinka nastąpiło 1 września 1964 roku. Placówka ta mieści się przy ulicy Kukułek 2a. Ponadto, na osiedlu znajdują się dwie inne placówki oświatowo-wychowawcze: Arteterapeutyczna Akademia Przedszkolaka Bajkowa Chatka (ul. Sikorek 9) i Anglojęzyczne Przedszkole Montessori Oxford Pre School (ul. Przepiórek 9).
Na osiedlu tym swoją placówkę ma przychodnia specjalistyczna (ul. Drozdów 26), stomatolog (ul. Drozdów 24) i weterynarz (ul. Kanarków 7). Mieści się tu też sklep sieci Społem Katowice (ul. Drozdów 24a). Wierni rzymskokatoliccy z osiedla Ptasiego przynależą do parafii św. Michała Archanioła.

</doc>
<doc id="5103785" url="https://pl.wikipedia.org/wiki?curid=5103785" title="Antoni Kossowski">
Antoni Kossowski



</doc>
<doc id="5103786" url="https://pl.wikipedia.org/wiki?curid=5103786" title="Kościół św. Stefana w Barwicach">
Kościół św. Stefana w Barwicach



</doc>
<doc id="5103789" url="https://pl.wikipedia.org/wiki?curid=5103789" title="Luis Suárez (ur. 1997)">
Luis Suárez (ur. 1997)

Luis Javier Suárez Charris (ur. 2 grudnia 1997 w Santa Marta) – kolumbijski piłkarz występujący na pozycji napastnika w hiszpańskim klubie UD Almería oraz w reprezentacji Kolumbii. Posiada również obywatelstwo hiszpańskie.
Kariera klubowa.
Itagüí Leones.
W 2015 roku podpisał kontrakt z klubem Itagüí Leones. Zadebiutował 6 października 2015 w meczu Categoría Primera B przeciwko América Cali (3:1).
Granada CF B.
1 marca 2016 został wysłany na wypożyczenie do drużyny Granada CF B. Zadebiutował 21 sierpnia 2016 w meczu Segunda División B przeciwko Atlético Mancha Real (1:1). Pierwszą bramkę zdobył 28 sierpnia 2016 w meczu ligowym przeciwko CD El Ejido (0:3).
Watford.
1 lipca 2017 podpisał kontrakt z zespołem Watford.
Real Valladolid B.
17 lipca 2017 udał się na wypożyczenie do klubu Real Valladolid B. Zadebiutował 19 sierpnia 2017 w meczu Segunda División B przeciwko AD Unión Adarve (1:1). Pierwszą bramkę zdobył 27 sierpnia 2017 w meczu ligowym przeciwko CF Rayo Majadahonda (6:2).
Gimnàstic Tarragona.
9 lipca 2018 został wysłany na wypożyczenie do drużyny Gimnàstic Tarragona. Zadebiutował 20 sierpnia 2018 w meczu Segunda División przeciwko CD Tenerife (1:1). Pierwszą bramkę zdobył 28 października 2018 w meczu ligowym przeciwko Real Oviedo (2:1).
Real Saragossa.
21 czerwca 2019 udał się na wypożyczenie do zespołu Real Saragossa. Zadebiutował 17 sierpnia 2019 w meczu Segunda División przeciwko CD Tenerife (2:0), w którym zdobył swoją pierwszą bramkę.
Granada CF.
2 października 2020 podpisał pięcioletni kontrakt z klubem Granada CF. Zadebiutował 4 października 2020 w meczu Primera División przeciwko Cádiz CF (1:1). 22 października 2020 zadebiutował w fazie grupowej Ligi Europy w meczu przeciwko PSV Eindhoven (1:2). Pierwszą bramkę zdobył 5 listopada 2020 w meczu fazy grupowej Ligi Europy przeciwko Omonii Nikozja (0:2). Pierwszą bramkę w lidze zdobył 29 listopada 2020 w meczu przeciwko Celcie Vigo (3:1).
Kariera reprezentacyjna.
Kolumbia.
W 2020 roku otrzymał powołanie do reprezentacji Kolumbii. Zadebiutował 17 listopada 2020 w meczu eliminacji do Mistrzostw Świata 2022 przeciwko reprezentacji Ekwadoru (6:1).

</doc>
<doc id="5103794" url="https://pl.wikipedia.org/wiki?curid=5103794" title="Parafia św. Stefana w Barwicach">
Parafia św. Stefana w Barwicach



</doc>
<doc id="5103801" url="https://pl.wikipedia.org/wiki?curid=5103801" title="Jurij Lewitan">
Jurij Lewitan

Jurij Borysowicz Lewitan (, ur. we Włodzimierzu, zm. 4 sierpnia 1983 we wsi Biessonowka w obwodzie biełgorodzkim) – główny radziecki spiker radiowy II wojny światowej i okresu powojennego. Ogłaszał w Radiu Moskwa wszystkie najważniejsze wydarzenia lat 40., 50. i 60., w tym niemiecki atak na Związek Radziecki 22 czerwca 1941 roku, kapitulację Niemiec 9 maja 1945 roku, śmierć Józefa Stalina 5 marca 1953 roku oraz pierwszy lot kosmiczny Jura Gagarina 12 kwietnia 1961 roku. Jego charakterystyczny głos stał się ikoną rosyjskiej kultury XX wieku.
Życiorys.
Urodzony w żydowskiej rodzinie we Włodzimierzu, jako syn krawca i gospodyni domowej, wyjechał do Moskwy na początku lat 30., mając nadzieję, że zostanie aktorem, ale został odrzucony z powodu prowincjonalnego akcentu. Jednak dzięki swojemu charakterystycznemu, głębokiemu głosowi zapewnił sobie pozycję w Radiu Moskwa. W styczniu 1934 roku, po wysłuchaniu audycji Lewitana, Józef Stalin zadzwonił do stacji radiowej i poprosił, aby odtąd Lewitan czytał jego ogłoszenia. W konsekwencji stał się on nie tylko osobistym spikerem Stalina, ale też wiodącą radziecką osobowością radiową.
Po niemieckiej inwazji Lewitan został ewakuowany jesienią 1941 roku do Swierdłowska, kiedy moskiewskie radiostacje zostały przeniesione, aby uniknąć niemieckiego bombardowania. Zamieszkał w utajnionym miejscu ze względu na jego znaczenie jako czołowej osobowości radiowej. W marcu 1943 został potajemnie przetransportowany do Kujbyszewa, gdzie spotkał się radziecki komitet radiowy. Przez wszystkie lata spędzone poza Moskwą jego programy zaczynały się od charakterystycznego dla niego zawołania: „Uwaga, tu mówi Moskwa!” (ros. Внимание, говорит Москва!, trans. "Wnimanije, goworit Moskwa!"). Podczas wojny Lewitan wygłosił około 2000 komunikatów radiowych; wiele z nich nagrał ponownie w latach 50., kiedy odtwarzał je w studio dla celów archiwalnych.
Po wojnie Lewitan donosił o paradach, ceremoniach i innych wydarzeniach na placu Czerwonym oraz odczytywał oficjalne komunikaty państwowe. W latach 1978–1983 prowadził doroczną minutę ciszy z okazji Dnia Zwycięstwa. W 1980 roku otrzymał tytuł Ludowego Artysty ZSRR. Zmarł na atak serca w 1983 roku i został pochowany na Cmentarzu Nowodziewiczym w Moskwie.

</doc>
<doc id="5103806" url="https://pl.wikipedia.org/wiki?curid=5103806" title="Jablonica">
Jablonica

Jablonica – wieś (obec) na Słowacji, w kraju trnawskim, w powiecie Senica. Znajduje się w zachodniej części Słowacji.

</doc>
<doc id="5103807" url="https://pl.wikipedia.org/wiki?curid=5103807" title="Gmina Golem (okręg Lushnja)">
Gmina Golem (okręg Lushnja)



</doc>
<doc id="5103808" url="https://pl.wikipedia.org/wiki?curid=5103808" title="Koválov">
Koválov

Koválov – wieś (obec) na Słowacji, w kraju trnawskim, w powiecie Senica. Znajduje się w zachodniej części Słowacji.

</doc>
<doc id="5103809" url="https://pl.wikipedia.org/wiki?curid=5103809" title="Katastrofa lotu Capital Airlines 20">
Katastrofa lotu Capital Airlines 20

Katastrofa lotu Capital Airlines 20 – katastrofa lotnicza, która wydarzyła się 18 stycznia 1960 roku. W jej wyniku Vickers 745D Viscount należący do linii Capital Airlines rozbił się na farmie w hrabstwie Charles City, zabijając wszystkie 50 osób na pokładzie.
Samolot.
Maszyną obsługującą lot 20 był Vickers 745D Viscount (nr rej.N7462) o numerze seryjnym 217. Samolot po raz pierwszy wzbił się w powietrze 2 lipca 1957 roku i wylatał 9247 godzin i 7200 cykli startu i lądowania. 
Przebieg lotu.
Samolot odbywał rutynowy lot z Waszyngtonu do Norfolk. Na wysokości około 2500 metrów samolot wleciał w obszar sprzyjający oblodzeniu, a następnie doszło do zgaśnięcia dwóch silników i automatycznego ustawienia ich śmigieł w chorągiewkę. Załoga próbowała zrestartować silnik nr 4, lecz po ustawieniu pełnej mocy samolot wpadł w korkociąg. Podczas opadania doszło do awarii pozostałych silników oraz automatycznego ustawienia ich w chorągiewkę. Załoga próbowała ponownie uruchomić silniki i wprowadzić samolot w nurkowanie w celu ponownego ustawienia śmigieł w normalnej pozycji. Niestety nie udało się ustawić śmigieł w pozycji do lotu, przez co maszyna wpadła w płaski korkociąg i rozbiła się w zalesionym terenie. Jak wykazało śledztwo, przyczyną było zbyt późne włączenie systemu odladzającego silniki, co doprowadziło do wyłączenia silników i utraty elektryczności, wyniku czego piloci nie mogli ustawić śmigieł znowu w pozycję roboczą. 

</doc>
<doc id="5103810" url="https://pl.wikipedia.org/wiki?curid=5103810" title="Kuklov">
Kuklov

Kuklov – wieś (obec) na Słowacji, w kraju trnawskim, w powiecie Senica. Znajduje się w zachodniej części Słowacji.

</doc>
<doc id="5103812" url="https://pl.wikipedia.org/wiki?curid=5103812" title="Antoni Kossowski (zm. po 1799)">
Antoni Kossowski (zm. po 1799)

Antoni Kossowski herbu Dołęga (zm. 25-08-1808) – kasztelan inowłodzki w latach 1785-1793, starosta przedecki w latach 1764-1774.
Poseł łęczycki na sejm 1782 roku. Sędzia sejmowy ze stanu rycerskiego w 1782 roku.

</doc>
<doc id="5103814" url="https://pl.wikipedia.org/wiki?curid=5103814" title="Lakšárska Nová Ves">
Lakšárska Nová Ves

Lakšárska Nová Ves – wieś (obec) na Słowacji, w kraju trnawskim, w powiecie Senica. Znajduje się w zachodniej części Słowacji.

</doc>
<doc id="5103817" url="https://pl.wikipedia.org/wiki?curid=5103817" title="Pauline Oliveros">
Pauline Oliveros

Pauline Oliveros (ur. 30 maja 1932 w Houston, zm. 24 listopada 2016 w Kingston w stanie Nowy Jork) – amerykańska kompozytorka.
Życiorys.
Podstawy edukacji muzycznej otrzymała w domu od babki i matki, następnie uczyła się prywatnie u Williama Sydlera (skrzypce), Marjorie Harrigan (akordeon) i J.M. Brandsettera (róg). W latach 1949–1952 studiowała u Paula Koepkego (kompozycja) i Willarda Palmera na University of Houston. Od 1954 do 1960 roku kształciła się prywatnie u Roberta Ericksona, w 1957 roku uzyskała też Bachelor’s degree z kompozycji na San Francisco State College. W 1966 roku ukończyła studia podyplomowe pod kierunkiem Hugh Le Caine’a na University of Toronto.
Od 1961 roku współpracowała z Mortonem Subotnickiem i Ramonem Senderem w ramach grupy muzyki improwizowanej Sonics. Współpracowała też z San Francisco Tape Music Center (1961–1965) i Mills College Tape Music Center (1966–1967). Od 1967 do 1981 roku prowadziła wykłady na Uniwersytecie Kalifornijskim w San Diego, gdzie w latach 1976–1979 była także dyrektorem Center for Music Experiment. W 1985 roku założyła Pauline Oliveros Foundation, Inc., której była prezesem i wicedyrektorem artystycznym. Występowała też jako akordeonistka, wykonując własne kompozycje.
Laureatka stypendium Fundacji Pamięci Johna Simona Guggenheima (1973). W 1986 roku otrzymała doktorat honoris causa University of Maryland. Otrzymała także nagrody Foundation for the Arts (1989) i Foundation for Contemporary Performance (1995).
Twórczość.
Była przedstawicielką awangardy muzycznej, w swojej twórczości eksperymentując z materiałem dźwiękowym, efektami brzmieniowymi i stosowanymi mediami. Tworzyła muzykę elektroakustyczną, wykorzystując takie efekty jak pętle taśmy oraz opóźnienia i sprzężenia zwrotne, uzyskując zwielokrotnienie efektu wyjściowego materiału. Stosowała statyczne brzmienia o prostych dźwiękach. Interesowała się szczególnie możliwościami brzmieniowymi akordeonu, stosując go w obsadzie samodzielnej lub w zestawieniach z innymi instrumentami, często z akustycznym przetwarzaniem dźwięku podczas wykonania. Zasłynęła jako twórczyni teatru instrumentalnego i muzyki multimedialnej, w których szeroko wykorzystywała muzykę improwizowaną, intuitywną i konceptualną oraz tzw. bio-music, np. dźwiękową projekcję bicia serc wykonawców. Stosowała niestandardowe obsady, łącząc dźwięki naturalne z syntetycznymi, z wykorzystaniem elementów wizualnych takich jak światła, przezrocza i filmy. Duży wpływ na jej muzykę wywarło zainteresowanie kulturą azjatycką, zwłaszcza buddyzmem tybetańskim i technikami medytacyjnymi.
Była autorką prac "Pauline’s Proverbs" (Nowy Jork 1976), "Initiation Dream" (Los Angeles 1982), "Software for People" (Baltimore 1984), "The Roots of the Moment" (Nowy Jork 1998).

</doc>
<doc id="5103819" url="https://pl.wikipedia.org/wiki?curid=5103819" title="Osiedle Młodych (Wyszków)">
Osiedle Młodych (Wyszków)

Osiedle Młodych – osiedle w północno-zachodniej części Wyszkowa (województwo mazowieckie).
Osiedle domów jednorodzinnych, w zachodniej części łączy się z Osiedlem Polonez, gdzie zabudowa jest wielorodzinna. 

</doc>
<doc id="5103824" url="https://pl.wikipedia.org/wiki?curid=5103824" title="Instytut Technologii Materiałów Elektronicznych">
Instytut Technologii Materiałów Elektronicznych



</doc>
<doc id="5103827" url="https://pl.wikipedia.org/wiki?curid=5103827" title="Urszula Hus">
Urszula Hus

Urszula Hus (ur. 22 listopada 1941) – polska działaczka państwowa i samorządowa, pedagog, w latach 1984–1990 przewodnicząca Prezydium WRN w Chełmie.
Życiorys.
Córka Stefana. Ukończyła I Liceum Ogólnokształcące w Krasnymstawie oraz studia magisterskie. Pracowała jako nauczycielka i pedagog, wykładała także w Instytucie Psychologii Uniwersytetu Marii Curie-Skłodowskiej w Lublinie. W 1978 wybrana do Miejskiej Rady Narodowej w Krasnymstawie. Od 1984 do 1990 zajmowała stanowisko przewodniczącej Prezydium Wojewódzkiej Rady Narodowej w Chełmie. Należała do Ochotniczej Rezerwy Milicji Obywatelskiej. W 1989 kandydowała jako bezpartyjna do Senatu RP w okręgu nr 16, zajęła drugie miejsce na czterech kandydatów i przegrała z Eugeniuszem Ujasem. W III RP zajęła się działalnością samorządową w ramach klubu Porozumienie Ziemi Krasnostawskiej, została jego sekretarzem. Bez powodzenia kandydowała do rady miejskiej Krasnegostawu w 2002 i 2006. W późniejszych latach była inicjatorką powołania w Krasnymstawie filii Lubelskiego Uniwersytetu Trzeciego Wieku i szefową jego rady programowej. Objęła też funkcję przewodniczącej krasnostawskiej rady seniorów.
Odznaczenia.
Odznaczona m.in. Krzyżem Kawalerskim Orderu Odrodzenia Polski oraz Medalem Komisji Edukacji Narodowej (2000). W 2011 wyróżniona Złotym Karpiem, nagrodą za działalność społeczną na rzecz Krasnegostawu.

</doc>
<doc id="5103828" url="https://pl.wikipedia.org/wiki?curid=5103828" title="Osiedle Polonez">
Osiedle Polonez

Osiedle Polonez – osiedle w zachodniej części Wyszkowa (województwo mazowieckie).
Powstanie osiedla jest związane z wybudowaniem w 1975 w Wyszkowie Zakładu Zespołów Napędowych Fabryki Samochodów Osobowych. W latach 80. XX wieku wybudowano osiedle bloków wielorodzinnych, którego północną granicą jest ulica Pułtuska, a zachodnią ulica gen. Władysława Sikorskiego.

</doc>
<doc id="5103830" url="https://pl.wikipedia.org/wiki?curid=5103830" title="Małgorzata Stefanowicz-Pecela">
Małgorzata Stefanowicz-Pecela

Małgorzata Stefanowicz-Pecela, także Malgožata Stefanovič (ur. 16 października 1983 w Wilnie) – polska politolożka, była dyrektorka Instytutu Polskiego w Wilnie. 
Życiorys.
Małgorzata Stefanowicz-Pecela ukończyła Szkołę Średnią im. Władysława Syrokomli w Wilnie oraz studia magisterskie w zakresie stosunków międzynarodowych na Uniwersytecie Jagiellońskim. Tamże obroniła napisaną pod kierunkiem Barbary Stoczewskiej pracę doktorską w zakresie nauk społecznych pt. „Polityka etniczna Litwy w latach 1990–2004. Między polityzacją etniczności a etnizacją polityki”. Rozprawa została wyróżniona w konkursie Stowarzyszenia Naukowców Polaków Litwy (SNPL). Była stypendystką Erasmusa na Uniwersytecie Johanna Wolfganga Goethego we Frankfurcie nad Menem, Fundacji Konrada Adenauera na Uniwersytecie Ludwika i Maksymiliana w Monachium oraz Gemeinnützige Hertie-Stiftung na Sozial- und Jugendamt we Frankfurcie.
Jej zainteresowania naukowe obejmują procesy etniczne w krajach byłego ZSRS, znaczenie religii w stosunkach międzynarodowych, problemy polityki społecznej (zwłaszcza migracji, ubóstwa, wykluczenia społecznego, równouprawnienia kobiet i mężczyzn), współczesne problemy mniejszości narodowych w Europie, politykę polonijną i stosunki polsko-litewskie.
Pracuje w Instytucie Nauk Politycznych i Stosunków Międzynarodowych WSMiP UJ, gdzie od 2013 kieruje Centrum Studiów Litewskich. Od 2012 jest związana także z Polskim Ośrodkiem Naukowym UJ w Londynie. Od 14 czerwca 2021 dyrektorka Instytutu Polskiego w Wilnie. Funkcję sprawowała do października 2022. 
Należy do SNPL. Członkini Klubu Jagiellońskiego (KJ), w latach 2010–2012 wchodziła w skład jego Zarządu. Ekspertka Centrum Analiz KJ. Instruktorka Związku Harcerstwa Polskiego na Litwie. W latach 2012–2014 redaktorka naczelna kwartalnika „Goniec Litewski”.
Jej mężem jest Kamil Pecela.

</doc>
<doc id="5103832" url="https://pl.wikipedia.org/wiki?curid=5103832" title="Štefan Hríb">
Štefan Hríb

Štefan Hríb (ur. 9 stycznia 1965 w Bratysławie) – słowacki dziennikarz. Redaktor naczelny czasopisma .týždeň.
Ukończył studia na Wydziale Elektrotechnki Słowackiego Uniwersytetu Technicznego. Pracował w Słowackiej Akademii Nauk.
Od 1991 roku był korespondentem czeskich "Lidových novín", później prowadzącym Radia Wolna Europa i redaktorem naczelnym czasopisma „Domino fórum”.
Prowadzi program telewizyjny "Pod lampou" (dawniej "Večer pod lampou").
Przypisy.
 

</doc>
<doc id="5103833" url="https://pl.wikipedia.org/wiki?curid=5103833" title=".týždeň">
.týždeň

.týždeň – słowacki tygodnik. Pismo zostało założone w 2004 roku.
Wydawcą czasopisma jest przedsiębiorstwo W PRESS a.s. Według stanu na 2021 r. funkcję redaktora naczelnego pełni Štefan Hríb.
W 2018 roku tygodnik sprzedawał się w nakładzie wynoszącym ok. 8 tys. egzemplarzy.

</doc>
<doc id="5103834" url="https://pl.wikipedia.org/wiki?curid=5103834" title="Bulwary Rawy (osiedle)">
Bulwary Rawy (osiedle)

Bulwary Rawy – osiedle mieszkaniowe w Katowicach, położone na terenie dzielnicy Zawodzie, nad Rawą. Inwestorem osiedla jest Katowickie Towarzystwo Budownictwa Społecznego, które realizowało budowę osiedla w pięciu etapach w latach 1999–2020.
Historia.
Osiedle zostało wzniesione na terenie dawnej kolonii robotniczej huty „Ferrum” wyburzonej w latach 90. XX wieku, zaś początki samego osiedla Bulwary Rawy sięgają 1999 roku, kiedy to rozpoczęto realizację pierwszego etapu osiedla. Zapoczątkowano wówczas budowę sześciu budynków mieszkalnych przy ulicy Saint Etienne 2-7a, a wraz z tym dwukondygnacyjnego i wolnostojącego parkingu samochodowego dla 145 pojazdów, przyłączy wodno-kanalizacyjnych, cieplnych i elektrycznych, a także zrealizowano prace nad zagospodarowaniem terenu. Prace te ukończono w 2001 roku. W budynkach tych zamieszkały młode rodziny oraz te, które musiały się wyprowadzić w związku z budową Drogowej Trasy Średnicowej. W trakcie II etapu budowy Bulwarów Rawy zapoczątkowanego w 2002 roku powstał charakterystyczny budynek w kształcie podkowy. Na wewnętrznym dziedzińcu, otwartym na południe, powstał plac zabaw i ogródki dla mieszkańców parteru. Obiekt ten ukończono w 2003 roku. Sam zaś projekt budynku, którego główny, autorem był Jan Pallado, powstał w latach 2001–2002.
W latach 2005–2007 przy ulicy K. Marcinkowskiego 2, 4, i 6 zrealizowano III etap osiedla. Powstały wówczas trzy budynki ze 198 mieszkaniami, a wraz z jego realizacją wykonano wszelkie roboty towarzyszące. Dodatkowo w każdym obiekcie przystosowano po jednym mieszkaniu dla osób niepełnosprawnych z dysfunkcją ruchu. W ramach pierwszego zadania IV etapu osiedla zaadaptowano budynek biurowy położony przy ulicy 1 Maja 95-97. W latach 2006–2007 przebudowano go na obiekt mieszkalny wielorodzinny. Budynek ten dodatkowo nadbudowano i przystosowano do osób niepełnoprawnych. Łącznie w nim zaadaptowano 29 mieszkań. W drugim zadaniu IV etapu, realizowanego w latach 2009–2011, oddano do użytku 177 mieszkań w jednym nowym budynku. Powstał wówczas kwartał miejski, uzupełniając istniejącą wcześniej zabudowę, a w wewnętrznym dziedzińcu powstał duży plac zabaw dla dzieci. Ostatnim zrealizowanym etapem osiedla Bulwary Rawy jest dwuklatkowy budynek przy ulicy Szerokiej, zrealizowany w latach 2019–2020. Został on zaprojektowany na podstawie koncepcji Jana Pallado.
Charakterystyka.
Osiedle Bulwary Rawy położone jest w Katowicach-Zawodziu, w rejonie ulic: K. Marcinkowskiego, Braci Stawowych, Bohaterów Monte Cassino, 1 Maja i Saint Etienne. Nazwa osiedla pochodzi od realizowanych w latach 80. XX wieku ciągów pieszych wzdłuż Rawy. Inwestorem osiedla jest Katowickie Towarzystwo Budownictwa Społecznego. Osiedle to powstało w kilku etapach, na który składają się następujące części:
W rejonie osiedla położone jest Miejskie Przedszkole nr 19 oraz Szkoła Podstawowa nr 31 im. Henryka Sienkiewicza. Obie placówki wchodzą w skład Zespołu Szkolno-Przedszkolnego nr 6 w Katowicach (ul. K. Marcinkowskiego 17). Od strony ulicy 1 Maja dodatkowo znajduje się Ośrodek Sportowy Słowian. 
Przy osiedlu zatrzymują się autobusy i tramwaje publicznego transportu zbiorowego, realizowanego na zlecenie ZTM-u. Przy ulicy 1 Maja położony jest przystanek Zawodzie Ośrodek Sportowy, zaś przy ulicy Bohaterów Monte Cassino przystanek Zawodzie Bohaterów Monte Cassino. Zapewniają one połączenie z pozostałymi dzielnicami Katowic i niektórymi ościennymi miastami.
Wierni rzymskokatoliccy z Bulwarów Rawy przynależą do parafii Opatrzności Bożej.

</doc>
<doc id="5103836" url="https://pl.wikipedia.org/wiki?curid=5103836" title="James Roosevelt (ujednoznacznienie)">
James Roosevelt (ujednoznacznienie)



</doc>
<doc id="5103837" url="https://pl.wikipedia.org/wiki?curid=5103837" title="Robert Roosevelt">
Robert Roosevelt

Robert Barnwell Roosevelt (ur. 7 sierpnia 1829 w Nowym Jorku, zm. 14 czerwca 1906 w Sayville) – amerykański polityk, członek Partii Demokratycznej.
Działalność polityczna.
W okresie od 4 marca 1871 do 3 marca 1873 przez jedną kadencję był przedstawicielem 4. okręgu wyborczego w stanie Nowy Jork w Izbie Reprezentantów Stanów Zjednoczonych. Od 1888 do 1890 był ministrem Stanów Zjednoczonych w Holandii.
Był bratankiem Jamesa, synem Corneliusa i stryjem Theodore’a.

</doc>
<doc id="5103838" url="https://pl.wikipedia.org/wiki?curid=5103838" title="Ġebel ġol-Baħar">
Ġebel ġol-Baħar

Ġebel ġol-Baħar – domniemana świątynia megalityczna położona pod wodą u wybrzeży St. Julian’s na Malcie. Miejsce zostało zidentyfikowane w 1999 przez emerytowanego inwestora nieruchomości Huberta Zeitlmaira, zwolennika Zecharii Sitchina, ale nigdy nie została odpowiednio zbadana, a archeolodzy nie są przekonani, że znalezisko jest rzeczywiście świątynią.
Miejsce.
Miejsce znaleziska znajduje się na podwodnym płaskowyżu, około 2 km od wybrzeża St. Julian’s. Płaskowyż ma wymiary 900 m x 500 m, a jego najwyższy punkt wydaje się być wykonany przez człowieka i znajduje się 19 m poniżej poziomu morza.
W miejscu tym znajdują się duże głazy, które zdaniem Zeitlmaira nie są wytworem natury, lecz zostały wykonane przez człowieka. Są one pokryte roślinnością. Zeitlmair opisuje je jako grupę trzech kamiennych kręgów z „pokojami” o średnicy od 9 do 11 metrów, z partiami o wysokości od 6 do 10 metrów. Wejście do budynku, do którego prowadzi „aleja”, jest skierowane na wschód. Na miejscu zaobserwowano również na dnie morskim ślady przypominające koleiny. Jego osąd nie mieści się w prehistorycznej chronologii Malty, ponieważ najwcześniejsze znane ludzkie osiedlenie na wyspie rozpoczęło się około 5900 p.n.e.
Odkrycie.
Miejsce to zostało odkryte 13 lipca 1999 przez Shauna Arrigo i jego brata Kurta, którzy pracowali pod kierunkiem Huberta Zeitlmaira, emerytowanego niemieckiego inwestora nieruchomości, zainteresowanego . O odkryciu poinformowały lokalne media w październiku 1999, ale po pewnym czasie zainteresowanie tematem osłabło. Dalsze badania tego miejsca zostały przeprowadzone przez Zeitlmaira w listopadzie 1999 i maju 2000.
Zeitlmair uważa, że ​​świątynia została zbudowana przez kosmitów około 10 000 do 12 000 p.n.e. i została zatopiona pod koniec epoki lodowej podczas biblijnego Potopu. Twierdzi, że kierowali nim , którą poznał na Malcie.
Miejsce to otrzymało nazwę „Ġebel ġol-Baħar”, co w języku maltańskim oznacza „kamienie w morzu”. Została również połączona z wyspą Atlantis, i Zeitlmair opublikował książkę na ten temat w języku niemieckim.
Analiza.
Maltańscy archeolodzy nie są przekonani, że miejsce to jest megalityczną świątynią. Inne osoby, które tam nurkowały, twierdzą, że głazy, które znajdują się na tym miejscu, nie są megalityczne, ale współczesne, które zostały nielegalnie wyrzucone.
Duncan Edlin w swojej recenzji książki Grahama Hancocka „Underworld” mówi: .
Mark Rose, dyrektor wydawniczy online Archaeological Institute of America, napisał, że .

</doc>
<doc id="5103841" url="https://pl.wikipedia.org/wiki?curid=5103841" title="Sven Erlander">
Sven Erlander

Sven Erlander (ur. 25 maja 1934 w Halmstad, zm. 13 czerwca 2021 w Linköping) – szwedzki matematyk, emerytowany profesor matematyki na Uniwersytecie w Linköping.
Życiorys.
Doktoryzował się z matematyki na Uniwersytecie Sztokholmskim w 1968 roku. W 1971 roku został profesorem matematyki na Uniwersytecie w Linköping, którego w latach 1973–1976 był kierownikiem wydziału matematyki, a następnie w latach 1978–1983 dziekanem Instytutu Technologii. W latach 1983-1995 był rektorem Uniwersytetu w Linköping. Odegrał wiodącą rolę w rozwoju wydziału medycznego i Kampusu Norrköping.
Był synem szwedzkiego premiera Tage Erlandera i opublikował kilka pamiętników swojego ojca.

</doc>
<doc id="5103843" url="https://pl.wikipedia.org/wiki?curid=5103843" title="Literárny týždenník">
Literárny týždenník

Literárny týždenník – słowacki tygodnik kulturalno-społeczny. Został założony w 1988 roku jako czasopismo Związku Pisarzy Słowackich ("Zväz slovenských spisovateľov").
Jego pierwszym redaktorem naczelnym i założycielem był literaturoznawca i tłumacz Vincent Šabík. Czasopismo powstało z inicjatywy ówczesnego ministra kultury Słowackiej Republiki Socjalistycznej i poety Miroslava Válka.
Wydawcą periodyku jest Kultúrno-literárna akadémia, n. o.

</doc>
<doc id="5103847" url="https://pl.wikipedia.org/wiki?curid=5103847" title="Kościół Świętego Ducha w Szczecinku">
Kościół Świętego Ducha w Szczecinku



</doc>
<doc id="5103848" url="https://pl.wikipedia.org/wiki?curid=5103848" title="Romboid">
Romboid

Romboid – słowackie czasopismo literackie. Zostało założone w 1966 roku.
Funkcję redaktora naczelnego pełnili Pavel Vilikovský, Ivan Štrpka, Radoslav Passia czy Stanislava Repar. Według stanu na 2021 rok redaktorem naczelnym czasopisma jest Igor Hochel.
Wydawcą periodyku jest .

</doc>
<doc id="5103849" url="https://pl.wikipedia.org/wiki?curid=5103849" title="Loïc Vliegen">
Loïc Vliegen

Loïc Vliegen (ur. 20 grudnia 1993 w Rocourt) – belgijski kolarz szosowy.
Osiągnięcia.
Opracowano na podstawie:

</doc>
<doc id="5103851" url="https://pl.wikipedia.org/wiki?curid=5103851" title="Dotyky">
Dotyky

Dotyky – słowackie czasopismo literackie.
Zostało założone w 1986 roku, wówczas jako dodatek do czasopisma „Romboid”. W 1989 roku zaczęło wychodzić jako samodzielny periodyk.
Czasopismo ukazuje się sześć razy w roku (stan na 2021 rok).
W 2021 roku funkcję redaktora naczelnego pełnił Boris Brendza.

</doc>
<doc id="5103858" url="https://pl.wikipedia.org/wiki?curid=5103858" title="Edwin Velasco">
Edwin Velasco

Edwin Alexis Velasco Uzuriaga (ur. 5 listopada 1991 w Padilli) – kolumbijski piłkarz grający na pozycji lewego obrońcy. W sezonie 2021 występuje w klubie Atlético Junior.
Kariera klubowa.
Deportivo Tuluá.
Velasco przeniesiono do pierwszej drużyny Deportivo Tuluá 1 stycznia 2011 roku. Zadebiutował dla tego klubu 2 listopada 2011 roku w meczu z Academia FC (3:3). Łącznie Kolumbijczyk wystąpił w barwach Deportivo Tuluá w 116 spotkaniach, nie zdobywając żadnej bramki.
CD Once Caldas.
Velasco przebywał na wypożyczeniu w CD Once Caldas dwukrotnie: od 1 lipca 2013 do 31 grudnia 2013 i od 1 lipca 2018 do 30 czerwca 2019. Debiut dla tego zespołu zaliczył on 30 sierpnia 2013 roku w meczu z Envigado FC (wyg. 2:1). Pierwszą bramkę zawodnik ten zdobył 5 listopada 2018 roku w zremisowanym 1:1 spotkaniu przeciwko América Cali. Ostatecznie Kolumbijczyk rozegrał dla CD Once Caldas 30 meczów, strzelając 2 gole.
Atlético Nacional.
Velasco trafił do Atlético Nacional 1 lipca 2016 roku. Zadebiutował on dla tego klubu 11 lipca 2016 roku w wygranym 2:1 spotkaniu przeciwko Jaguares de Córdoba, strzelając również swojego pierwszego gola. Łącznie w barwach Atlético Nacional Kolumbijczyk wystąpił w 38 spotkaniach, zdobywając jedną bramkę.
América Cali.
Velasco przeniósł się do América Cali 1 lipca 2019 roku. Debiut dla tego zespołu zaliczył on 15 lipca 2019 roku w meczu z Alianza Petrolera (wyg. 2:1). Premierową bramkę piłkarz zdobył 15 września 2019 roku w zremisowanym 2:2 spotkaniu przeciwko Jaguares de Córdoba. Ostatecznie dla América Cali Kolumbijczyk rozegrał 42 spotkania, strzelając jednego gola.
Atlético Junior.
Velasco przeszedł do Atlético Junior 6 stycznia 2021 roku. Zadebiutował on dla tego klubu 31 marca 2021 roku w wygranym 0:2 spotkaniu przeciwko Jaguares de Córdoba. Do 15 czerwca 2021 roku w barwach Atlético Junior Kolumbijczyk wystąpił w 7 spotkaniach, nie zdobywając żadnej bramki.
Sukcesy.
"Sukcesy w karierze klubowej:"

</doc>
<doc id="5103859" url="https://pl.wikipedia.org/wiki?curid=5103859" title="Verena Mayr">
Verena Mayr



</doc>
<doc id="5103860" url="https://pl.wikipedia.org/wiki?curid=5103860" title="Zadzwinnie (stacja kolejowa)">
Zadzwinnie (stacja kolejowa)

Zadzwinnie (; ) – towarowa stacja kolejowa w miejscowości Witebsk, w obwodzie witebskim, na Białorusi.

</doc>
<doc id="5103861" url="https://pl.wikipedia.org/wiki?curid=5103861" title="Osiedle 11 Listopada">
Osiedle 11 Listopada



</doc>
<doc id="5103864" url="https://pl.wikipedia.org/wiki?curid=5103864" title="Roland Ugrai">
Roland Ugrai

Roland Ugrai (ur. 13 listopada 1992 w Békéscsabie) – węgierski piłkarz występujący na pozycji napastnika, reprezentant kraju.
Życiorys.
Występował w juniorskim klubie Szokolai Focisuliban, a w 2007 roku został wcielony do Illés Akadémii – juniorskiej akademii Haladásu Szombathely. W 2009 roku awansował do pierwszej kadry drużyny. W oficjalnym meczu seniorów zadebiutował w wieku 16 lat i 8 miesięcy, kiedy to 16 lipca 2009 roku zmienił Máté Skribę w przegranym 0:3 meczu Ligi Europy UEFA z Elfsborgiem. W NB I Ugrai zadebiutował 2 sierpnia w przegranym 0:3 spotkaniu z Kaposvári Rákóczi FC. Dwa tygodnie później zdobył bramkę z ligowym spotkaniu z Debreceni VSC. W sezonie 2012/2013 stał się graczem podstawowego składu Haladásu.
W lutym 2014 roku Ferencvárosi TC zakupił Ugraia za sto tysięcy euro. W okresie występów dla tego klubu grał z takimi zawodnikami jak Zoltán Gera i Tamás Hajnal. Ugrai nie był jednak podstawowym zawodnikiem budapeszteńskiego klubu, rozgrywając przez półtora roku 22 spotkania ligowe, przez co stał się obiektem krytyki kibiców. W 2015 roku zdobył z Ferencvárosem krajowy puchar. Po zakończeniu sezonu powrócił do Haladásu, który opuścił jednak w następnym sezonie wskutek konfliktu z trenerem Gézą Mészölyem, zostając piłkarzem Diósgyőri VTK. Początkowo nie był podstawowym zawodnikiem klubu, jednak stał się nim w sezonie 2017/2018. Udana runda jesienna w wykonaniu Ugraia spowodowała, że otrzymał on od Bernda Storcka powołanie do reprezentacji. Zadebiutował w niej 7 października 2017 roku w przegranym 2:5 meczu eliminacji do Mistrzostw Świata 2018 ze Szwajcarią, w którym zdobył ponadto gola. Po rozczarowującej rundzie wiosennej, z końcem sierpnia 2018 roku Ugrai został zwolniony przez DVTK na wolny transfer. Następnie występował w greckim Atromitosie. 22 września 2018 roku zdobył pierwszego gola w barwach tego klubu, co miało miejsce w ligowym spotkaniu z AE Larisa. Jednakże w dalszym przebiegu sezonu Ugrai doznał poważnej kontuzji.
W lutym 2020 roku Ugrai podpisał kontrakt z Honvédem Budapeszt. Z Honvédem zdobył na koniec sezonu Puchar Węgier. W styczniu 2021 roku odszedł z klubu, a w marcu podpisał kontrakt z Debreceni VSC. Z klubem tym w sezonie 2020/2021 awansował do NB I.

</doc>
<doc id="5103866" url="https://pl.wikipedia.org/wiki?curid=5103866" title="Halvor Hansson">
Halvor Hansson

Halvor Hansson (ur. 4 czerwca 1886, zm. 4 listopada 1956) – norweski wojskowy, generał major. W 1946 pełnił funkcję naczelnego dowódcy Norweskich Sił Zbrojnych.
Życiorys.
W 1907 ukończył Krigsskolen w Oslo, a 4 lata później Wyższą Szkołę Wojskową. W 1922 w ukończył studia przygotowujące do służby w sztabie generalnym.
W 1923 został kapitanem i pełnił funkcję kierownika biura w sztabie generalnym. W 1927 został szefem sztabu 6. Dywizji, a w 1934 szefem wydziału łączności w sztabie generalnym. W 1938 został szefem biura wojskowego w Norges Statsbaner, w związku z czym podczas niemieckiej inwazji na Norwegię był odpowiedzialny za organizację transportu kolejowego wojsk.
Po przełamaniu norweskiej obrony w południowej części kraju dołączył do generała Ottona Ruge, został mianowany pułkownikiem i szefem sztabu generalnego. Hansson został aresztowany przez okupantów 20 stycznia 1941. Początkowo przetrzymywany był w siedzibie policji w Oslo, a następnie trafił do Niemiec. Do 1945 był jeńcem wojennym, przebywał m.in. w obozie w Ostrzeszowie. 
1 czerwca 1946 został mianowany naczelnym dowódcą Norweskich Sił Zbrojnych, funkcję tę pełnił do 1 sierpnia tego samego roku. 
Działalność polityczna Hanssona budzi kontrowersje, według dokumentów partyjnych należał on do Nasjonal Samling, czemu jednak zawsze zaprzeczał. 
W 1915 wziął ślub z Øyvor Hansson. Z powodu aktywnej działalności w NS jego żony rozwiódł się z nią w trakcie II wojny światowej. 

</doc>
<doc id="5103869" url="https://pl.wikipedia.org/wiki?curid=5103869" title="Velipoja">
Velipoja



</doc>
<doc id="5103870" url="https://pl.wikipedia.org/wiki?curid=5103870" title="Vora">
Vora



</doc>
<doc id="5103878" url="https://pl.wikipedia.org/wiki?curid=5103878" title="Álvaro Clopatofsky">
Álvaro Clopatofsky

Álvaro Clopatofsky Thorschmidt (ur. 20 kwietnia 1921 w Bogocie, zm. 1993) – kolumbijski strzelec, olimpijczyk. Ojciec strzelca Mario.
Uczestnik Letnich Igrzysk Olimpijskich 1964, na których wystartował wyłącznie w pistolecie szybkostrzelnym z 25 m. Zajął 41. pozycję wśród 53 zawodników. Był jedynym kolumbijskim strzelcem, który wziął udział w igrzyskach w Tokio.

</doc>
<doc id="5103881" url="https://pl.wikipedia.org/wiki?curid=5103881" title="Sielsowiet Siemukaczy">
Sielsowiet Siemukaczy

Sielsowiet Siemukaczy (, ) – sielsowiet na Białorusi, w obwodzie mohylewskim, w rejonie mohylewskim, z siedzibą w Siemukaczach.
Według spisu z 2009 sielsowiet Siemukaczy zamieszkiwało 1302 osoby, w tym 1247 Białorusinów (95,78%), 41 Rosjan (3,15%), 10 Ukraińców (0,77%), 2 Polaków (0,15%), 1 Udmurt (0,08%) i 1 osoba, która nie podała żadnej narodowości.

</doc>
<doc id="5103882" url="https://pl.wikipedia.org/wiki?curid=5103882" title="Addison Rae">
Addison Rae

Addison Rae Easterling (ur. 6 października 2000 w Lafayette) – amerykańska osobowość internetowa, Influencerka i tancerka.
Od początku swojej kariery zgromadziła 88 milionów obserwujących na TikToku, jest na trzecim miejscu pod względem ilości obserwacji zaraz po Charli D'Amelio i Khaby Lame. Na Instagramie posiada 40 milionów obserwujących, a na YouTube 4,5 miliona subskrybentów.
Życiorys.
Addison Rae urodziła się 6 października 2000 roku. Jej rodzicami są Monty Lopez oraz Sheri Easterling. Wychowywała się w Lafayette. Addison ma dwóch młodszych braci – Enzo i Lucasa. Rodzice Rae rozwiedli się, gdy była młodsza, ale potem pobrali się ponownie w 2017 roku. Przed przeprowadzką do Los Angeles w grudniu 2019 roku przez krótki czas uczęszczała do Louisiana State University.
Kariera.
Addison dołączyła do TikToka w lipcu 2019 roku, przesyłając filmy taneczne do popularnych piosenek. Od grudnia 2019 roku należy do grupy "Hype House""." W ciągu kilku miesięcy Rae uzyskała ponad milion obserwujących na TikTok. W styczniu 2020 roku ze swoimi rodzicami podpisała umowę z agencją talentów WME. W lipcu 2020 roku Addison nawiązała współpracę z American Eagle w celu stworzenia kampanii reklamowej "#AExME Back to School '20," która ukazuje wirtualną sesję zdjęciową z udziałem Rae w jej sypialni z powodu pandemii COVID-19. W tym samym miesiącu Easterling wraz ze swoją matką Sheri, wydała podcast we współpracy ze Spotify, zatytułowany „Mama Knows Best” w którym poruszają tematy dotyczące ich życia osobistego i zawodowego. Addison posiada własną linię kosmetyków Item Beauty.
Według raportu opublikowanego przez Forbes w sierpniu 2020 roku Addison zarobiła 5 milionów dolarów w ciągu roku, dzięki różnym ofertom sponsorowanym co czyni ją najlepiej zarabiającą gwiazdą TikToka. Rae współpracuje z takimi firmami jak Reebok, L’Oréal, Holliester oraz American Eagle.
W marcu 2021 roku ukazał się jej debiutancki singiel „Obsessed”.
Rae zagrała w amerykańskim remake komedii romantycznej z 1999 roku „He’s All That”. 2 lutego 2022 ogłosiła, że podpisała kontrakt z obsadą nowego filmu „Fashionista”, który obecnie jest w trakcie produkcji. 
Życie prywatne.
W październiku 2020 roku Addison Rae była związana z Bryce Hall. Para rozstała się po roku związku. Od czerwca 2021 spotyka się z Omerem Fedi.
W 2020 roku przekazała milion dolarów na cele charytatywne No Kid Hungry.
Addison utrzymuje bliskie relacje z rodziną Kardashianów, przyjaźni się z Kourtney Kardashian.
Kontrowersje.
26 marca 2021 roku Addison Rae pojawiła się w amerykańskim talk-show „The Tonight Show” prowadzonym przez Jimmy’ego Fallona podczas którego uczyła Jimmy’ego wykonywania popularnych tańców z TikToka. Kontrowersje wywołało brak uznania czarnoskórych autorów tańca za ich pracę, pomimo wymienienia ich w opisie wideo na YouTube. Zamiast przeprosin Fallon przeprowadził wywiady z wszystkimi twórcami tańców.
Podczas trwania pandemii COVID-19 w Nowym Jorku, po występie w talk-show, Addison nosiła szklaną osłonę twarzy, którą krytykowali internauci twierdząc że wystarczająco nie chroni przed zarażeniem się koronawirusem.

</doc>
<doc id="5103884" url="https://pl.wikipedia.org/wiki?curid=5103884" title="Osiedle 11 Listopada (Wyszków)">
Osiedle 11 Listopada (Wyszków)

Osiedle 11 Listopada – osiedle w północnej części Wyszkowa (województwo mazowieckie).
Osiedle jest położone w bezpośrednim sąsiedztwie stacji kolejowej Wyszków oraz dworca autobusowego. Zabudowa złożona z pięciokondygnacyjnych bloków wybudowanych w technologii wielkiej płyty oraz budynków usługowych. Południowo-zachodnia część Osiedla 11 Listopada jest zajęta przez budownictwo indywidualne z rozwiniętą funkcją handlowo-usługową. Południową granicę stanowi ulica Pułtuska (droga wojewódzka nr 618), granicą zachodnią jest linia kolejowa Tłuszcz-Ostrołęka, od wschodu ulica gen. Józefa Sowińskiego, a od północy ulica Dworcowa.

</doc>
<doc id="5103885" url="https://pl.wikipedia.org/wiki?curid=5103885" title="Jaime Callejas">
Jaime Callejas

Jaime Callejas (ur. 13 października 1940) – kolumbijski strzelec, olimpijczyk.
Kariera.
Uczestnik Letnich Igrzysk Olimpijskich 1972, na których wystartował w 2 konkurencjach. Zajął 48. pozycję w karabinie małokalibrowym w trzech postawach z 50 m (wśród 69 strzelców) i 89. lokatę w karabinie małokalibrowym leżąc z 50 m (na 101 zawodników).
Wraz z drużyną zdobył brązowy medal w karabinie małokalibrowym w trzech postawach z 50 m podczas Igrzysk Ameryki Środkowej i Karaibów 1978. W tej samej konkurencji zajął 5. miejsce indywidualnie na Igrzyskach Panamerykańskich 1971 (1125 punktów).

</doc>
<doc id="5103886" url="https://pl.wikipedia.org/wiki?curid=5103886" title="Gintaras Žagunis">
Gintaras Žagunis

Gintaras Žagunis (ur. 20 czerwca 1957 w Rozalinie, zm. 19 maja 1991 w Krakunach) – obrońca niepodległości Litwy, członek Sąjūdisu, Litewskiej Partii Demokratycznej i Litewskiego Związku Strzeleckiego, pośmiertny laureat Orderu Krzyża Pogoni i Medalu Pamiątkowego.
Życiorys.
Urodził się w 1957 w Rozalinie koło Szawli. W 1980 ukończył Technikum Budowlane w Wilnie, następnie zaczął pracę w pracowni konserwatorskiej w Trokach. W latach 1980–1982 praocwał w republikańskiej stacji badań normatywnych, a w latach 1982–1984 w Instytucie Projektowania Użyteczności Publicznej. W latach 1984–1989 służył w Batalionie Ochrony Budynków Rządowych i Państwowych MSW LSRR. Od 1988 aktywnie uczestniczył w działalności Sąjūdisu, a w 1989 wstąpił do Litewskiej Partii Demokratycznej i Związku Strzelców Litewskich. Od 1990 do 1991 pracował w służbie granicznej. Został zabity w posterunku granicznym w Krakunach. Został pochowany w Wilnie na cmentarzu na Antokolu.
Został pośmiertnie nagrodzony Orderem Krzyża Pogoni i Medalem Pamiątkowym.

</doc>
<doc id="5103887" url="https://pl.wikipedia.org/wiki?curid=5103887" title="Dany Mota">
Dany Mota

Dany Mota Carvalho (ur. 2 maja 1998) – portugalski piłkarz, występujący na pozycji napastnika we włoskim klubie AC Monza.
Kariera klubowa.
Mota urodził się w Luksemburgu, z portugalskich rodziców. Dzięki temu posiada podwójne obywatelstwo. Swoją seniorską karierę Mota rozpoczął w Luksemburgu w CS Pétange. W 2014 roku przeniósł się do Włoch, aby reprezentować barwy klubu Serie B Virtus Entella. Spędził tam cztery sezony, a najlepszy sezon zaliczył w ramach rozgrywek Serie C sezonu 2018/19, gdzie strzelił 13 goli ligowych. W kolejnym sezonie Mota przeniósł się do Juventusu U23, występującego w rozgrywkach Serie C. W Turynie w 20 meczach zdobył siedem bramek i zimą 2020 roku AC Monza zdecydowała się na wypożyczenie go z obowiązkiem wykupu w przypadku awansu do Serie B. W sześciu meczach Mota zdobył dwie bramki, zanim sezon został przerwany z powodu pandemii COVID-19, a Monza została mianowana mistrzem ligi.
Kariera reprezentacyjna.
W 2019 roku Mota został po raz pierwszy powołany do kadry Portugalii U-21. W eliminacjach do Mistrzostw Europy U-21 2021 zdobył cztery bramki, a Portugalia awansowała na mistrzostwa. Później znalazł się w kadrze Portugalii na Mistrzostwa Europy U-21 w 2021, zajmując ze swoją drużyną drugie miejsce.
Tytuły.
Virtus Entella
Monza
Portugalia U21

</doc>
<doc id="5103888" url="https://pl.wikipedia.org/wiki?curid=5103888" title="Tun (jednostka)">
Tun (jednostka)

Tun (stang. tunne, łac. tunellus, tunna) – anglosaska jednostka objętości; oryginalnie stosowana do wina, oliwy, miodu. Czasem również ładowności statków. Równa, zależnie od czasów i obszaru, od 208 do 256 galonów. Od jej nazwy wywodzi się tona – jednostka masy (tuna wina ważyła około 1016 kg).
Pierwotnie jeden tun równał się 256 galonom, dla sprawnego podziału przez osiem. Definicja ta zmieniała się jednak w czasie. Przed XV wiekiem obrano 252 galony, dla łatwego podziału przez wiele liczb całkowitych. W dokumencie z 1507 roku zdefiniowano jako dzielącą się na 60 sestercji, po 4 galony każda, czyli łącznie 240 galonów.
Po zmianie definicji galonu przez królową Annę, na 231 cali sześciennych, za tun (i galon amerykański) przyjęto objętość cylindra o średnicy i wysokości 42 cali. 
Po wprowadzeniu imperialnego systemu miar jeden tun określono jako 210 galonów imperialnych, ok. 955 litrów. W USA zwyczajowo było to 252 galonów (ok. 954 litry). 

</doc>
<doc id="5103889" url="https://pl.wikipedia.org/wiki?curid=5103889" title="Godzilla kontra Mechagodzilla (film 1974)">
Godzilla kontra Mechagodzilla (film 1974)



</doc>
<doc id="5103890" url="https://pl.wikipedia.org/wiki?curid=5103890" title="Solhan (Burkina Faso)">
Solhan (Burkina Faso)

Solhan – miejscowość w prowincji Yagha, w Burkinie Faso, w pobliżu granicy z Nigrem. W czerwcu 2021 miał tu miejsce najbardziej brutalny atak terrorystyczny w historii Burkina Faso, w wyniku którego śmierć poniosło 160 osób, a wiele domów spłonęło.

</doc>
<doc id="5103891" url="https://pl.wikipedia.org/wiki?curid=5103891" title="Alfonso Rodríguez">
Alfonso Rodríguez

Alfonso Rodríguez (ur. 30 maja 1929) – kolumbijski strzelec, olimpijczyk.
Uczestnik Letnich Igrzysk Olimpijskich 1972, na których wystartował w 2 konkurencjach. Zajął 55. pozycję w karabinie małokalibrowym w trzech postawach z 50 m (wśród 69 strzelców) i 71. lokatę w karabinie małokalibrowym leżąc z 50 m (na 101 zawodników).

</doc>
<doc id="5103892" url="https://pl.wikipedia.org/wiki?curid=5103892" title="Godzilla kontra Mechagodzilla (film 1993)">
Godzilla kontra Mechagodzilla (film 1993)



</doc>
<doc id="5103893" url="https://pl.wikipedia.org/wiki?curid=5103893" title="Osiedle Norwida">
Osiedle Norwida



</doc>
<doc id="5103894" url="https://pl.wikipedia.org/wiki?curid=5103894" title="Ryszard Taedling">
Ryszard Taedling

Ryszard Taedling (ur. 2 stycznia 1938 w Koninie, zm. 2021
) – polski dziennikarz, dramaturg i tłumacz żydowskiego pochodzenia, ocalony z Holocaustu, po marcu 1968 na emigracji w Danii.
Życiorys.
Syn Bolesława Taedlinga.
W czasie okupacji niemieckiej przebywał w getcie w Ostrowcu Świętokrzyskim. Jako pięciolatek został przemycony z getta w koszu ziemniaków. Jego rodzice musieli wybrać, którego z dwóch synów uratować. Po ucieczce z getta ukrywał się po aryjskiej stronie, zatajając żydowską tożsamość. Tak udało mu się doczekać wyzwolenia.
W 1957 zdał maturę w V Liceum Ogólnokształcącym im. Augusta Witkowskiego w Krakowie. W latach 1959–1968 pracował jako dziennikarz i recenzent kulturalny w redakcji "Dziennika Polskiego" w Krakowie. Publikował m.in. recenzje teatralne, podpisywane często skrótem „taed” lub „(taed)”. Pisywał także do "Przekroju". Współtworzył teksty dla kabaretu Piwnica pod Baranami. Wraz z Jerzym Vetulanim i Jerzym Mikułowskim Pomorskim założył w Piwnicy „Sekcję Geniuszy”. Był inwigilowany przez funkcjonariuszy Milicji Obywatelskiej w związku z „utrzymywaniem kontaktów z cudzoziemcami z państw zachodnich oraz częstymi wyjazdami za granicę”.
W następstwie antysemickiej nagonki marca 1968 w Polsce wyjechał do Danii, gdzie uzyskał status uchodźcy politycznego. Pracował jako dramaturg w Kopenhadze i w Aarhus: w Radioteatret (1971–1986) i (1983–1989), jako dramaturg niezależny (1989–1997), w kopenhaskim (od 1997), oraz w (od 1998). Przełożył na język duński słuchowisko Andrzeja Mularczyka "Z głębokości wód" (1990).

</doc>
<doc id="5103895" url="https://pl.wikipedia.org/wiki?curid=5103895" title="Gerardo González (strzelec)">
Gerardo González (strzelec)

Gerardo González (ur. 17 września 1932) – kolumbijski strzelec, olimpijczyk.
Uczestnik Letnich Igrzysk Olimpijskich 1972, na których wystartował wyłącznie w skeecie. Zajął 27. miejsce wśród 63 startujących zawodników.
Wraz z drużyną zdobył brązowy medal podczas Igrzysk Ameryki Środkowej i Karaibów 1974.

</doc>
<doc id="5103896" url="https://pl.wikipedia.org/wiki?curid=5103896" title="Ryszard Wodzisławski">
Ryszard Wodzisławski

Ryszard Wodzisławski (ur. 7 czerwca 1949) – polski działacz państwowy i samorządowy, nauczyciel, w latach 1988–1990 przewodniczący Prezydium WRN w Elblągu.
Życiorys.
Z zawodu nauczyciel, przepracował w tym zawodzie około 30 lat. Działał w Zjednoczonym Stronnictwie Ludowym, w latach 80. był sekretarzem Wojewódzkiego Komitetu ZSL. Od 1988 do 1990 zajmował stanowisko przewodniczącego Prezydium Wojewódzkiej Rady Narodowej w Elblągu. Został członkiem Głównej Komisji Rewizyjnej PSL „Odrodzenie”, następnie wstąpił do Polskiego Stronnictwa Ludowego. W latach 1994–1998 był wicekuratorem oświaty w województwie elbląskim, następnie podjął pracę w Wojewódzkim Ośrodku Metodycznym w Elblągu (od 1 stycznia 1999 r. jako Warmińsko-Mazurskim Ośrodku Doskonalenia Nauczycieli w Elblągu). Od 2001 był jego wicedyrektorem, a w 2007 objął stanowisko dyrektora. W 2014 kandydował do rady miejskiej Elbląga z listy KWW Witolda Wróblewskiego.

</doc>
<doc id="5103897" url="https://pl.wikipedia.org/wiki?curid=5103897" title="Manuel González (strzelec)">
Manuel González (strzelec)

Manuel González (ur. 2 września 1934) – kolumbijski strzelec, olimpijczyk.
Uczestnik Letnich Igrzysk Olimpijskich 1972, na których wystartował wyłącznie w skeecie. Zajął 43. miejsce wśród 63 startujących zawodników.
Osiągnął 8. pozycję podczas Mistrzostw Ameryki 1973 (193 punkty).

</doc>
<doc id="5103898" url="https://pl.wikipedia.org/wiki?curid=5103898" title="Zhouzhuang">
Zhouzhuang

Zhouzhuang () – gmina miejska (镇) w prowincji Jiangsu w Chinach. Znajduje się na obszarze administracyjnym miasta Kunshan, 30 km na południowy wschód od centrum miasta Suzhou. Według danych na rok 2010 miejscowość zamieszkiwało 28 599 osób, a gęstość zaludnienia wyniosła 731,5 os./km2.
Zhouzhuang jest popularnym miejscem turystycznym, sklasyfikowanym jako malowniczy obszar AAAAA przez Chińską Narodową Administrację Turystyki. Jest to jedno z najsłynniejszych miasteczek wodnych w Chinach, znane ze swojego głębokiego tła kulturowego, dobrze zachowanych starożytnych domów mieszkalnych i eleganckich widoków na wodę. Nazywane jest „Wenecją Wschodu”.
Demografia.
Ludność według grup wiekowych na rok 2010:
Struktura płci na rok 2010:
Klimat.
Klimat jest wilgotny. Średnia temperatura wynosi 16 °C. Najcieplejszym miesiącem jest sierpień (26 °C), a najzimniejszym miesiącem jest styczeń (4 °C). Średnie opady wynoszą 1661 milimetrów rocznie. Najbardziej wilgotnym miesiącem jest czerwiec (221 milimetrów opadów), a najbardziej suchym miesiącem jest grudzień (59 milimetrów opadów). 

</doc>
<doc id="5103900" url="https://pl.wikipedia.org/wiki?curid=5103900" title="Witold Gładysz">
Witold Gładysz

Witold Gładysz (ur. 17 listopada 1909 w Gostyniu, zm. 23 lutego 1964 w Szczecinie) – polski uczony, magister inżynier elektrotechniki, współtwórca, nauczyciel akademicki i pierwszy dziekan Wydziału Elektrycznego Wyższej Szkoły Inżynierskiej w Szczecinie, współzałożyciel, skarbnik i kilkukrotny prezes Oddziału Szczecińskiego Stowarzyszenia Elektryków Polskich. Pierwszy szczecinianin, którego wybrano w skład Zarządu Głównego tego stowarzyszenia.
Życiorys.
Ukończył studia magisterskie na Wydziale Mechanicznym Politechniki Lwowskiej. 
Po studiach w latach 1937–1939 pracował jako nauczyciel akademicki w Państwowej Wyższej Szkole Budowy Maszyn i Elektrotechniki w Poznaniu. Po zakończeniu II wojny światowej przeprowadził się do Szczecina, w którym przyczynił się do utworzenia Wyższej Szkoły Inżynierskiej i objął funkcję pierwszego dziekana Wydziału Elektrycznego tej uczelni. 
Uczestniczył także w procesie zakładania Oddziału Szczecińskiego SEP. W latach 1948–1949, 1957–1958 i 1960–1962 pełnił funkcję prezesa tego oddziału. Ponadto we wrześniu 1959 r. został, jako pierwszy szczecinianin w historii, członkiem Zarządu Głównego SEP. Witold Gładysz zmarł 23 lutego 1964 r.

</doc>
<doc id="5103906" url="https://pl.wikipedia.org/wiki?curid=5103906" title="Osiedle Norwida (Wyszków)">
Osiedle Norwida (Wyszków)

Osiedle Norwida – osiedle w zachodniej części Wyszkowa (województwo mazowieckie).
Osiedle składa się z zabudowy wielorodzinnej, bloków 4- i 5-kondygnacyjnych. W południowej części osiedla znajduje się stadion WOSiR Wyszków oraz siedziba MZKS Bug Wyszków. Patronem osiedla jest Cyprian Kamil Norwid, który patronuje również znajdującemu się na osiedlu I Liceum Ogólnokształcącemu, przed którym znajduje się pomnik poety. 

</doc>
<doc id="5103907" url="https://pl.wikipedia.org/wiki?curid=5103907" title="Kościół św. Piotra i Pawła w Folsztynie">
Kościół św. Piotra i Pawła w Folsztynie



</doc>
<doc id="5103910" url="https://pl.wikipedia.org/wiki?curid=5103910" title="Osiedle 3 Maja (Wyszków)">
Osiedle 3 Maja (Wyszków)

Osiedle 3 Maja – osiedle w zachodniej części Wyszkowa (województwo mazowieckie).
Osiedle bloków wielorodzinnych położone między ulicami 3 Maja, Stefana Okrzei i Tadeusza Kościuszki. Na terenie osiedla znajduje się kościół pw. Najświętszej Maryi Panny Częstochowskiej oraz Obelisk Wazów z II połowy XVII wieku. 

</doc>
<doc id="5103911" url="https://pl.wikipedia.org/wiki?curid=5103911" title="Klava Koka">
Klava Koka

Klava Koka (), właściwie Kławdija Wadimowna Wysokowa (; ur. 23 lipca 1996 w Jekaterynburgu) – rosyjska piosenkarka popowa, autorka tekstów, YouTuberka, wideoblogerka i prezenterka telewizyjna. Prowadząca rosyjskiej edycji programu "Orzeł i Reszka" (2018).
W 2019 roku została nominowana do nagrody Nickelodeon Kids’ Choice Awards w kategorii „Ulubiony rosyjski vloger muzyczny”.
Życiorys.
Urodziła się 23 lipca 1996 roku w Jekaterynburgu w wielodzietnej rodzinie. Ma brata Leo i siostrę Ladę. Wysokowa od najmłodszych lat rozwijała wiele swoich hobby, m.in. taniec, pływanie, szermierka, a także śpiewała w chórze jazzowym, jak i angielskim. Gdy miała trzynaście lat wraz z rodziną przeprowadziła się na stałe do Moskwy.
Po ukończeniu szkoły ogólnokształcącej planowała rozpocząć studia na wydziale produkcyjnym Wszechrosyjskiego Państwowego Uniwersytetu Kinematografii im. S.A. Gierasimowa, jednak jak sama wyznała w wywiadzie zabrakło jej jednego punktu z egzaminu państwowego, który był wymagany do przyjęcia na ten uniwersytet, w związku z czym zdecydowała się na studia na wydziale służby publicznej i zarządzania w Rosyjskiej Akademii Gospodarki Narodowej i Administracji Publicznej przy Prezydencie Federacji Rosyjskiej.
2010–2015: Początki kariery, udziały w talent show i debiutancki album.
W 2010 roku Kławdija napisała swoją autorka piosenkę pt. „Cuz I See”, którą opublikowała w intrenecie pod pseudonimem Klava Koka. Dwa lata później wzięła udział w międzynarodowym festiwalu „Ja – artyst” i dotarła do finału. Karierę muzyczną rozpoczęła w 2015 roku, wówczas wzięła udział w trzeciej edycji programu "Glawnaja Scena", który był rosyjskim odpowiednikiem X Factora. Odcinek z jej udziałem został wyemitowany na kanale Rossija 1, dzięki czemu szybko stało się głośno o jej występie. Jednakże w samym programie nie osiągnęła sukcesu, gdyż już na etapie przesłuchań została skrytykowana i odrzucona przez jury, w którym zasiadali m.in. Irina Allegrowa i Walerij Leontjew. W tym samym roku pomimo porażki w talent show wydała swój debiutancki album pt. „Cousteau” zachowany w stylu country i popowym, a później po wzięciu udziału w programie „Molodaja Krow'” podpisała kontrakt nagraniowy z wytwórnią , za którą wówczas odpowiadał rosyjski raper Timati.
2016–2017: Duet z Olgą Buzową i rozpoczęcie wideobloga.
18 maja 2016 roku wydała singel „Jesli…” nagrany z rosyjską piosenkarką Olgą Buzową. Była to pierwsza kolaboracja Wysokowej.
Rok później wokalistka rozpoczęła swój wideoblog w serwisie YouTube. Dużą popularność zyskała seria „Klava Translejt”, w którym Koka śpiewa zagraniczne hity po rosyjsku oraz „CocaPella”, w którym śpiewa a cappella rosyjskojęzyczne utwory.
2018–2021: Rozwój kariery muzycznej, sukcesy na listach notowań, nagrody i nominacje.
W 2018 została prowadzącą rosyjskiej edycji programu "" na rosyjskim kanale telewizyjnym Friday!.
W 2019 radykalnie zmieniła swój wizerunek i styl muzyczny z country na popowy wydając singel „Wliublena w MDK”, który przyniósł jej pierwsze wysokie miejsca na listach notowań w Rosji.
18 listopada wydała wspólny singel z rosyjskim raperem Morgenshtern pt. „Mne poh”. Był to pierwszy singel wokalistki, który dotarł na szczyt listy notowań YouTube oraz Radio &amp; YouTube na Ukrainie, listy AirPlay w Rosji oraz YouTube we Wspólnocie Niepodległych Państw. Cztery dni później wydała swój pierwszy album studyjny zatytułowany „Neprilichno o lichnom”, który dotarł na 3. miejsce oficjalnej listy sprzedaży albumów w Rosji.
W 2020 wydała wiele popularnych singli, w tym m.in. „Pokinula czat” i „Krasz”, które odniosły ogólnokrajowy sukces, a Tophit umieścił oba single w piętnastopozycyjnym zestawieniu najczęściej słuchanych utworów w Rosji w 2020 roku. Druga piosenka z wyżej wymienionych uzyskała ponad 189 milionów wyświetleń na YouTube, co pozwoliło Kławdiji na znalezienie się w czołówce rankingu artystów najczęściej odtwarzanych na terytorium Rosji w serwisie YouTube. Była pierwszą kobietą w Rosji, która tego dokonała, co podkreślił sam tygodnik Billboard. Za ten utwór wokalistka uzyskała także wiele nominacji i nagród w kraju.
7 sierpnia 2020 wyemitowano pierwszy odcinek programu "DFM Dance Chart" na kanale z udziałem piosenkarki jako prezenterki.
W 2020 otrzymała dwie nominacje do . W tym samym roku wygłosiła także przemówienie podczas rosyjskiej gali Europejskich Nagród Muzycznych MTV 2020, gdzie została nominowana w kategorii Najlepszego Wykonawcy Rosyjskiego.
13 marca 2021 została twarzą kanału telewizyjnego skierowanego do kobiet, gdzie wystąpiła w filmach promocyjnych stacji.

</doc>
<doc id="5103916" url="https://pl.wikipedia.org/wiki?curid=5103916" title="Marjan Dikaučič">
Marjan Dikaučič

Marjan Dikaučič (ur. 17 października 1981) – słoweński prawnik, od 2021 do 2022 minister sprawiedliwości.
Życiorys.
W 2006 ukończył studia prawnicze (na Uniwersytecie Mariborskim), w 2009 zdał państwowy egzamin prawniczy. Początkowo pracował w wymiarze sprawiedliwości, później praktykował jako prawnik w sektorze prywatnym. Uzyskał uprawnienia zarządcy w postępowaniu likwidacyjnym i upadłościowym. W czerwcu 2021 w trzecim rządzie Janeza Janšy objął funkcję ministra sprawiedliwości w miejsce Lilijana Kozlovič. Na stanowisko to rekomendowała go Partia Nowoczesnego Centrum. Urząd ministra sprawował do czerwca 2022.

</doc>
<doc id="5103921" url="https://pl.wikipedia.org/wiki?curid=5103921" title="Ogród zoologiczny w Cali">
Ogród zoologiczny w Cali

 Ogród zoologiczny w Cali – ogród zoologiczny założony w 1981 roku w mieście Cali w Kolumbii. Ogród ma powierzchnię 10 ha, zamieszkuje go ponad 2500 zwierząt z 233 gatunków.

</doc>
<doc id="5103922" url="https://pl.wikipedia.org/wiki?curid=5103922" title="Bolesław Koźlicki">
Bolesław Koźlicki

Bolesław Koźlicki (ur. 20 lutego 1888 w Łanach Wielkich, zm. 6 października 1966 w Wolbromiu) – polski polityk, przedsiębiorca, poseł na Sejm Ustawodawczy.
Syn Józefa i Antoniny. Ukończył szkołę elementarną. Rolnik i młynarz w Łanach Wielkich. W lutym 1919 r., w wyborach do Sejmu Ustawodawczego, został wybrany posłem partii Polskie Stronnictwo Ludowe „Wyzwolenie”. Propagator nowoczesnych narzędzi i maszyn rolniczych. Doprowadził do elektryfikacji rodzinnej wsi i wspierał finansowo szkołę w Łanach Wielkich. Od 1936 prowadził w Wolbromiu młyn parowy i tartak, które w 1951 r. zostały skonfiskowane przez władze państwowe. W czasie II wojny światowej współpracował z AK. Po II wojnie światowej represjonowany.

</doc>
<doc id="5103926" url="https://pl.wikipedia.org/wiki?curid=5103926" title="Daemonorops">
Daemonorops



</doc>
<doc id="5103931" url="https://pl.wikipedia.org/wiki?curid=5103931" title="Osiedle Ażurowych Okiennic">
Osiedle Ażurowych Okiennic

Osiedle Ażurowych Okiennic lub Apartamenty Wilanowska – osiedle w dzielnicy Mokotów w Warszawie.
Położenie i charakterystyka.
Osiedle Ażurowych Okiennic położone jest na stołecznym Mokotowie, na południu obszaru Miejskiego Systemu Informacji Stegny. Znajduje się w kwartale ograniczonym ulicami Przy Grobli (stanowiącą północną granicę Ursynowa), Aleksandra Patkowskiego i aleją Wilanowską. Przy południowo-zachodniej granicy przepływa Potok Służewiecki. Osiedle mieści się pod adresem: aleja Wilanowska, numery nieparzyste od 67 do 83.
Składa się z 13 budynków o 4–7 kondygnacjach posadowionych na działkach o powierzchni ok. 3,8 ha. Budowę zrealizowano w dwóch etapach w latach 2006–2014. Powstało łącznie 471 mieszkań (I etap: 260, II etap: 211) o powierzchniach od 37 do 324 m². W inwestycji zaplanowano także powierzchnie usługowe.
Deweloperem osiedla był Rogowski Development, a generalnym wykonawcą Henpol z Lublina. Osiedle zostało zaprojektowane przez zespół JEMS Architekci: Olgierd Jagiełło, Maciej Miłobędzki, Jerzy Szczepanik-Dzikowski, Marcin Sadowski, Paweł Majkusiak i Paweł Natkaniec w latach 2005–2007.
Budynki mają zróżnicowane, ale proste formy. Ich rozlokowanie wynika z kształtu działki i maksymalizacji powierzchni użytkowej. Na terenie osiedla zaplanowano ciągi piesze tworzące strefę wspólną dla mieszkańców. Budynek od strony alei Wilanowskiej w kształcie litery „U” tworzy pierzeję i oddziela resztę osiedla od ulicy. W części południowej zaprojektowano strefę wypoczynku, na którą składa się plac zabaw oraz skwer z wysoką zielenią.
Charakterystyczną cechą osiedla są elewacje, na które składają się drewniane, ruchome żaluzje. Zapewniają one prywatność i możliwość regulowania ilości światła w lokalu. Dodatkowo, dzięki temu, że każdy mieszkaniec może we własnym zakresie zamykać i otwierać osłony, tworzą wrażenie dużej dynamiki trójwymiarowej kompozycji architektonicznej.
Nagrody.
Osiedle otrzymało dwie nagrody:

</doc>
<doc id="5103932" url="https://pl.wikipedia.org/wiki?curid=5103932" title="Adam Banasiak">
Adam Banasiak

Adam Banasiak (ur. 7 grudnia 1989 w Tomaszowie Mazowieckim) – polski piłkarz grający na pozycji pomocnika.
Wychowanek Lechii Tomaszów Mazowiecki. W polskiej Ekstraklasie rozegrał 20 meczów, grając w Legii Warszawa (1 mecz), Widzewie Łódź (5) i Zagłębiu Sosnowiec (14).
W 2019 został zawodnikiem Radomiaka.

</doc>
<doc id="5103940" url="https://pl.wikipedia.org/wiki?curid=5103940" title="Luis Sinisterra">
Luis Sinisterra

Luis Fernando Sinisterra Lucumí (ur. 17 czerwca 1999 w Santander de Quilichao) – kolumbijski piłkarz występujący na pozycji skrzydłowego w angielskim klubie Leeds United oraz w reprezentacji Kolumbii.
Kariera klubowa.
Once Caldas.
W 2016 roku przeszedł do drużyny Once Caldas. Zadebiutował 19 marca 2016 w meczu Categoría Primera A przeciwko Deportivo Pasto (1:0). Pierwszą bramkę zdobył 11 kwietnia 2017 w meczu Copa Colombia przeciwko Envigado FC (4:2). Pierwszą bramkę w lidze zdobył 13 maja 2017 w meczu przeciwko Atlético Huila (2:1).
Feyenoord.
8 lipca 2018 podpisał trzyletni kontrakt z klubem Feyenoord. Zadebiutował 12 sierpnia 2018 w meczu Eredivisie przeciwko De Graafschap (2:0). Pierwszą bramkę zdobył 8 sierpnia 2019 w meczu kwalifikacji do Ligi Europy przeciwko Dinamo Tbilisi (4:0). 19 września 2019 zadebiutował w fazie grupowej Ligi Europy w meczu przeciwko Rangers (1:0). Pierwszą bramkę w lidze zdobył 29 września 2019 w meczu przeciwko FC Twente (5:1). 12 listopada 2020 przedłużył kontrakt z klubem o dwa lata.
Leeds.
7 lipca 2022 przeszedł do Leeds United za ok. 25 milionów euro, podpisując 5-letni kontrakt z klubem.
Kariera reprezentacyjna.
Kolumbia U-20.
29 kwietnia 2019 otrzymał powołanie do reprezentacji Kolumbii U-20 na Mistrzostwa Świata U-20 2019. Zadebiutował 23 maja 2019 w meczu fazy grupowej Mistrzostw Świata U-20 2019 przeciwko reprezentacji Polski U-20 (0:2). Pierwszą bramkę zdobył 29 maja 2019 w meczu fazy grupowej Mistrzostw Świata U-20 2019 przeciwko reprezentacji Tahiti U-20 (6:0).
Kolumbia.
W 2019 roku otrzymał powołanie do reprezentacji Kolumbii. Zadebiutował 15 października 2019 w meczu towarzyskim przeciwko reprezentacji Algierii (3:0).

</doc>
<doc id="5103948" url="https://pl.wikipedia.org/wiki?curid=5103948" title="Gianni Vella">
Gianni Vella

Gianni Vella (ur. 9 maja 1885 w Cospicui, zm. 3 września 1977 w Buġibbie) – maltański artysta. Po studiach w Rzymie wykonał wiele dzieł religijnych, które można znaleźć w wielu kościołach na Wyspach Maltańskich, ale stworzył także kilka dzieł świeckich, w tym obrazy pejzażowe, karykatury i projekty znaczków.
Biografia.
Gianni Vella urodził się w Cospicui 9 maja 1885. Zaczął malować w młodym wieku, tworząc obrazy i inne dekoracje na festy Niepokalanego Poczęcia w swoim rodzinnym mieście. Przez siedem lat był uczniem włoskiego artysty Attilo Palombiego, i w tym czasie pracował nad freskami w różnych kościołach.
Vella został w końcu zatrudniony w departamencie edukacji jako mistrz rysunku i zilustrował książkę Alberta Laferli „The Story of Man in Malta”. W 1907, po rekomendacji Palombiego, wyjechał do Rzymu, aby studiować w Akademii Brytyjskiej i Accademia di Belle Arti di Roma. Tam zdobył wiele nagród za swoje obrazy, a jego prace były wystawiane w kilku włoskich miastach.
W 1912 Vella wrócił na Maltę i otworzył pracownię artystyczną w stolicy Valletcie. Wykonał wiele obrazów religijnych i fresków, które można znaleźć w wielu kościołach i kaplicach na Wyspach Maltańskich. Pobierał też zlecenia na dekorownie prywatnych willi i domów. W swojej karierze, która trwała ponad pięć dekad, Vella pracował różnymi technikami, malował obrazy olejne, akwarele i pastele.
W 1921 Vella wziął udział w konkursie na projekt znaczka, a jego zgłoszenie było jednym z dwóch wybranych do emisji Melita w 1922. Jego projekt został wykorzystany na pięciu znaczkach, podczas gdy reszta zestawu została zaprojektowana przez Edwarda Caruanę Dingliego. Wykonał także kreskówki dla gazety satyrycznej „Il-Ħmara” oraz zaprojektował maski na w 1927. Był stałym uczestnikiem corocznej wystawy sztuki, która odbywała się na w Naxxar. W 1976 otrzymał złoty medal od Maltańskiego Towarzystwa Sztuki, Producentów i Handlu.
Gianni Vella poślubił Mary Chretien i mieli troje dzieci: Marię, Aldo i Beppe. Zmarł 3 września 1977 w wieku 92 lat. W tym samym roku w lokalnej telewizji wyemitowano dokument o jego życiu. W 1983 w Muzeum Archeologicznym w Valletcie odbyła się wystawa jego prac.
Prace artysty.
Jednym z wczesnych dzieł Velli jest „Villa Borghese sotto Neve”, obraz olejny, za który otrzymał nagrodę podczas pobytu w Rzymie.
Godne uwagi dzieła religijne Velli obejmują "Najświętsze Serce Jezusa" w kościele Karmelitów Bosych w Birkirkarze, niektóre freski w kościele św. Publiusza we Florianie oraz dekoracje na sklepieniu i absydach katedry Wniebowzięcia NMP na Gozo. Inne świątynie, w których znajdują się dzieła Velli to kościoły św. Augustyna i św. Franciszka w Valletcie, kościoły parafialne w Marsie, Tarxien, Għaxaq, Safi, Gżirze, Naxxar, Birkirkarze, Lii, Mellieħa, Żurrieq, Qali, Nadur, Xagħra, Sannat, Munxar i San Lawrenz oraz różne inne kościoły i kaplice na Malcie i Gozo.
Niektóre z jego prac można również znaleźć w kolegium Św. Alojzego w Birkirkarze oraz w muzeum Wignacourta w Rabacie.

</doc>
<doc id="5103970" url="https://pl.wikipedia.org/wiki?curid=5103970" title="Mewa widłosterna">
Mewa widłosterna

Mewa widłosterna ("Creagrus furcatus") – gatunek dużego ptaka z rodziny mewowatych (Laridae). Gniazduje na Galapagos i kolumbijskiej wyspie Malpelo. Nie jest zagrożony wyginięciem.
Taksonomia.
Po raz pierwszy gatunek opisał francuski lekarz i przyrodnik Adolphe-Simon Neboux. Mewa widłosterna została odkryta podczas podróży "La Vénus" (1836–1839) pod dowództwem kapitana Vaillanta, w trakcie której Neboux był lekarzem okrętowym. Opis z dołączoną tablicą barwną (oznaczoną numerem X), ukazał się w 1846. Holotyp miał pochodzić z Monterey, co było pomyłką w zapisie – został pozyskany na Galapagos. Autor nadał nowemu gatunkowi nazwę "Larus furcatus".
Obecnie (2021) Międzynarodowy Komitet Ornitologiczny umieszcza mewę widłosterną w monotypowym rodzaju "Creagrus". Nie wyróżnia podgatunków. Tę samą klasyfikację zastosowano między innymi w "Handbook of the Birds of the World", w opracowywanej przy współpracy z BirdLife International oraz autorami HBW liście ptaków świata (wydanie książkowe: 2016, 5. wersja online: grudzień 2020) i w "Clements Checklist of Birds of the World" (2019).
Dawniej za najbliżej spokrewnioną z mewą widłosterną uważano mewę obrożną ("Xerna sabini"). Opierano się na podobieństwach w upierzeniu i budowie ciała, zarówno szkieletu, jak i tkanek miękkich. W 2000 ukazały się wyniki badań z wykorzystaniem sekwencji mitochondrialnego genu cytochromu b oraz regionu kontrolnego mtDNA, którym objęto 32 gatunki mew. Mewa widłosterna ma według nich stanowić takson siostrzany wobec mewy małej ("Hydrocoloeus minutus", wówczas "Larus minutus"). W 2005 opublikowano wyniki badań z użyciem tych samych sekwencji, jednak dla 53 gatunków mew – wszystkich według przyjętego ujęcia. Autorzy odrzucili wcześniejsze hipotezy o bliskim pokrewieństwie mewy widłosternej z małą. Według uzyskanych wyników "C. furcatus" reprezentuje klad bazalny podrodziny mew, jednak ich pewność jest umiarkowana. Pons "et al". (2005) wskazali konieczność dalszych badań molekularnych, które pozwoliłyby ustalić pozycję mewy widłosternej w obrębie podrodziny. Inne wyniki uzyskali Baker "et al". (2007), którzy skupili się na 90 z 96 rodzajów w rzędzie siewkowych, nie gatunkach, i wykorzystali sekwencje 12S rRNA, ND2, cytochromu b oraz RAG1. Część rodziny Laridae nieobejmująca rybołówek i atolówki (1. i 2. grupa zewnętrzna) dzieli się według nich na dwa klady. W starszym z nich kladem bazalnym są brzytwodzioby ("Rynchops"), reprezentujące obecnie osobną podrodzinę. Pozostałą jego część tworzą mewy (jako podrodzina, Larinae), a mewa widłosterna wraz z różową ("Rhodostethia rosea") – gatunkiem siostrzanym – stanowią jej klad bazalny. Jetz "et al". (2012) w bardzo obszernym badaniu obejmującym 9993 gatunki ptaków również ulokowali mewę widłosterną i różową w kladzie bazalnym Larinae jako gatunki siostrzane. Ich wspólna linia rozwojowa wyodrębniła się około 10,0 mln lat temu, a rozdzieliły się około 6,2 mln lat temu. Według Baker "et al". (2007) było to odpowiednio 25,7 i 22,9 mln lat temu. Thomas "et al". (2004a, 2004b) uzyskali jeszcze inne układy gałęzi drzewa filogenetycznego.
Poniżej przedstawiono fragment drzewa filogenetyczego opracowanego przez Dufour "et al". (2020) w oparciu o konserwowany rdzeń (ang. "backbone") i liczne dostępne drzewa filogenetyczne, a także poprawionego o rezultaty nowszych badań:
¹
Morfologia.
Długość ciała wynosi 51–57 cm, masa ciała – 610–780 g, rozpiętość skrzydeł – 124–139 cm. Mewy widłosterne są bardzo charakterystyczne, z przykuwającym uwagę wzorem i rozwidlonym ogonem. U dorosłych w szacie godowej głowa jest ciemnoszara, upierzenie jaśnieje w górnej części szyi i na piersi. Nad nasadą dzioba znajduje się biała plama. Płaszcz, grzbiet i skrzydła szare. Kuper i ogon białe, podobnie jak spód ciała. Dziób czarniawy z jasną końcówką. Nogi i stopy różowoczerwone. Tęczówka ciemnobrązowa. Widoczna jaskrawa czerwona obrączka oczna. Świeżo wyklute młode są szare, później aż do opierzenia – głównie białe. To nietypowa cecha na tle rodziny, ponieważ w upierzeniu młodych mew zwykle przeważa brązowy.
Zasięg występowania.
Mewy widłosterne gniazdują niemal wyłącznie na Galapagos, gdzie zajmują wszystkie główne wyspy i kilka mniejszych, chociaż skupione są bardziej po wschodniej stronie archipelagu. W 2013 znano lokalizacje 46 kolonii na 16 wyspach. Jedyne miejsce gniazdowania poza Galapagos to kolumbijska wyspa Malpelo. W 1970 największe znane kolonie (szacunkowo ponad 1 tys. osobników) mieściły się na Española (Hood Island) – 2 kolonie – oraz Genovesa (Tower) i Wolf (Wenman) – po 1 kolonii.
Poza sezonem lęgowym mewy widłosterne przebywają głównie na morzu, choć pojawiają się również wzdłuż wybrzeży Ameryki Południowej od Ekwadoru do centralnego Peru, sporadycznie i do środkowego Chile.
Ekologia i zachowanie.
Choć mewy widłosterne występują na wszystkich głównych wyspach Galapagos i niektórych mniejszych, to unikają chłodniejszych wód wokół wschodniej Fernandiny i zachodniej Isabeli. Ich miejsca gniazdowania znajdują się na stromych zboczach lub klifach, często na szerokich półkach skalnych, i w miejscach ledwo powyżej zasięgu fal, a prócz tego na żwirowych plażach i pod osłoną roślinności. Do wielu z nich łatwo mogą dostać się ludzie. Po lęgach mewy opuszczają kolonie i wracają po 4–5 miesiącach, nierzadko w to samo miejsce. Przeważnie udają się na wschód od terenów lęgowych. Jeszcze w 1992 mewy widłosterne były jednymi z dwóch gatunków ptaków lęgowych na wyspie Malpelo. Wówczas mieściła się tam największa kolonia głuptaków galapagoskich ("Sula granti").
Mewy widłosterne żywią się kałamarnicami i śledziokształtnymi. Często widywane są podczas żerowania do 500 km od miejsc gniazdowania. Udział ryb i kałamarnic może być znacznie zmienny, co prawdopodobnie wynika ze zmiennej dostępności pokarmu. Zidentyfikowane ryby to sardynki "Sardinops", a kałamarnice – "Sthenoteuthis oualaniensis". Sardynki są dobrze znane z Galapagos, "S. oualaniensis" natomiast należą do bardzo pospolitych kałamarnic z tropikalnych regionów wschodniego Pacyfiku.
Po raz pierwszy dostępne informacje o występowaniu, rozmnażaniu i – wówczas jeszcze niepotwierdzonym – nocnym trybie życia zebrał i opublikował Murphy w 1936. Dopiero w 1964 Hailman potwierdził, że mewy widłosterne żerują wyłącznie nocą. Tamtego roku zaczęła działać Charles Darwin Research Station, co ułatwiło prowadzenie badań. Później kilka przeprowadzili Barbara i David Snow, którzy jako jedyni jak dotąd spędzili dłuższy czas na wyspie. Kolejny był Michael Harris, który razem z żoną stacjonował w CDRS między listopadem 1965 i lipcem 1967; w 1970 ukazał się jego artykuł poświęcony biologii rozrodu mewy widłosternej.
Aktywność mew widłosternych związana jest z fazami Księżyca. Stosunkowo więcej czasu spędzają nocami na morzu podczas ciemniejszych nocy, jako że zgodnie z przebiegiem dobowych migracji pionowych ich zdobyczy wówczas zbiera się ona blisko powierzchni wody. Dla mew dostępna jest jedynie ta znajdująca się najwyżej 1 m pod powierzchnią. Młode są karmione od około północy do godziny po wschodzie słońca. W sezonie lęgowym nocy w kolonii zostają jedynie osobniki wysiadujące jaja lub opiekujące się pisklętami. 
Mimo że różni autorzy wskazywali na szczególnie duże oczy będące przystosowaniem do żerowania w nocy, to nie popierano tych twierdzeń wymiarami. Dopiero w 2010 pojawiły się weryfikujące te twierdzenia wyniki badań, w tym rezultaty pomiarów. Oczy mew widłosternych ani rozmiarem, ani kształtem nie różnią się znacząco od oczu innych mewowców. Mają jedynie nieco większą rogówkę i są dłuższe. Analiza sekwencji genu kodującego opsynę SWS1 u "C. furcatus" wskazuje na typ UVS. Sugeruje to możliwość widzenia ultrafioletu przez mewy widłosterne.
Lęgi.
Mewy widłosterne mogą wyprowadzać lęgi w dowolnej porze roku. Na Galapagos ogółem przystępują do lęgów asynchronicznie, jednak w poszczególnych podkoloniach występuje większa synchronizacja lęgów. Sprzyjają temu interakcje między osobnikami. Cykl rozrodczy zwykle trwa około 6 miesięcy, lecz dla poszczególnych par jest to 9–10 miesięcy.
Mewy widłosterne często gniazdują samotnie, lecz poza tym tworzą luźne kolonie z dużymi odstępami między gniazdami. Mogą być umieszczone na ziemi, na wulkanicznych skałach lub żwirze, nierzadko pod osłoną skały lub krzewu. Przeważnie znajdują się blisko wybrzeża. Mają formę niewielkiego zagłębienia, którego wyściółkę stanowią drobne kamyki, pióra albo kości. Dorosłe mewy widłosterne niekiedy połykają małe kamyki i zwracają w gnieździe.
W zniesieniu znajduje się 1 jajo. Wysiadywanie trwa 33–35 dni. Uczestniczą w nim obydwa ptaki z pary, czasami zmieniają się co dobę. Po wykluciu się pisklęcia nie usuwają skorupy z gniazda. Młode jest pod stałą opieką przez pierwsze 48 godzin życia, później kilka tygodni przebywa w pobliżu gniazda. Opiekują się nim oboje rodzice. Młode stają się w pełni opierzone po 58–65 dniach. Pozostają jednak zależne od rodziców i trzymają się kolonii przez 90–140 dni. Najniższy znany wiek przystąpienia do rozrodu po raz pierwszy to 3 lata i 4 miesiące.
Status i zagrożenia.
IUCN uznaje mewę widłosterną za gatunek najmniejszej troski (LC, "Least Concern") nieprzerwanie od 1988 (stan w 2021). BirdLife International uznaje trend liczebności populacji za trudny do ustalenia. Potencjalnym zagrożeniem dla gatunku są okresowe niedobory pożywienia skutkujące tymczasowym zakłóceniem cyklu rozrodczego. Powoduje je między innymi zjawisko El Niño. Ma jednak niewielki długofalowy wpływ na populację, jako że skutki niedoborów są zmniejszane przez zróżnicowany cykl rozrodczy między poszczególnymi koloniami na różnych wyspach.

</doc>
<doc id="5103974" url="https://pl.wikipedia.org/wiki?curid=5103974" title="Creagrus furcatus">
Creagrus furcatus



</doc>
<doc id="5103976" url="https://pl.wikipedia.org/wiki?curid=5103976" title="Creagrus">
Creagrus



</doc>
<doc id="5103978" url="https://pl.wikipedia.org/wiki?curid=5103978" title="Buteo galapagoensis">
Buteo galapagoensis



</doc>
<doc id="5103991" url="https://pl.wikipedia.org/wiki?curid=5103991" title="Wikiversity">
Wikiversity



</doc>
<doc id="5103995" url="https://pl.wikipedia.org/wiki?curid=5103995" title="Kremata lipówka">
Kremata lipówka

Kremata lipówka, lazdona lipówka ("Asteroscopus sphinx") – gatunek motyla z rodziny sówkowatych. Zamieszkuje zachodnią część krainy palearktycznej. Gąsienice żerują na różnych drzewach i krzewach liściastych.
Taksonomia.
Gatunek ten opisany został po raz pierwszy w 1766 roku przez Johanna Siegfrieda Hufnagela pod nazwą "Phalaena sphinx". Jako miejsce typowe autor wskazał okolice Berlina w Niemczech. W 1775 roku ten sam gatunek opisany został z Wiednia przez Johanna N.C.M. Denisa i Ignaza Schiffermüllera jako "Bombyx cassinia" i to pod tą nazwą Jean Baptiste Boisduval wyznaczył go w 1828 roku gatunkiem typowym rodzaju "Asteroscopus".
Morfologia.
Owad dorosły.
Motyl ten osiąga od 38 do 48 mm rozpiętości skrzydeł. Ma stosunkowo małą głowę z krótką ssawką i płaskim czołem porośniętym odstającymi, włosowatymi łuskami. Czułki samicy są gładkie, samca zaś grzebykowate. Szeroki tułów ma trochę wysklepioną stronę grzbietową. Skrzydło przednie jest długie i stosunkowo wąskie, długości od 20 do 22 mm. Tło ma popielate bądź brunatnoszare. Plamka nerkowata uległa zanikowi. Na wzór składa się dobrze zaznaczony czarny prążek nasadowy, ciemne smugi i liczne, czarne, skierowane do wewnątrz kreski na opasce. Ubarwienie skrzydła tylnego jest szarobiałe. Odnóża są porośnięte gęstym owłosieniem. Odwłok jest obły i wydłużony.
Siostrzany gatunek "A. syriaca" różni się od "A. sphinx" przeciętnie mniejszymi rozmiarami, większym udziałem szarości na przednich skrzydłach, często lekkim ich niebieskawym opyleniem oraz mocniejszym zaokrągleniem skrzydeł tylnych, jednak pewne odróżnienie tych gatunków wymaga analizy genitaliów.
Stadia rozwojowe.
Jajo ma kształt mocno spłaszczony z uwydatnioną krawędzią i wyraźnie zaznaczonymi żeberkami. Ubarwione jest w różnych odcieniach szarości i brązu.
Ciało młodych gąsienic zwykle ubarwione jest żółtozielono z czarnym nakrapianiem. Ubarwienie starszych gąsienic jest zielone z cienkimi i białymi liniami grzbietowymi i przygrzbietowymi, podłużnymi liniami bocznymi koloru białożółtego oraz przetchlinkami białymi z czarnym obrzeżeniem. W pozycji spoczynkowej głowa gąsienicy jest uniesiona w sposób podobny do tego u gąsienic zawisaków ("Sphinx"), czemu owad ten zawdzięcza epitet gatunkowy. Z kolei w pozycji obronnej głowa wyginana jest ku tyłowi ponad grzbietem.
Poczwarka jest przysadzistej budowy. Ubarwienie ma rudobrązowe. Długi, szypułkowaty kremaster zaopatrzony jest w dwa kolce.
Biologia i ekologia.
Owad ten zasiedla widne lasy liściaste, lasy mieszane z udziałem dębów, parki, ogrody i stanowiska luźno zadrzewione.
Owady dorosłe pojawiają się pod koniec września lub w październiku i pozostają aktywne do listopada lub grudnia. Nie pobierają pokarmu. Aktywne są nocą. Do sztucznych źródeł światła przylatują zwykle po północy. Dzień spędzają m.in. na płotach i ścianach domów. Stadium zimującym jest jajo.
Gąsienice klują się pod koniec kwietnia lub w maju i żerują do czerwca. Są polifagicznymi foliofagami drzew i krzewów liściastych. Wśród ich roślin pokarmowych wymienia się buki, dęby, głogi, graby, jesion wyniosły, leszczyny, ligustry, lipy, śliwy, topole i wierzby. Przepoczwarczenie następuje w glebie, wewnątrz kokonu o wątłej konstrukcji.
Rozprzestrzenienie.
Gatunek palearktyczny. W Europie znany jest z Hiszpanii, Irlandii, Wielkiej Brytanii, Francji, Belgii, Luksemburgu, Holandii, Niemiec, Szwajcarii, Austrii, Włoch, Danii, Szwecji, Polski, Czech, Słowacji, Węgier, Białorusi, Ukrainy, Rumunii, Mołdawii, Bułgarii, Słowenii, Chorwacji, Bośni i Hercegowiny, Serbii, Czarnogóry, Macedonii Północnej, Grecji oraz europejskich części Rosji i Turcji. Dalej na wschód występuje w azjatyckiej części Turcji i na Zakaukaziu. Północna granica zasięgu biegnie przez północ Anglii, Danię i południową Szwecję. Wschodnia granica zasięgu biegnie Uralem. Południowa granica zasięgu rozciąga się przez północną Hiszpanię, środkowe Włochy i północną Grecję.
W Polsce jest owadem pospolitym, spotykanym we wszystkich krainach, oraz jedynym przedstawicielem rodzaju "Asteroscopus".

</doc>
<doc id="5103996" url="https://pl.wikipedia.org/wiki?curid=5103996" title="Asteroscopus sphinx">
Asteroscopus sphinx



</doc>
<doc id="5103997" url="https://pl.wikipedia.org/wiki?curid=5103997" title="Lazdona lipówka">
Lazdona lipówka



</doc>
<doc id="5103998" url="https://pl.wikipedia.org/wiki?curid=5103998" title="Brachionycha sphinx">
Brachionycha sphinx



</doc>
<doc id="5104000" url="https://pl.wikipedia.org/wiki?curid=5104000" title="Stanisław Warszycki (zm. 1704)">
Stanisław Warszycki (zm. 1704)

Stanisław Warszycki herbu Abdank (zm. w 1704 roku) – miecznik koronny w latach 1693-1704, chorąży wieluński w latach 1688-1693, starosta łęczycki w 1698 roku.
Poseł na sejm 1703 roku z województwa krakowskiego.

</doc>
<doc id="5104003" url="https://pl.wikipedia.org/wiki?curid=5104003" title="Łukasiewicz – Instytutu Mikroelektroniki i Fotoniki">
Łukasiewicz – Instytutu Mikroelektroniki i Fotoniki



</doc>
<doc id="5104005" url="https://pl.wikipedia.org/wiki?curid=5104005" title="María Izquierdo">
María Izquierdo



</doc>
<doc id="5104006" url="https://pl.wikipedia.org/wiki?curid=5104006" title="El Torrent d'en Puig">
El Torrent d'en Puig



</doc>
<doc id="5104007" url="https://pl.wikipedia.org/wiki?curid=5104007" title="El Vilar d'Urtx">
El Vilar d'Urtx



</doc>
<doc id="5104008" url="https://pl.wikipedia.org/wiki?curid=5104008" title="La Bastida d'Hortons">
La Bastida d'Hortons



</doc>
<doc id="5104009" url="https://pl.wikipedia.org/wiki?curid=5104009" title="La Beguda d'Adons">
La Beguda d'Adons



</doc>
<doc id="5104011" url="https://pl.wikipedia.org/wiki?curid=5104011" title="L'Oliva">
L'Oliva



</doc>
<doc id="5104012" url="https://pl.wikipedia.org/wiki?curid=5104012" title="L'Estela">
L'Estela



</doc>
<doc id="5104013" url="https://pl.wikipedia.org/wiki?curid=5104013" title="L'Estrada">
L'Estrada



</doc>
<doc id="5104014" url="https://pl.wikipedia.org/wiki?curid=5104014" title="L'Estació">
L'Estació



</doc>
<doc id="5104015" url="https://pl.wikipedia.org/wiki?curid=5104015" title="L'Arnera">
L'Arnera



</doc>
<doc id="5104016" url="https://pl.wikipedia.org/wiki?curid=5104016" title="L'Albà">
L'Albà



</doc>
<doc id="5104019" url="https://pl.wikipedia.org/wiki?curid=5104019" title="Tachygerris piedemontanus">
Tachygerris piedemontanus

Tachygerris piedemontanus – gatunek nawodnych pluskwiaków różnoskrzydłych z rodziny nartnikowatych i podrodziny Gerrinae.
Taksonomia.
Gatunek ten opisany został po raz pierwszy w 2017 roku przez Silvię P. Mondragón-F., Fredy’ego Molano i Irinę Morales na podstawie pojedynczego samca odłowionego w 2010 roku. Jako miejsce typowe wskazano Vereda el Cairo w kolumbijskim departamencie Boyacá. Epitet gatunkowy oznacza „podgórski” i nawiązuje do ukształtowania terenu w miejscu typowym.
Morfologia.
Samiec osiąga 5,6 mm długości ciała. Głowa jest jasnożółta z brązowymi kropkami o podłużnym kształcie. Czułki są jasnobrązowe z wyjątkiem członu czwartego, który jest ciemnobrązowy z żółtą kropką przed wierzchołkiem. Na tylnej krawędzi jasnożółtego przedplecza występują srebrzyste włoski. Tułów ma na mezopleurach po trzy podłużne paski brązowej barwy. Półpokrywy są jasnobrązowe z ciemniejszymi żyłkami i przerzedzonym, srebrzysto-brązowym owłosieniem sięgającym nieco poza nasadową połowę. Panewki bioder środkowej i tylnej pary odnóży mają łatki srebrzystego owłosienia. Odnóża są jasnożółte z brązowymi wierzchołkami goleni i stóp. Przednia para odnóży ma uda silnie zakrzywione nieco za nasadową ⅓ oraz zaopatrzone w gęsto i ciemno owłosiony guzek w nasadowej ⅓ długości. Odwłok ma drugi tergit żółty, tergity trzeci i czwarty żółte z pełnym nakrapianiem, tergity od piątego do siódmego żółte z kropkami po bokach, a tergit ósmy pomarańczowy. Na listewkach brzeżnych drugiego i trzeciego segmentu odwłoka występują ciemnopomarańczowe kropki. Ósmy sternit jest niemal prostokątny. Niemal owalny pigofer ma długie szczecinki w częściach tylno-bocznych oraz zaokrąglony wyrostek na krawędzi grzbietowej. Proktiger pośrodkowo jest prawie prostokątny, zaś brzusznie jest silnie wystający z zaokrąglonym szczytem i długimi szczecinkami po bokach. W wezyce znajduje się mały, Y-kształtny skleryt nasadowy, owalnie łukowaty skleryt grzbietowy, dwa długie i szerokie skleryty boczne oraz grzbietowe i boczne skleryty dodatkowe.
Rozprzestrzenienie.
Owad neotropikalny, endemiczny dla Kolumbii, znany tylko z lokalizacji typowej. Zamieszkuje przedgórza Andów.

</doc>
<doc id="5104020" url="https://pl.wikipedia.org/wiki?curid=5104020" title="L'Aixàvega">
L'Aixàvega



</doc>
<doc id="5104021" url="https://pl.wikipedia.org/wiki?curid=5104021" title="L'Aigüeta">
L'Aigüeta



</doc>
<doc id="5104026" url="https://pl.wikipedia.org/wiki?curid=5104026" title="PLC (partia polityczna)">
PLC (partia polityczna)



</doc>
<doc id="5104027" url="https://pl.wikipedia.org/wiki?curid=5104027" title="Apartamenty Wilanowska">
Apartamenty Wilanowska



</doc>
<doc id="5104028" url="https://pl.wikipedia.org/wiki?curid=5104028" title="Tachygerris moreirai">
Tachygerris moreirai

Tachygerris moreirai – gatunek nawodnych pluskwiaków różnoskrzydłych z rodziny nartnikowatych i podrodziny Gerrinae.
Taksonomia.
Gatunek ten opisany został po raz pierwszy w 2017 roku przez Silvię P. Mondragón-F., Fredy’ego Molano i Irinę Morales na podstawie parki okazów odłowionych w 2005 roku. Jako miejsce typowe wskazano Quebrada El Diviso koło San Cipriano w kolumbijskim departamencie Valle de Cauca. Epitet gatunkowy nadano na cześć specjalisty od pluskwiaków wodnych krainy neotropikalnej, Felipe F.F. Moreiry.
Morfologia.
Samiec osiąga 5,8 mm, zaś samica 7,4 mm długości ciała. Głowa jest brązowa z ciemnobrązowymi, prawie trójkątnymi kropkami przy wewnętrznych krawędziach oczu złożonych oraz ciemnobrązową kropką pośrodku. Barwa czułków jest brązowa. Przedplecze ma srebrne i złote włoski na tylnym brzegu. Tułów u samicy ma na mezopleurach po trzy podłużne paski ciemnobrązowej barwy, zaś u samca tylko po dwa takie pasy, jednak drugi jest bardzo szeroki. Półpokrywy są brązowe ze złocistym owłosieniem w nasadowej połowie. Zapiersie ma podłużne żeberko przez środek, u samicy rozwinięte tylko w tylnej części, u samca prawie przez całą długość. Panewki bioder środkowej i tylnej pary odnóży mają u samicy łatki srebrzystego owłosienia; u samca tylko panewki tylnych bioder mają takie owłosienie. Odnóża są brązowe z ciemnobrązowymi stopami oraz rozjaśnionymi nasadami i wierzchołkami przednich ud. Przednie uda u samca są proste, tylko w nasadowej ⅓ delikatnie zakrzywione. Odwłok ma jasnobrązowe listewki brzeżne i żółtopomarańczowe tergity. Siódmy sternit u samicy ma całobrzegą krawędź tylną z prostym wierzchołkiem. Kolce listewki brzeżnej samicy nie sięgają wierzchołka tego sternitu. Genitalia samca cechują się prawie owalnym pygoforem z kilkoma długimi szczecinkami w częściach tylno-bocznych i pozbawionym ząbka na krawędzi grzbietowej. Kształt proktigera jest prawie trójkątny. Po bokach proktigera rosną długie szczecinki. W wezyce występuje owalnie łukowaty skleryt grzbietowy i pojedynczy, wąski skleryt boczny.
Rozprzestrzenienie.
Owad neotropikalny, endemiczny dla pacyficznego regionu Kolumbii.

</doc>
<doc id="5104044" url="https://pl.wikipedia.org/wiki?curid=5104044" title="Tachygerris paramillensis">
Tachygerris paramillensis

Tachygerris paramillensis – gatunek nawodnych pluskwiaków różnoskrzydłych z rodziny nartnikowatych i podrodziny Gerrinae.
Taksonomia.
Gatunek ten opisany został po raz pierwszy w 2017 roku przez Silvię P. Mondragón-F., Fredy’ego Molano i Irinę Morales. Jako miejsce typowe wskazano obszar chroniony Parque Nacional Natural Paramillo w kolumbijskim departamencie Córdoba, od którego to nazwy wywodzi się epitet gatunkowy.
Morfologia.
Samiec osiąga 6,8 mm, zaś samica 8,7 mm długości ciała. Głowa jest jasnobrązowa z parą ciemnobrązowych kropek między oczami złożonymi, prawie trójkątnych u samca i niemal prostokątnych u samicy. Czułki są koloru brązowego. Złociste owłosienie porasta tylny brzeg przedplecza. Tułów ma na mezopleurach po trzy podłużne paski ciemnobrązowej barwy. Półpokrywy są ciemnobrązowe ze złocistym owłosieniem w nasadowych ⅔ oraz w polu kostalnym. U samicy panewki bioder środkowej i tylnej pary odnóży mają duże łatki srebrzystego owłosienia. U samca takie owłosienie występuje tylko na panewkach bioder środkowych. Odnóża są brązowe. Przednie uda u samca są silnie zakrzywione tylko w ⅓ długości i na całej długości niemal jednakowo grube; w miejscu zakrzywienia występują liczne złociste szczecinki. Odwłok ma tergity pierwszy i drugi czarne z jasnożółtymi wierzchołkami. Listewki brzeżne odwłoka są ciemnobrązowe, tylko na dwóch ostatnich segmentach żółte. Siódmy sternit u samicy ma wierzchołek z dobrze wyróżnionym płatem środkowym. Kolce listewki brzeżnej samicy nie osiągają szczytu tego sternitu. Genitalia samca cechują się prawie owalnym i z tyłu mocno rozszerzonym pygoforem z długimi szczecinkami w częściach tylno-bocznych i zaokrąglonym wyrostkiem na krawędzi grzbietowej. Kształt proktigera jest szeroki, prawie sześciokątny z długim wyrostkiem brzusznym.
Rozprzestrzenienie.
Owad neotropikalny, endemiczny dla północno-zachodniej części Kordyliery Zachodniej w Kolumbii. Znany jest z departamentów Córdoba i Antioquia. Spotykany był na wysokości od 235 do 750 m n.p.m.

</doc>
<doc id="5104055" url="https://pl.wikipedia.org/wiki?curid=5104055" title="Tachygerris">
Tachygerris

Tachygerris – rodzaj nawodnych pluskwiaków różnoskrzydłych z rodziny nartnikowatych i podrodziny Gerrinae.
Morfologia.
Pluskwiaki te osiągają zwykle między 0,5 a 1 cm długości ciała. Czułki ich cechują się lekko zakrzywionym członem pierwszym i długością równą ciału lub przekraczającą długość ciała. Aparat gębowy ma kłujkę w pozycji spoczynkowej sięgającą ku tyłowi do połowy długości śródpiersia. Przedplecze całkowicie nakrywa śródplecze. Odnóża przedniej pary u samców charakteryzują się słabiej lub silniej zakrzywionymi udami. U samicy odwłok ma na listewce brzeżnej kolce (), które mogą wystawać poza jego tylną krawędź.
Ekologia i występowanie.
Tak jak inne nartnikowate pluskwiaki te zasiedlają powierzchnię wód słodkich. Bytują na wysokości od 0 do 1700 m n.p.m..
Rodzaj ten zamieszkuje krainę neotropikalną. Znany jest z Meksyku, Belize, Gwatemali, Hondurasu, Nikaragui, Kostaryki, Panamy, Trynidadu, Kolumbii, Wenezueli, Gujany, Surinamu, Gujany Francuskiej, Brazylii, Ekwadoru, Peru, Boliwii i Paragwaju. Najliczniejszą faunę ma Kolumbia, gdzie rodzaj reprezentuje 12 stwierdzonych gatunków.
Taksonomia.
Rodzaj ten wprowadzony został w 1957 roku przez Carla Johna Drake’a, początkowo pod nazwą "Tachygonus", jednak jeszcze w tym samym roku autor ten zmienił jego nazwę na "Tachygerris". Gatunkiem typowym Drake wyznaczył opisanego przez siebie w 1942 roku "Tenagogonus adamnsoni". W 1958 roku redeskrypcji rodzaju dokonali Herbert Barker Hungerford oraz Ryuichi Matsuda. Kolejna redeskrypcja rodzaju, a także całego plemienia Tachygerrini dokona została przez Irinę T. Morales-Castaño i Fredy’ego Molano-Rendóna w 2009 roku. W drugiej dekadzie XXI wieku opisane zostały liczne nowe gatunki z rodzaju "Tachygerris".
Do rodzaju tego zalicza się 17 opisanych gatunków:

</doc>
<doc id="5104064" url="https://pl.wikipedia.org/wiki?curid=5104064" title="Playing the Fool (album Gentle Giant)">
Playing the Fool (album Gentle Giant)



</doc>
<doc id="5104065" url="https://pl.wikipedia.org/wiki?curid=5104065" title="Eurygerris">
Eurygerris

Eurygerris – rodzaj nawodnych pluskwiaków różnoskrzydłych z rodziny nartnikowatych i podrodziny Gerrinae.
Morfologia.
Pluskwiaki te od najbliżej spokrewnionego rodzaju "Tachygerris" wyróżniają się krótszymi od ciała czułkami. Aparat gębowy ma kłujkę w pozycji spoczynkowej sięgającą ku tyłowi do ⅓ długości śródpiersia. Przedplecze może nakrywać śródplecze w różnym stopniu w zależności od stopnia rozwoju skrzydeł u danego osobnika (występują formy długoskrzydłe, krótkoskrzydłe, jak i bezskrzydłe). Odnóża przedniej pary u samców charakteryzują się silnie, łukowato zakrzywionymi udami, wyposażonymi w głęboką bruzdę na krawędzi spodniej, a często też w ciemno lub czarno porośnięte szczecinkami pogrubienie lub guzek w miejscu zakrzywienia. U samicy odwłok jest pozbawiony kolców na listewce brzeżnej ().
Ekologia i występowanie.
Tak jak inne nartnikowate pluskwiaki te zasiedlają powierzchnię wód słodkich. Bytują na wysokości od 600 do 2900 m n.p.m..
Rodzaj ten zamieszkuje krainę neotropikalną. Znany jest z Meksyku, Jamajki, Haiti, Dominikany, Gwatemali, Kostaryki, Panamy, Kolumbii, Wenezueli, Ekwadoru, Peru, Boliwii, Paragwaju i Argentyny. Ponadto niepewne doniesienia o jego występowaniu pochodzą z Chile.
Taksonomia.
Rodzaj ten wprowadzony został w 1958 roku przez Herberta Barkera Hungerforda oraz Ryuichiego Matsudę. Większość klasyfikowanych w nim gatunków umieszczano wcześniej w rodzajach "Gerris" lub "Brachymetra".
Do rodzaju tego zalicza się 9 opisanych gatunków:

</doc>
<doc id="5104067" url="https://pl.wikipedia.org/wiki?curid=5104067" title="Kościół Matki Bożej Wspomożenia Wiernych w Kutnie">
Kościół Matki Bożej Wspomożenia Wiernych w Kutnie

Kościół Matki Bożej Wspomożenia Wiernych w Kutnie – rzymskokatolicki kościół parafialny należący do parafii pod tym samym wezwaniem (dekanat Kutno – św. Michała Archanioła diecezji łowickiej).
Budowa świątyni według projektu architektonicznego inżyniera Józefa Żołądkowicza z Olsztyn została rozpoczęta przez parafian razem z proboszczem 23 kwietnia 1989 roku. 15 lipca 1989 roku poświęcone zostały fundamenty świątyni i wmurowana została pierwsza cegła. W dwa lata później biskup Kazimierz Romaniuk, 26 maja 1991 roku, wmurował kamień węgielny, natomiast 27 października 1991 roku kościół był już pokryty dachem. Pierwsza msza święta w nowym kościele została odprawiona 24 maja 1992 roku. 22 sierpnia 1993 roku, w czasie przekazania parafii, urząd proboszcza objął oficjalnie ks. Jan Latoń SAC. Niedługo zaczęło się tynkowanie wnętrza kościoła, które zostało zakończone 13 listopada 1994 roku. W 1995 roku trwały kolejne prace przy wykończeniu kościoła. Ukoronowaniem prac wykończeniowych było poświęcenie świątyni 29 stycznia 1995 roku. Kościół został konsekrowany dopiero 26 maja 2013 roku przez drugiego biskupa łowickiego Andrzeja Franciszka Dziubę.
Jest to nowoczesna świątynia nakryta dwuspadowym dachem, z wpisaną w bryłę wieżą dzwonniczą, charakteryzuje się przestronnym wnętrzem podzielonym dwoma rzędami filarów. W niszy ściany ołtarzowej, nad tabernakulum i obrazem patronki parafii, jest zawieszony krzyż z figurą Chrystusa. W 2010 roku zostało wykończone prezbiterium: została ułożona granitowa posadzka, zamontowane zostały: marmurowy ołtarz i ambona.

</doc>
<doc id="5104069" url="https://pl.wikipedia.org/wiki?curid=5104069" title="Grabowiec (rejon borszczowski)">
Grabowiec (rejon borszczowski)



</doc>
<doc id="5104075" url="https://pl.wikipedia.org/wiki?curid=5104075" title="Hrabiwci">
Hrabiwci

Hrabiwci () – wieś na Ukrainie, w obwodzie winnickim, w rejonie barskim. W 2001 roku liczyła 572 mieszkańców.

</doc>
<doc id="5104076" url="https://pl.wikipedia.org/wiki?curid=5104076" title="Tachygerris florianae">
Tachygerris florianae

Tachygerris florianae – gatunek nawodnych pluskwiaków różnoskrzydłych z rodziny nartnikowatych i podrodziny Gerrinae.
Taksonomia.
Gatunek ten opisany został po raz pierwszy w 2017 roku przez Silvię P. Mondragón-F., Fredy’ego Molano i Irinę Morales. Jako miejsce typowe wskazano Quebrada Mochilerito w kolumbijskim departamencie Caquetá. Epitet gatunkowy nadano na cześć Carly F.B. Floriano, w podziękowaniu za wsparcie badań nad pluskwiakami półwodnymi krainy neotropikalnej.
Morfologia.
Samiec osiąga 7,1 mm, zaś samica 7,7 mm długości ciała. Głowa u samca jest brązowa z dwoma podłużnymi kropkami barwy ciemnobrązowej między oczami złożonymi. U samicy głowa jest z wierzchu żółta z kropkami między oczami o barwie jasnobrązowej. Czułki są brązowe z wyjątkiem członu ostatniego, który u samca ma żółty wierzchołek, a u samicy jest cały ciemnobrązowy. Tułów ma na mezopleurach po trzy podłużne paski ciemnobrązowej barwy. Półpokrywy są ciemnobrązowe ze złotym owłosieniem na brzegach przednim i nasadowym. Panewki bioder środkowej i tylnej pary odnóży mają drobne łatki srebrzystego owłosienia. Odnóża są brązowe z ciemnobrązowymi stopami i wierzchołkami goleni. Przednie uda samca są u nasady lekko zakrzywione, a w ⅓ długości mają ciemno owłosiony guzek. Odwłok samca ma tergity czarne z ciemnopomarańczowym nakrapianiem, a listewki brzeżne początkowo ciemne, stopniowo przechodzące w ciemną żółć. U samicy tergity drugi i trzeci są czarne, czwarty i piąty jaśniejsze, zaś pozostałe jasnożółte; barwa listewki brzeżnej odpowiada barwie tergitu danego segmentu. Siódmy sternit u samicy ma wierzchołek silnie wyciągnięty ku tyłowi i zaokrąglony. Kolce listewki brzeżnej u samicy są spiczaste i nie osiągają wierzchołka siódmego sternitu. Genitalia samca cechują się prawie owalnym pygoforem z długimi szczecinkami w częściach tylno-bocznych i zaokrąglonym ząbkiem na krawędzi grzbietowej. Kształt proktigera jest prawie kwadratowy z zaokrąglonym wierzchołkiem. We wezyce znajdują się: skleryt nasadowy z trzema wierzchołkami, skleryt grzbietowy podzielony brzuszno-szczytowo na dwa ramiona oraz dwa długie i wąskie skleryty boczne.
Rozprzestrzenienie.
Owad neotropikalny, endemiczny dla kolumbijskiej części Puszczy Amazońskiej. Znany jest z departamentów Caquetá, Cauca, Putumayo i Vaupés. Spotykany był na wysokości około 200 m n.p.m.

</doc>
<doc id="5104082" url="https://pl.wikipedia.org/wiki?curid=5104082" title="Judit Bárdos">
Judit Bárdos

Judit Bárdos (ur. 12 maja 1988 w Bratysławie) – słowacka aktorka filmowa i teatralna narodowości węgierskiej.
Jest córką polityka Gyuli Bárdosa.
Swój debiut w filmie pełnometrażowym miała w 2011 roku. W produkcji "Dom" (reż. Zuzana Liová) wcieliła się w postać Evy. Za grę aktorską w tym filmie otrzymała szereg prestiżowych nagród, są wśród nich: Modrý anjel (na MFF Art Film Fest 2011 za najlepszą rolę żeńską), nagroda Igric oraz Slnko v sieti.

</doc>
<doc id="5104083" url="https://pl.wikipedia.org/wiki?curid=5104083" title="SBB (Wołanie o brzęk szkła)">
SBB (Wołanie o brzęk szkła)

SBB (tzw. Wołanie o brzęk szkła) – studyjny album grupy SBB, wydany w 1978 roku przez czechosłowacką wytwórnię Supraphon.
Rok później na rynek zachodnioniemiecki ukazała się reedycja Slovenian Girls, wydany przez firmę Omnibus.
Lista utworów.
"SBB" (tzw. "Wołanie o brzęk szkła") (1978).
Źródło:
"Slovenian Girls" (1979).
Źródło:

</doc>
<doc id="5104084" url="https://pl.wikipedia.org/wiki?curid=5104084" title="Kościół św. Mikołaja w Goniembicach">
Kościół św. Mikołaja w Goniembicach

Kościół świętego Mikołaja w Goniembicach – rzymskokatolicki kościół parafialny należący do parafii pod tym samym wezwaniem (dekanat rydzyński archidiecezji poznańskiej).
Świątynia została wzniesiona w 1815 roku. Jest to budowla murowana i otynkowana, posiadająca kwadratową, opilastrowaną w narożnikach wieżę i kruchtę w przyziemiu. Dawniej wieża miała dwie kondygnacje. W 1921 roku została dobudowana niższa kondygnacja i baniasty dach hełmowy zwieńczony wmontowanym krzyżem na kuli. Kościół nakryty jest dachami trójspadowymi, pokrytymi czerwoną dachówką karpiówką. Więźba dachowa została wykonana z drewna i posiada typową konstrukcję stolcową. Budowla jest orientowana, wzniesiona na planie prostokąta. Okna świątyni są prostokątne i zamknięte półkoliście.

</doc>
<doc id="5104085" url="https://pl.wikipedia.org/wiki?curid=5104085" title="SBB (Amiga)">
SBB (Amiga)

SBB (tzw. Amiga od nazwy wytwórni płytowej) – studyjny album grupy SBB, wydany w 1978 roku przez wschodnioniemiecką wytwórnię Amiga.
Lista utworów.
Źródło:

</doc>
<doc id="5104089" url="https://pl.wikipedia.org/wiki?curid=5104089" title="Zuzana Liová">
Zuzana Liová

Zuzana Liová (ur. 7 października 1977 w Żylinie) – słowacka reżyserka filmowa i scenarzystka. Jej pierwszy film telewizyjny pt. "Ticho" został wyemitowany w grudniu 2005 r. przez Telewizję Słowacką. Wyreżyserowała film "Dom" z 2011 r., do którego stworzyła również scenariusz. Produkcja ta zdobyła sześć nagród Slnko v sieti (2012).

</doc>
<doc id="5104096" url="https://pl.wikipedia.org/wiki?curid=5104096" title="Program Shenzhou">
Program Shenzhou



</doc>
<doc id="5104099" url="https://pl.wikipedia.org/wiki?curid=5104099" title="Metrocable (Medellín)">
Metrocable (Medellín)

Metrocable (hiszp. "Metrocable de Medellín") – system publicznych, pasażerskich, gondolowych kolei linowych funkcjonujący w kolumbijskim mieście Medellín.
Historia.
System wybudowano celem ułatwienia komunikacji biednych i przeludnionych dzielnic, położonych na stokach wzgórz z centrum miasta (poprzez stacje medellińskiego metra i tramwaju Ayacucho Tram). Stanowi on też jedną z głównych atrakcji turystycznych metropolii. Projekt powstał w ramach dążenia do zmniejszenia ubóstwa i integracji dużych zmarginalizowanych obszarów, naznaczonych latami głębokiego ubóstwa i przemocy, a także stagnacji gospodarczej. Jedyną formą transportu publicznego były wcześniej w tych dzielnicach prywatne kartele autobusowe, których pojazdy kursowały rzadko i nieregularnie. Założenia systemu opracowywano w trakcie dwuletniego projektu badawczego prowadzonego przez pracowników University College of London we współpracy z Universidad Nacional de Colombia (kampus Medellín) i Universidad de los Andes w Bogocie.
Budowa systemu pozytywnie wpłynęła na rozwój lokalnych społeczności, mimo że przez część establishmentu uważana była za absurdalną. Na budowie prawie nie dochodziło do dewastacji i kradzieży materiałów (w jednym z takich przypadków społeczność szybko ustaliła i wydała sprawców). Ulice przy stacjach stały się znacznie bezpieczniejsze, rozwinął się handel, a przechodnie, w tym dzieci chętnie tu przebywają.
System.
Obecnie w ramach systemu działają linie:
Po linach kursują dziesięcioosobowe wagony gondolowe. System funkcjonuje w ramach komunikacji zbiorowej miasta.

</doc>
<doc id="5104103" url="https://pl.wikipedia.org/wiki?curid=5104103" title="Mroczny Anioł">
Mroczny Anioł



</doc>
<doc id="5104104" url="https://pl.wikipedia.org/wiki?curid=5104104" title="Mroczny anioł">
Mroczny anioł



</doc>
<doc id="5104105" url="https://pl.wikipedia.org/wiki?curid=5104105" title="Rhagovelia barbacoensis">
Rhagovelia barbacoensis

Rhagovelia barbacoensis – gatunek pluskwiaków różnoskrzydłych z rodziny plesicowatych.
Taksonomia.
Gatunek ten został opisany po raz pierwszy w 2015 roku przez Dorę N. Padillę-Gil na podstawie okazów odłowionych w 2011 roku. Jako lokalizację typową wskazano Quebradę El Muerto w okolicy Barbacoas na terenie kolumbijskiego departamentu Nariño. Epitet gatunkowy pochodzi od lokalizacji typowej.
"R. barbacoensis" został prowizorycznie zaliczony do grupy gatunków "R. bisignata" w obrębie kompleksu gatunków "R. angustipes". Pewna klasyfikacja nie była możliwa z uwagi na nieznalezienie formy długoskrzydłej.
Morfologia.
Bezskrzydły samiec osiąga około 4 mm, a bezskrzydła samica około 4,7 mm długości ciała. W ubarwieniu dominuje barwa brązowa, przy czym spód ciała jest jasnoszary. Błyszcząco czarne są: krawędzie zapiersia i listewek brzeżnych odwłoka, większe części czułków, kłujki i odnóży, ósmy i środek siódmego tergitu odwłoka, ósmy sternit odwłoka i segmenty genitalne. Z kolei barwę żółtą mają: nasady pierwszego członu czułków, poprzeczna przepaska na przedpleczu, biodra i panewki biodrowe, krętarze przednich i tylnych odnóży oraz nasadowe części ud odnóży przednich. Wierzch ciała porastają długie, półwzniesione szczecinki czarnej barwy. Na spodzie ciała występują małe szczecinki barwy żółtej. Tylna para odnóży ma na udzie 11 ząbków zgrupowanych i jeden izolowany, zaś na goleni 24 podobnych rozmiarów ząbki wzdłuż wewnętrznej krawędzi oraz ostrogę wierzchołkową.
Ekologia i występowanie.
Owad neotropikalny, znany tylko z lokalizacji typowej w Kolumbii. Zasiedla płynące wody słodkie. 

</doc>
<doc id="5104106" url="https://pl.wikipedia.org/wiki?curid=5104106" title="Rhagovelia caunapi">
Rhagovelia caunapi

Rhagovelia caunapi – gatunek pluskwiaków różnoskrzydłych z rodziny plesicowatych.
Taksonomia.
Gatunek ten został opisany po raz pierwszy w 2015 roku przez Dorę N. Padillę-Gil na podstawie okazów odłowionych w 2010 roku. Jako lokalizację typową wskazano Río Caunapí w okolicy La Esprielli na terenie kolumbijskiego departamentu Nariño. Epitet gatunkowy pochodzi od lokalizacji typowej.
"R. caunapi" został prowizorycznie zaliczony do grupy gatunków "R. bisignata" w obrębie kompleksu gatunków "R. angustipes". Pewna klasyfikacja nie była możliwa z uwagi na nieznalezienie formy długoskrzydłej.
Morfologia.
Bezskrzydły samiec osiąga około 3,6 mm, a bezskrzydła samica około 3,4 mm długości ciała. W ubarwieniu dominuje barwa brązowa, przy czym spód ciała jest szarozielony. Błyszcząco czarne są: większe części czułków, kłujki i odnóży, środkowa część siódmego sternitu odwłoka i segmenty genitalne. Z kolei barwę żółtą mają: nasady pierwszego członu czułków, poprzeczna przepaska na przedpleczu, biodra i panewki biodrowe przednich i tylnych odnóży i wszystkie krętarze. Wierzch ciała porastają krótkie, przylegające szczecinki złociste, przemieszane z rozproszonymi, długimi szczecinkami czarnymi. Odnóża tylnej pary u obu płci odznaczają się nieuzbrojonymi udami. Genitalia samca charakteryzują proste krawędzie boczne nasadowej części proktigeru oraz tworząca kąt rozwarty przednia krawędź paramery.
Ekologia i występowanie.
Owad neotropikalny, znany tylko z lokalizacji typowej w Kolumbii. Zasiedla płynące wody słodkie. 

</doc>
<doc id="5104108" url="https://pl.wikipedia.org/wiki?curid=5104108" title="Rhagovelia tumaquensis">
Rhagovelia tumaquensis

Rhagovelia tumaquensis – gatunek pluskwiaków różnoskrzydłych z rodziny plesicowatych.
Taksonomia.
Gatunek ten został opisany po raz pierwszy w 2015 roku przez Dorę N. Padillę-Gil na podstawie okazów odłowionych w 2010 roku. Jako lokalizację typową wskazano Vereda El Retoño w okolicy Tumaco na terenie kolumbijskiego departamentu Nariño. Epitet gatunkowy pochodzi od lokalizacji typowej.
"R. tumaquensis" został prowizorycznie zaliczony do grupy gatunków "R. bisignata" w obrębie kompleksu gatunków "R. angustipes". Pewna klasyfikacja nie była możliwa z uwagi na nieznalezienie formy długoskrzydłej.
Morfologia.
Bezskrzydły samiec osiąga około 3 mm, a bezskrzydła samica około 3,3 mm długości ciała. W ubarwieniu dominuje barwa ciemnobrązowa, przy czym spód ciała jest jasnoszary. Błyszcząco czarne są: większe części czułków, kłujki i odnóży, środkowa część siódmego sternitu odwłoka, zewnętrzne krawędzie listewek brzeżnych odwłoka i segmenty genitalne. Z kolei barwę żółtą mają: nasadowe części pierwszego członu czułków, poprzeczna przepaska na przedpleczu, biodra, panewki biodrowe i krętarze przednich i tylnych odnóży oraz nasadowe części ud odnóży przednich. Wierzch ciała porastają krótkie, przylegające szczecinki czarne, przemieszane z długimi szczecinkami złotymi. Spód ciała porastają długie szczecinki złociste. Śródplecze jest ośmiokrotnie dłuższe od zaplecza. Odnóża tylnej pary odznaczają się udami sięgającymi poza wierzchołek odwłoka, uzbrojonymi w pięć ząbków zgrupowanych i jeden izolowany, zaś goleniami pozbawionymi ząbków i ostróg.
Ekologia i występowanie.
Owad neotropikalny, znany z trzech lokalizacji w Kolumbii położonych na rzece Río Mejicano. Zasiedla płynące wody słodkie. 

</doc>
<doc id="5104110" url="https://pl.wikipedia.org/wiki?curid=5104110" title="Jorman Campuzano">
Jorman Campuzano

Jorman David Campuzano Puentes (ur. 30 kwietnia 1996 w Tamalameque) – kolumbijski piłkarz występujący na pozycji defensywnego pomocnika w tureckim klubie Giresunspor oraz w reprezentacji Kolumbii.
Kariera klubowa.
Deportivo Pereira.
W 2015 roku podpisał kontrakt z klubem Deportivo Pereira. Zadebiutował 15 kwietnia 2015 w meczu Copa Colombia przeciwko Atlético Huila (3:1). W Categoría Primera B zadebiutował 30 września 2015 w meczu przeciwko Tigres FC (2:2). Pierwszą bramkę zdobył 2 sierpnia 2016 w meczu ligowym przeciwko Atlético FC (7:2).
Atlético Nacional.
1 stycznia 2018 przeszedł do drużyny Atlético Nacional. Zadebiutował 1 lutego 2018 w meczu Superliga Colombiana przeciwko Millonarios FC (0:0). W Categoría Primera A zadebiutował 19 lutego 2018 w meczu przeciwko Millonarios FC (1:1). 28 lutego 2018 zadebiutował w Copa Libertadores w meczu przeciwko CSD Colo-Colo (0:1). W sezonie 2018–I jego zespół zajął drugie miejsce w tabeli zdobywając wicemistrzostwo Kolumbii.
Boca Juniors.
18 stycznia 2019 podpisał kontrakt z zespołem Boca Juniors. Zadebiutował 28 stycznia 2019 w meczu Primera División przeciwko CA Newell’s Old Boys (1:1). 6 marca 2019 zadebiutował w Copa Libertadores w meczu przeciwko Club Jorge Wilstermann (0:0). Pierwszą bramkę zdobył 15 marca 2020 w meczu Copa de la Superliga przeciwko Godoy Cruz Antonio Tomba (1:4). W sezonie 2019/20 jego zespół zajął pierwsze miejsce w tabeli zdobywając mistrzostwo Argentyny. Pierwszą bramkę w lidze zdobył 8 marca 2021 w meczu przeciwko CA Vélez Sarsfield (1:7).
Kariera reprezentacyjna.
Kolumbia.
W 2018 roku otrzymał powołanie do reprezentacji Kolumbii. Zadebiutował 8 września 2018 w meczu towarzyskim przeciwko reprezentacji Wenezueli (1:2).

</doc>
<doc id="5104112" url="https://pl.wikipedia.org/wiki?curid=5104112" title="Friedrich Ludwig Dulon">
Friedrich Ludwig Dulon



</doc>
<doc id="5104114" url="https://pl.wikipedia.org/wiki?curid=5104114" title="Tiger parenting">
Tiger parenting

Tiger parenting – forma rygorystycznego rodzicielstwa, która przez duże wymagania, a także dużą presję, ma na celu wymóc na dzieciach wyższe wyniki w nauce, sporcie, muzyce itp. Forma ta jest bardzo autorytarna i może prowadzić do konfliktów pomiędzy rodzicami a dziećmi. Tiger parenting ma największą popularność w krajach azjatyckich.

</doc>
<doc id="5104116" url="https://pl.wikipedia.org/wiki?curid=5104116" title="Puchar Turcji w piłce siatkowej mężczyzn (2020/2021)">
Puchar Turcji w piłce siatkowej mężczyzn (2020/2021)

Puchar Turcji w piłce siatkowej mężczyzn 2020/2021 (oficjalnie: Erkekler AXA Sigorta Kupa Voley 2020/2021) – 27. sezon rozgrywek o siatkarski Puchar Turcji zorganizowany przez Turecki Związek Piłki Siatkowej ("Türkiye Voleybol Federasyonu", TVF). Zainaugurowany został 31 sierpnia 2020 roku.
W rozgrywkach uczestniczyło 16 drużyn grających w AXA Sigorta Efeler Ligi. Rozgrywki składały się z fazy grupowej oraz fazy finałowej, w ramach której rozegrane zostały ćwierćfinały, półfinały i finał.
Finał odbył się 30 marca 2021 roku w Başkent Voleybol Salonu w Ankarze. Po raz pierwszy Puchar Turcji zdobył klub , który w finale pokonał . MVP finału wybrany został Brazylijczyk Wallace de Souza.
System rozgrywek.
Rozgrywki o Puchar Turcji w sezonie 2020/2021 składają się z fazy grupowej oraz fazy finałowej.
Faza grupowa.
W fazie grupowej 16 drużyn grających w AXA Sigorta Efeler Ligi podzielone zostają na cztery grupy za pomocą tzw. systemu serpentyny na podstawie miejsc zajętych w najwyższej klasie rozgrywkowej i 1. lidze w sezonie 2019/2020. W ramach grupy zespoły rozgrywają między sobą po jednym spotkaniu. Do ćwierćfinałów awans uzyskują po dwie najlepsze drużyny z każdej grupy.
Faza finałowa.
Faza finałowa składa się z ćwierćfinałów, półfinałów i finału. Pary ćwierćfinałowe tworzone są według klucza:
W ramach pary odbywa się jedno spotkanie decydujące o awansie do półfinału. Gospodarzem meczu jest drużyna, która zajęła 1. miejsce w grupie.
Pary półfinałowe powstają zgodnie z drabinką turniejową według klucza:
W ramach pary rozgrywany jest jeden mecz decydujący o awansie do finału. Zwycięzca meczu finałowego zdobywa Puchar Turcji.
Rozgrywki.
Faza grupowa.
Grupa A.
Tabela
Wyniki spotkań
Grupa B.
Tabela
Wyniki spotkań
Grupa C.
Tabela
Wyniki spotkań
Grupa D.
Tabela
Wyniki spotkań

</doc>
<doc id="5104117" url="https://pl.wikipedia.org/wiki?curid=5104117" title="Ayacucho Tram">
Ayacucho Tram

Ayacucho Tram (linia T-A) – jedyna funkcjonująca obecnie linia tramwajowa (system Translohr) w kolumbijskim mieście Medellín oraz pierwszy zbudowany od podstaw nowoczesny system tramwajowy Translohr w Ameryce Łacińskiej.
Charakterystyka.
Linia ma długość 4,3 km i nachylenie do 12,5%. Przebiega w większości osią urbanistyczną obszaru miejskiego Ayacucho, we wschodniej części centrum Medellín. Torowisko położono na podstawie z granulatu, na której ułożone są płyty betonowe o grubości 45 cm, na których znajduje się prowadnica RG28 systemu Translohr (dla jednoszynowych pojazdów z gumowymi oponami). Trasa ma dziewięć przystanków naziemnych, z których dwa są styczne z liniami kolei gondolowych Metrocable (Miraflores – linia M i Oriente – linia H). Przedsiębiorstwo dysponuje dwunastoma wagonami, które poruszają się z prędkością 30 km/h i mogą pomieścić po 300 pasażerów. System może przewieźć 90 tys. użytkowników dziennie.
Budowa linii wygenerowała około 450 miejsc pracy i spowodowała rewitalizację środowiska miejskiego przez które przebiega.
Realizacja projektu wynikła z potrzeby poprawy jakości usług transportu publicznego dla środkowo-wschodniej części Medellín (część planu rozwoju na lata 2008–2020). Projekt wspomagał rząd francuski, a francuska Agencja Rozwoju AFD zaciągnęła pożyczkę w wysokości 250 milionów dolarów na realizację trzech linii. 

</doc>
<doc id="5104121" url="https://pl.wikipedia.org/wiki?curid=5104121" title="Rhagovelia santanderi">
Rhagovelia santanderi

Rhagovelia santanderi – gatunek pluskwiaków różnoskrzydłych z rodziny plesicowatych.
Taksonomia.
Gatunek ten został opisany po raz pierwszy w 2015 roku przez Dorę N. Padillę-Gil na podstawie okazów odłowionych w 2008 roku. Jako lokalizację typową wskazano Quebradę Borojo w okolicy Vereda Campo Capote na terenie kolumbijskiego departamentu Santander. Epitet gatunkowy pochodzi od lokalizacji typowej.
"R. santanderi" został prowizorycznie zaliczony do grupy gatunków "R. bisignata" w obrębie kompleksu gatunków "R. angustipes". Pewna klasyfikacja nie była możliwa z uwagi na nieznalezienie formy długoskrzydłej.
Morfologia.
Bezskrzydły samiec osiąga około 2,1 mm, a bezskrzydła samica około 2,3 mm długości ciała. W ubarwieniu dominuje barwa ciemnobrązowa, przy czym spód ciała jest szary. Błyszcząco czarne są: większe części czułków, kłujki i odnóży oraz segmenty genitalne. Z kolei barwę żółtą mają: nasadowe części pierwszego członu czułków, poprzeczna przepaska na przedpleczu oraz biodra, panewki biodrowe i krętarze przednich i tylnych odnóży. Przedplecze jest 3,7 raza dłuższe od śródplecza. Odnóża tylnej pary odznaczają się udami z jednym ząbkiem i dużym i pięcioma małymi za nim. Genitalia samca charakteryzują się dzwonkowatym proktigerem oraz paramerą o krawędzi grzbietowej wklęśniętej, zaś brzusznej wypukłej.
Ekologia i występowanie.
Owad neotropikalny, znany tylko z lokalizacji typowej w Kolumbii. Zasiedla płynące wody słodkie. Poławiany był w środkowym biegu rzeki Magdaleny u zachodnich podnóży Kordyliery Wschodniej. 

</doc>
<doc id="5104122" url="https://pl.wikipedia.org/wiki?curid=5104122" title="Wyścig Solidarności i Olimpijczyków 2021">
Wyścig Solidarności i Olimpijczyków 2021

Wyścig Solidarności i Olimpijczyków 2021 – 32. edycja wyścigu kolarskiego Wyścig Solidarności i Olimpijczyków, która odbyła się w dniach od 23 do 26 czerwca 2021 na liczącej ponad 741 kilometrów trasie składającej się z 5 etapów i biegnącej z Pabianic do Stalowej Woli. Impreza kategorii 2.2 była częścią UCI Europe Tour 2021.

</doc>
<doc id="5104125" url="https://pl.wikipedia.org/wiki?curid=5104125" title="Anna Szaleniec">
Anna Szaleniec



</doc>
<doc id="5104126" url="https://pl.wikipedia.org/wiki?curid=5104126" title="Playing the Fool (album)">
Playing the Fool (album)



</doc>
<doc id="5104132" url="https://pl.wikipedia.org/wiki?curid=5104132" title="ALN">
ALN



</doc>
<doc id="5104140" url="https://pl.wikipedia.org/wiki?curid=5104140" title="Erind Selimaj">
Erind Selimaj

Erind Selimaj (ur. 22 maja 1989 w Szkodrze) – albański piłkarz występujący na pozycji bramkarza w klubie Besëlidhja Lezha.
Statystyki kariery.
"Stan na 16 czerwca 2021"

</doc>
<doc id="5104141" url="https://pl.wikipedia.org/wiki?curid=5104141" title="Catephia alchymista">
Catephia alchymista



</doc>
<doc id="5104144" url="https://pl.wikipedia.org/wiki?curid=5104144" title="Aimé De Gendt">
Aimé De Gendt

Aimé De Gendt (ur. 17 czerwca 1994 w Aalst) – belgijski kolarz szosowy i torowy.
De Gendt jest medalistą mistrzostw Belgii w kolarstwie torowym.
Osiągnięcia.
Kolarstwo szosowe.
Opracowano na podstawie:

</doc>
<doc id="5104146" url="https://pl.wikipedia.org/wiki?curid=5104146" title="Kraśnik łomignatek">
Kraśnik łomignatek



</doc>
<doc id="5104149" url="https://pl.wikipedia.org/wiki?curid=5104149" title="James I. Roosevelt">
James I. Roosevelt

James I. Roosevelt właściwie James John Roosevelt (ur. 14 grudnia 1795 w Nowym Jorku, zm. 5 kwietnia 1875 w Nowym Jorku) – amerykański polityk, członek Partii Demokratycznej.
Działalność polityczna.
W 1835 i 1840 zasiadał w New York State Assembly. W okresie od 4 marca 1841 do 3 marca 1843 przez jedną kadencję był przedstawicielem 3. okręgu wyborczego (miejsce C) w stanie Nowy Jork w Izbie Reprezentantów Stanów Zjednoczonych.
Był bratem Corneliusa i stryjem Roberta.

</doc>
<doc id="5104151" url="https://pl.wikipedia.org/wiki?curid=5104151" title="Tren Turístico de la Sabana">
Tren Turístico de la Sabana

Tren Turístico de la Sabana – wąskotorowa (rozstaw szyn 914 mm) linia kolejowa w Kolumbii pełniąca funkcję turystyczną.
Historia i charakterystyka.
Przedsiębiorstwo obsługujące ruch powstało z inicjatywy entuzjastów kolejnictwa w 1993 na bazie części trasy oraz w oparciu o majątek zlikwidowanych Kolumbijskich Kolei Państwowych (hiszp. "Ferrocarriles Nacionales de Colombia"). Pierwszy pociąg wyjechał w trasę 29 maja 1993. Wcześniej wyremontowano porzucony, rozkradziony i zdewastowany majątek narodowego przewoźnika. Linia należy do najpopularniejszych atrakcji turystycznych w Bogocie i okolicy. 
Celem działania organizacji miłośniczej jest przyczynienie się do rozwoju kulturalnego i turystycznego regionu poprzez ratowanie historycznego dziedzictwa kolejowego, rewitalizację historycznego taboru, a także promocja turystyki. 
Ruch.
Pociągi kursują w soboty, niedziele i święta przez cały rok. Łączą stację Sabana w Bogocie ze stacją Zipaquirá położoną w miejscowości o tej samej nazwie, oddalonej o 53 kilometry od Bogoty. Pociąg zatrzymuje się na kilku stacjach pośrednich, gdzie podróżni mogą przesiąść się do autobusów dowożących do poszczególnych atrakcji turystycznych. Składy prowadzone są lokomotywami parowymi lub spalinowymi, a także zespołami trakcyjnymi. Składy wagonowe prowadzą wagon barowy. W pociągu mieści się około 580 pasażerów. Dodatkowo organizowane są występy ludowych zespołów muzycznych. 
Tabor.
W posiadaniu przewoźnika są następujące środki transportu:

</doc>
<doc id="5104153" url="https://pl.wikipedia.org/wiki?curid=5104153" title="Konstantin Maksymowicz">
Konstantin Maksymowicz



</doc>
<doc id="5104157" url="https://pl.wikipedia.org/wiki?curid=5104157" title="Ad26.COV2.S">
Ad26.COV2.S

Szczepionka Ad26.COV2.S, znana także jako szczepionka Johnson &amp; Johnson przeciw COVID-19 lub szczepionka Janssen Pharmaceutica przeciw COVID-19 – szczepionka przeciw COVID-19 opracowana przez konsorcjum złożone z koncernu Johnson &amp; Johnson/Janssen Pharmaceutica oraz szpitala Beth Israel Deaconess Medical Center. Jest szczepionką jednodawkową. Szczepionka Ad26.COV2.S działa na odmiennej zasadzie od szczepionek RNA opracowanych przez BioNTech i Pfizer (Tozinameran) czy Modernę i NIAID (mRNA-1273). Szczepionka Johnson &amp; Johnson jest szczepionką wektorową, opartą na niezdolnym do replikacji wektorze adenowirusowym (adenowirus serotyp 26). 11 marca 2021 roku szczepionka została dopuszczona przez Komisję Europejską do obrotu na terenie Unii Europejskiej. Szczepionka jest podawana domięśniowo. Do najczęstszych działań niepożądanych objawiających się po podaniu szczepionki należą: ból w miejscu ukłucia, ból głowy, ból mięśni, nudności i zmęczenie. Szczepionka nie musi być przechowywana w zamrożeniu. 

</doc>
<doc id="5104159" url="https://pl.wikipedia.org/wiki?curid=5104159" title="Szczepionka Johnson &amp; Johnson">
Szczepionka Johnson &amp; Johnson



</doc>
<doc id="5104161" url="https://pl.wikipedia.org/wiki?curid=5104161" title="Sidarawiczy (obwód mohylewski)">
Sidarawiczy (obwód mohylewski)

Sidarawiczy (; ; pol. hist. Sidorowicze) – agromiasteczko na Białorusi, w obwodzie mohylewskim, w rejonie mohylewskim, w sielsowiecie Sidarawiczy, przy drodze magistralnej M8. 
Do 1917 położone były w Rosji, w guberni mohylewskiej, w powiecie bychowskim. Następnie w granicach Związku Sowieckiego. Od 1991 w niepodległej Białorusi.
Urodził tu się białoruski polityk Jauhien Mielnikau.

</doc>
<doc id="5104163" url="https://pl.wikipedia.org/wiki?curid=5104163" title="Sidorowicze (obwód mohylewski)">
Sidorowicze (obwód mohylewski)



</doc>
<doc id="5104165" url="https://pl.wikipedia.org/wiki?curid=5104165" title="Ewa Jarocka">
Ewa Jarocka

Ewa Jarocka (ur. 1980 we Wrocławiu) – polska poetka i pisarka.
Absolwentka podyplomowego Studium Literacko-Artystycznego w Krakowie. Autorka trzech książek poetyckich i trzech prozatorskich. Nominowana m.in. do Nagrody Literackiej Gdynia w kategorii poezja i w kategorii proza.
Publikacje.
poezja:
proza:

</doc>
<doc id="5104168" url="https://pl.wikipedia.org/wiki?curid=5104168" title="Trzęsienia ziemi w New Madrid (1811-1812)">
Trzęsienia ziemi w New Madrid (1811-1812)



</doc>
<doc id="5104169" url="https://pl.wikipedia.org/wiki?curid=5104169" title="Trzęsienia ziemi w New Madrid">
Trzęsienia ziemi w New Madrid



</doc>
<doc id="5104170" url="https://pl.wikipedia.org/wiki?curid=5104170" title="Trzęsienie ziemi w New Madrid">
Trzęsienie ziemi w New Madrid



</doc>
<doc id="5104171" url="https://pl.wikipedia.org/wiki?curid=5104171" title="Jan Tomaszewski (wojskowy)">
Jan Tomaszewski (wojskowy)



</doc>
<doc id="5104176" url="https://pl.wikipedia.org/wiki?curid=5104176" title="Rick Zabel">
Rick Zabel

Rick Zabel (ur. 7 grudnia 1993 w Unnie) – niemiecki kolarz szosowy.
Osiągnięcia.
Opracowano na podstawie:

</doc>
<doc id="5104177" url="https://pl.wikipedia.org/wiki?curid=5104177" title="Omer Goldstein">
Omer Goldstein

Omer Goldstein (hebr. עומר גולדשטיין, ur. 13 sierpnia 1996 w Misgaw) – izraelski kolarz szosowy.
Kolarstwo uprawiają również jego bracia: Ro’i oraz Edo.
Osiągnięcia.
Opracowano na podstawie:

</doc>
<doc id="5104178" url="https://pl.wikipedia.org/wiki?curid=5104178" title="Mirny (obwód mohylewski)">
Mirny (obwód mohylewski)

Mirny (; ) – osiedle na Białorusi, w obwodzie mohylewskim, w rejonie mohylewskim, w sielsowiecie Sidarawiczy, przy drodze magistralnej M8. 

</doc>
<doc id="5104180" url="https://pl.wikipedia.org/wiki?curid=5104180" title="Żłobin (województwo podlaskie)">
Żłobin (województwo podlaskie)



</doc>
<doc id="5104182" url="https://pl.wikipedia.org/wiki?curid=5104182" title="Vimbuza">
Vimbuza

Vimbuza (liczba mnoga słowa chimbuza) - termin używany pośród ludzi Tumbuka północnej Malawi i wschodniej Zambii. Terminem tym określa się duchy ucieleśniające choroby, zdolne opętać ludzi, a także moce jakie mają: bębny, muzyka, tańce i rytuały wykonywane aby te duchy odpędzić. W niektórych częściach Afryki jest znana jako "mkhalachitatu vimbuza". UNESCO uwzględniło rytualne tańce "vimbuza" jako niematerialne dziedzictwo kulturowe ludzkości w roku 2008. "Vimbuza", twierdzi UNESCO, tworzy „przestrzeń do wytańczenia swojej choroby przez pacjentów”.
Uzdrowiciel diagnozuje opętanie przez duchy i wraz z pacjentem wykonuje rytualne lecznicze tańce przez następne kilka tygodni lub miesięcy. Taniec ma za zadanie wprowadzić pacjenta w trans, podczas gdy bębny mają wzywać duchy do pomocy. Jako zjawisko kulturowe, "vimbuza" jest lokalną wersją popularnego zjawiska znanego jako "ngoma", które można spotkać w wielu częściach centralnej i południowej Afryki.
Jest przeważnie wykonywane w rumphi, ale też rozprzestrzeniło się do takich miejsc jak: Mzimba, Kasungu, czy Karonga. Taniec ten jest też wykonywany w zaotce Nkhata Bay, gdzie pod rodzimą postacią jest nazywany "masyabi".
Niektórzy artyści z regionu używają w swojej twórczości rytmy, instrumenty, aranżacje i tańce wywodzące się z rytuału "vimbuza" (Wambali Mkandawire, Siyayo Mkandawire, Kukaya).

</doc>
<doc id="5104183" url="https://pl.wikipedia.org/wiki?curid=5104183" title="Żłobin (miasto)">
Żłobin (miasto)



</doc>
<doc id="5104185" url="https://pl.wikipedia.org/wiki?curid=5104185" title="Yōsuke Eguchi">
Yōsuke Eguchi

 – japoński aktor i piosenkarz. Od 1986 roku wystąpił w wielu serialach telewizyjnych i filmach. Jest żonaty z piosenkarką Chisato Moritaka, z którą ma syna i córkę.

</doc>
<doc id="5104186" url="https://pl.wikipedia.org/wiki?curid=5104186" title="Muszkatowce">
Muszkatowce



</doc>
<doc id="5104187" url="https://pl.wikipedia.org/wiki?curid=5104187" title="Adriatica Ionica Race">
Adriatica Ionica Race

Adriatica Ionica Race – wieloetapowy wyścig kolarski rozgrywany od 2018 we Włoszech.
Pierwsza edycja wyścigu odbyła się w 2018. Od początku istnienia należy do cyklu UCI Europe Tour z kategorią 2.1. Jego trasa przebiega na terenach wzdłuż Morza Adriatyckiego i Morza Jońskiego.
Wyścig organizowany jest przez ASD Sport Union, powołaną w 2016 przez Moreno Argentina.
Zwycięzcy.
Opracowano na podstawie:

</doc>
<doc id="5104190" url="https://pl.wikipedia.org/wiki?curid=5104190" title="Siti Nurhaliza">
Siti Nurhaliza

Siti Nurhaliza, właśc. Siti Nurhaliza binti Tarudin (ur. 11 stycznia 1979 w ) – malezyjska piosenkarka.
Życiorys.
Zaczęła śpiewać w wieku 12 lat. Jej kariera nabrała tempa wraz z wygraniem konkursu talent show na antenie Radio Televisyen Malaysia w 1995 roku. Wówczas podpisała kontrakt z wytwórnią Suria Records, a w 1996 roku wydała swój debiutancki album pt. "Siti Nurhaliza", który umocnił jej pozycję na malezyjskiej scenie muzycznej.
Jest jedną z najpopularniejszych malezyjskich piosenkarek. Szeroką rozpoznawalność zdobyła również w sąsiedniej Indonezji.
Na swoim koncie ma szereg różnych nagród, zarówno krajowych, jak i zagranicznych. Są wśród nich m.in. Popular Star Award, Anugerah Juara Lagu, MTV Asia Awards, SCTV Music Awards, Anugerah Musik Indonesia.
Dyskografia.
Źródło:

</doc>
<doc id="5104198" url="https://pl.wikipedia.org/wiki?curid=5104198" title="Barouka (obwód mohylewski)">
Barouka (obwód mohylewski)

Barouka (; ) – wieś na Białorusi, w obwodzie mohylewskim, w rejonie mohylewskim, w sielsowiecie Sidarawiczy. 

</doc>
<doc id="5104199" url="https://pl.wikipedia.org/wiki?curid=5104199" title="Asteroscopus">
Asteroscopus

Asteroscopus – rodzaj motyli z rodziny sówkowatych.
Morfologia.
Motyle te osiągają do 48 mm rozpiętości skrzydeł. Mają dość małą głowę z krótką ssawką i płaskim czołem. Czułki samicy są gładkie, samca zaś grzebykowate. Szeroki tułów ma trochę wysklepioną stronę grzbietową. Skrzydła są popielate z mniej lub bardziej zaznaczonym odcieniem brunatnym, a czasem ze słabym niebieskim opyleniem. Odnóża są porośnięte gęstym owłosieniem. Odwłok jest obły i wydłużony.
Ekologia i występowanie.
Gąsienice są foliofagami. Żerują na różnych drzewach i krzewach liściastych.
Przedstawiciele rodzaju rozprzestrzenieni są na zachodzie krainy palearktycznej, od Półwyspu Iberyjskiego po Azję Zachodnią.
Taksonomia.
Takson ten wprowadził w 1828 roku Jean Baptiste Boisduval, wyznaczając jego gatunkiem typowym "Bombyx cassinia", który okazał się być młodszym synonimem "Phalaena sphinx". Również w 1828 roku James Francis Stephens wyznaczył "Bombyx cassinia" nowego rodzaju "Petasia", zsynonimizowanego z "Asteroscopus". Rodzaj "Asteroscopus" bywa przez część autorów traktowany jako synonim rodzaju "Brachionycha".
Do rodzaju tego zalicza się dwa siostrzane gatunki:

</doc>
<doc id="5104202" url="https://pl.wikipedia.org/wiki?curid=5104202" title="Queen Alexandra Range">
Queen Alexandra Range



</doc>
<doc id="5104203" url="https://pl.wikipedia.org/wiki?curid=5104203" title="Łykawa">
Łykawa

Łykawa (; ; pol. hist. Łykowo) – wieś na Białorusi, w obwodzie mohylewskim, w rejonie mohylewskim, w sielsowiecie Sidarawiczy, przy drodze magistralnej M8. 
Do 1917 położone było w Rosji, w guberni mohylewskiej, w powiecie mohylewskim. Następnie w granicach Związku Sowieckiego. Od 1991 w niepodległej Białorusi.

</doc>
<doc id="5104204" url="https://pl.wikipedia.org/wiki?curid=5104204" title="Łykowo (Białoruś)">
Łykowo (Białoruś)



</doc>
<doc id="5104207" url="https://pl.wikipedia.org/wiki?curid=5104207" title="Hanspeter Bellingrodt">
Hanspeter Bellingrodt

Hanspeter Bellingrodt Wolf (ur. 25 kwietnia 1943) – kolumbijski strzelec, olimpijczyk, medalista mistrzostw świata. Brat strzelców Horsta i Helmuta.
Kariera.
Specjalizował się w strzelaniu do ruchomej tarczy z 50 m. Dwukrotny uczestnik igrzysk olimpijskich (IO 1972, IO 1976). W Monachium osiągnął 15. wynik wśród 28 zawodników, natomiast w Montrealu był na 13. miejscu (startowało 27 sportowców).
W 1978 roku uzyskał brązowy medal mistrzostw świata w Seulu w drużynowym strzelaniu do ruchomej tarczy z 50 m. W drużynie Kolumbii byli jego dwaj bracia oraz Hernando Barrientos. Według Olympedii, Bellingrodt ma także w swoim dorobku srebro Igrzysk Panamerykańskich 1983 w tej samej konkurencji, jednak według Stevena Olderra nie było go w drużynie kolumbijskiej na tym turnieju.
Stał 2 razy na podium igrzysk Ameryki Środkowej i Karaibów. W 1966 roku zajął 2. miejsce indywidualnie (przegrał wyłącznie z Wenezuelczykiem Carlosem Segninim), natomiast w 1978 roku zdobył złoty medal w turnieju drużynowym (wraz ze swoimi braćmi i Barrientosem). Ponadto podczas mistrzostw Ameryki w 1981 roku wywalczył indywidualnie srebrny medal. Na mistrzostwach w 1973 roku uplasował się na 4. pozycji.
Medale mistrzostw świata.
"Opracowano na podstawie materiałów źródłowych:"

</doc>
<doc id="5104211" url="https://pl.wikipedia.org/wiki?curid=5104211" title="Lalu Koncewicz, broda i miłość (zbiór opowiadań)">
Lalu Koncewicz, broda i miłość (zbiór opowiadań)



</doc>
<doc id="5104214" url="https://pl.wikipedia.org/wiki?curid=5104214" title="Maltańscy Kanonierzy">
Maltańscy Kanonierzy



</doc>
<doc id="5104216" url="https://pl.wikipedia.org/wiki?curid=5104216" title="Maltańska Artyleria Nadbrzeżna">
Maltańska Artyleria Nadbrzeżna



</doc>
<doc id="5104218" url="https://pl.wikipedia.org/wiki?curid=5104218" title="Maltańska Lekka Piechota">
Maltańska Lekka Piechota



</doc>
<doc id="5104220" url="https://pl.wikipedia.org/wiki?curid=5104220" title="Maltańska Milicja">
Maltańska Milicja



</doc>
<doc id="5104222" url="https://pl.wikipedia.org/wiki?curid=5104222" title="Maltańska Ochotnicza Artyleria Nadbrzeżna">
Maltańska Ochotnicza Artyleria Nadbrzeżna



</doc>
<doc id="5104224" url="https://pl.wikipedia.org/wiki?curid=5104224" title="Eryk Kulm (jazzman)">
Eryk Kulm (jazzman)



</doc>
<doc id="5104225" url="https://pl.wikipedia.org/wiki?curid=5104225" title="Maltańskie Bataliony Prowincjalne">
Maltańskie Bataliony Prowincjalne



</doc>
<doc id="5104227" url="https://pl.wikipedia.org/wiki?curid=5104227" title="Dwie skały (album Jacka Kaczmarskiego)">
Dwie skały (album Jacka Kaczmarskiego)



</doc>
<doc id="5104228" url="https://pl.wikipedia.org/wiki?curid=5104228" title="Sebastián Villa">
Sebastián Villa

Sebastián Villa Cano (ur. 19 maja 1996 w Bello) – kolumbijski piłkarz występujący na pozycji skrzydłowego w argentyńskim klubie Boca Juniors oraz w reprezentacji Kolumbii.
Kariera klubowa.
Deportes Tolima.
W 2016 roku podpisał kontrakt z klubem Deportes Tolima. Zadebiutował 9 marca 2016 w meczu Copa Colombia przeciwko Deportes Quindío (3:2). W Categoría Primera A zadebiutował 9 maja 2016 w meczu przeciwko Independiente Santa Fe (2:2). 3 marca 2017 zadebiutował w Copa Sudamericana w meczu przeciwko Club Bolívar (2:1). Pierwszą bramkę zdobył 27 kwietnia 2017 w meczu Copa Colombia przeciwko Deportes Quindío (1:3). Pierwszą bramkę w lidze zdobył 11 lutego 2018 w meczu przeciwko América Cali (1:1). W sezonie 2018–I jego zespół zajął pierwsze miejsce w tabeli zdobywając mistrzostwo Kolumbii.
Boca Juniors.
1 lipca 2018 przeszedł do drużyny Boca Juniors. Zadebiutował 2 sierpnia 2018 w meczu Copa Argentina przeciwko CA Alvarado (6:0). W Primera División zadebiutował 12 sierpnia 2018 w meczu przeciwko Talleres Córdoba (1:0). Pierwszą bramkę zdobył 3 września 2018 w meczu ligowym przeciwko CA Vélez Sarsfield (3:0). 20 września 2018 zadebiutował w Copa Libertadores przeciwko Cruzeiro EC (2:0). W sezonie 2019/20 jego zespół zajął pierwsze miejsce w tabeli zdobywając mistrzostwo Argentyny.
Kariera reprezentacyjna.
Kolumbia.
W 2018 roku otrzymał powołanie do reprezentacji Kolumbii. Zadebiutował 7 września 2018 w meczu towarzyskim przeciwko reprezentacji Wenezueli (2:1).

</doc>
<doc id="5104230" url="https://pl.wikipedia.org/wiki?curid=5104230" title="Maltański Korpus Saperów">
Maltański Korpus Saperów



</doc>
<doc id="5104232" url="https://pl.wikipedia.org/wiki?curid=5104232" title="Maltański Korpus Weteranów">
Maltański Korpus Weteranów



</doc>
<doc id="5104235" url="https://pl.wikipedia.org/wiki?curid=5104235" title="Królewski Maltański Pułk Obronny">
Królewski Maltański Pułk Obronny



</doc>
<doc id="5104237" url="https://pl.wikipedia.org/wiki?curid=5104237" title="Królewski Pułk Maltański">
Królewski Pułk Maltański



</doc>
<doc id="5104242" url="https://pl.wikipedia.org/wiki?curid=5104242" title="Morski Dywizjon Sił Zbrojnych Malty">
Morski Dywizjon Sił Zbrojnych Malty



</doc>
<doc id="5104246" url="https://pl.wikipedia.org/wiki?curid=5104246" title="Justyna Kulikowska">
Justyna Kulikowska

Justyna Kulikowska (ur. 1993 w Szczuczynie) – polska poetka.
Życiorys.
Autorka książek poetyckich. Za tom "Hejt i inne bangery" (Korporacja Ha!art, Kraków 2018) otrzymała Nagrodę im. Kazimiery Iłłakowiczówny za najlepszy debiut poetycki 2018. Za tom "Tab_s" (WBPiCAK, Poznań 2020) została nominowana do Nagrody Literackiej Nike 2021 oraz do Nagrody Literackiej Gdynia 2021 w kategorii poezja. Wydała również tom "gift. z Podlasia" (WBPiCAK, Poznań 2021), za który otrzymała Nagrodę Literacką Gdynia 2022 w kategorii poezja i Nagrodę Literacką Prezydenta Miasta Białegostoku im. Wiesława Kazaneckiego za rok 2021 w kategorii książka roku (ex-aequo z Andrzejem Stasiukiem) oraz była nominowana do Nagrody Literackiej Nike 2022 i do Nagrody Literackiej m.st. Warszawy w kategorii poezja. Spotyka się czytelnikami podczas wieczorów autorskich. 

</doc>
<doc id="5104247" url="https://pl.wikipedia.org/wiki?curid=5104247" title="Siódmy Czerwca">
Siódmy Czerwca



</doc>
<doc id="5104249" url="https://pl.wikipedia.org/wiki?curid=5104249" title="Bernardo Tobar">
Bernardo Tobar

Bernardo Tobar Ante (ur. 5 stycznia 1951 w Popayán) – kolumbijski strzelec, olimpijczyk, mistrz świata i multimedalista imprez rangi kontynentalnej.
Życiorys.
Jest synem Bernardo Tobara Paredesa (miłośnika strzelectwa i wędkarstwa) oraz Cecilii Eugenii Ante Cerón. Strzelectwo uprawiał od 6 roku życia. Zajmował się także boksem, lekkoatletyką i podnoszeniem ciężarów.
Specjalizował się w strzelaniach z pistoletu. Czterokrotnie uczestniczył w igrzyskach olimpijskich (IO 1984, IO 1988, IO 1992, IO 1996), startując łącznie w 11 zawodach. Nigdy nie zdobył medalu olimpijskiego, lecz 3 razy zajmował miejsca wśród 8 najlepszych zawodników – wszystkie w pistolecie szybkostrzelnym z 25 m. Najwyższą pozycję osiągnął na zawodach w Seulu, gdzie zakwalifikował się do wąskiego finału – zajął 6. miejsce, tracąc do podium 3 punkty. Ponadto 2 razy zajął 8. lokatę na igrzyskach w Los Angeles i Barcelonie. W czasie igrzysk w Barcelonie był chorążym reprezentacji Kolumbii podczas ceremonii otwarcia igrzysk. W 1990 roku został indywidualnym mistrzem świata w pistolecie pneumatycznym z 10 m (było to jego jedyne podium na zawodach tej rangi). 11 razy stał na podium zawodów Pucharu Świata – wśród tego wyniku było 5 złotych, 3 srebrne i 3 brązowe medale.
Multimedalista imprez rangi kontynentalnej. Na igrzyskach panamerykańskich osiągnął 12 medali, w tym 3 złote, 2 srebrne i 7 brązowych. Wśród nich było 7 medali wywalczonych indywidualnie i 5 zdobytych z drużyną. Był również 11-krotnym indywidualnym medalistą mistrzostw Ameryki (5 złotych, 3 srebrne, 3 brązowe medale). Najwięcej miejsc na podium osiągnął jednak podczas igrzysk Ameryki Środkowej i Karaibów – w tej imprezie wywalczył 29 medali, w tym 9 złotych, 11 srebrnych i 9 brązowych. Do 2018 roku żaden sportowiec nie zdobył większej liczby medali na tych igrzyskach.
Karierę zawodniczą zakończył w 2004 roku. Został m.in. trenerem reprezentacji Brazylii. Wśród jego podopiecznych był medalista olimpijski Felipe Wu.
Żonaty z Glorią Esnedą Prado Orozco. Ojciec Bernarda i Nathalii (reprezentującej Stany Zjednoczone).
Wyniki.
Medale na mistrzostwach świata.
"Opracowano na podstawie materiałów źródłowych:"

</doc>
<doc id="5104250" url="https://pl.wikipedia.org/wiki?curid=5104250" title="Bernardo Tovar">
Bernardo Tovar



</doc>
<doc id="5104254" url="https://pl.wikipedia.org/wiki?curid=5104254" title="Jacques-Martin Hotteterre">
Jacques-Martin Hotteterre

Jacques-Martin Hotteterre, zwany le Romain (ur. 29 września 1674 w Paryżu, zm. 16 lipca 1763 tamże) – francuski kompozytor i flecista.
Życiorys.
Pochodził z rodziny muzyków. W młodości przypuszczalnie przebywał we Włoszech, skąd wziął się jego przydomek. Od 1708 roku był fagocistą zespołu Grands Hautbois du Roi oraz flecistą królewskiej kapeli nadwornej. Działał też jako nauczyciel gry na flecie poprzecznym i musette oraz wytwórca tych instrumentów. Był autorem traktatów "Principes de la flûte traversière, ou flûte d’Allemangne, de la flûte à bec ou flûte douce et du hautbois" (1707), "L’art de préluder sur la flûte traversière" (1719) i "Méthode pour la musette" (1738).
Komponował wyłącznie muzykę solową i kameralną, zazwyczaj z towarzyszeniem basso continuo. Wydał dwa zbiory suit na flet i basso continuo (1708, 1715), ponadto był autorem duetów, triów, sonat, rond i miniatur na flet. Swoją działalnością spopularyzował we Francji grę na flecie poprzecznym.

</doc>
<doc id="5104256" url="https://pl.wikipedia.org/wiki?curid=5104256" title="Michel de La Barre">
Michel de La Barre

Michel de La Barre (ur. około 1675, zm. 1743 lub 1744 lub 15 marca 1745 w Paryżu) – francuski kompozytor i flecista.
Życiorys.
Od około 1700 do 1721 roku był członkiem Académie Royale de Musique. W latach 1704–1730 był też członkiem zespołu Musettes et Hautbois de Poitou. Grał również w nadwornej królewskiej kapeli muzycznej. Brak informacji na jego temat po 1730 roku. Jest autorem najstarszego znanego zbioru suit na flet poprzeczny solo i basso continuo (1702). Między 1709 a 1725 rokiem wydał w Paryżu trzynaście ksiąg utworów fletowych. Ponadto był autorem dwóch baletów-oper: "Le triomphe des arts" (wyst. Paryż 1700) i "La vénitienne" (wyst. Paryż 1705).

</doc>
<doc id="5104258" url="https://pl.wikipedia.org/wiki?curid=5104258" title="Alfredo González (strzelec)">
Alfredo González (strzelec)

Alfredo González (ur. 23 lutego 1944) – kolumbijski strzelec, olimpijczyk, multimedalista imprez rangi kontynentalnej.
Kariera.
Specjalizował się w strzelaniach z pistoletu. Trzykrotnie uczestniczył w igrzyskach olimpijskich (IO 1976, IO 1984, IO 1988), startując wyłącznie w pistolecie szybkostrzelnym z 25 m. Najwyższe miejsce osiągnął podczas igrzysk w Seulu, gdzie uplasował się na 26. pozycji wśród 32 zawodników. Startował w zawodach Pucharu Świata – m.in. był na 8. pozycji w pistolecie szybkostrzelnym z 25 m w 1986 roku.
Multimedalista imprez rangi kontynentalnej. Na igrzyskach panamerykańskich osiągnął 5 medali, w tym 1 złoty, 1 srebrny i 3 brązowe. Wszystkie wywalczył w zawodach drużynowych, w tym 4 w pistolecie szybkostrzelnym z 25 m i 1 w pistolecie standardowym z 25 m. W pistolecie szybkostrzelnym z 25 m był m.in. 6. w 1975 roku i 8. w 1983 roku. Był również indywidualnym brązowym medalistą Mistrzostw Ameryki 1985 w pistolecie szybkostrzelnym z 25 m. Najwięcej miejsc na podium osiągnął jednak podczas igrzysk Ameryki Środkowej i Karaibów – w czasie tej imprezy wywalczył 10 medali, w tym 2 złote, 5 srebrnych i 3 brązowe. Tytuły mistrzowskie zdobył ponownie w pistolecie szybkostrzelnym z 25 m – w 1974 roku został indywidualnym medalistą, zaś w 1978 roku drużynowym.

</doc>
<doc id="5104259" url="https://pl.wikipedia.org/wiki?curid=5104259" title="Eichsfeld">
Eichsfeld

Eichsfeld – kraina historyczna w krajach związkowych: Dolna Saksonia i Turyngia w Niemczech. Eichsfeld, do 1803 należący do arcybiskupstwa Moguncji, stanowi enklawę katolicyzmu w przeważnie protestanckich północnych Niemczech.
Historia.
Pierwsza wzmianka o Eichsfeld pojawiła się w dokumencie z 897, a od 1022 kraina należała do arcybiskupstwa Moguncji. Od 1124 zaczęły powstawać tu klasztory. W 1524 wojna chłopska w Niemczech pustoszy Eichsfeld i wprowadza protestantyzm. W 1575 jezuici rozpoczynają działalność kontrreformacyjną i w ciągu 50 kolejnych lat Eichsfeld staje się ponownie katolicki. W 1622-1650 wojna trzydziestoletnia powoduje ruinę i wyludnienie Eichsfeld. Od 1665 arcybiskupi podjęli działania dla rozwoju gospodarczego tej krainy, m.in. w 1691 założono tu tkalnie arrasów. Od 1802/1815 Eichsfeld staje się częścią Królestwa Prus i Królestwa Hanoweru, a od 1866 w całości należał do Prus. W latach 1949-1990 znajdował się w NRD, a następnie stał się częścią zjednoczonych Niemiec.

</doc>
<doc id="5104264" url="https://pl.wikipedia.org/wiki?curid=5104264" title="Placówka Historyczno-Muzealna w Lwówku Ślaskim">
Placówka Historyczno-Muzealna w Lwówku Ślaskim



</doc>
<doc id="5104266" url="https://pl.wikipedia.org/wiki?curid=5104266" title="Muzeum Browarnictwa Dolnośląskiego w Lwówku Ślaskim">
Muzeum Browarnictwa Dolnośląskiego w Lwówku Ślaskim



</doc>
<doc id="5104269" url="https://pl.wikipedia.org/wiki?curid=5104269" title="Franklin Delano Roosevelt (ujednoznacznienie)">
Franklin Delano Roosevelt (ujednoznacznienie)

zobacz też

</doc>
<doc id="5104275" url="https://pl.wikipedia.org/wiki?curid=5104275" title="83 Pułk Piechoty Austro-Węgier">
83 Pułk Piechoty Austro-Węgier



</doc>
<doc id="5104276" url="https://pl.wikipedia.org/wiki?curid=5104276" title="Giornale di Malta">
Giornale di Malta

Giornale di Malta – gazeta wydawana w brytyjskim protektoracie Malty w latach 1812–1813. W chwili jej wydawania było to jedyne czasopismo na Malcie. Poprzedniczką "Giornale di Malta" była "Il Cartaginese" (1804–1805), a jej następczynią została "Gazetta del Governo di Malta" (1813–obecnie).
W sumie ukazały się 94 numery gazety. Uważa się, że pierwsze 46 numerów gazety zostało wydrukowanych na prasie Royal Sicilian Regiment na Malcie, a kolejne numery zostały wydrukowane na rządowej prasie drukarskiej.
Kopie publikacji są obecnie przechowywane w Bibliotece Narodowej Malty.

</doc>
<doc id="5104279" url="https://pl.wikipedia.org/wiki?curid=5104279" title="Franklin Delano Roosevelt (młodszy)">
Franklin Delano Roosevelt (młodszy)

Franklin Delano Roosevelt Jr. (ur. 17 sierpnia 1914 w Campobello Island w Kanadzie, zm. 17 sierpnia 1988 w Poughkeepsie) – amerykański polityk, do 1951 związany z Partią Liberalną w Nowym Jorku, członek Partii Demokratycznej.
Działalność polityczna.
W okresie od 17 maja 1949 do 3 stycznia 1955 przez trzy kadencję był przedstawicielem 20. okręgu wyborczego w stanie Nowy Jork w Izbie Reprezentantów Stanów Zjednoczonych. Od 1963 do 1965 był podsekretarzem ds. handlu w administracji prezydentów Kennedy’ego i Johnsona.
Był synem Eleanory i Franklina, bratem Jamesa i ojcem Franklina.

</doc>
<doc id="5104280" url="https://pl.wikipedia.org/wiki?curid=5104280" title="Bogom nocy równi">
Bogom nocy równi

Bogom nocy równi – powieść Sergiusza Piaseckiego, wydana po raz pierwszy w 1938. Stanowi ona kontynuację powieści "Piąty etap". Opisuje pracę i życie prywatne agenta wywiadu oraz realia Związku Sowieckiego i pogranicza polsko-radzieckiego pierwszej połowy lat 20. XX wieku. Książka oparta na wątkach biograficznych autora, który również pracował jako agent polskiego wywiadu w ZSRR.
Treść pisana była zarówno w osobie trzeciej jak i w pierwszej osobie jako pamiętnik.
Treść.
Akcja rozgrywa się pomiędzy kwietniem a listopadem 1923. Głównym bohaterem powieści jest Roman Zabawa, młody Białorusin pracujący dla polskiego wywiadu zakordonowego na terytorium sowieckim. Postanawia on zmienić znany z "Piątego etapu" charakter swojej pracy, agenta nielegalnie przekraczającego granicę i zalegalizować swój pobyt w Sowietach. Zabawa zatrudnia się pod fałszywym nazwiskiem Paweł Smolin w akumulatorowni Mińskiego Urzędu Telegraficznego, jednocześnie obejmując funkcję rezydenta Oddziału II Sztabu Generalnego Wojska Polskiego na terenie działalności sowieckiego Sztabu Frontu Zachodniego. W ciągu akcji bohater powraca do poprzedniego charakteru prowadzenia działań wywiadowczych. Powieść opisuje także życia prywatne Romana, który mieszkając w Mińsku, odnawia znajomość z dawną ukochaną Lizą.
Tłem akcji jest życie i przemiany społeczne w pierwszych latach istnienia Związku Sowieckiego. Opisane są różne postawy ludzi wobec wprowadzania komunizmu, zaobserwowane przez głównego bohatera jak i innych agentów polskiego wywiadu działających na sowieckiej Białorusi. Poruszone są takie zagadnienia jak Nowa Polityka Ekonomiczna, rola kobiet w społeczeństwie, narkomania, zderzenie ideałów z rzeczywistością, sytuacja żyjących na wolności osób uznanych za wrogów ludu, nadużycia władzy czy codzienne życie mińskich mieszczan.
Akcja powieści rozgrywa się również w Polsce, m.in. w Brześciu nad Bugiem, Stołpcach, Rakowie i w Baranowiczach oraz na polsko-sowieckim pograniczu.
Wydania.
Powieść po raz pierwszy ukazała się w 1938, tj. rok po zwolnieniu autora z więzienia, nakładem Towarzystwa Wydawniczego „Rój”. W 1950 Sergiusz Piasecki wydał skróconą wersję powieści, łącząc "Piąty etap" i "Bogom nocy równi" w jeden tom. Współczesne edycje opierają się na wydaniu z 1938.

</doc>
<doc id="5104283" url="https://pl.wikipedia.org/wiki?curid=5104283" title="Naukowe Centrum Zdrowia Psychicznego">
Naukowe Centrum Zdrowia Psychicznego

Naukowe Centrum Zdrowia Psychicznego () – państwowy instytut badawczy w Moskwie, zajmujący się badaniem i leczeniem zaburzeń psychicznych. Organizacja została założona w 1944 roku jako Instytut Psychiatrii Akademii Nauk Medycznych ZSRR. Do 2015 roku organizacja należała do Rosyjskiej Akademii Nauk Medycznych.

</doc>
<doc id="5104288" url="https://pl.wikipedia.org/wiki?curid=5104288" title="Wojewódzki Specjalistyczny Szpital im. dr. Władysława Biegańskiego w Łodzi">
Wojewódzki Specjalistyczny Szpital im. dr. Władysława Biegańskiego w Łodzi

Wojewódzki Specjalistyczny Szpital im. dr. Władysława Biegańskiego (dawn. Miejski Szpital Zakaźny) – powstały w 1914 r. szpital, którego głównym profilem działalności jest leczenie pacjentów z chorobami zakaźnymi.
Historia.
Budowę szpitala rozpoczęto w 1911 r. z inicjatywy Fundacji Konstadtów, należącej do Miny i Hermana Konstadtów. Początkowo miał on pełnić funkcję szpitala dla żydowskich dzieci. Pomimo że w 1914 r. szpital był zrealizowany zaledwie w 2/3, to uruchomiono go po uzyskaniu zgody Łódzkiego Żydowskiego Towarzystwa Dobroczynności. W lipcu 1915 r. znajdowało się w nim miejsce dla 200 chorych na dur brzuszny oraz oddział dla 100 chorych na gruźlicę. Początkowo obiekt nosił nazwę Miejskiego Szpitala Zakaźnego. W latach 1918–1939 w obiekcie znajdowało się 360 łóżek i był dzierżawiony przez miasto. W trakcie II wojny światowej obiekt został przejęty przez władze niemieckie. Do pacjentów szpitala należeli m.in. więźniowie więzienia Radogoszcz. Szpital składał się wówczas z 10 baraków ogrzewanych piecami. W 1945 r. szpital przemianowano na Miejski Szpital nr 9. Był on znacznie zdewastowany po wojnie, a pacjenci szpitala leżeli w salach 16-17 łóżkowych. W latach 1949–1951 szpital został upaństwowiony i zmienił nazwę na Szpital Nr 9 na Radogoszczu, a następnie na Szpital miejski Nr 9 przy ul. Kniaziewicza. W 1953 r. obiekt uzyskał obecnego patrona – Władysława Biegańskiego – w wyniku uchwały Rady Narodowej Miasta Łodzi. W 1951 r. szpital rozbudowano, dobudowując nowe pawilony, w tym związany z leczeniem duru plamistego oraz obserwacyjny. W latach 1960–1962 oddano do użytku dwa kolejne pawilony na potrzeby oddziałów zakaźnych oraz zlikwidowano baraki, ponadto zrealizowano oddział chirurgiczny oraz przyszpitalną poradnię chirurgiczną powstałą na potrzeby dzielnicy Bałuty. W marcu 1962 r. powstał zakład anatomii patologicznej. Na początku lat 60. XX w. szpital łącznie liczył 880 łóżek. W 1983 r. szpital liczył 711 łóżek, a także 16 oddziałów, blok operacyjny oraz 4 izby przyjęć i punkt krwiodawstwa. W 1984 r. powstał oddział internistyczny liczący 32 łóżka. 1 stycznia 1996 r. szpital podporządkowano województwu łódzkiemu.
Struktura szpitala.
W ramach struktury szpitala funkcjonują oddziały zakaźne dla dzieci i dorosłych, oddział kardiologiczny z pododdziałem intensywnej opieki kardiologicznej, chirurgiczny oraz pracownie: hemodynamiki, implantacji stymulatorów serce, elektrofizjologii, a także oddziały: rehabilitacji kardiologicznej, chorób wewnętrznych, dermatologii dla dzieci i dorosłych, anestezjologii, intensywnej terapii, oraz opiekuńczo-leczniczy. Ponadto działają pracownie: endoskopii zabiegowej, diagnostyki molekularnej, rentgenodiagnostyki, USG, a także dział diagnostyki laboratoryjnej, zakład patomorfologii oraz apteka szpitalna. Powierzchnia kompleksu szpitalnego wynosi 6,8 ha, natomiast 1,9 ha zajmują budynki, których kubatura wynosi około 140 000 m³.

</doc>
<doc id="5104294" url="https://pl.wikipedia.org/wiki?curid=5104294" title="Maria Cugowska">
Maria Cugowska



</doc>
<doc id="5104298" url="https://pl.wikipedia.org/wiki?curid=5104298" title="Korolewo (rejon szarkowszczyński)">
Korolewo (rejon szarkowszczyński)

Korolewo (; ) – wieś na Białorusi, w obwodzie witebskim, w rejonie szarkowszczyńskim, w sielsowiecie Hermanowicze.
Historia.
W czasach zaborów wieś w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim, w gminie Hermanowicze.
Według Powszechnego Spisu Ludności z 1921 roku zamieszkiwało tu 107 osób, 60 były wyznania prawosławnego a 47 staroobrzędowego. Jednocześnie wszyscy mieszkańcy zadeklarowali białoruską przynależność narodową. Było tu 18 budynków mieszkalnych. W 1931 w 22 domach zamieszkiwało 141 osób.
Wierni należeli do parafii prawosławnej w Łużkach. Miejscowość podlegała pod Sąd Grodzki w Łużkach i Okręgowy w Wilnie; właściwy urząd pocztowy mieścił się w Hermanowiczach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5104300" url="https://pl.wikipedia.org/wiki?curid=5104300" title="Andrea Bártfai-Mager">
Andrea Bártfai-Mager



</doc>
<doc id="5104302" url="https://pl.wikipedia.org/wiki?curid=5104302" title="Lily Weiding">
Lily Weiding

Lily Weiding (ur. 22 października 1924 w Frederiksbergu, zm. 15 czerwca 2021 w Kopenhadze) – duńska aktorka teatralna, filmowa i telewizyjna. Wystąpiła w ponad 30 filmach i programach telewizyjnych od 1942 do 2008 roku. Zagrała w filmie "Nie ma czasu na pieszczoty" z 1957 roku, który został zgłoszony na 7. Międzynarodowy Festiwal Filmowy w Berlinie.
Życie prywatne.
Jej mężem był aktor Morten Grunwald, z którym byli nieprzerwalnie 57 lat, do jego śmierci w 2018 roku. Lily Weiding zmarła 15 czerwca 2021 roku w wieku 96 lat.

</doc>
<doc id="5104304" url="https://pl.wikipedia.org/wiki?curid=5104304" title="Vincas Trumpa">
Vincas Trumpa

Vincas Trumpa (ur. 2 grudnia 1913 w , zm. 12 marca 2002 w Wilnie) – litewski historyk, laureat Krzyża Kawalerskiego Orderu Wielkiego Księcia Giedymina.
Życiorys.
Urodził się w 1913 w Paliepiai koło Ejragoły. W 1937 ukończył naukę na Uniwersytecie Witolda Wielkiego w Kownie, nąstepnie kształcił się na Sorbonie w Paryżu. W 1939 stał się sekretarzem Wydziału Historycznego Instytutu Studiów Litewskich. W latach 1941-1943 pracował na Uniwersytecie Wileńskim i w Archiwum Miasta Wilna. W 1944 wyjechał do ówczesnej III Rzeszy. W 1946 w Monachium założył gimnazjum litewskie, został tam zastępcą dyrektora. W 1949 wyjechał do Stanów Zjednoczonych. Od 1954 do 1982 pracował w Bibliotece Kongresu w Waszyngtonie. W 1997 wrócił na Litwę.
W 2002 został odznaczony Krzyżem Kawalerskim Orderu Wielkiego Księcia Giedymina.
Publikacje.
Trumpa pisał głównie o nacisku caratu, o litewskim ruchu narodowym, o kulturze i początkach liberalizmu na Litwie. Jego prace opierały się na źródłach archiwalnych. Najważniejszą pracą historyka jest "Napoleonas. Baltija. Amerika" (wydana w 1973), innymi pracami są: Lietuva XIX‑tame amžiuje (1989), "Apie žmones ir laiką" (2001).
W 2013 zostały opublikowane korespondencje historyka "Vinco Trumpos korespondencija".

</doc>
<doc id="5104306" url="https://pl.wikipedia.org/wiki?curid=5104306" title="Aleksandr Tiganow">
Aleksandr Tiganow

Aleksandr Siergiejewicz Tiganow (; ur. 10 maja 1931 w Moskwie, zm. 4 marca 2019 tamże) – radziecki i rosyjski lekarz psychiatra, doktor nauk medycznych, profesor, członek rzeczywisty Rosyjskiej Akademii Nauk Medycznych, uhonorowy tytułem „Zasłużony Działacz Nauki Federacji Rosyjskiej” (2006).

</doc>
<doc id="5104311" url="https://pl.wikipedia.org/wiki?curid=5104311" title="Kazimierz Myszkowski (działacz państwowy)">
Kazimierz Myszkowski (działacz państwowy)

Kazimierz Józef Myszkowski (ur. 10 listopada 1930 w Nekli, zm. 13 stycznia 2003) – polski działacz państwowy i technolog żywności, w latach 1980–1984 przewodniczący Prezydium WRN w Gorzowie Wielkopolskim.
Życiorys.
Syn Józefa i Kazimiery. Z zawodu technolog żywności. Przez wiele lat był dyrektorem Wielkopolskich Zakładów Przetwórstwa Owocowo-Warzywnego „Międzychód”, zajmował się także organizacją życia kulturalnego w Międzychodzie. Zasiadał w Wojewódzkiej Radzie Narodowej w Poznaniu. Od 28 listopada 1980 do 24 czerwca 1984 zajmował stanowisko przewodniczącego Prezydium Wojewódzkiej Rady Narodowej w Gorzowie Wielkopolskim; zastąpił go Józef Bialic.
Został pochowany na cmentarzu w Międzychodzie. Był proponowany jako patron jednego z rond w Międzychodzie (ostatecznie nadano mu imię Jana Pawła II).

</doc>
<doc id="5104316" url="https://pl.wikipedia.org/wiki?curid=5104316" title="Dongfeng Fengon E3">
Dongfeng Fengon E3

Dongfeng Fengon E3 – elektryczny i hybrydowy samochód osobowy typu crossover klasy kompaktowej produkowany przez chińskie przedsiębiorstwo DFSK od 2019 roku.
Historia i opis modelu.
Wiosną 2019 roku chińskie przedsiębiorstwo DFSK przedstawiło model Fengon E3 będący nie tylko pierwszym tak małym crossoverem w ofercie tej firmy oferującej swoje pojazdy z logo macierzystego Dongfenga, ale i pierwszym samochodem o napędzie w pełni elektrycznym.
Dongfeng Fengon E3 zyskał charakterystyczną, obłą sylwetkę z agresywnie ukształtowanymi reflektorami, wyraźnie zarysowanymi przetłoczeniami oraz specyficznie zaokrągloną tylną częścią nadwozia z łamanią linią okien. 
Fengon E3 EVR.
Niespełna pół roku po debiucie Fengona E3, we wrześniu 2019 podczas Chengdu Auto Show DFSK przedstawił hybrydowy wariant napędowy swojego crossovera pod nazwą E3 EVR. Bez żadnych dodatkowych różnic wizualnych poza atrapą chłodnicy i układem wydechowym, charakterystyczną cechą pojazdu stało się wzbogacenie 161-konnego silnika elektrycznego dodatkową jednostką spalinową w roli tzw. range extendera. W efekcie, 1,5-litrowy silnik benzynowy doładowujący baterię, nie napędzając jednocześnie kół, pozwala wydłużyć zasięg do 950 kilometrów.
Sprzedaż.
Poza rodzimym rynkiem chińskim, samochód oferowany jest także na licznych rynkach eksportowych. Pod nazwą DFSK Glory E3 pojazd oferowany jest w Chile i krajach azjatyckich jak Filipiny, Indonezja czy Pakistan. Od grudnia 2020 roku bliźniaczy model o nazwie Seres 3 oferowany jest na licznych rynkach europejskich jak Holandia, Niemcy, Włochy, Norwegia i Hiszpania, a od września tego samego dzięki międzynarodowemu przedsiębiorstwu Busnex zasięg rynkowy pojazdu objął Polskę. W sierpniu 2022 rosyjskie przedsiębiorstwo Evolute ogłosiło rozpoczęcie produkcji elektrycznego Fengona E3 pod własną marką w zakładach w Lipiecku jako Evolute i-Joy. Pod kątem wizualnym samochód odróżił się innymi logotypami i oznaczeniami modelu.
Dane techniczne.
Układ napędowy Dongfenga Fengona E3 tworzy silnik elektryczny charakteryzujący się mocą 163 KM i maksymalnym momentem obrotowym 300 Nm. Dzięki baterii o pojemności 53 kWh samochód może przejechać na jednym ładowaniu dystans do ok. 405 KM, a pełne ładowanie akumulatorów trwa ok. 8 godzin.
Fengon 500.
Dongfeng Fengon 500 został zaprezentowany po raz pierwszy w 2020 roku.
Nieco ponad rok po debiucie modelu Fengon E3 w wariancie elektrycznym i hybrydowym, DFSK zdecydowało się poszerzyć rodzinę wariantów napędowych swojego kompaktowego crossovera także o klasyczny, spalinowy z sufiksem "500" w nazwie.
Charakterystyczną cechą odróżniającą Fengona 500 od spalinowych wariantów została duża, rozległa atrapa chłodnicy dominująca pas przedni, z kolei w kabinie pasażerskiej zamiast pokrętła do wyboru trybów jazdy zdecydowano się zamontować klasyczny lewarek automatycznej skrzyni biegów.
Sprzedaż.
W pierwszej kolejności sprzedaż pojazdu ruszyła w listopadzie 2020 roku na rodzimym rynku chińskim. W 2021 roku rozpoczęła się sprzedaż pojazdu także na rynkach eksportowych obejmujących głównie region Azji Wschodniej, Pakistanu, Bliskiego Wschodu i Ameryki Południowej. Dla samochodu zastosowano tam nazwę DFSK Glory 500. Pod tą samą nazwą w połowie 2021 za pomocą prywatnego importera samochód wzbogacił także lolalną ofertę DFSK w Niemczech.

</doc>
<doc id="5104317" url="https://pl.wikipedia.org/wiki?curid=5104317" title="DFSK Glory E3">
DFSK Glory E3



</doc>
<doc id="5104318" url="https://pl.wikipedia.org/wiki?curid=5104318" title="DFSK Glory 500">
DFSK Glory 500



</doc>
<doc id="5104319" url="https://pl.wikipedia.org/wiki?curid=5104319" title="Seres 3">
Seres 3

Seres 3 – elektryczny samochód osobowy typu crossover klasy kompaktowej produkowany pod amerykańsko-chińską marką Seres od 2020 roku.
Historia i opis modelu.
W grudniu 2020 roku Seres zdecydował się skorzystać z partnerstwa z chińskim DFSK, uzupełniając swoją ofertę o mniejszy model Seres 3 dla rynku europejskiego. Pojazd powstał jako bliźniacza konstrukcja produkowanego od 2013 roku modelu Dongfeng Fengon E3.
Pod kątem wizualnym Seres 3 wyróżnił się przeprojektowanym pasem przednim z dużym, szarym panelem w miejscu imitacji atrapy chłodnicy, zyskując centralnie umieszczone logo firmowe. Ponadto, pojazd odróżnił się od pierwowzoru jeszcze innymi oznaczeniami producenta na m.in. klapie bagażnika oraz na kole kierownicy. Wyposażenie standardowe objęło m.in. skórzaną tapicerkę czy system kamer 360°.
Sprzedaż.
Pierwszym rynkiem zbytu dla Seresa 3 opracowanego specjalnie z myślą o rynkach europejskich została Holandia, a także sąsiednie Niemcy. W pierwszej połowie 2021 roku producent zdecydował się rozpocząć rozbudowę rynków zbytu, przez co sprzedaż objęła także Włochy, Norwegię i Hiszpanię. Od września tego samego roku, dzięki międzynarodowemu przedsiębiorstwu Busnex, Seres 3 dostępny jest także w sprzedaży na terenie Polski.
Dane techniczne.
Seres 3 jest samochodem elektrycznym, którego układ napędowy tworzy silnik o mocy 164 KM i maksymalnym momencie obrotowym 300 Nm. Bateria o pojemności 53 kWh pozwala przejechać na jednym ładowaniu maksymalnie do 350 kilometrów według europejskiej procedury pomiarowej WLTP.

</doc>
<doc id="5104321" url="https://pl.wikipedia.org/wiki?curid=5104321" title="Józef Bialic">
Józef Bialic

Józef Bialic (ur. 15 marca 1927) – polski działacz państwowy, w latach 1980–1984 przewodniczący Prezydium WRN w Gorzowie Wielkopolskim.
Życiorys.
Pracował jako dyrektor Zakładu Doświadczalnego Uprawy, Nawożenia i Gleboznawstwa w Wierzbnie. Od 24 czerwca 1984 do 27 czerwca 1988 zajmował stanowisko przewodniczącego Prezydium Wojewódzkiej Rady Narodowej w Gorzowie Wielkopolskim; zastąpił go Stanisław Nowak.

</doc>
<doc id="5104323" url="https://pl.wikipedia.org/wiki?curid=5104323" title="Elias Corneliussen">
Elias Corneliussen

Elias Corneliussen (ur. 3 sierpnia 1881 w Oslo, zm. 6 kwietnia 1951 w Tønsberg) ― norweski wojskowy, kontradmirał. Dowódca Sjøforsvaret podczas II wojny światowej i pełniący obowiązki naczelnego dowódcy Norweskich Sił Zbrojnych w 1946.
Życiorys.
Urodził się w rodzinie inspektora szkolnego Andreasa Martina Corneliussena i Clary Thinn. W 1896 ukończył szkołę średnią i rozpoczął pracę jako marynarz na statkach pływających do Wielkiej Brytanii. 
W 1899 wstąpił do Sjøkrigsskolen, którą ukończył w 1906. Następnie dołączył do marynarki wojennej. W 1905 był dowódcą kutra torpedowego, w następnych latach pływał na innych jednostkach. W latach 1908−1909 był dowódcą szkoły marynarki wojennej w Fredrikstad, a w latach 1909−1913 pracował w Ministerstwie Obrony. Od 1913 do 1922 był nauczycielem w Sjøkrigsskolen.
Od 1922 służył w 1. Sjømilitære distriktskommando, m.in. jako dowódca trałowców, adiutant króla Haakona VII i jako zastępca dowódcy pancernika Norge. Służył też jako szef departamentu w sztabie generalnym marynarki wojennej oraz szef tego sztabu.
W 1940 wraz z królem i rządem udał się na emigrację do Wielkiej Brytanii. W 1941 został awansowany na stopień kontradmirała i został dowódcą marynarki wojennej, funkcję tę piastował do 1946. 
Po powrocie do kraju, w 1946 przez krótki okres pełnił funkcję naczelnego dowódcy Norweskich Sił Zbrojnych. Następnie przeszedł na emeryturę.

</doc>
<doc id="5104324" url="https://pl.wikipedia.org/wiki?curid=5104324" title="James Monroe (ujednoznacznienie)">
James Monroe (ujednoznacznienie)



</doc>
<doc id="5104325" url="https://pl.wikipedia.org/wiki?curid=5104325" title="Gabriel Fuentes">
Gabriel Fuentes

Gabriel Rafael Fuentes Gómez (ur. 9 lutego 1997 w Santa Marta) – kolumbijski piłkarz grający na pozycji lewego obrońcy. W sezonie 2022/2023 występuje w klubie Real Saragossa.
Kariera seniorska.
Barranquilla FC.
Fuentes zadebiutował dla Barranquilli FC 17 sierpnia 2014 roku w meczu z Cúcuta Deportivo (0:0). Pierwszą bramkę zawodnik ten zdobył 18 października 2017 roku w wygranym 2:0 spotkaniu przeciwko Orsomarso SC Łącznie dla Barranquilli FC Kolumbijczyk rozegrał 79 meczów, strzelając dwa gole.
Atlético Junior.
Fuentes przeszedł do Atlético Junior 24 kwietnia 2018 roku. Debiut dla tego klubu zaliczył on dwa dni później w zremisowanym 1:1 spotkaniu przeciwko Atlético Nacional. Premierowego gola piłkarz ten strzelił 13 sierpnia 2018 roku w meczu z Atlético Huila (wyg. 3:0). Do 16 czerwca 2021 roku w barwach Atlético Junior Kolumbijczyk wystąpił w 118 spotkaniach, zdobywając 3 bramki.
Kariera reprezentacyjna.
Kolumbia U-20.
Fuentes zadebiutował dla reprezentacji Kolumbii U-20 8 lutego 2017 roku w meczu z Ekwadorem (przeg. 3:0). Łącznie piłkarz ten rozegrał dla tej reprezentacji 2 spotkania, nie zdobywając żadnej bramki.
Kolumbia U-23.
Fuentes zadebiutował dla reprezentacji Kolumbii U-23 8 września 2019 roku w przegranym 3:1 spotkaniu przeciwko Argentynie. Łącznie zawodnik ten wystąpił w barwach tej reprezentacji w 8 meczach, nie strzelając żadnego gola.
Sukcesy.
"Sukcesy w karierze klubowej:"

</doc>
<doc id="5104326" url="https://pl.wikipedia.org/wiki?curid=5104326" title="Podgorica (ujednoznacznienie)">
Podgorica (ujednoznacznienie)



</doc>
<doc id="5104333" url="https://pl.wikipedia.org/wiki?curid=5104333" title="Antonio Clopatofsky">
Antonio Clopatofsky



</doc>
<doc id="5104336" url="https://pl.wikipedia.org/wiki?curid=5104336" title="James Monroe (1799–1870)">
James Monroe (1799–1870)

James Monroe (ur. 10 września 1799 w hrabstwie Albemarle, zm. 7 września 1870 w Orange) – amerykański polityk, członek Partii Wigów.
Działalność polityczna.
W okresie od 4 marca 1839 do 3 marca 1841 przez jedną kadencję był przedstawicielem 3. okręgu wyborczego (miejsce C) w stanie Nowy Jork w Izbie Reprezentantów Stanów Zjednoczonych. W 1850 i 1852 zasiadał w New York State Senate.
Był bratankiem prezydenta Jamesa Monroe’a.

</doc>
<doc id="5104338" url="https://pl.wikipedia.org/wiki?curid=5104338" title="Hajduki Dolne">
Hajduki Dolne



</doc>
<doc id="5104339" url="https://pl.wikipedia.org/wiki?curid=5104339" title="Hajduki Górne">
Hajduki Górne



</doc>
<doc id="5104342" url="https://pl.wikipedia.org/wiki?curid=5104342" title="Dailis Caballero Vega">
Dailis Caballero Vega



</doc>
<doc id="5104343" url="https://pl.wikipedia.org/wiki?curid=5104343" title="Daylis Caballero Vega">
Daylis Caballero Vega



</doc>
<doc id="5104346" url="https://pl.wikipedia.org/wiki?curid=5104346" title="Thongchai McIntyre">
Thongchai McIntyre

Thongchai McIntyre, znany również jako Bird Thongchai lub Bird McIntyre (; ur. 1958 w Bangkoku) – tajski piosenkarz i aktor.
Uważany za supergwiazdę w Tajlandii jest również jednym z najbardziej utytułowanych piosenkarzy w jej historii. Na swoim koncie ma ponad 25 mln sprzedanych albumów. Występował także w wielu filmach, telewizji, musicalach i reklamach.

</doc>
<doc id="5104347" url="https://pl.wikipedia.org/wiki?curid=5104347" title="Bird McIntyre">
Bird McIntyre



</doc>
<doc id="5104351" url="https://pl.wikipedia.org/wiki?curid=5104351" title="Akustyka kwantowa">
Akustyka kwantowa

Akustyka kwantowa – w fizyce, badanie dźwięku w warunkach, w których istotne są efekty mechaniki kwantowej. Dla większości zastosowań mechanika klasyczna jest wystarczająca do dokładnego opisu fizyki dźwięku. Jednak dźwięki o bardzo wysokiej częstotliwości lub dźwięki wytwarzane w bardzo niskich temperaturach mogą podlegać efektom kwantowym.
Akustyka kwantowa może również odnosić się do prób podejmowanych w środowisku naukowym w celu splątania nadprzewodnikowych kubitów z falami akustycznymi. Jedna ze szczególnie udanych metod polega na splątaniu nadprzewodnikowego kubitu z rezonatorem SAW (ang. "Surface Acoustic Wave") i umieszczeniu tych elementów na różnych powierzchniach w celu uzyskania wyższego stosunku sygnału do szumu, jak również kontrolowania siły splątanych elementów. Pozwala to na kwantowe eksperymenty weryfikujące, czy fonony wewnątrz rezonatora SAW znajdują się w kwantowych stanach Foka za pomocą tomografii kwantowej. Podobne próby zostały podjęte przy użyciu masowych rezonatorów akustycznych. Jedną z konsekwencji tych osiągnięć jest możliwość badania właściwości atomów o znacznie większych rozmiarach niż spotykane konwencjonalnie poprzez modelowanie ich za pomocą nadprzewodzącego kubitu splątanego z rezonatorem SAW.

</doc>
<doc id="5104358" url="https://pl.wikipedia.org/wiki?curid=5104358" title="Tata Young">
Tata Young

Tata Young (), właśc. Amita Marie Young (taj. ; ur. 14 grudnia 1980) – tajska piosenkarka, aktorka, modelka i tancerka. Ma pochodzenie amerykańsko-tajskie.
Śpiewem interesowała się od dzieciństwa. W wieku 11 lat wzięła udział w lokalnym konkursie wokalnym (Thailand Junior Singing Contest), który wygrała. Następnie podpisała kontrakt z agencją Yamaha Music Management. W wieku 14 lat związała się z wytwórnią Grammy Entertainment. W 1995 roku wydała swój debiutancki album pt. "Amita Tata Young", który w ciągu pięciu miesięcy od premiery miał się sprzedać w nakładzie miliona egzemplarzy.
Kolejne albumy piosenkarki również były sukcesami komercyjnymi. Do 2005 roku sprzedała łącznie ok. 12 mln albumów.
Dyskografia (wybór).
Źródło: .

</doc>
<doc id="5104364" url="https://pl.wikipedia.org/wiki?curid=5104364" title="Bird Thongchai">
Bird Thongchai



</doc>
<doc id="5104369" url="https://pl.wikipedia.org/wiki?curid=5104369" title="Józef Raciborski">
Józef Raciborski

Józef Raciborski (ur. 28 maja 1879 w Kociołkach, zm. 7 grudnia 1935 w Piotrkowie Trybunalskim) – konserwator zabytków i archiwista. Odznaczony orderem papieskim Pro Ecclesia et Pontifice i 2-krotnie Krzyżem Kawalerskim Orderu Odrodzenia Polski, w tym raz pośmiertnie (2022).
Życiorys.
Był dzieckiem Walerego i Emilii z domu Łaszczyńskiej. Początkowo uczył się w Sieradzu, natomiast od 1896 r., w związku ze śmiercią rodziców, przeszedł pod opieką franciszkanów w Kaliszu i podjął naukę we franciszkańskiej szkole przyklasztornej. Następnie został przeniesiony w 1897 r. do zakonu we Lwowie. Rok później odmówił złożenia ślubów zakonnych i przeniósł się do Kolegium św. Tomasza z Akwinu w Rzymie, gdzie studiował archeologię oraz podjął pracę w . Po powrocie z Włoch w 1904 r. zdał maturę w gimnazjum w Szawlach, a następnie podjął studia na Wydziale Teologicznym Uniwersytetu Jagiellońskiego (z których po roku zrezygnował), a ponadto uczęszczał na wykłady prowadzone przez Stanisława Krzyżanowskiego związane z archiwami i chronologią. W latach 1905–1914 zajmował się zawodowo głównie inwentaryzacją zabytków sztuki, którą zaoferował mu hrabia Adam Krasiński – pierwszy prezes TONZ w Warszawie. Raciborski w tym okresie zamieszkał w Kaliszu, w którym w 1912 r. opublikował "Monografię Kalisza". W 1917 r. podjął pracę jako komisarz na gubernię smoleńską w Komisji Likwidacyjnej do spraw Królestwa Polskiego. W 1919 r. rozpoczął pracę w roli konserwatora sztuki w okręgu kaliskim, a następnie w latach 1921–1923 był konserwatorem w ramach Urzędu Województwa Łódzkiego. W 1925 r. został kierownikiem Archiwum Akt Dawnych w Łodzi, a w okresie od 1 kwietnia 1928 r. do 31 sierpnia 1930 r. był również kierownikiem Archiwum w Piotrkowie Trybunalskim, w którym zastąpił Adama Próchnika. Raciborski w swojej pracy archiwisty koncentrował się na powiększaniu zasobu oraz na pracach wydawniczych. Był jednym z inicjatorów oraz redaktorem „Rocznika Łódzkiego”. Ponadto od 1926 r. był członkiem Komisji Archiwalnej w Łodzi, a od 1933 r. członkiem Komisji Historycznej PAU. 1 października 1934 r. przeszedł na emeryturę i zamieszkał w Piotrkowie Trybunalskim, gdzie zmarł i został pochowany.
Publikacje.
Na łamach „Rocznika Łódzkiego” opublikował m.in. rozprawy:
Ponadto był autorem pozycji takich jak:

</doc>
<doc id="5104377" url="https://pl.wikipedia.org/wiki?curid=5104377" title="Daimajin Ikaru">
Daimajin Ikaru

 – japoński film typu kaijū z 1966 roku w reżyserii Kenjiego Misumiego. Drugi film z serii o Daimajinie.

</doc>
<doc id="5104380" url="https://pl.wikipedia.org/wiki?curid=5104380" title="Daimajin">
Daimajin

 – japoński film typu kaijū z 1966 roku w reżyserii Kimiyoshiego Yasudy. Pierwszy film z serii o Daimajinie.

</doc>
<doc id="5104381" url="https://pl.wikipedia.org/wiki?curid=5104381" title="Luis Javier Mosquera">
Luis Javier Mosquera

Luis Javier Mosquera Lozano (ur. 27 marca 1995 w Yumbo) – kolumbijski sztangista, dwukrotny medalista letnich igrzysk olimpijskich.
Podczas letnich igrzysk olimpijskich w Rio de Janeiro startował w kategorii do 69 kg. Zajął początkowo 4. miejsce w klasyfikacji, lecz po dyskwalifikacji kirgiskiego sztangisty Izzata Artykowa zdobył brązowy medal (2019).
W 2021 roku na igrzyskach w Tokio zdobył srebrny medal w kategorii do 67 kg.

</doc>
<doc id="5104387" url="https://pl.wikipedia.org/wiki?curid=5104387" title="Daimajin Gyakushū">
Daimajin Gyakushū

 – japoński film typu kaijū z 1966 roku w reżyserii Issei Moriego. Trzeci i ostatni film z serii o Daimajinie.

</doc>
<doc id="5104392" url="https://pl.wikipedia.org/wiki?curid=5104392" title="Puchar Polski w piłce nożnej kobiet (2019/2020)">
Puchar Polski w piłce nożnej kobiet (2019/2020)

Puchar Polski w piłce nożnej kobiet 2019/2020 – 36. edycja rozgrywek o piłkarski Puchar Polski kobiet, zorganizowana przez Polski Związek Piłki Nożnej na przełomie 2019 i 2020 roku. Trofeum zdobył Górnik Łęczna, pokonując 1:0 w meczu finałowym na Stadionie Polonii w Warszawie Czarnych Sosnowiec.

</doc>
<doc id="5104397" url="https://pl.wikipedia.org/wiki?curid=5104397" title="Philip Zinckernagel">
Philip Zinckernagel

Philip Aksel Frigast Zinckernagel (ur. 16 grudnia 1994 w Kopenhadze) – duński piłkarz grający na pozycji napastnika w Nottingham Forest, do którego jest wypożyczony z Watford F.C.
Kariera klubowa.
Treningi piłkarskie rozpoczął w Kjøbenhavns Boldklub, z którego trafił do FC København, a następnie do FC Nordsjælland. W latach 2013–2015 był zawodnikiem HB Køge. W sierpniu 2015 podpisał kontrakt do końca roku z FC Helsingør. Dwa miesiące później umowa została przedłużona do czerwca 2017. W sierpniu 2016 podpisał trzyipółletni kontrakt z SønderjyskE. Niedługo po transferze doznał kontuzji, po którym wrócił do gry we wrześniu, początkowo debiutując w zespole rezerw. W pierwszej drużynie po raz pierwszy zagrał 18 września w wygranym 3:2 meczu z FC Nordsjælland, jednak do końca sezonu rozpoczynał większość spotkań na ławce rezerwowych. Łącznie w sezonie 2016/2017 rozegrał 24 mecze i strzelił 1 gola, natomiast w kolejnym sezonie wystąpił w 22 spotkaniach i strzelił 3 gole.
W marcu 2018 podpisał trzyletni kontrakt z FK Bodø/Glimt. Zadebiutował w tym klubie 8 kwietnia 2018 w przegranym 0:1 meczu z Odds BK, a pierwszego gola strzelił 13 maja 2018 w przegranym 1:2 spotkaniu z Molde FK. Łącznie w sezonie 2018 strzelił 6 goli w 24 meczach, natomiast w kolejnym zdobył 6 bramek w 30 spotkaniach. W sezonie 2020 wywalczył ze swoim klubem mistrzostwo Norwegii, a sam strzelił 19 goli i zanotował 18 asyst w 28 meczach, dzięki czemu został rekordzistą ligi norweskiej pod względem liczby asyst oraz punktów w klasyfikacji kanadyjskiej w jednym sezonie. Został także piłkarzem sezonu w lidze norweskiej. W styczniu 2021 podpisał pięcioipółletni kontrakt z Watford F.C.. Zadebiutował 9 stycznia w przegranym 0:1 meczu Pucharu Anglii z Manchesterem United. W sezonie 2020/2021 wraz z drużyną wywalczył awans do Premier League. W sierpniu 2021 został wypożyczony na sezon do Nottingham Forest. Zadebiutował w tym klubie 8 sierpnia 2021 w przegranym 1:2 meczu z Coventry City.
Kariera reprezentacyjna.
Był młodzieżowym reprezentantem Danii.

</doc>
<doc id="5104415" url="https://pl.wikipedia.org/wiki?curid=5104415" title="Paisjusz (Szynkariow)">
Paisjusz (Szynkariow)

Paisjusz, imię świeckie Wiktor Sierhijowycz Szynkariow (ur. 8 stycznia 1988 w Teodozji) – biskup Ukraińskiego Kościoła Prawosławnego Patriarchatu Moskiewskiego.
Życiorys.
Został ochrzczony w dzieciństwie. W latach nauki szkolnej był ministrantem w soborze Kazańskiej Ikony Matki Bożej w Teodozji.
W 2006 r. wstąpił do Taurydzkiego Seminarium Duchownego w Symferopolu. W latach 2007–2013 studiował na Uniwersytecie Narodowym w Atenach. W 2013 r. otrzymał z rąk biskupa gorłowskiego i słowiańskiego Mitrofana święcenia diakońskie (21 lipca) i kapłańskie (27 września). Początkowo niósł posługę w soborze katedralnym Objawienia Pańskiego w Gorłówce. 12 czerwca 2014 r. został proboszczem parafii Zwiastowania w tym mieście. Po zniszczeniu cerkwi parafialnej w wyniku ostrzału artyleryjskiego, od 7 sierpnia 2014 r. ponownie posługiwał w soborze katedralnym.
23 grudnia 2015 r. złożył przed metropolitą Mitrofanem wieczyste śluby mnisze z imieniem Paisjusz, ku czci św. Paisjusza Atoskiego. W marcu 2016 r. stanął na czele wydziału misjonarskiego eparchii gorłowskiej, a w sierpniu tego samego roku został zastępcą przewodniczącego komisji powołaniowej. 16 września 2017 r. otrzymał godność archimandryty. 28 września tego samego roku został proboszczem dwóch parafii (św. Mikołaja i Iwerskiej Ikony Matki Bożej) w Gorłówce. W grudniu 2019 r. rozpoczął posługę w Słowiańsku jako dziekan okręgu św. Aleksandra Newskiego; w styczniu następnego roku objął probostwo parafii katedralnej w tym mieście. We wrześniu 2020 r. został dziekanem okręgu łymańskiego eparchii gorłowskiej.
Postanowieniem Świętego Synodu, nominowany 12 maja 2021 r. na biskupa konstantynowskiego, wikariusza eparchii gorłowskiej. Chirotonia biskupia odbyła się 13 czerwca 2021 r. w soborze Zaśnięcia Matki Bożej w ławrze Peczerskiej, pod przewodnictwem metropolity kijowskiego i całej Ukrainy Onufrego.

</doc>
<doc id="5104426" url="https://pl.wikipedia.org/wiki?curid=5104426" title="Jan Lubieniecki">
Jan Lubieniecki



</doc>
<doc id="5104427" url="https://pl.wikipedia.org/wiki?curid=5104427" title="Teodor Lubieniecki">
Teodor Lubieniecki



</doc>
<doc id="5104436" url="https://pl.wikipedia.org/wiki?curid=5104436" title="Ryszard Zbróg">
Ryszard Zbróg

Ryszard Stanisław Zbróg (ur. 23 maja 1937, zm. 13 września 2014 w Kielcach) – polski działacz państwowy i gospodarczy, menedżer i inżynier, w latach 1980–1990 przewodniczący Prezydium WRN w Kielcach.
Życiorys.
Syn Stanisława i Heleny. W młodości zawodnik piłki nożnej. Ukończył studia z inżynierii budownictwa na Politechnice Śląskiej, kształcił się podyplomowo na Politechnice Warszawskiej i Politechnice Świętokrzyskiej oraz zdobył uprawnienia budowlane. Przez wiele lat związany z Kieleckim Przedsiębiorstwem Budownictwa Przemysłowego, gdzie był kolejno kierownikiem budowy i biura projektów, naczelnym inżynierem oraz dyrektorem naczelnym. Został także pełnomocnikiem ministra budownictwa ds. budowy Zakładów Metalurgicznych Maszyn Budowlanych. Po odejściu z KPBP przez dwa lata kierował Regionalną Agencją Poszanowania Energii w Radomiu, następnie od 2002 prowadził działalność gospodarczą. Wykładał także na Politechnice Świętokrzyskiej.
Od 1980 do 1990 zajmował stanowisko przewodniczącego Prezydium Wojewódzkiej Rady Narodowej w Kielcach. Nie należał do PZPR, choć miał bliskie związki z partią. Od 1990 należał do Staropolskiej Izby Przemysłowo-Handlowej, w 1999 został jej przewodniczącym. Działał m.in. na rzecz utworzenia odrębnego województwa świętokrzyskiego w Ruchu Obrony Regionu Staropolskiego. Wszedł w skład prezydium Krajowej Izby Gospodarczej w Warszawie i Świętokrzyskiej Okręgowej Izby Inżynierów Budownictwa.

</doc>
<doc id="5104437" url="https://pl.wikipedia.org/wiki?curid=5104437" title="Lightsum">
Lightsum

Lightsum (hangul: 라잇썸) – południowokoreański girlsband, który został utworzony przez Cube Entertainment. Grupa składa się z sześciu członkiń: Sangah, Chowon, Nayoung, Hina, Juhyeon i Yujeong. Pierwotnie grupa składała się z ośmiu członkiń, Huiyeon i Jian opuściły skład w październiku 2022 roku. Zadebiutowały 10 czerwca 2021 roku wydając swój debiutancki single album "Vanilla".
Nazwa.
Nazwa grupy, Lightsum, jest połączeniem słów „światło” i „suma”, które symbolizuje „rzeczy, których słabe światło, gromadzi się razem, aby oświetlić świat, dostarczając pozytywnej energii poprzez przesłanie nadziei”.
Historia.
2017–2020: przed debiutem.
Juhyeon brała udział w "" (2017/2018), w którym zajęła 25 miejsce. Chowon, Nayoung i Yujeong uczestniczyły w "Produce 48" w 2018 roku, gdzie zajęły odpowiednio 13., 21. i 51. miejsce. Juhyeon również brała udział w "Dancing High" w 2018 roku, ale nie przeszła rundy wstępnej .
Chowon został obsadzona w filmach "Bully Bad Guys" i "The Dominator 3: Junior Bullies" w 2020 roku.
Od 2021: debiut z "Vanilla".
15 kwietnia Cube Entertainment ogłosił, że zadebiutuje nowy girlsband, pierwszy od czasów (G)I-dle w 2018 roku. Członkinie zostały ujawnione w parach od 19 do 22 kwietnia. Zwiastun wideo ze wszystkimi ośmioma członkiniami został ujawniony 23 kwietnia 2021 r. 27 maja ogłoszono, że 10 czerwca Lightsum wyda swój debiutancki single album "Vanilla". Grupa zadebiutowała w "M Countdown" 10 czerwca, gdzie wykonała debiutancki singiel.
13 października 2021 roku Lightsum wydały swój drugi singiel album "Light a Wish", wraz z głównym singlem „Vivace".
24 maja 2022 roku Lightsum wydały swój pierwszy minialbum "Into the Light", z głównym singlem „Alive”.
25 października 2022 roku Cube Entertainment ogłosiło odejście Huiyeon i Jian z grupy, a Lightsum dalej będzie działać jako sześcioosobowa grupa.

</doc>
<doc id="5104447" url="https://pl.wikipedia.org/wiki?curid=5104447" title="Dongfeng Fengon 500">
Dongfeng Fengon 500



</doc>
<doc id="5104462" url="https://pl.wikipedia.org/wiki?curid=5104462" title="Most kolejowy Glinki-Góra Kalwaria">
Most kolejowy Glinki-Góra Kalwaria

Most kolejowy Glinki-Góra Kalwaria – most kolejowy nad Wisłą położony w ciągu linii kolejowej nr 12, w miejscowościach Glinki oraz Góra Kalwaria. Najbliższa na południe od Warszawy przeprawa kolejowa przez Wisłę. Most powstał w latach 1950–1951.
W czerwcu 2021 roku Mazowiecki Wojewódzki Konserwator Zabytków na wniosek Towarzystwo Opieki nad Zabytkami – Oddział w Warszawie wszczął postępowanie mające na celu wpisanie przeprawy do rejestru zabytków.

</doc>
<doc id="5104463" url="https://pl.wikipedia.org/wiki?curid=5104463" title="Brachionycha">
Brachionycha

Brachionycha – rodzaj motyli z rodziny sówkowatych.
Morfologia i występowanie.
Motyle te mają dość małą głowę z krótką ssawką i płaskim czołem. Czułki samicy są gładkie, samca zaś grzebykowate. Szeroki tułów ma trochę wysklepioną stronę grzbietową. Przednie skrzydła są długie, stosunkowo wąskie i mają lekko wypukłe krawędzie przednie. Odnóża są porośnięte gęstym owłosieniem. Przednia ich para ma silnie odstające ostrogi na goleniach. Odwłok jest obły i wydłużony.
Rodzaj o zasięgu holarktycznym, najliczniej reprezentowany w Palearktyce. W Polsce występuje tylko lazdona brzezinówka.
Taksonomia.
Takson ten wprowadził w 1819 roku Jacob Hübner, wyznaczając jego gatunkiem typowym "Bombyx nubeculosa". W 1859 roku Hermann von Heinemann wyznaczył ten sam gatunek typem rodzaju synonimicznego "Selenoscopus". Część autorów traktuje jako synonim "Brachionycha" rodzaj "Asteroscopus".
Nazwę lazdona wprowadzono jako polską nazwę zwyczajową rodzaju "Brachionycha", jednak współcześnie stosowana jest również dla "Asteroscopus", a stosowana bywała nawet dla obecnego rodzaju "Minucia".
Do rodzaju tego zalicza się gatunki:

</doc>
<doc id="5104485" url="https://pl.wikipedia.org/wiki?curid=5104485" title="Powiat Sächsische Schweiz-Osterzgebirge">
Powiat Sächsische Schweiz-Osterzgebirge



</doc>
<doc id="5104486" url="https://pl.wikipedia.org/wiki?curid=5104486" title="Stanisław Krause">
Stanisław Krause

Stanisław Krause (ur. 5 maja 1900 w Pawłowicach, zm. 7 czerwca 1971 w Londynie) – polski adwokat, uczestnik Powstania Wielkopolskiego.
Życiorys.
W latach 1911-1918 uczęszczał do gimnazjum im J. A. Komeńskiego w Lesznie, w 1918 przerwał naukę i wziął udział w powstaniu wielkopolskim. W 1924 roku ukończył studia na Wydziale Prawno-Ekonomicznym Uniwersytetu Poznańskiego. W okresie II Rzeczypospolitej sędzia i adwokat, działacz endecki, Członek Sądu Dyscyplinarnego Rady Adwokackiej, po zakończeniu wojny pozostał w Londynie, pracował w Prezydium Rady Ministrów na emigracji. W latach 1950-1954 prezes emigracyjnego polskiego Sądu Obywatelskiego w Londynie. W latach 1952-1969 prezes Związku Polskich Ziem Zachodnich, od 1962 roku członek Tymczasowej Rady Jedności Narodowej.

</doc>
<doc id="5104487" url="https://pl.wikipedia.org/wiki?curid=5104487" title="Windows 11">
Windows 11

Windows 11 – wersja systemu operacyjnego Microsoft Windows, zaprezentowana 24 czerwca i wydana 5 października 2021 roku. Jest następcą Windows 10 wydanego w 2015 roku.
Aktualizacja do Windows 11 jest darmowa dla posiadaczy wersji 10.
Powołując się na względy bezpieczeństwa, wymagania systemowe dla Windows 11 zostały zwiększone w stosunku do Windows 10. Microsoft oficjalnie wspiera system operacyjny tylko na urządzeniach wykorzystujących procesory Intel Core ósmej generacji lub nowsze (z drobnymi wyjątkami), procesory AMD Ryzen oparte na mikroarchitekturze Zen+ lub nowsze, albo układy ARM Qualcomm Snapdragon 850 lub nowsze, z bezpiecznym rozruchem UEFI i Trusted Platform Module (TPM) 2.0 obsługiwanym i włączonym (choć Microsoft może wprowadzić wyjątki od wymogu TPM 2.0 dla producentów OEM). Wprawdzie system operacyjny można zainstalować na nieobsługiwanych procesorach, jednak Microsoft nie gwarantuje dostępności aktualizacji. Windows 11 porzuca także wsparcie dla 32-bitowych procesorów x86 oraz urządzeń wykorzystujących oprogramowanie sprzętowe BIOS.
W lutym 2022, według serwisu StatCounter, Windows 11 był zainstalowany na 7,59% komputerów osobistych, co daje mu trzecie miejsce na świecie (zaraz po Windows 10 z udziałem 75,98% i Windows 7 z 11,89%).
Rozwój.
Po wydaniu systemu Windows 10 pracownik Microsoftu Jerry Nixon oświadczył, że będzie to „ostatnia wersja systemu Windows”. Przedsiębiorstwo zgodziło się z tym stwierdzeniem, określając je jako „odzwierciedlające” jej pogląd na rozwój systemu. Windows 10 miał funkcjonować w charakterze usługi, a pierwotna jego wersja miała być ulepszana w ramach wydawanych od czasu do czasu aktualizacji i nowych kompilacji. Jednakże zamieszczenie przez przedsiębiorstwo oferty pracy odnoszącej się do „gruntownego odmłodzenia” systemu Windows przyniosło falę spekulacji na temat nowego wydania systemu. Pod kryptonimem „Sun Valley” rozpoczęto prace nad uaktualnieniem systemu, którego celem miało być unowocześnienie jego interfejsu. W połowie czerwca 2021 r. pojawiły się pierwsze zrzuty ekranu nowej wersji systemu, opublikowane na chińskiej stronie Baidu Tieba, a następnie wyciekła do internetu rzekoma wersja deweloperska Windows 11, wyposażona w zmodernizowany ekran pierwszej konfiguracji (Windows OOBE) oraz branding nowego systemu, a pod względem wizualnym przypominająca wcześniejszy projekt Windows 10X.
Pierwotne informacje o możliwości wydania nowej wersji systemu Windows pojawiły się po tym, jak Microsoft opublikował zaproszenie na konferencję, związaną z przyszłością systemu (w materiałach pojawiła się godzina 11:00 czasu wschodniego), a także z uwagi na wcześniejsze wstrzymanie nowych kompilacji w ramach programu Windows Insider. Ponadto przedsiębiorstwo zamieściło w serwisie YouTube wideo z montażem dźwięków ze starszych wersji systemu Windows, trwające dokładnie 11 minut. 
Zgodnie ze wcześniejszymi przewidywaniami system Windows 11 został zaprezentowany na konferencji Microsoftu, która odbyła się 24 czerwca 2021. Pierwsza kompilacja systemu została wydana 28 czerwca w ramach programu Windows Insider.
Przed oficjalną prezentacją systemu, w internecie pojawiły się poszlaki wskazujące na możliwość bezpłatnej aktualizacji Windows 7 oraz 8.1 do wersji 11, które nie zostały ani potwierdzone, ani zdementowane podczas konferencji Microsoftu.
Funkcje.
Windows 11 przyniósł uaktualniony interfejs użytkownika, opracowany zgodnie z wytycznymi Microsoft Fluent Design. Wśród zmian wizualnych, obecnych już w wersji deweloperskiej, znalazły się nowe elementy przezroczystości, cienie i zaokrąglone rogi. Zmodernizowano m.in. menu Start, z którego zniknęły kafelki, a ikony paska zadań domyślnie są umieszczone na środku. Nowy wygląd otrzymał również widok zadań ("Task View"), znany z systemu Windows 10. Do wprowadzonych uaktualnień wizualnych należą także nowe ikony, tapety i dźwięki oraz odświeżone animacje. Ponadto w systemie pojawił się zupełnie nowy panel z widżetami, a sklep z aplikacjami przeszedł gruntowną przebudowę.
W późniejszej kompilacji testowej pojawił się zupełnie przebudowany i skonsolidowany panel ustawień. Nowy wygląd otrzymało menu Eksploratora Windows, w którym nie ma już znanej ze starszych wersji systemu wstążki.
Według doniesień medialnych wiele składników interfejsu, m.in. menu Start, czerpie inspirację ze wstrzymanego przez przedsiębiorstwo projektu Windows 10X.
Windows 11 lepiej od poprzedników radzi sobie z pracą na wielu ekranach – szczególnie w momencie odłączenia zewnętrznego monitora. Wspiera również technikę ładowania danych do karty graficznej bezpośrednio z dysku (obecną również w konsolach Xbox Series X oraz S). Innym zapożyczeniem z konsol jest tryb AutoHDR, zwiększający kontrast w grach w sposób automatyczny, a także integracja z Xbox Game Pass. 
Zmodyfikowany został sposób interakcji z systemem w przypadku używania dotyku – usunięto tzw. tryb tabletu na rzecz dostosowywania poszczególnych obszarów interfejsu (np. ikon paska zadań) do obsługi palcem. W momencie odłączenia klawiatury, zmieniają się odstępy między nimi oraz ich rozmiar. Gesty na ekranie dotykowym ujednolicono z tymi, które można wykonywać z użyciem gładzika w systemie Windows 10. Ulepszono obsługę rysika, a także wprowadzono technikę haptyczną.
W systemie operacyjnym Windows 11 została wprowadzona obsługa aplikacji napisanych na Androida, które będą oferowane za pośrednictwem sklepu z aplikacjami Amazon. Za możliwość ich uruchamiania na procesorach x86 odpowiada technologia Intel Bridge.
Historia wersji.
Windows 11 jest określany przez Microsoft jako usługa (Windows as a service), dzięki czemu system co pewien czas otrzymuje aktualizacje rozszerzające jego funkcjonalność. Celem tego modelu jest redukcja fragmentacji systemu Windows. Microsoft ogłosił, że każda wersja będzie wspierana przez 18 miesięcy od momentu jej wydania. Wersje systemu licencjonowane jako LTSB mają wydłużone wsparcie techniczne.
Poniżej znajduje się historia wersji systemu Windows 11.
Odbiór.
Windows 11 spotkał się z mieszanym lub pozytywnym przyjęciem; przedpremierowe informacje o systemie operacyjnym koncentrowały się na jego rygorystycznych wymaganiach sprzętowych, z dyskusjami na temat tego, czy miały one na celu poprawę bezpieczeństwa systemu, czy też były tylko sztuczką mającą na celu sprzedanie użytkownikom nowszych urządzeń. Po wydaniu Windows 11 otrzymał pozytywne recenzje, w których przychylnie oceniono jego projekt wizualny, zarządzanie oknami oraz większy nacisk na bezpieczeństwo, a skrytykowano regresje i modyfikacje aspektów interfejsu użytkownika.

</doc>
<doc id="5104489" url="https://pl.wikipedia.org/wiki?curid=5104489" title="Test dziewictwa">
Test dziewictwa

Test dziewictwa – praktyka mająca na celu określenie, czy dziewczyna lub kobieta jest dziewicą, tj. ustalenie, czy kiedykolwiek odbyła stosunek seksualny. Test zazwyczaj obejmuje sprawdzenie obecności nienaruszonej błony dziewiczej, opierając się na błędnym założeniu, że może ona zostać uszkodzona jedynie w wyniku stosunku seksualnego. 
Testy na dziewictwo powszechnie postrzegane są jako kontrowersyjne, zarówno ze względu na ich konsekwencje dla testowanych dziewcząt i kobiet, jak i dlatego, że są uważane za nieetyczne. W przypadkach podejrzenia gwałtu lub wykorzystywania seksualnego dzieci może być wykonane szczegółowe badanie błony dziewiczej, ale sam stan błony dziewiczej daje często niejednoznaczne rezultaty. 
W październiku 2018 roku Rada Praw Człowieka ONZ, ONZ Kobiety i Światowa Organizacja Zdrowia (WHO) stwierdziły, że należy zaprzestać testów dziewictwa, ponieważ jest to bolesna, upokarzająca i traumatyczna praktyka, stanowiąca przemoc wobec kobiet. 

</doc>
<doc id="5104491" url="https://pl.wikipedia.org/wiki?curid=5104491" title="Paolo Thaon">
Paolo Thaon

 #PATRZ Paolo Thaon di Revel (polityk)

</doc>
<doc id="5104492" url="https://pl.wikipedia.org/wiki?curid=5104492" title="Windows 11 (system operacyjny)">
Windows 11 (system operacyjny)



</doc>
<doc id="5104508" url="https://pl.wikipedia.org/wiki?curid=5104508" title="Giant for a Day">
Giant for a Day



</doc>
<doc id="5104511" url="https://pl.wikipedia.org/wiki?curid=5104511" title="In for the Kill">
In for the Kill



</doc>
<doc id="5104513" url="https://pl.wikipedia.org/wiki?curid=5104513" title="Centrum Kultury Filmowej im. Andrzeja Wajdy">
Centrum Kultury Filmowej im. Andrzeja Wajdy

Centrum Kultury Filmowej im. Andrzeja Wajdy (CKF) − samorządową instytucja kultury m.st. Warszawy.
Przedmiotem działania CKF jest prowadzenie działalności kulturalnej w zakresie filmu, sztuki, edukacji filmowej i kulturalnej, prezentowania twórczości filmowej, upowszechniania kultury, budowania świadomości dziedzictwa kulturowego, zainteresowania i uznania dla sztuki i osiągnieć naukowych w dziedzinie filmu. Jest twórcą i operatorem miejskiej platformy VOD Warszawa.
Opis.
Centrum Kultury Filmowej im. Andrzeja Wajdy zostało utworzone uchwałą Rady m.st. Warszawy w lipcu 2018 roku. Działalność merytoryczną CKF rozpoczęło w maju 2019 roku.
Centrum Kultury Filmowej to samorządowa, warszawska instytucja miejska zajmująca się filmem, realizującą ważne zadania związane z upowszechnianiem kultury i edukacji filmowej, oraz z refleksją nad rolą kultury audiowizualnej i cyfrowej w dzisiejszym społeczeństwie. Centrum stara się badać puls rzeczywistości i stawiać pytania a swoich odbiorców zaprasza do ciągłego dialogu na temat kultury filmowej i audiowizualnej.
Celem Centrum jest kształtowanie świadomej publiczności poprzez prezentację filmów oraz promowanie filmowych projektów artystycznych. CKF służy rozwojowi kultury filmowej, jej upowszechnianiu, ożywianiu i inicjowaniu. Centrum Kultury Filmowej im. Andrzeja Wajdy organizuje projekcje i dyskusyjne kluby filmowe, uroczyste premiery i pokazy specjalne, koncerty muzyki filmowej, wystawy, warsztaty dla dzieci i młodzieży, panele i konferencje, tworzy programy edukacyjne, prowadzi badania i wydaje książki.
Kultura filmowa.
Jak kulturę filmową rozumie Centrum Kultury Filmowej? Kultura filmowa to miłość do kina. To pełna sala kinowa, która cichnie, gdy gaśnie światło. Burzliwe dyskusje po seansie i lektura o filmie nazajutrz. To wspólne oglądanie filmów, pytania, spory. Emocje, które z nami zostają. Niewyczerpana ciekawość kina. Kultura filmowa to też piśmiennictwo: scenariusz, krytyka filmowa, analiza, a nawet wiersz o kinie. Kultura filmowa to archiwa i pamięć audiowizualna. To rozumienie przeszłości kraju i miasta dzięki obrazom filmowym. Budowanie wspólnoty na podstawie doświadczania kina.
Kultura filmowa to edukacja: otwieranie się na film i rozmowa o świecie poprzez kino. Kultura filmowa to też ciekawość przyszłości. To innowacje i technologiczne odkrycia: dziewiętnastowieczny biopleograf i doświadczenia XR, kultura immersyjna i poszukiwanie granic realności. Kultura filmowa to styl życia.
Koncepcja programowa.
Koncepcja programowa Centrum Kultury Filmowej im. Andrzeja Wajdy autorstwa Joanny Rożen-Wojciechowskiej (2018) łączy progresywne myślenie o kulturze filmowej i szacunek dla Patrona instytucji – autora przełomowych dla polskiej kinematografii arcydzieł, nauczyciela i mentora wielu pokoleń filmowców. W swoich działaniach CKF nakłania do spotkań z twórcami filmów, którzy przez rozmowę o swojej pracy zaszczepiają w widzach pasję. Właśnie ona, jako immanentna część światłego i pełnego życia, jest w przedsięwzięciach Centrum priorytetem i schedą po Andrzeju Wajdzie.
Dział Projekcji Filmowych.
Rozmowa o filmie jest dla DPF najważniejsza, dlatego organizuje regularne, różnorodne programowo spotkania z kinem, korzystając z formuły klubu dyskusyjnego (DKF). Prezentuje starsze i nowe dzieła sztuki filmowej, dyskutuje o serialach, analizuje kino gatunkowe, a także nurty i tendencje we współczesnej kinematografii.
Dział Projekcji Filmowych dba o aktualność naszego przekazu, prezentując premiery filmowe w ramach pokazów z udziałem gwiazd kina, uznanych twórców i obiecujących debiutantów. Zaprasza uczestników do wymiany myśli z gośćmi, umożliwia szczerą rozmowę o sztuce z wybitnymi przedstawicielami polskiej kinematografii.
W działaniach DPF myślą przewodnią jest, że kino powinno być dostępne dla każdego. CKF Organizuje pokazy letnie i przeglądy sezonowe, niebiletowane i dostosowane do potrzeb osób niepełnosprawnych. Ambicją DPF i całego CKF jest budowanie wspólnoty filmowej, z której nikt nie jest wykluczony.
DPF oferuje tętniący życiem program filmowy stworzony z myślą o naszych widzach. Udostępnia sztukę kina każdemu, kto odczuwa jej potrzebę i pragnie przekonać tych, którym nie jest ona bliska, że znajdą w niej coś dla siebie. CKF łączyć środowiska, pokolenia i grupy społeczne dzięki wspólnemu udziałowi w seansach i dyskusji.
Studio U20.
Studio U20 to przestrzeń kultury filmowej sytuowana na parterze zabytkowej kamienicy przy Alejach Ujazdowskie 20, w centrum Warszawy. Przestrezń jest siedziba Centrum Kultury Filmowej im. Andrzeja Wajdy.
U20 jest wyposażone w nowoczesne urządzenie do produkcji nagrań live w jakości Full HD oraz 4K – Pearl2, który nawet przy niewielkiej ilości kamer, stwarza iluzję korzystania z wielu ujęć. U20 zapewnia najwyższą jakość transmitowanego obrazu, który w czasie rzeczywistym może zostać przesłany na platformy streamingowe. Studio służy też do nagrań audio np. projektów podcastowych oraz realizacji video np.: spotkań, gal, konferencji, warsztatów online itd. Studio U20 to też małe kino z 45 miejscami na widowni oraz przestrzeń działań edukacyjnych i warsztatowych. W U20 są realizowane projekty CKF oraz wydarzenia innych instytucji i organizacji pozarządowych.
Dział Edukacji Filmowej.
Dział Edukacji Filmowej prowadzi zajęcia i warsztaty dla różnych grup wiekowych, budując pomosty między osobami zainteresowanymi branżą audiowizualną a profesjonalistami, którzy przybliżają tajniki swej pracy. W swoich programach ważną rolę odgrywa psychologiczny aspekt pracy nad filmem: zbiorowy wysiłek twórczy uczy komunikacji z jednostką i grupą, zarządzania emocjami, rozwiązywania problemów oraz dążenia do wspólnego celu.
Dział Edukacji Filmowej zleca badania branży audiowizualnej i rynku zawodów filmowych, których wyniki umożliwiają doskonalenie przedsięwzięć CKF tak, aby odpowiadały nowoczesnym realiom i umożliwiły odbiorcom odnalezienie swojego miejsca w świecie, który nadchodzi.
DEF nawiązuje kontakty z edukatorami oraz innowatorami z branży audiowizualnej, organizuje konferencje i panele upowszechniające najświeższe trendy i osiągnięcia w zakresie edukacji filmowej. Współpracuje z partnerami zagranicznymi, inspirując się stosowanymi przez nich sposobami przekazywania wiedzy i kompetencji odbiorcom w każdym wieku.
Działania DEF mają za cel – aby edukacja filmowa stała się naturalnym i nieodzownym elementem edukacji powszechnej, wierząc, że wynikające z niej umiejętności pozwalają nie tylko prawidłowo czytać i analizować filmy, lecz także pomagają krytycznie odbierać przekazy medialne i tworzyć nowe treści kultury.
Dział Badań i Rozwoju.
Interdyscyplinarna komórka zajmująca się namysłem nad nowymi drogami transmisji kultury filmowej, sposobami jej nauczania i analizy, a także wpływem zmian technologicznych na branżę audiowizualną.
Dział Badań i Rozwoju prowadzi własną działalność badawczą, projektuje i wdraża inicjatywy upowszechniające płynącą z bada wiedzę. Wspiera merytorycznie inne działy CKF. Inicjuje współpracę z instytucjami, programujemy i współorganizujemy debaty, konferencje oraz wydarzenia związane z upowszechnianiem wiedzy o kulturze filmowej, kinie jako miejscu kulturotwórczym i środowisku pracy. Odpowiada za archiwizację i tworzenie treści dokumentujących i opisujących w sposób interdyscyplinarny zjawiska związane z kulturą filmową. Pracuje nad gromadzeniem materiałów do mediateki im. Andrzeja Wajdy: wydawnictw książkowych, publikacji prasowych, filmów, wywiadów, programów TV, jak również oryginalnych nagrań wykonanych przez CKF.
Celem DBiR jest pogłębianie wiedzy widzów, odbiorców i współpracowników w zakresie odbioru kultury opartej na przekazie filmowym, piśmiennictwie filmowym i języku audiowizualnym.

</doc>
<doc id="5104530" url="https://pl.wikipedia.org/wiki?curid=5104530" title="Magda Łucyan">
Magda Łucyan

Magda Łucyan, właśc. Magdalena Teresa Łucyan (ur. 1991 w Warszawie) – polska dziennikarka telewizyjna związana ze stacjami grupy TVN. Autorka rozmów ze świadkami historii.
Życiorys.
Pierwszy kontakt z dziennikarstwem miała w wieku 16 lat, gdy odbywała praktyki w Radiu Zet. W radiu tym w 2010, zaraz po maturze, podjęła pracę jako reporterka. Od 2012 pracuje w „Faktach TVN”, gdzie była najmłodszą reporterką. Zadebiutowała na antenie 7 lipca 2013. Absolwentka filologii polskiej na Uniwersytecie Warszawskim (licencjat, 2013).
Autorka cyklów programów telewizyjnych – rozmów ze świadkami historii najnowszej: "Obóz", "Getto", "Sierpień ’80", "Rozmowy o końcu świata".
Nagrody.
Laureatka nagrody MediaTORY w kategorii ObserwaTOR, za cykl wywiadów "Obóz. Rozmowy Magdy Łucyan z byłymi więźniami obozu KL Auschwitz-Birkenau". Finalistka konkursu Bohateron. 

</doc>
<doc id="5104531" url="https://pl.wikipedia.org/wiki?curid=5104531" title="AS Edera Trieste">
AS Edera Trieste

AS Edera (wł. Associazione Sportiva Edera) – włoski klub piłkarski, mający siedzibę w mieście Triest, w północno-wschodniej części kraju, grający w sezonie 1925/26 w rozgrywkach Seconda Divisione (D2).
Historia.
Chronologia nazw:
Klub sportowy AS Edera został założony w miejscowości Triest 20 września 1904 roku. W 1915 roku ze względu na rewizjonistyczne poglądy jej członków klub został rozwiązany i zdelegalizowany przez władze austro-węgierskie. Po zakończeniu I wojny światowej w 1918 klub został reaktywowany z poprzednią nazwą AS Edera. Początkowo zespół rozgrywał mecze towarzyskie. Dopiero w sezonie 1921/22 klub debiutował w regionalnych mistrzostwach "Campionato giuliano". W następnym sezonie 1922/23 zespół startował w mistrzostwach Terza Divisione della Venezia Giulia (D3). W sezonie 1924/25 po zajęciu drugiego miejsca w "Terza Divisione della Venezia Giulia" awansował do Seconda Divisione.
W sezonie 1925/26 zajął 8. miejsce w grupie D "Seconda Divisione". Po reorganizacji systemu ligi w 1926 i wprowadzeniu najwyższej klasy, zwanej "Divisione Nazionale", poziom "Seconda Divisione" został zdegradowany do trzeciego stopnia. W sezonie 1927/28 najpierw zwyciężył w grupie F "Seconda Divisione Nord", a potem wygrał w finale tytuł mistrza drugiej dywizji północnej. Pod wpływem reżimu faszystowskiego, w 1928 klub został połączony do pierwszoligowego Ponziana i potem grał w rozgrywkach Prima Divisione z nazwą A.S.P.E.
Po zakończeniu II wojny światowej drużyna wznowiła działalność jako samodzielny klub i została zakwalifikowana do rozgrywek Serie C, zajmując w sezonie 1945/46 czwarte miejsce w grupie A "Serie C Alta Italia". W 1952 roku klub spadł do IV Serie (D4). W sezonie 1952/53 z nazwą AC Trieste klub został zdyskwalifikowany z rozgrywek "IV Serie" po 4 niewyjazdach na mecze ligowe. W 1954 roku zmienił nazwę na AS Edera Sezzione Calcio i startował w Promozione Friuli-Venezia Giulia (D5). W 1957 klub wrócił do nazwy AS Edera i w sezonie 1957/58 zwyciężył w grupie B Campionato Dilettanti Friuli-Venezia Giulia, awansując do Campionato Interregionale (D4). Jednak po sezonie klub spadł z powrotem do piątej dywizji, zwanej Prima Categoria Friuli-Venezia Giulia. W sezonie 1960/61 po zajęciu 11.pozycji w grupie C "Prima Categoria Friuli-Venezia Giulia" został zdegradowany do Seconda Categoria Friuli-Venezia Giulia (D6). Potem występował w niższych klasach mistrzostw.
Barwy klubowe, strój.
Klub ma barwy czerwono-czarne. Zawodnicy swoje domowe spotkania zazwyczaj grają w czerwonych koszulkach, czarnych spodenkach oraz czerwonych getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31.05.2020).
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich.
Struktura klubu.
Stadion.
Klub piłkarski rozgrywał swoje mecze domowe na Stadio Giuseppe Grezar w mieście Triest o pojemności 6200 widzów.

</doc>
<doc id="5104544" url="https://pl.wikipedia.org/wiki?curid=5104544" title="Sabana (dworzec kolejowy w Bogocie)">
Sabana (dworzec kolejowy w Bogocie)

Sabana () – czołowa, wąskotorowa (rozstaw szyn 914 mm) stacja kolejowa w stolicy Kolumbii Bogocie. Znajduje się przy Calle Trece, w dzielnicy El Listón, w południowej części centrum miasta. 
Historia.
Początki i rozwój.
Obiekt wzniesiono w stylu neoklasycystycznym. Był siedzibą główną Kolumbijskich Kolei Państwowych (FNC), zlikwidowanych w latach 90. XX wieku. Został otwarty 20 lipca 1917, za rządów José Vicente Concha. W pierwszej połowie XX wieku był ważnym czynnikiem rozwoju tej części miasta. Ze względu na upadek sektora usług publicznych w Kolumbii oraz likwidację narodowego przewoźnika (1991), w tym Ferrocarril de la Sabana, budynek niszczał i był dewastowany. 
Dworzec powstał ze względu na dynamiczny rozwój transportu towarowego i pasażerskiego pomiędzy Bogotą, a doliną rzeki Magdalena, która rozwijała gospodarczo od XIX wieku. Z technicznego punktu widzenia w 1908 połączono linie kolejowe między Bogotą a Facatativą, poprzez dzielnice San Victorino, Puente Aranda i Fontibón, a także port rzeczny Girardot. Do 1924 pasażerowie musieli przesiadać się w połowie drogi, ponieważ różnice w rozstawie szyn na obu odcinkach trasy różniły się o 0,91 cm.
Stacja została zaprojektowana przez Mariano Santamaríę i została zbudowana w latach 1913–1917 przez angielskiego inżyniera Williama Lidstone'a. Koszt budowy wyniósł 750 000 ówczesnych złotych pesos. Wystrojem i detalem zajął się szwajcarski rzeźbiarz Colombo Ramelli. Budynek ten zastąpił stary dworzec wybudowany w 1887 na inaugurację linii kolejowej między Bogotą a Facatativą. Sabana stała się stacją centralną wszystkich linii prowadzących do Bogoty.
W 1953 sieć Ferrocarril de la Sabana obejmowała kolej zachodnią z sześcioma stacjami, południową z pięcioma, północną z czterema, północno-wschodnią z ośmioma i wschodnią z jedną stacją. W tym czasie sieć miała największą długość, która wynosiła około 200 km.
W 1954 wnętrza gruntownie przebudowano, m.in. zacierając elementy dekoracyjne. Dobudowano wówczas dwie kondygnacje i zmieniono elewację. Zachowano jedynie oryginalny projekt lobby. W latach późniejszych rozebrano skrzydło wschodnie. 
Upadek i reaktywacja.
Budynek został uznany za zabytek narodowy na mocy dekretu 2390 z dnia 26 września 1984 ze względu na jej znaczenie historyczne i kulturowe. Nie zapobiegło to niszczeniu i dewastacji obiektu, zwłaszcza po upadku narodowego przewoźnika w 1991.
Remont i ponowne uruchomienie przewozów turystycznych nastąpiło w 1993. Obecnie jest to stacja początkowa pociągów turystycznych prowadzonych przez Tren Turístico de la Sabana do miejscowości Zipaquirá (53 km). 

</doc>
<doc id="5104549" url="https://pl.wikipedia.org/wiki?curid=5104549" title="Apolinary Kozub">
Apolinary Kozub

Apolinary Kozub, pseudonim "Bielenin" (ur. 2 lutego 1920 w Targowiskach, zm. 23 kwietnia 2015 w Krakowie) – polski działacz państwowy i partyjny, ekonomista, w latach 1982–1990 przewodniczący Prezydium Wojewódzkiej Rady Narodowej w Krakowie.
Życiorys.
Syn Antoniego i Marii, pochodził z rodziny robotniczej. Ukończył studia ekonomiczne. Od 1955 do 1980 był dyrektorem Krakowskiej Fabryki Kabli, kierował także Kombinatem Przemysłu Kablowego „Polkabel”. Związał się z Polską Zjednoczoną Partią Robotniczą, wchodził w skład plenum i egzekutywy Komitetu Krakowskiego PZPR. Należał też do egzekutywy Komitetu Dzielnicowego Kraków-Podgórze. Należał do Miejskiej Rady Narodowej w Krakowie, od 1973 zasiadał w jej prezydium, potem do 1982 był jej przewodniczącym. Od 30 grudnia 1982 do 4 czerwca 1990 zajmował stanowisko przewodniczącego Prezydium Wojewódzkiej Rady Narodowej w tym mieście. Pełnił też funkcję sekretarza Społecznego Komitetu Odnowy Zabytków Krakowa.
W 1955 odznaczony Srebrnym Krzyżem Zasługi. Był konsultantem merytorycznym książki pt. "Polski Przemysł Kablowy" (2007).
Został pochowany na Cmentarzu Podgórskim (kwatera XX-wsch.-31).

</doc>
<doc id="5104552" url="https://pl.wikipedia.org/wiki?curid=5104552" title="Spotkania Ossolińskie">
Spotkania Ossolińskie

Spotkania Ossolińskie – cykl comiesięcznych wykładów z dziedziny historii, polityki i kultury odbywających się we Lwowie od 2006 r. w ramach współpracy Zakładu Narodowego im. Ossolińskich z Lwowską Narodową Naukową Biblioteką Ukrainy im. W. Stefanyka. Spotkania odbywają się pod honorowym patronatem Konsula Generalnego RP we Lwowie.
Wykłady.
Celem Spotkań Ossolińskich jest upowszechnianie wiedzy o Europie Środkowo-Wschodniej, popularyzacja zagadnień związanych z historią i kulturą Polski i Ukrainy, przekazywanie dobrych praktyk i doświadczeń polskich instytucji kultury partnerom. Wśród zaproszonych gości znaleźli się m.in. politycy (np. Hanna Suchocka, Piotr Gliński, Rafał Dutkiewicz), ludzie kultury (np. Andrzej Seweryn), pisarze (np. Marek Krajewski) i naukowcy (np. Franciszek Longchamps de Bérier).
W ramach cyklu odbyło się dotychczas (2021) 95 spotkań.
1. Bohdan Osadczuk i Bogumiła Berdychowska, "Jerzy Giedroyć i jego wizja stosunków polsko- ukraińskich", 28 listopada 2006
2. Prof. Jan Kubik, socjolog, Ameryka, "Rosja, Europa Środkowa: stereotypy i rzeczywistość", 26 marca 2007
3. Prof. Wojciech Tygielski, historyk, Uniwersytet Warszawski, "Włosi w Rzeczypospolitej XVI i XVII wieku", 18 czerwca 2007
4. Bogdan Gancarz, dziennikarz, historyk, "Aktualność Lipińskiego. Na marginesie książki My szlachta ukraińska… Zarys życia i działalności Wacława Lipińskiego 1882–1914", 10 grudnia 2007
5. Prof. Andrzej Nowak, historyk, Uniwersytet Jagielloński, "Imperializm rosyjski", 17 czerwca 2008
6. Katarzyna Herbertowa, Tomasz Merta, Jacek Łukasiewicz, Wiktor Dmytruk, Andrij Pawłyszyn, Herbert. Tradycje, 24 września 2008
7. Prof. Jan Pisuliński, historyk, Uniwersytet Rzeszowski, "Nie tylko Petlura. Kwestia ukraińska 1918–1923", 19 grudnia 2008
8. Dyrektor ZNiO Adolf Juzwenko, "Historia Zakładu Narodowego im. Ossolińskich", 15 maja 2009
9. Prof. Stanisław Szuszkiewicz, naukowiec i polityk białoruski, "Europa Wschodnia 20 lat po Wiskulach. Oczami świadka", 29 marca 2010
10. Prof. Andrzej Kunert i ambasador Paweł Kowal, "Dwa wymiary tragedii katyńskiej 1940–2010", 26 kwietnia 2010
11. Prof. Dieter Bingen, "Niemcy – Polska: od wrogości do wspólnoty", 24 maja 2010
12. Dyrektor ZNiO Adolf Juzwenko i dyrektor LNNBU Myroslav Romaniuk, "Od sporów do współpracy: Zakład Narodowy im. Ossolińskich i Lwowska Narodowa Naukowa Biblioteka im. W. Stefanyka", 5 października 2010
13. Prof. Andrzej Nowak, historyk, Uniwersytet Jagielloński, "Mocarstwa zachodnie wobec niepodległości Ukrainy: 1920 (i 2010)", 8 listopada 2010
14. Spotkanie z Międzyrządową Komisją Polsko-Ukraińską ds. ochrony i zwrotu dóbr kultury utraconych i bezprawnie przemieszczonych podczas drugiej wojny światowej, 1 grudnia 2010
15. Prof. Bohdan Cywiński, historyk idei, publicysta, "Kultury narodowe a rusyfikacja w XIX w.", 7 lutego 2011
16. Prof. Andrzej Mencwel, historyk literatury, Uniwersytet Warszawski, "Europa Środkowa oczami Jerzego Giedroycia", 14 marca 2011
17. Ambasador Henryk Litwin, "Status ziem ruskich w dawnej Rzeczypospolitej", 4 kwietnia 2011
18. Prof. Zdzisław Mach, socjolog, Uniwersytet Jagielloński, "Europeizacja i globalizacja", 16 maja 2011
19. Prof. Jerzy Stępień, prawnik, senator, prezes Trybunału Konstytucyjnego, "XX-lecie polskiej decentralizacji", 7 listopada 2011
20. Prof. Mieczysław Dąbrowski, literaturoznawca, Uniwersytet Warszawski, "Literatura kresowa w świetle krytyki postkolonialnej", 12 grudnia 2011
21. Prof. Marek Krawczyk, rektor Uniwersytetu Medycznego w Warszawie, "Maria Skłodowska-Curie – znaczenie jej odkryć dla medycyny", 6 lutego 2012
22. Prof. Roman Duda, matematyk, Uniwersytet Wrocławski, "Lwowska szkoła matematyczna", 5 marca 2012
23. Prof. Jaroslav Hrycak, ukraiński historyk, dyrektor Instytutu Badań Naukowych Uniwersytetu Lwowskiego, "Między historią a polityką. Wykład poświęcony Ivanowi Łysiakowi-Rudnickiemu", 2 kwietnia 2012
24. Prof. Tadeusz Luty, chemik, Politechnika Wrocławska, "O autonomii uniwersytetu", 7 maja 2012
25. Prof. Andrzej Zoll, prawnik, Uniwersytet Jagielloński, "Społeczeństwo obywatelskie", 11 czerwca 2012
26. Prof. Stanisław Waltoś, prawnik, Uniwersytet Jagielloński, "Paradoksy grabieży krakowskiego ołtarza Wita Stwosza w latach 1939–1940", 3 października 2012. Spotkanie było imprezą towarzyszącą wspólnego posiedzenia Rad Naukowych LNNBU i ZNiO.
27. Prof. Mirosław Wyrzykowski, prawnik, sędzia Trybunału Konstytucyjnego, "Czy konstytucja jest wartością absolutną?", 5 listopada 2012
28. Prof. Stanisław Nicieja, historyk, Uniwersytet Opolski, "Fenomen Lwowa w kulturze europejskiej", 3 grudnia 2012
29. Jarosław Giemza, kierownik Działu Sztuki Cerkiewnej Muzeum-Zamku w Łańcucie, "Muzeum-Zamek w Łańcucie, historia i dzień dzisiejszy", 4 lutego 2013
30. Romuald Nowak, dyrektor Panoramy Racławickiej, "Zagmatwane losy Panoramy Racławickiej", 4 marca 2013
31. Prof. dr. hab. Andrzej Rottermund, dyrektor Zamku Królewskiego w Warszawie, "Świątynie Przeszłości. O roli muzeów polskich w kształtowaniu świadomości narodowej i politycznej Polaków od XVIII do XX wieku", 8 kwietnia 2013
32. Ewa Kobierska-Maciuszko, dyrektor Biblioteki Uniwersytetu Warszawskiego w latach 2003–2013, Biblioteki akademickie u progu ery cyfrowej – przypadek Biblioteki Uniwersyteckiej w Warszawie, 13 maja 2013
33. Spotkanie zatytułowane Lwów. Cronica Urbis, 1918–1946. Wzięli w nim udział Agnieszka Biedrzycka, autorka "Kalendarium Lwowa 1918–1939" (2013) oraz prof. Grzegorz Mazur, współautora "Kroniki 2350 dni wojny i okupacji Lwowa" (2007), 3 czerwca 2013
34. Prof. Andrzej Rzepliński, prezes Trybunału Konstytucyjnego, "Niezawisłość sędziowska", 2 września 2013
35. Prof. Jacek Purchla, dyrektor Międzynarodowego Centrum Kultury i członek Rady Naukowej ZNiO, "Kraków i Lwów przełomu XIX i XX wieku wobec nowoczesności", 7 października 2013
36. Prof. Marek Budzyński, architekt, profesor Politechniki Warszawskiej, "Miasto – krajobraz współżycia Natury i Kultury", 4 listopada 2013
37. Prof. Wiesław Caban, historyk, Uniwersytet Jana Kochanowskiego w Kielcach, "Powstanie Styczniowe 1863. Postawy społeczeństwa wobec walki zbrojnej", 2 grudnia 2013
38. Dr Andrzej Grajewski, redaktor tygodnika „Gość Niedzielny”, i Marcin Przeciszewski, prezes Katolickiej Agencji Informacyjnej, "Dialog i wsparcie. Kościół w Polsce wobec prawosławia, kościoła greckokatolickiego i kościoła łacińskiego na Wschodzie", 3 lutego 2014
39. Prof. Jan Jacek Bruski z Instytutu Historii Uniwersytetu Jagiellońskiego, "Polska wobec Wielkiego Głodu na Ukrainie, 1932–1933", 3 marca 2014
40. Spotkanie specjalne z Adamem Zagajewskim, poetą, prozaikiem, tłumaczem, 7 kwietnia 2014
41. Prof. Jerzy Zdrada, historyk, "Tajemne państwo polskie w czasie powstania styczniowego 1863–1864", 5 maja 2014
42. Prof. Irena Lipowicz, Rzecznik Praw Obywatelskich, "Znaczenie wyborów 4 czerwca 1989 roku dla rozwoju społeczeństwa obywatelskiego w Polsce", 2 czerwca 2014
43. Nadzwyczajne Spotkanie Ossolińskie poświęcone pamięci Ludwika Bernackiego (1882–1939), ostatniego przedwojennego dyrektora Ossolineum, w 75-lecie jego śmierci, 19 września 2014
44. Prof. Marian Ursel, kierownik Zakładu Historii Literatury Romantyzmu Instytutu Filologii Polskiej na Uniwersytecie Wrocławskim, "Aleksander Fredro na scenie życia i teatru", 6 października 2014
45. Prof. Tomasz Jasiński, dyrektor Biblioteki Kórnickiej, "Biblioteka Kórnicka – historia i zbiory", 3 listopada 2014
46. Dr Łukasz Kamiński, prezes Instytutu Pamięci Narodowej, "Polskie rozliczenia z przeszłością 25 lat po upadku komunizmu", 1 grudnia 2014
47. Senator Marek Rocki, "Rola i miejsce Senatu w polskim procesie legislacyjnym", 2 lutego 2015
48. Dyrektor Krajowej Szkoły Administracji Publicznej Jan Pastwa, "Służba Cywilna w Polsce", 2 marca 2015
49. Dr Anna Jasińska, historyk sztuki, kustosz Muzeum Uniwersytetu Jagiellońskiego, oraz dr hab. inż. arch. Artur Jasiński, profesor na Wydziale Architektury i Sztuk Pięknych Krakowskiej Akademii im. Andrzeja Frycza Modrzewskiego w Krakowie, "Stare kolekcje – nowa architektura. Dylematy modernizacji muzeów kolekcjonerskich", 20 kwietnia 2015
50. Premier Hanna Suchocka, "Transformacja ustrojowa Polski – osobiste doświadczenie premiera i ambasadora", 5 maja 2015
51. Prof. Lech Mróz, etnolog, emerytowany prof. Uniwersytetu Warszawskiego, "Między pamięcią a pragmatyzmem. Stosunki polsko-ukraińskie na pograniczu", 2 czerwca 2015
52. Dr Marek Krajewski, latynista, autor kryminałów, laureat Paszportu Polityki, "Przedwojenny Lwów jako przestrzeń literacka", 7 września 2015
53. Jerzy Petrus, wicedyrektor Zamku Królewskiego na Wawelu, członek Rady naukowej ZNiO, "Wojenne losy skarbów wawelskich", 5 października 2015
54. Dr Łukasz Koniarek, kierownik Działu Numizmatycznego ZNiO, "Plastyczna Panorama Dawnego Lwowa inż. Janusza Witwickiego", 9 listopada 2015
55. Prof. Krzysztof Szwagrzyk, "Polska szuka swoich bohaterów", 7 grudnia 2015
56. Zygmunt Berdychowski, przewodniczący Rady Programowej Forum Ekonomicznego w Krynicy-Zdroju, "Polska transformacja w latach 1990–2015", 8 lutego 2016
57. Matthew Bryza, ambasador USA w Azerbejdżanie w latach 2011–2012, "Polityka USA wobec Rosji i Europy Wschodniej", 7 marca 2016
58. Prof. Jarosław Prytula, docent w Katedrze Analizy Matematycznej i Funkcjonalnej Uniwersytetu im. Iwana Franki we Lwowie, "Życie matematyczne we Lwowie w latach międzywojennych", 4 kwietnia 2016
59. Jarosław Niewierowicz, minister energetyki Republiki Litewskiej w latach 2012–2014, "Bezpieczeństwo energetyczne regionu – litewskie doświadczenia", 10 maja 2016
60. Prof. Krzysztof Mikulski, prezes Polskiego Towarzystwa Historycznego, "Polskie Towarzystwo Historyczne w 130 rocznicę powstania – bilans dokonań i wyzwania na przyszłość", 13 czerwca 2016
61. Wizyta wicepremiera, Ministra Nauki i Szkolnictwa Wyższego RP, Jarosława Gowina, 24 czerwca 2016
62. Dr Agnieszka Morawińska, dyrektor Muzeum Narodowego w Warszawie, "Stanisław Wyspiański. Projekt okna dla Katedry Lwowskiej", 19 września 2016
63. Waldemar Krzystek, reżyser, "Polsko-ukraińskie sąsiedztwo – biała plama w polskim filmie", 10 października 2016
64. Prof. Adam Myjak, rektor Akademii Sztuk Pięknych w Warszawie, "Moja Akademia", 7 listopada 2016
65. Prof. Adam Redzik, prawnik i historyk, "Academia Militans. Rzecz o Uniwersytecie Jana Kazimierza", 5 grudnia 2016
66. Spotkanie z Andrzejem Sewerynem, aktorem i reżyserem teatralnym i filmowym, dyrektorem Teatru Polskiego w Warszawie, 6 lutego 2017
67. Dr Marcin Szeląg, historyk sztuki, wicedyrektor ds. Muzeum Książąt Lubomirskich ZNiO we Wrocławiu, "Muzeum Książąt Lubomirskich – przeszłość i plany na przyszłość", 6 marca 2017
68. Dr hab. Ola Hnatiuk, ukrainoznawca, tłumaczka, profesor Uniwersytetu Warszawskiego i Akademii Kijowsko-Mohylańskiej, "Znane i nieznane dzienniki okupowanego Lwowa", 3 kwietnia 2017
69. Spotkanie specjalne, rozpoczynające obchody jubileuszu 200-lecia działalności Ossolineum, zatytułowane "Polska i Ukraina: wczoraj – dziś – jutro". W spotkaniu wzięli udział: konsul generalny RP we Lwowie Rafał Wolski; dyrektor ZNiO we Wrocławiu Adolf Juzwenko; wicedyrektor LNNBU NAN Ukrainy Wasyl Fersztej; Henryk Litwin, ambasador RP na Ukrainie w latach 2011–2016; Markijan Malski, ambasador Ukrainy w Polsce w latach 2010–2014; dyrektor Studium Europy Wschodniej Uniwersytetu Warszawskiego i współprzewodniczący Polsko-Ukraińskiego Forum Partnerstwa Jan Malicki, 12 maja 2017
70. Specjalne Spotkanie Ossolińskie z cyklu "Polska i Ukraina: wczoraj – dziś – jutro", z udziałem ambasadora RP na Ukrainie Jana Piekły oraz ambasadora Ukrainy w Polsce Andrija Deszczycy. Moderatorem spotkania był Jan Malicki, dyrektor Studium Europy Wschodniej Uniwersytetu Warszawskiego i współprzewodniczący Polsko-Ukraińskiego Forum Partnerstwa, 24 maja 2017
71. Prof. Piotr Gliński, minister kultury i dziedzictwa narodowego, "Współczesna polityka RP w dziedzinie kultury", 16 czerwca 2017
72. Specjalne Spotkanie Ossolińskie z cyklu "Polska i Ukraina: wczoraj – dziś – jutro", z udziałem Rafała Dutkiewicza, prezydenta Wrocławia 2002–2018, oraz prezydenta Lwowa Andrija Sadowego, 3 lipca 2017
73. Zofia Gołubiew, historyk sztuki, dyrektor Muzeum Narodowego w Krakowie w latach 2000–2015, "Muzea a wartości. Na przykładzie Muzeum Narodowego w Krakowie", 13 listopada 2017
74. Mariusz Urbanek, pisarz i publicysta, kierownik Gabinetów Świadków Historii w Muzeum Pana Tadeusza, "Rudolf Weigl i jego Instytut Badań nad Tyfusem Plamistym we Lwowie", 13 grudnia 2017
75. Jan Malicki, dyrektor Studium Europy Wschodniej Uniwersytetu Warszawskiego i przewodniczący polskiej części Polsko-Ukraińskiego Forum Partnerstwa, "Co robić?", 7 marca 2018
76. Prof. Stanisław Bereś, poeta, historyk literatury, krytyk literacki, tłumacz, autor m.in. "Rozmów ze Stanisławem Lemem" (1987) i "Tako rzecze… Lem" (2002), "Stanisław Lem – meteor czy gwiazda?", 28 marca 2018
77. Dr John Micgiel, Columbia University, visiting professor UW, "Polityka zagraniczna Prezydenta Trumpa", 18 kwietnia 2018
78. Dr Jan A. Choroszy, Uniwersytet Wrocławski, "Stanisław Vincenz: od Huculszczyzny do „Połoniny”", 16 maja 2018
79. Prof. Brigitte Gautier, Uniwersytet Lille, literaturoznawca, edytorka i tłumaczka, "Zbigniew Herbert – pisarz europejski", 13 czerwca 2018
80. Prof. Elżbieta Smułkowa, językoznawczyni, slawistka, w latach 1992–1995 ambasador RP na Białorusi, "Pogranicze kulturowe w osobistym doświadczeniu na przykładzie książki „Był dom we Lwowie”", 12 września 2018
81. Prof. Dariusz Stola, historyk, dyrektor Muzeum Historii Żydów Polskich POLIN, "Polski rok 1968 – pół wieku później", 3 października 2018
82. Dr. Maciej Kozłowski (Collegium Civitas, Warszawa) i prof. Jarosław Hrycak (Ukraiński Uniwersytet Katolicki, Lwów), "Polsko-ukraińska wojna o Lwów", debata, 7 listopada 2018
83. Dr Adolf Juzwenko, dyrektor Zakładu Narodowego im. Ossolińskich, "O Mieczysławie Gębarowiczu w 125. rocznicę urodzin", 5 grudnia 2018
84. Marek Mutor, dyrektor Centrum Historii Zajezdnia, "Czy powojenny Wrocław zaczął się tutaj? Prezentacja Centrum Historii Zajezdnia i projektu Obertyn", 13 lutego 2019
85. Dorota Janiszewska-Jakubiak, dyrektor Narodowego Instytutu Polskiego Dziedzictwa Kulturowego za Granicą POLONIKA, "Nasze, wasze, wspólne? Ochrona dziedzictwa kulturowego Rzeczypospolitej", 6 marca 2019
86. Tomasz Kuba Kozłowski, Dom Spotkań z Historią w Warszawie, "Chwała Galicji! Fenomen Powszechnej Wystawy Krajowej 1894 roku", 10 kwietnia 2019
87. Zbigniew Gluza, twórca i prezes Fundacji Karta, "Dwa stulecia Ossolineum, cztery dekady KARTY: na rzecz tożsamości", 15 maja 2019
88. Bogumiła Berdychowska, redaktorka oraz Taras Woźniak, dyrektor Lwowskiej Galerii Obrazów; "Redaktor i Profesor. Na marginesie korespondencji Jerzego Giedroycia i Bohdana Osadczuka", debata, 19 czerwca 2019
89. Prof. Jakub Lewicki, Mazowiecki Wojewódzki Konserwator Zabytków, "Lwów międzywojenny. Miasto, architektura, modernizm", 11 września 2019
90. Dr Tomasz Makowski, dyrektor Biblioteki Narodowej, "Biblioteka Narodowa w Warszawie – tradycje i znaczenie", 2 października 2019
91. Specjalne Spotkanie Ossolińskie, Amb. Daniel Fried, amerykański polityk i dyplomata, w latach 1997–2000 ambasador Stanów Zjednoczonych w Polsce, "Polska i Ukraina w Wielkiej Strategii Stanów Zjednoczonych", 15 października 2019
92. Krzysztof Czyżewski, współtwórca Ośrodka „Pogranicze – sztuk, kultur, narodów” w Sejnach oraz Międzynarodowego Centrum Dialogu w Krasnogrudzie, "Rodzinna Europa XXI wieku – o aktualności Vincenza i Miłosza", 6 listopada 2019
93. Dr Vydas Dolinskas, dyrektor Muzeum Narodowego – Pałacu Wielkich Książąt Litewskich, "Pałac Wielkich Książąt Litewskich – odbudowa i funkcjonowanie", 4 grudnia 2019
94. Ks. prof. Franciszek Longchamps de Bérier, kierownik Katedry Prawa Rzymskiego Uniwersytetu Jagiellońskiego, "Tradycje łacińskiej Europy i prawo rzymskie", 12 lutego 2020
95. Prof. Włodzimierz Mędrzecki (Polska Akademia Nauk, Warszawa) i prof. Jarosław Hrycak (Ukraiński Uniwersytet Katolicki, Lwów), "Czy możemy mówić o Kresach dzisiaj?", debata, 4 marca 2020
96. Anita Soroko, kustosz w Zakładzie Narodowym im. Ossolińskich, "Rysunki artystów polskich z Muzeum Książąt Lubomirskich we Lwowie", 2 września 2021.
97. Spotkanie Ossolińskie Gościnnie we Wrocławiu, poświęcone książce "Wasyl Stefanyk. Utwory wybrane". Prof. Mychajło Hnatiuk – redaktor tomu i autor przedmowy, prof. Katarzyna Kotyńska – autorka przekładu na język polski oraz prof. Agnieszka Matusiak – autorka posłowia, "Aktualność twórczości Wasyla Stefanyka. Spojrzenie z Polski i z Ukrainy",  31 maja 2022 r.
98. Dr Łukasz Kamiński, dyrektor Zakładu Narodowego im. Ossolińskich, "Historia jako narzędzie agresji – rosyjska wojna informacyjna z perspektywy europejskiej", 14 września 2022 r.
99. Prof. Przemysław Żurawski vel Grajewski (Uniwersytet Łódzki) i prof. Jarosław Hrycak (Ukraiński Uniwersytet Katolicki), "Wojny z Rosją – lekcje z historii", 30 listopada 2022 r.

</doc>
<doc id="5104556" url="https://pl.wikipedia.org/wiki?curid=5104556" title="Nocena">
Nocena

Nocena ("Calophasia") – rodzaj motyli z rodziny sówkowatych.
Motyle te mają dużą głowę z szerokim, porośniętym odstającymi łuskami czołem i bardzo dobrze wykształconą ssawką. Czułki samicy są gładkie, zaś samca słabo ząbkowane. Krępy tułów porastają szerokie, przylegające łuski. Skrzydło przednie jest szerokie i dość krótkie, zaś tylne ma zaokrąglony kształt. Odwłok jest krótki i gruby.
Gąsienice są fitofagami. Wśród ich roślin pokarmowych wymienia się lnice, ostróżki i wyżliny.
Przedstawiciele rodzaju występują w krainach palearktycznej, nearktycznej i neotropikalnej. W Polsce rodzaj reprezentuje tylko nocena księżycówka.
Takson ten wprowadzony został w 1829 roku przez Jamesa Francisa Stephensa. Należą do niego gatunki:

</doc>
<doc id="5104558" url="https://pl.wikipedia.org/wiki?curid=5104558" title="Calophasia">
Calophasia



</doc>
<doc id="5104561" url="https://pl.wikipedia.org/wiki?curid=5104561" title="Nowaja Milejeuka">
Nowaja Milejeuka

Nowaja Milejeuka (; , pol. hist. Milejówka) – wieś na Białorusi, w obwodzie mohylewskim, w rejonie mohylewskim, w sielsowiecie Sidarawiczy.
Do 1917 położona była w Rosji, w guberni mohylewskiej, w powiecie bychowskim. Następnie w granicach Związku Sowieckiego. Od 1991 w niepodległej Białorusi.

</doc>
<doc id="5104563" url="https://pl.wikipedia.org/wiki?curid=5104563" title="Abdelkarim Baadi">
Abdelkarim Baadi

Abdelkarim Baadi (; ur. 14 kwietnia 1996 w Agadirze) – marokański piłkarz, grający na pozycji lewego obrońcy. W sezonie 2020/2021 zawodnik Renaissance Berkane. Reprezentant kraju, 
Kariera klubowa.
Wychowanek Hassanii Agadir, do 2016 roku występował w zespole młodzieżowym tego zespołu, ale zadebiutował wcześniej, 25 kwietnia 2015 roku w meczu przeciwko KACowi Kénitra, wygranym 1:0 (Abdelkarim Baadi wszedł na ostatnią minutę spotkania). Pierwszą bramkę w tym zespole strzelił w meczu przeciwko Chababowi Rif Al Hoceima, wygranym 3:1. Abdelkarim Baadi strzelił gola w 52. minucie meczu. Pierwszą asystę zaliczył 30 listopada 2018 roku w meczu przeciwko Olympique Khouribga, wygranym 1:0. Abdelkarim Baadi asystował przy bramce w 32. minucie spotkania. Łącznie w Agadirze rozegrał 53 mecze, strzelił jedną bramkę i zanotował 4 asysty. 
28 października 2020 roku został zawodnikiem Renaissance Berkane. Zadebiutował tam 5 grudnia 2020 roku w meczu przeciwko Renaissance Zemamra, wygranym 0:2. Pierwszą asystę zaliczył 2 marca 2021 roku w meczu Pucharu Maroka przeciwko Maghrebowi Fez, wygranym 7:8 (po rzutach karnych). Asystował przy bramce w 116. minucie. Łącznie do 17 czerwca 2021 roku rozegrał dla zespołu z Berkane 13 ligowych meczów i zaliczył jedną asystę.
Kariera reprezentacyjna.
Abdelkarim Baadi w reprezentacji Maroka zadebiutował 22 marca 2019 roku w meczu przeciwko Malawi, zremisowanym bezbramkowo. Łącznie do 17 czerwca 2021 roku rozegrał 5 meczów.

</doc>
<doc id="5104566" url="https://pl.wikipedia.org/wiki?curid=5104566" title="Pałna (rejon mohylewski)">
Pałna (rejon mohylewski)

Pałna (; ) – wieś na Białorusi, w obwodzie mohylewskim, w rejonie mohylewskim, w sielsowiecie Sidarawiczy. 

</doc>
<doc id="5104569" url="https://pl.wikipedia.org/wiki?curid=5104569" title="Słabodka (rejon mohylewski)">
Słabodka (rejon mohylewski)

Słabodka (; , pol. hist. Słobódka) – wieś na Białorusi, w obwodzie mohylewskim, w rejonie mohylewskim, w sielsowiecie Sidarawiczy.
Do 1917 położona była w Rosji, w guberni mohylewskiej, w powiecie bychowskim. Następnie w granicach Związku Sowieckiego. Od 1991 w niepodległej Białorusi.

</doc>
<doc id="5104572" url="https://pl.wikipedia.org/wiki?curid=5104572" title="Słobódka (rejon mohylewski)">
Słobódka (rejon mohylewski)



</doc>
<doc id="5104579" url="https://pl.wikipedia.org/wiki?curid=5104579" title="Maria Pruchniewicz">
Maria Pruchniewicz

Maria Marianna Pruchniewicz z domu Szarłowicz (ur. 22 października 1892 r., zm. 9 lipca 1949 r.) – polska rolniczka, Sprawiedliwa wśród Narodów Świata.
Życiorys.
Maria Pruchniewicz, znana też jako Marianna, z domu Szarłowicz, prowadziła gospodarstwo rolne w Przedmieściu Dolnym koło Biecza razem z małżonkiem Józefem Pruchniewiczem. Mieli siedmioro dzieci, z czego jedynie dwie córki, Jadwiga i Helena, dożyły wybuchu II wojny światowej. W grudniu 1942 r. rodzina Pruchniewiczów udzieliła schronienia żydowskiej rodzinie kupieckiej Blumów. Kryjówką był strych stajni. Jednocześnie gospodarstwo Pruchniewicz znajdowało się w bezpośrednim sąsiedztwie mostu kolejowego strzeżonego przez niemiecką policję kolejową (Bahnschutzpolizei). Podczas ukrywania prześladowanych Pruchniewicz była zmuszona przyjmować niemieckich żołnierzy jako gości. Czwórka z rodziny Blumów była żywiona i ukrywana przez 16 miesięcy, tj. do listopada 1943 r.
Upamiętnienie.
26 października 2008 r. Maria Pruchniewicz została uznana przez Jad Waszem za Sprawiedliwą wśród Narodów Świata. Wspólnie z nią uhonorowano również jej męża, Józefa Pruchniewicza.
23 marca 2021 r. w Bieczu odbyła się uroczystość odsłonięcia kamienia z tablicą poświęconą Józefowi i Mariannie Pruchniewiczom. W wydarzeniu wzięła udział wiceminister kultury i dziedzictwa narodowego Magdalena Gawin, inicjatorka projektu prowadzonego przez Instytut Pileckiego "Zawołani po imieniu", którego częścią była uroczystość.

</doc>
<doc id="5104581" url="https://pl.wikipedia.org/wiki?curid=5104581" title="Grand Prix Francji 2021">
Grand Prix Francji 2021

Grand Prix Francji, oficjalnie Formula 1 Emirates Grand Prix de France 2021 – siódma runda Mistrzostw Świata Formuły 1 w sezonie 2021. Grand Prix odbyło się w dniach 18–20 czerwca 2021 na torze Circuit Paul Ricard w Le Castellet. Wyścig wygrał po starcie z pole position Max Verstappen (Red Bull), a na podium kolejno stanęli Lewis Hamilton (Mercedes) oraz Sergio Pérez (Red Bull).
Klasyfikacja po wyścigu.
Kierowcy.
Źródło: FIA
Konstruktorzy.
Źródło: FIA

</doc>
<doc id="5104583" url="https://pl.wikipedia.org/wiki?curid=5104583" title="Omphalophana">
Omphalophana

Omphalophana – rodzaj motyli z rodziny sówkowatych.
Motyle te mają stosunkowo małą głowę z guzkiem na czole i parą pęczków szczeciniastych łusek przy nasadach czułków. Aparat gębowy dysponuje dobrze rozwiniętą ssawką. U samicy czułki są przylegająco orzęsione, zaś u samca lekko ząbkowane. Przednie skrzydło jest krótkie i szerokie, tylne zaś zaokrąglone. Odwłok jest krótki i krępy.
Przedstawiciele rodzaju występują w krainie palearktycznej. W Polsce rodzaj reprezentuje tylko "O. antirrhinii".
Takson ten wprowadzony został w 1906 roku przez George’a Hampsona. Zalicza się do niego gatunki:

</doc>
<doc id="5104586" url="https://pl.wikipedia.org/wiki?curid=5104586" title="Zamojska Grupa Fotograficzna">
Zamojska Grupa Fotograficzna

Zamojska Grupa Fotograficzna – Grupa Twórcza – polskie stowarzyszenie fotograficzne utworzone w 2014 na bazie Zamojskiej Grupy Fotografików założonej w 1976 i funkcjonującej przy ówczesnym Wojewódzkim Domu Kultury w Zamościu. Członek zbiorowy Fotoklubu Rzeczypospolitej Polskiej Stowarzyszenia Twórców.
Działalność.
Celem działalności Zamojskiej Grupy Fotograficznej (pod kuratelą Stowarzyszenia „Kultura dla Zamościa”) jest upowszechnianie fotografii, upowszechnianie sztuki fotograficznej oraz promocja miasta Zamościa. Grupa prowadzi aktywną działalność wystawienniczą. ZGF jest organizatorem wystaw fotograficznych; indywidualnych, zbiorowych, dorocznych (m.in. członków stowarzyszenia), poplenerowych oraz pokonkursowych. W ramach współpracy grupa dysponuje kilkoma stałymi przestrzeniami wystawienniczymi – m.in. "Galeria Mała" w Zamojskim Domu Kultury, "Morandówka", "Galeria Nadszaniec", hotelowe galerie "Arte Hotel", "Hotel 77", "Hotel Zamojski", "Mercure Zamość Stare Miasto". Jest organizatorem wielu prelekcji, spotkań, konkursów, warsztatów fotograficznych. W 2016 grupa została przyjęta w poczet członków zbiorowych Fotoklubu Rzeczypospolitej Polskiej Stowarzyszenia Twórców. 
Członkiem założycielem i prezesem Zarządu Zamojskiej Grupy Fotograficznej jest Mirosław Chmiel – członek rzeczywisty i członek Zarządu Fotoklubu Rzeczypospolitej Polskiej Stowarzyszenia Twórców, wiceprezes Stowarzyszenia „Kultura dla Zamościa”. 
Fotografie członków grupy były wielokrotnie prezentowane oraz wyróżnianie w wielu polskich miastach. Kilku członków ZGF zostało przyjętych w poczet członków rzeczywistych Fotoklubu Rzeczypospolitej Polskiej Stowarzyszenia Twórców (Tadeusz Adamczuk, Mirosław Chmiel, Waldemar Siatka). Mirosław Chmiel w 2016 został odznaczony Złotym Medalem „Za Zasługi dla Rozwoju Twórczości Fotograficznej”, w 2018 Medalem „Za Zasługi dla Fotografii Polskiej”, w 2020 Złotym Medalem „Za Zasługi dla Rozwoju Twórczości Fotograficznej” oraz Srebrnym Medalem „Za Fotograficzną Twórczość”. Waldemar Siatka w 2016 został odznaczony Srebrnym Medalem „Za Zasługi dla Rozwoju Twórczości Fotograficznej”, w 2018 Medalem „Za Zasługi dla Fotografii Polskiej”. 
Zamojska Grupa Fotograficzna – Grupa Twórcza dysponuje swoją siedzibą w pomieszczeniach Zamojskiego Domu Kultury.

</doc>
<doc id="5104588" url="https://pl.wikipedia.org/wiki?curid=5104588" title="Kościół św. Józefa w Koszalinie">
Kościół św. Józefa w Koszalinie



</doc>
<doc id="5104590" url="https://pl.wikipedia.org/wiki?curid=5104590" title="Ambasada Białorusi w Abu Zabi">
Ambasada Białorusi w Abu Zabi

Ambasada Białorusi w Abu Zabi (; ) – misja dyplomatyczna Republiki Białorusi w Zjednoczonych Emiratach Arabskich.
Ambasador Białorusi w Abu Zabi oprócz Zjednoczonych Emiratów Arabskich akredytowany jest także w Królestwie Arabii Saudyjskiej, Królestwie Bahrajnu i w Państwie Kuwejt.
Historia.
Zjednoczone Emiraty Arabskie nawiązały stosunki dyplomatyczne z Białorusią 20 października 1992. Ambasada Białorusi w Abu Zabi została otworzona w grudniu 1999. Na terenie tego państwa działa ponadto Konsulat Generalny Białorusi w Dubaju.
Z pozostałymi państwami akredytacji ambasady Białoruś nawiązała stosunki dyplomatyczne:

</doc>
<doc id="5104591" url="https://pl.wikipedia.org/wiki?curid=5104591" title="Ambasada Białorusi w Zjednoczonych Emiratach Arabskich">
Ambasada Białorusi w Zjednoczonych Emiratach Arabskich



</doc>
<doc id="5104593" url="https://pl.wikipedia.org/wiki?curid=5104593" title="Frank E. Wilson">
Frank E. Wilson

Frank Eugene Wilson (ur. 22 grudnia 1857 w Roxbury, zm. 12 lipca 1935 w Brooklynie) – amerykański polityk, członek Partii Demokratycznej.
Działalność polityczna.
W okresie od 4 marca 1899 do 3 marca 1903 przez dwie kadencje był przedstawicielem 5. okręgu, następnie od 4 marca 1903 do 3 marca 1905 przez jedną kadencję i ponownie od 4 marca 1911 do 3 marca 1913 przez jedną kadencję był przedstawicielem 4. okręgu, a od 4 marca 1913 do 3 marca 1915 przez jedną kadencję przedstawicielem 3. okręgu wyborczego w stanie Nowy Jork w Izbie Reprezentantów Stanów Zjednoczonych.

</doc>
<doc id="5104596" url="https://pl.wikipedia.org/wiki?curid=5104596" title="Gerald Ames">
Gerald Ames

Percy Gerald Ames (ur. 12 września 1880 w Lewisham, zm. 2 lipca 1933 w Knightsbridge) – brytyjski szermierz, szpadzista. Członek brytyjskiej drużyny olimpijskiej w 1912 roku.
Biografia.
Oprócz kariery sportowej był również aktorem i reżyserem. Karierę aktorską zaczynał w 1905 występując w teatrze. W latach 1914–1928 pojawił się w ponad 60 produkcjach filmowych (niemych). Zmarł w 1933 upadając ze schodów stacji metra Knightsbridge oraz przechodząc zawał serca. Był żonaty - jego żoną była aktorka Mary Dibley. 

</doc>
<doc id="5104597" url="https://pl.wikipedia.org/wiki?curid=5104597" title="Ernest Stenson-Cooke">
Ernest Stenson-Cooke

Ernest Stenson-Cooke (ur. 5 października 1874 w Londynie, zm. 19 listopada 1942 w Guildford) – brytyjski szermierz (florecista i szpadzista). Członek brytyjskiej drużyny olimpijskiej w 1912 roku.
Biografia.
Oprócz kariery szermierza był również żołnierzem. Należał do ochotniczej jednostki wojskowej "London Rifle Brigade". W 1901 dołączył do klubu sportowego, gdzie trenował angielski system samoobrony o nazwie baritsu.
Podczas I wojny światowej służył w jednostce "8th Essex Territorials". W 1931 napisał autobiograficzną książkę pt. "This Motoring - Being the Romantic Story of the Automobile Association" (). W 1933 otrzymał Odznakę Rycerza Kawalera za zasługi dla promocji związku motorowego "The Automobile Association" (AA).

</doc>
<doc id="5104598" url="https://pl.wikipedia.org/wiki?curid=5104598" title="Joseph V. Flynn">
Joseph V. Flynn

Joseph Vincent Flynn (ur. 2 września 1883 w Brooklynie, zm. 6 lutego 1940 w Brooklynie) – amerykański polityk, członek Partii Demokratycznej.
Działalność polityczna.
W okresie od 4 marca 1915 do 3 marca 1919 przez dwie kadencje był przedstawicielem 3. okręgu wyborczego w stanie Nowy Jork w Izbie Reprezentantów Stanów Zjednoczonych.

</doc>
<doc id="5104601" url="https://pl.wikipedia.org/wiki?curid=5104601" title="Tadeusz Grzesiak">
Tadeusz Grzesiak

Tadeusz Grzesiak (ur. 21 października 1912, zm. 9 czerwca 1998) – polski kowal, mechanik, działacz komunistyczny więziony w latach 1933–1935 w Lublinie, Sprawiedliwy wśród Narodów Świata.
Życiorys.
Do 1941 r. Tadeusz Grzesiak był z zawodu kowalem, mieszkał we wsi Kryczylsk w okolicach Sarn na Wołyniu. Określał się jako człowiek zwalczający antysemityzm. W latach 1933–1935 był więziony w lubelskim zamku za działalność komunistyczną, stąd w obawie o swoje życie w 1941 r. uciekł z Kryczylska do Sarn. Do ucieczki namówił swoją sąsiadkę Nechume Szwarcblat z jej urodzoną w 1939 r. córką Oksaną Krajna, później ochrzczoną pod imieniem Wanda. Odtąd, aby ukryć żydowskie pochodzenie Nechume, cała trójka przedstawiała się jako polska rodzina; kobieta występowała jako żona Tadeusza, Zofia Grzesiak, a Oksana Krajna jako jego córka. Ze względu na stałe zagrożenie życia Grzesiak często byli zmuszeni zmieniać miejsce zamieszkania. W lutym 1943 r. Grzesiakowie zostali zaatakowani przez ukraińskich nacjonalistów, Tadeusz został postrzelony w rękę. W maju 1943 r. w wyniku niemieckiej łapanki w Sarnach trójka trafiła do obozu pracy dla zagranicznych pracowników w Leopoldsdorf w okolicach Wiednia. W 1945 r., po zakończeniu działań wojennych, Grzesiak powrócił do Polski wspólnie z małżonką oraz przybraną córką i początkowo osiedlił się w Pile, gdzie oficjalnie zawarł związek małżeński z Zofią. Tamże prowadził warsztat, w którym pracował jako mechanik, później założył olejarnię, która została upaństwowiona w 1952 r. Wówczas Grzesiak przeprowadził się do Lublina, gdzie rozpoczął pracę w Fabryce Samochodów Ciężarowych.
18 lipca 1995 r. Jad Waszem odznaczył Tadeusza Grzesiaka medalem Sprawiedliwy wśród Narodów Świata.
Tadeusz Grzesiak zmarł 9 czerwca 1998 r.

</doc>
<doc id="5104602" url="https://pl.wikipedia.org/wiki?curid=5104602" title="Louis Niedermeyer">
Louis Niedermeyer

Abraham Louis Niedermeyer (ur. 27 kwietnia 1802 w Nyon, zm. 14 marca 1861 w Paryżu) – szwajcarski kompozytor i pedagog. 
Życiorys.
Początkowo uczył się muzyki u ojca, w latach 1817–1819 kształcił się w Wiedniu u Ignaza Moschelesa (fortepian) i Emanuela Aloysa Förstera (kompozycja). W 1819 roku przebywał we Włoszech, gdzie pobierał naukę u Vincenzo Fioravantiego w Rzymie i Niccolò Antonio Zingarelliego w Neapolu. Przyjaźnił się z Gioacchino Rossinim. Od 1821 roku pracował jako nauczyciel fortepianu w Genewie, a w latach 1834–1836 w instytucie Gaggii w Brukseli. Od 1836 roku mieszkał w Paryżu. W 1852 roku przekształcił istniejącą od 1818 roku szkołę muzyki kościelnej Alexandre’a-Étienne’a Chorona w nową uczelnię, zwaną École Niedermeyer. Dzięki osobistemu talentowi Niedermeyera jako pedagoga oraz dotacji państwowej szkoła ta stała się w niedługi czas wiodącym ośrodkiem kształcenia w zakresie chorału rzymskiego i klasycznej polifonii, zdobywając sobie międzynarodową sławę. Sam Niedermeyer, mimo iż był protestantem, zaangażowany był w ruch reformy liturgicznej w Kościele katolickim związany z ośrodkiem benedyktyńskim w Solesmes, prowadził badania nad liturgią rzymską i chorałem, organizował wykonania dawnej muzyki religijnej i zajmował się jej wydawaniem. Od 1857 do 1862 roku wspólnie z Josephem d’Ortigue’em wydawał poświęcone muzyce religijnej czasopismo „La Maîtrise”. Razem z d’Ortigue’em napisał także pracę "Traité théoretique et pratique de l’accompagnement du plain-chant" (Paryż 1857, 2. wydanie 1876).
Był autorem czterech oper: "La casa nel bosco" (wyst. 1828), "Stradella" (wyst. 1837), "Marie Stuart" (wyst. 1844) i "La Fronde" (wyst. 1853), jednak premiery wszystkich zakończyły się niepowodzeniami. Większy sukces odniósł jako autor pieśni, pisanych do tekstów czołowych literatów francuskich ówczesnej epoki takich jak Alphonse de Lamartine czy Victor Hugo. Zerwał w nich z tradycją francuskiego romansu i koncentrując się na związkach słowno-muzycznych wysunął na pierwszy plan znaczenie tekstu.

</doc>
<doc id="5104603" url="https://pl.wikipedia.org/wiki?curid=5104603" title="Jean Phillipe">
Jean Phillipe

Jean Phillipe (ur. 1905 r. Francja, zm. 1 marca 1944 r. Karlsruhe) – francuski „Sprawiedliwy wśród Narodów Świata”.
Biografia.
Piastował różne stanowiska w wojsku i policji francuskiej. Po 2 rozejmie w Compiègne przeszedł do ruchu oporu. Pod koniec 1942 roku dowodził oddziałami ruchu oporu w jednej z dzielnic Tuluzy.
Udzielał się w ratowaniu Żydów. Lucien David Fayman, członek żydowskiej podziemnej sieci „La Sixième”, powiedział po wojnie, że szef policji Jean Phillipe pomógł mu uzyskać sfałszowane dokumenty tożsamości, które pozwoliły młodym Żydom przedostać się do Szwajcarii lub do kryjówek we Francji.
Z uwagi na fakt, że Jean Phillipe był policjantem, w styczniu 1943, otrzymał rozkaz spisania Niemcom listy wszystkich Żydów zamieszkałych w swoim rejonie urzędowania. Kategorycznie odmówił i złożył rezygnację, w której stanowczo potępił kolaboracyjną politykę rządu Vichy. Zaraz po swojej rezygnacji zaczął się ukrywać i aktywnie uczestniczyć w akcjach partyzanckich.
Nierozważne działania jego kolegów doprowadziły do jego aresztowania przez Gestapo 28 stycznia 1943 roku. Został osadzony w więzieniu w Karlsruhe i rozstrzelany 1 marca 1944 roku.
2 stycznia 1995 r. Jad Waszem przyznał mu tytuł Sprawiedliwego wśród Narodów Świata.

</doc>
<doc id="5104604" url="https://pl.wikipedia.org/wiki?curid=5104604" title="Charles Van Der Byl">
Charles Van Der Byl

Charles Van Der Byl (ur. 5 kwietnia 1874 w Paddington, zm. 9 lutego 1956 w Willesden) – brytyjski szermierz (szablista i szpadzista). Członek brytyjskiej drużyny olimpijskiej w 1912 roku.
Podczas I wojny światowej służył najpierw w kawalerii, a następnie w korpusie kolarzy, dochodząc do stopnia majora. Został odznaczony Gwiazdą 1914, Medalem Wojennym Brytyjskim i Medalem Zwycięstwa.

</doc>
<doc id="5104606" url="https://pl.wikipedia.org/wiki?curid=5104606" title="John MacCrate">
John MacCrate

John MacCrate (ur. 29 marca 1885 w Dumbarton w Szkocji, zm. 9 czerwca 1976 w Brooklynie) – amerykański polityk, członek Partii Republikańskiej.
Działalność polityczna.
W okresie od 4 marca 1919 do rezygnacji 30 grudnia 1920 przez jedną kadencję był przedstawicielem 3. okręgu wyborczego w stanie Nowy Jork w Izbie Reprezentantów Stanów Zjednoczonych.

</doc>
<doc id="5104607" url="https://pl.wikipedia.org/wiki?curid=5104607" title="Ambasada Białorusi w Duszanbe">
Ambasada Białorusi w Duszanbe

Ambasada Białorusi w Duszanbe (; ) – misja dyplomatyczna Republiki Białorusi w Republice Tadżykistanu.
Ambasador Białorusi w Duszanbe oprócz Republiki Tadżykistanu akredytowany jest także w Islamskiej Republice Afganistanu.
Historia.
Białoruś nawiązała stosunki dyplomatyczne z Tadżykistanem 5 września 1996. Ambasadę Białorusi w Duszanbe otworzono w 2011.
Białoruś nawiązała stosunki dyplomatyczne z Afganistanem 15 czerwca 1999.

</doc>
<doc id="5104608" url="https://pl.wikipedia.org/wiki?curid=5104608" title="Ambasada Białorusi w Tadżykistanie">
Ambasada Białorusi w Tadżykistanie



</doc>
<doc id="5104611" url="https://pl.wikipedia.org/wiki?curid=5104611" title="John Kissel">
John Kissel

John Kissel (ur. 31 lipca 1864 w Brooklynie, zm. 3 października 1938 tamże) – amerykański polityk, członek Partii Republikańskiej.
Działalność polityczna.
Od 1909 do 1910 zasiadał w New York State Senate. W okresie od 4 marca 1921 do 3 marca 1923 przez jedną kadencję był przedstawicielem 3. okręgu wyborczego w stanie Nowy Jork w Izbie Reprezentantów Stanów Zjednoczonych.

</doc>
<doc id="5104612" url="https://pl.wikipedia.org/wiki?curid=5104612" title="Planinica">
Planinica



</doc>
<doc id="5104613" url="https://pl.wikipedia.org/wiki?curid=5104613" title="Rafał Stroiński">
Rafał Stroiński

Rafał Stroiński (ur. 17 czerwca 1964 w Poznaniu) – polski piłkarz, występujący na pozycji pomocnika.
Życiorys.
Jest wychowankiem Warty Poznań, w juniorach której występował od 1976 roku. Na początku 1982 roku został zawodnikiem Lecha Poznań. W sezonach 1982/1983 i 1983/1984 zdobył z tym klubem mistrzostwo Polski, ponadto w sezonie 1983/1984 zdobył Puchar Polski. Był członkiem reprezentacji Polski U-20, która w 1983 roku zdobyła trzecie miejsce na mistrzostwach świata. W 1986 roku został piłkarzem Olimpii Poznań. Na początku 1988 roku zakończył karierę. Następnie pracował w handlu.

</doc>
<doc id="5104616" url="https://pl.wikipedia.org/wiki?curid=5104616" title="George Lindsay">
George Lindsay



</doc>
<doc id="5104620" url="https://pl.wikipedia.org/wiki?curid=5104620" title="Osiedle Kościuszki (Wyszków)">
Osiedle Kościuszki (Wyszków)

Osiedle Kościuszki – osiedle w środkowej części Wyszkowa (województwo mazowieckie).
Osiedle Kościuszki znajduje się w centralnej części miasta, znajduje się tu zarówno zabudowa jednorodzinna jak i wielorodzinne bloki wybudowane w technologii wielkiej płyty. Punkty handlowe i usługowe są w większości zlokalizowane wzdłuż ulicy Świętojańskiej (dawniej I Armii Wojska Polskiego) oraz ulicy Ignacego Daszyńskiego. 

</doc>
<doc id="5104622" url="https://pl.wikipedia.org/wiki?curid=5104622" title="The Library of Congress">
The Library of Congress



</doc>
<doc id="5104623" url="https://pl.wikipedia.org/wiki?curid=5104623" title="Piłka ręczna na Letnich Igrzyskach Olimpijskich 2020 – turniej mężczyzn">
Piłka ręczna na Letnich Igrzyskach Olimpijskich 2020 – turniej mężczyzn

Turniej olimpijski w piłce ręcznej mężczyzn podczas XXXII Letnich Igrzysk Olimpijskich w Tokio odbył się w dniach od 24 lipca do 7 sierpnia 2021 roku. Do rywalizacji przystąpiło dwanaście drużyn, a tytułu mistrzowskiego broniła reprezentacja Danii.
W finale, podobnie jak cztery lata temu, zmierzyły się Dania i Francja, jednak tym razem lepsi okazali się Francuzi, brąz zdobyli zaś Hiszpanie po zwycięstwie nad Egiptem, dla którego był to pierwszy występ w olimpijskich półfinałach. Po zakończonym turnieju IHF opublikowała statystyki indywidualne i drużynowe, dołączając także listę najszybszych rzutów.
System rozgrywek.
Ramowy harmonogram gier zaplanowanych na okres 25 lipca – 8 sierpnia 2020 roku turniejów został opublikowany w połowie września 2018 roku, zaś szczegółowy w czerwcu 2019 roku. Pod koniec marca 2020 roku Międzynarodowy Komitet Olimpijski podjął decyzję o przełożeniu, a następnie podał nowe daty rozegrania igrzysk – dokładnie rok później od oryginalnego terminu. Dwanaście uczestniczących reprezentacji zostało podzielonych na dwie sześciozespołowe grupy rywalizujące w pierwszej fazie systemem kołowym, a cztery najlepsze zespoły z każdej grupy uzyskały awans do ćwierćfinałów. Harmonogram meczów został opublikowany tuż po losowaniu grup, a potwierdzony miesiąc później. Godziny rozpoczęcia poszczególnych meczów fazy pucharowej były ogłaszane po zakończeniu wcześniejszej fazy.
Uczestnicy.
Przedturniejowe charakterystyki zespołów.
Losowanie grup.
Losowanie grup turnieju olimpijskiego zostało zaplanowane na 1 kwietnia 2021 roku w Bazylei, a przed nim Międzynarodowa Federacja Piłki Ręcznej dokonała podziału na koszyki. W jego wyniku powstały dwie sześciozespołowe grupy.
Nagrody indywidualne.
Nagrody indywidualne otrzymali:

</doc>
<doc id="5104630" url="https://pl.wikipedia.org/wiki?curid=5104630" title="Archie Corble">
Archie Corble

Archibald Harrison Corble (ur. 26 maja 1883 w Streatham, zm. 22 stycznia 1944 w Wandsworth) – brytyjski szermierz. Członek brytyjskiej drużyny olimpijskiej w 1912, 1924 oraz 1928 roku.
Biografia.
Dwukrotny mistrz Wielkiej Brytanii w szermierce (szabla; 1922 i 1927). Był kolekcjonerem książek o tematyce broni białej oraz szermierki. Pod koniec swojego życia przekazał swój księgozbiór dla Katolickiego Uniwersytetu w Leuven - kolekcja liczy około 1900 egzemplarzy datowanych na okres od XV do XX wieku, pochodzących głównie z Francji, Anglii, Ameryki Łacińskiej, Włoch i Niemiec.
Od jego imienia pochodzi nazwa turnieju szermierki – Corble Cup.

</doc>
<doc id="5104632" url="https://pl.wikipedia.org/wiki?curid=5104632" title="Archibald Corble">
Archibald Corble



</doc>
<doc id="5104633" url="https://pl.wikipedia.org/wiki?curid=5104633" title="George W. Lindsay">
George W. Lindsay

George Washington Lindsay (ur. 28 marca 1865 w Brooklynie, zm. 15 marca 1938 w Brooklynie) – amerykański polityk, członek Partii Demokratycznej.
Działalność polityczna.
W 1920 zasiadał w New York State Assembly. W okresie od 4 marca 1923 do 3 stycznia 1935 przez sześć kadencji był przedstawicielem 3. okręgu wyborczego w stanie Nowy Jork w Izbie Reprezentantów Stanów Zjednoczonych.
Jego ojcem był George H. Lindsay.

</doc>
<doc id="5104634" url="https://pl.wikipedia.org/wiki?curid=5104634" title="Robert Czyżewski">
Robert Czyżewski

Robert Czyżewski (ur. 18 czerwca 1966 roku w Warszawie) – historyk i dyplomata, działacz pozarządowy, w tym wieloletni prezes fundacji Wolność i Demokracja. Dyrektor Instytutu Polskiego w Kijowie – objął zarządzanie tą placówką dyplomatyczną w lipcu 2020 roku.
Przez wiele lat pracował jako nauczyciel historii i wychowawca młodzieży w warszawskim liceum..

</doc>
<doc id="5104637" url="https://pl.wikipedia.org/wiki?curid=5104637" title="Harry Butterworth">
Harry Butterworth

Harry Robert Butterworth (ur. 22 listopada 1867 w Dunedin, zm. 30 listopada 1954 tamże) – brytyjski szermierz. Członek brytyjskiej drużyny olimpijskiej w 1912 roku.
W 1920 był trenerem piłki nożnej – prowadził szwedzki klub Hammarby IF. 

</doc>
<doc id="5104643" url="https://pl.wikipedia.org/wiki?curid=5104643" title="Alfred Syson">
Alfred Syson

Alfred Edward Syson (ur. 6 kwietnia 1880 w Toynton All Saints, zm. 2 sierpnia 1952 w Gosport) – brytyjski szermierz, szablista. Członek brytyjskiej drużyny olimpijskiej w 1912 roku.
Podczas I wojny światowej służył w Royal Navy dochodząc do rangi majora. Został odznaczony Orderem Imperium Brytyjskiego za wkład w przygotowanie fizyczne i trening w walce na bagnety żołnierzy.

</doc>
<doc id="5104645" url="https://pl.wikipedia.org/wiki?curid=5104645" title="Edwuin Cetré">
Edwuin Cetré

Edwuin Stiven Cetré Angulo (ur. 1 stycznia 1998 w Cali) – kolumbijski piłkarz grający na pozycji lewego napastnika. W sezonie 2021 występuje w klubie Atlético Junior.
Kariera klubowa.
Rocha FC.
Cetré przeniósł się do Rocha FC 2 marca 2016 roku. Zadebiutował dla tego klubu 27 marca 2016 roku w meczu z Huracán FC (przeg. 1:2). Pierwszą bramkę piłkarz ten zdobył 5 czerwca 2016 roku w wygranym 2:1 spotkaniu przeciwko Central Español. Łącznie dla Rocha FC Kolumbijczyk rozegrał 9 meczów, strzelając jednego gola.
Wolny zawodnik.
Cetré był wolnym zawodnikiem od 1 lipca 2016 do 1 stycznia 2017.
Santos Laguna II.
Cetré występował w drugiej drużynie Santosu Laguna od 1 stycznia 2017 do 1 stycznia 2018.
Santos Laguna.
Cetré przeniesiono do pierwszej drużyny Santosu Laguna 1 stycznia 2018. Debiut dla tego zespołu zaliczył on 8 lutego 2018 roku w przegranym 2:0 spotkaniu przeciwko Deportivo Toluca. Pierwszego gola zawodnik ten strzelił 11 maja 2018 roku w meczu z Club América (wyg. 4:1). Ostatecznie w barwach Santosu Laguna Kolumbijczyk wystąpił w 18 spotkaniach, zdobywając jedną bramkę.
Wolny zawodnik.
Cetré ponownie był wolnym zawodnikiem od 28 stycznia 2019 do 1 lipca 2019.
Atlético Junior.
Cetré przeszedł do Atlético Junior 1 lipca 2019 roku. Zadebiutował on dla tego klubu 29 lipca 2019 roku w meczu z Independiente Medellín (wyg. 0:1). Pierwszą bramkę piłkarz ten zdobył 10 października 2019 roku w wygranym 3:0 spotkaniu przeciwko Deportivo Cali. Do 17 czerwca 2021 Kolumbijczyk dla Atlético Junior rozegrał 68 meczów, strzelając 10 goli.
Sukcesy.
"Sukcesy w karierze klubowej:"

</doc>
<doc id="5104650" url="https://pl.wikipedia.org/wiki?curid=5104650" title="Jestem Paragwajczykiem">
Jestem Paragwajczykiem

Jestem Paragwajczykiem (hiszp. "Soy paraguayo") – polski film dokumentalny z 2019 roku w reżyserii Wojciecha Ganczarka, nakręcony w Paragwaju. Film otrzymał honorowe wyróżnienie na Międzynarodowym Festiwalu Filmowym w Asunción za wkład w kulturę Paragwaju.
Opis filmu.
Film przedstawia historię 32 mieszkańców Paragwaju. Zawarte zostały w nim historie osób o zróżnicowanym pochodzeniu i statusie – zarówno mieszkańców Asunción i okolic, jak i odległych terenów środkowego Chaco. W filmie ukazane zostały historie Paragwajskich Latynosów, ludności rdzennej, niemieckich mennonitów oraz imigrantów i ich potomków – między innymi z Brazylii czy Polski. Poruszone zostały również takie problemy dotykające Paragwaju jak wylesianie, spory o ziemię czy użytkowanie pestycydów.
Prace nad filmem trwały dwa lata.
Pokazy i wyróżnienia.
Oficjalna premiera filmu miała miejsce na Międzynarodowym Festiwalu Filmowym w Asunción we wrześniu 2019 roku. Pokazy filmu miały również miejsce między innymi w czasie 5. Festiwalu Kina Etnograficznego w Quito w 2020 roku oraz 11. SUNCINE Międzynarodowym Festiwalu Filmów dot. Ochrony Środowiska w Guanajuato także w 2020 roku.
W marcu 2020 roku film został udostępniony w serwisie YouTube.
Film został uznany za istotny dla kultury regionu przez instytut kultury argentyńskiej prowincji Chaco. Na festiwalu filmowym Asunción w 2019 roku otrzymał wyróżnienie za wkład w kulturę Paragwaju. Specjalne wyróżnienie otrzymał także na 16. Festiwalu Filmów LGBTI w Asunción w 2020 roku.
Twórczość pokrewna.
Równolegle powstała książka reporterska "Sprzedani. Reportaże z peryferii" (org. "Se vende un país. Relatos de Paraguay"), oferująca pogłębioną analizę kwestii społecznych, historycznych czy ekologicznych pojawiających się w filmie. Utwór został uhonorowany Nagrodą Magellana 2022 w kategorii książki reportażowej.
W 2022 roku film "Jestem Paragwajczykiem" został włączony do brazylijskiego czasopisma antropologii wizualnej publikowanego przez Uniwersytet Federalny w Pernambuco, Recife.

</doc>
<doc id="5104651" url="https://pl.wikipedia.org/wiki?curid=5104651" title="Parcele Huckie">
Parcele Huckie

Parcele Huckie – osiedle w północnej części Wyszkowa (województwo mazowieckie).
Osiedle domów jednorodzinnych o charakterze miasta-ogrodu, wybudowane przed 1939. Nosiło wówczas nazwę Kolonia Wyszków Antoniny.

</doc>
<doc id="5104652" url="https://pl.wikipedia.org/wiki?curid=5104652" title="Szyłau Wuhał">
Szyłau Wuhał

Szyłau Wuhał (; ) – wieś na Białorusi, w obwodzie mohylewskim, w rejonie mohylewskim, w sielsowiecie Sidarawiczy. 

</doc>
<doc id="5104655" url="https://pl.wikipedia.org/wiki?curid=5104655" title="Alfred Ridley-Martin">
Alfred Ridley-Martin

Alfred Ridley-Martin (ur. 9 maja 1881 w Lewisham, zm. 6 maja 1970 w Purley) – brytyjski szermierz. Członek brytyjskiej drużyny olimpijskiej w 1912 oraz 1920 roku.
Podczas I wojny światowej służył w The Buffs, (East Kent Regiment) dochodząc do rangi pułkownika. Został odznaczony Orderem Imperium Brytyjskiego.

</doc>
<doc id="5104656" url="https://pl.wikipedia.org/wiki?curid=5104656" title="Stanisław Zgrzywa">
Stanisław Zgrzywa

Stanisław Andrzej Zgrzywa (ur. 29 listopada 1919 w Boratynie, obecnie Ukraina, zm. ?) – polski działacz państwowy i partyjny, nauczyciel, w latach 1980–1988 przewodniczący Prezydium Wojewódzkiej Rady Narodowej w Lublinie.
Życiorys.
Syn Jana, pochodził z rodziny chłopskiej. Ukończył dwuletnią Szkołę Partyjną przy KC PZPR, a także studia na Wydziale Rolnym Uniwersytetu Marii Curie-Skłodowskiej (prawdopodobnie w 1955). Po II wojnie światowej przez kilka lat pracował jako kierownik szkół podstawowych w Konopnem i Grabowcu, a także dyrektor Liceum Ogólnokształcącego Robotniczego Towarzystwa Przyjaciół Dzieci w Lublinie (obecne V Liceum Ogólnokształcące). Został także członkiem zarządu i wiceprzewodniczącym TPD, a od 1950 do 1952 kierował hotelami tej organizacji w Lublinie.
W 1946/7 wstąpił do Polskiej Partii Robotniczej, następnie przeszedł do Polskiej Zjednoczonej Partii Robotniczej. Od lat 50. był członkiem egzekutywy Komitetu Miejskiego w Lublinie i pierwszym sekretarzem Komitetu Uczelnianego przy UMCS. Od 1955 działał w Komitecie Wojewódzkim PZPR w Lublinie jako m.in. kierownik WOPP i Wydziału Propagandy, członek egzekutywy, przewodniczący Komisji Prasowej, sekretarz ds. propagandy. W latach 1963–1968 radca ambasady PRL w Sofii. Po powrocie do kraju został przewodniczącym Wojewódzkiej Komisji Rewizyjnej KW PZPR w Lublinie. Był także kierownikiem biura i wieloletnim sekretarzem Wojewódzkiego Komitetu Frontu Jedności Narodu. Od 1969 był radnym, a od 1980 do 1988 przewodniczącym Prezydium Wojewódzkiej Rady Narodowej w Lublinie. W drugiej połowie lat 80. sprawował funkcję wiceprzewodniczącego rady wojewódzkiej Patriotycznego Ruchu Odrodzenia Narodowego, zasiadł też w zarządzie Społecznego Komitetu Odnowy Zabytków Lublina.

</doc>
<doc id="5104657" url="https://pl.wikipedia.org/wiki?curid=5104657" title="Ka$ablanca">
Ka$ablanca

Ka$ablanca – osiemnasty studyjny album polskiego rapera Tedego. Płyta ukazała się 18 czerwca 2021 roku nakładem wytwórni Wielkie Joł. Dystrybucją płyty zajęła się wytwórnia Asfalt Records.
Album został wyprodukowany w całości przez Sir Micha.
Lista utworów.
Opracowano na podstawie materiału źródłowego:

</doc>
<doc id="5104660" url="https://pl.wikipedia.org/wiki?curid=5104660" title="Xenopus tropicalis">
Xenopus tropicalis

Xenopus tropicalis – gatunek płaza bezogonowego z rodziny grzbietorodowatych (Pipidae). Bywa hodowany w akwariach. 
Systematyka.
Gatunek opisany przez Johna Edwarda Graya w 1864 roku. W 2015 roku Ben Evans wyodrębnił podrodzaj "Silurana." Zaliczono doń m.in. "Xenopus tropicalis", "Xenopus epitropicalis", "Xenopus calcaratus", "Xenopus mellotropicalis" ze względu na niewielkie różnice w morfologii, jednak cały czas są one zaliczane do rodzaju "Xenopus". 
Występowanie.
"Xenopus tropicalis" występuje w mętnych jeziorach zachodniej Afryki (stąd nazwa w języku angielskim – "western clawed" "frog" lub "southern platanna" – zachodnia szponiasta żaba, południowa platana). Zamieszkuje tereny Konga, Gambii i Kamerunu, Ghany wraz z Gwineą. Największą populację znaleziono w Parku Narodowym Komoé i na terenach rzeki Sanaga, gdzie żyje w lasach galeriowych.
Morfologia.
Długość ciała do 5 cm, z czego samice są często większe od samców, które zwykle osiągają 2,8 cm. Ciało spłaszczone i opływowe. Skóra gładka, lekko chropowata i śliska. Z boku ciała specjalne brodawki działają jak linia boczna u ryb, dzięki czemu orientują się w mętnej wodzie. Przednie kończyny mniejsze od tylnych. Palce połączone błoną pławną. Na tylnych odnóżach znajdują się cztery pazury (inni przedstawiciele "Xenopus" mają tylko trzy")", potrzebne do rozgrzebywania gleby. Płaz nie posiada języka. Kijanki typowe dla grzbietorodowatych, z dużym, szerokim pyskiem, na którym występują gruczoły wylęgowe. Posiadają także długi ogon, który z czasem zanika. Ten takson uchodzi za długowieczny. W niewoli obserwowano 17-letnie osobniki. Nie wiadomo, czy w naturze tak długo żyją.
Zwierzę rozdzielnopłciowe. Dymorfizm płciowy słabo widoczny. Ciało samicy jest kształtu trójkąta. Samiec mniejszy, a jego ciało przypomina kształtem prostokąt.
Ekologia i zachowanie.
Zwierzę drapieżne; odżywia się głównie pierścienicami i larwami owadów oraz okazjonalnie kijankami innych płazów, skorupiakami czy ślimakami. W akwarium można podawać im rurecznik, artemię i dżdżownice. Kijanki karmi się rozwielitkami i oczlikiem.
Zwierzęta rozmnażają się w porze deszczowej. Kiedy nadchodzi pora sucha, owijają się śluzem i zakopują się w mule. Po porze suchej samce jako pierwsze wychodzą ze swych kokonów i zaczynają rechotać. Odgłosy "Xenopus tropicalis" przypominają skrzypienie drzwi. Po godach dochodzi do ampleksusu i samica składa skrzek. W niewoli trudno je rozmnożyć, wymaga to imitacji pory suchej i wilgotnej tzn. 2 miesiące mało pożywienia i wysoka temperatura, po terminie niższa temperatura i obfite karmienie, trzeba jednak pamiętać, iż płazy źle znoszą spadki temperatur.
Akwarium.
Akwarium może być 54-litrowe. Wysokość poziomu wody nie musi być wysoka – ok. 25 cm. Temperatura wody od 25 do 27°C, natomiast pH od 6,5 do 7,5. Zbiornik nie może być niski, gdyż żaby mogą uciec. Na dnie powinien być piasek (drobnoziarnisty). Żabki bowiem lubią się do oczu w nim zakopać. W akwarium zalecane są też rośliny (pływające np. pistia rozetkowa i denne np. anubias) i korzenie, które mogą wystawać ponad powierzchnię wody. Na dno można wrzucić kilka liści. Jako towarzystwo mogą się znaleźć ślimaki (np. rozdętki i zatoczki), gdyż będą utrzymywać czystość akwarium i będą pokarmem. Nie wolno trzymać ich z rybami czy innymi płazami, gdyż mogą one roznosić drobnoustroje. Na przykład żaby szponiaste ("Xenopus" "laevis") roznoszą "Mycobacterium", które są zabójcze dla pokrewnego gatunku, "Xenopus tropicalis."
Status.
Międzynarodowa Unia Ochrony Przyrody (IUCN) uznaje "Xenopus tropicalis" za gatunek najmniejszej troski (LC, "Least Concern"). Populacja malejąca, podobnie jak w przypadku jego krewnych. Uchodzi za dość pospolite zwierzę. Powodem zagrożenia jest wyłapywanie płazów w celach laboratoryjnych i kulinarnych oraz niszczenie środowisk występowania.

</doc>
<doc id="5104664" url="https://pl.wikipedia.org/wiki?curid=5104664" title="286 km">
286 km

286 km () – przystanek kolejowy w pobliżu miejscowości Sańkowo, w rejonie safonowskim, w obwodzie smoleńskim, w Rosji. Położony jest na linii Moskwa - Mińsk - Brześć.

</doc>
<doc id="5104666" url="https://pl.wikipedia.org/wiki?curid=5104666" title="Realizm (kinematografia)">
Realizm (kinematografia)

Realizm – technika przedstawiania świata filmowego, wywołująca u widza wrażenie wiernego odzwierciedlenia rzeczywistości.
Pojęcie realizmu ewoluowało na przestrzeni lat. Jak pisała Alicja Helman, realizm „kojarzy się bądź z nowatorstwem poczynań twórców, którym udało się zbliżyć do rzeczywistości bardziej niż ich poprzednikom, bądź łączy się z prawdopodobieństwem – wiarygodnością opowiadania, spójnością przedstawiania”. Różni teoretycy filmowi inaczej pojmowali realizm. Przykładowo, André Bazin upatrywał ziszczenia się konwencji realistycznej w dziełach włoskiego neorealizmu, którego dzieła przedstawicielskie obsadzały w głównych rolach aktorów-naturszczyków oraz były kręcone w naturalnych plenerach. Z kolei Siegfried Kracauer uznawał za „realistyczny” dokumentalny nurt kinowy "cinema direct", wykorzystujący ujęcia „z ręki” i portretujący na żywo autentyczne wydarzenia. Innym razem wśród przedstawicieli kina realistycznego umieszczano np. kino moralnego niepokoju, kino braci Dardenne albo – w skrajnej i niekiedy nieuzasadnionej interpretacji – twórczość Dogmy 95 oraz Wojciecha Smarzowskiego.
Typowymi środkami wyrazu wzmacniającymi realizm w kinematografii są długie ujęcia, głębia ostrości, jazdy kamery, rezygnacja z montażu ciętego oraz trików filmowych. Za odmiany realizmu filmowego często uznaje się realizm społeczny (portretujący życie niższych warstw społecznych, np. kino Kena Loacha) lub realizm magiczny (używający technik filmowych typowych dla realizmu zmieszanych z elementami "fantasy", np. kino Guillermo del Toro).

</doc>
<doc id="5104667" url="https://pl.wikipedia.org/wiki?curid=5104667" title="Osiedle Franciszkańskie">
Osiedle Franciszkańskie

Osiedle Franciszkańskie – osiedle mieszkaniowe w Katowicach, położone w zachodniej części miasta, na terenie dzielnicy Ligota-Panewniki, w rejonie ulic: Kijowskiej i Braci Mniejszych. Osiedle to powstawało etapami od kwietnia 2014 roku do czerwca 2022 roku i składa się z 1073 mieszkań. Inwestorem jest katowicka spółka TDJ Estate, zaś za projekt odpowiada Biuro Projektów KRYJAK.
Historia.
Budowa os. Franciszkańskiego.
Osiedle Franciszkańskie powstało na terenach dawnej bazy firmy PEMUG. Sama zaś budowa osiedla, którą zaplanowano etapowo, rozpoczęła się w połowie kwietnia 2014 roku, a miesiąc później ruszyła sprzedaż mieszkań. Prace budowlane na tym etapie wykonywała firma RE-Bau. W ramach I etapu zaplanowano jeden, dwusegmentowy budynek z 95 mieszkaniami. Zaplanowano też przy nim podziemne garaże i zewnętrzne parkingi. W październiku 2014 roku prace przy I etapie sięgały piątego piętra, a na niższych kondygnacjach postawiono pierwsze ściany działowe. Do tego czasu sprzedano ponad 30% powierzchni mieszkalnej. Z uwagi na popularność wśród chętnych na nabyciu mieszkania na osiedlu, spółka TDJ Estate w marcu 2015 roku zadecydowała o zakupie działek przy ulicy Ostrawskiej pod kolejne etapy osiedla – pierwotnie inwestor planował budowę dziesięciu domów. Około 47% nowych lokatorów I etapu osiedla Franciszkańskiego stanowiły osoby pochodzące spoza Katowic, głównie z miast ościennych. 
W lipcu 2015 roku ruszyła budowa budynków w ramach II etapu osiedla Franciszkańskiego, realizowanego również przez krakowską firmę RE-Bau. Prace te rozpoczęto od rozpoczęcia wykopów pod płytę fundamentową i makroniwelację terenu przed budową dróg. W ramach II etapu zaplanowano dwusegmentowy budynek na 192 mieszkania. W tym, czasie w ramach I etapu trwały roboty wykończeniowe i następowały odbiory pierwszych mieszkań. Do lutego 2016 roku połowa mieszkań II etapu została sprzedana. Do tego czasu pierwszy budynek był już w stanie surowym otwartym – trwał montaż zadaszenia, a także prowadzono prace instalacyjne w środku obiektu. W drugim budynku prace sięgały wówczas trzeciego piętra. Jednocześnie trwała procedura uzyskania pozwolenia na budowę dla III etapu osiedla. Przy tym etapie powstał również plac zabaw. Prace przy II etapie ukończono w listopadzie 2016 roku.
Do września 2016 roku sprzedano znaczną większość mieszkań w II etapie, a także trwały już prace przy III etapie. Tutaj zaplanowano sześć siedmiokondygnacyjnych budynków, w tym jedna na podziemny garaż samochodowy. Trzy z sześciu obiektów wówczas było już w budowie – prace te były na poziomie fundamentów. Realizację tego etapu zapoczątkowano w maju 2016 roku, a do listopada tego samego roku w trzech budynkach ukończono części podziemne, a także trwały prace zbrojeniowe, żelbetowe i murarskie. W kwietniu 2017 roku w pierwszych trzech budynkach montowano instalacje wewnętrzne, wykonywano prace przy izolacji ścian zewnętrznych, a także do tego czasu mieszkania w budynkach wyposażono w stolarkę okienną. Jednocześnie spółka TDJ Estate podpisała umowę z firmą Nextbike na przygotowanie stacji rowerów miejskich. Dnia 1 września 2017 roku ruszyła budowa IV etapu osiedla, składającego się na dwa budynki z 90-cioma mieszkaniami wzdłuż ulicy Książęcej. W tym samym roku przy osiedlu uruchomiono stację rowerów miejskich City by bike.
W listopadzie 2018 roku rozpoczęto realizację V etapu osiedla w rejonie ulic: Ostrawskiej i bp. T. Szurmana, w ramach którego zainaugurowano prace nad dziewięcioma budynkami mieszczącymi łącznie 401 mieszkań. Prace nad realizacją tego etapu przewidziano do III kwartału 2020 roku. W maju 2019 roku na osiedlu mieszkało około 550 rodzin, a do tego czasu pierwszy z budynków V etapu osiągnął stan surowy otwarty, a przy etapie IV trwały odbiory mieszkań przy pierwszym wybudowanym w ramach tego etapu budynku. Lokale usługowe zostały zajęte przez m.in. sklep spożywczy, przedszkole, salon optyczny, fryzjer i biuro rachunkowe. Pod koniec września 2020 roku w ramach osiedla Franciszkańskiego rozpoczęto budowę ostatniego etapu, na który się składa budynek przy ulicy Książęcej z 49 mieszkaniami i 6 lokalami usługowymi. Wykonawcą tego etapu była firma GRIMBUD. Na początku czerwca 2022 roku ostatni budynek osiedla Franciszkańskiego z 49 mieszkaniami otrzymał pozwolenie na użytkowanie. 
Franciszkańskie Południe.
We wrześniu 2020 roku TDJ Estate ruszył z nowym projektem deweloperskim, zrealizowanym bezpośrednio w sąsiedztwie osiedla Franciszkańskiego o nazwie Franciszkańskie Południe. Zaplanowano ją jako inwestycję o podwyższonym standardzie. Realizację pierwszego etapu, składającego się z siedmiokondygnacyjnego, trzysegmentowego budynku z 92 mieszkaniami i lokalami handlowo-usługowymi na parterze. 
Charakterystyka.
Osiedle Franciszkańskie położone jest w Katowicach w rejonie ulicy Kijowskiej i ulicy Braci Mniejszych, na terenie dzielnicy Ligota-Panewniki. Inwestorem jest katowicka spółka TDJ Estate, zaś za projekt osiedla odpowiada Biuro Projektów KRYJAK. Składa się ono z lokali mieszkalnych o powierzchni od 27 do 90 m², z czego największe znajdują się na najwyższych piętrach. Mieszkania na osiedlu posiadają tarasy, balkony bądź przy parterowych mieszkaniach przydomowe ogródki. Partery budynków zostały zagospodarowane na lokale handlowo-usługowe. Mają one powierzchnię od około 50 do 300 m². Budynki na osiedlu wyposażone są w garaże podziemne, komórki lokatorskie i wózkownie. W elewacji budynków powstałych przy czterech pierwszych etapach osiedla zastosowano klinkier w kolorze ceglanym, zaś przy etapie V zastosowano szary klinkier.
Osiedle zostało zrealizowane następującymi etapami:
Na terenie osiedla znajduje się też ogólnodostępna, bezpłatna strefa parkingowa, a także przestrzenie publiczne, w tym plac zabaw. Powstał także minipark ze strefą rekreacyjną, zrealizowany do końca 2019 roku.
Na osiedlu funkcjonują placówki handlowo-usługowe różnego typu. Wśród nich są: przedszkole, apteka, kawiarnia, salon optyczny, gabinet dentystyczny, fryzjer i sklep spożywczy. Przy osiedlu funkcjonuje również dyskont sieci Biedronka. Ponadto w rejonie osiedla, przy ulicy Książęcej 27 funkcjonują warsztaty szkolne Zespołu Szkół Poligraficzno-Mechanicznych im. Armii Krajowej w Katowicach, a przy ulicy Książęcej 20 Komisariat III Policji w Katowicach.
Dojazd do osiedla zapewniają autobusy miejskiego transportu zbiorowego, kursującego na zlecenie ZTM-u. W pobliżu osiedla, przy ulicy Kijowskiej zlokalizowany jest przystanek Kokociniec Płochy [nż], zaś po drugiej stronie, osiedla, przy ulicy Ligockiej przystanek Ligota Ośrodek Zdrowia. Zapewniają one połączenie osiedla z innymi częściami Katowic, jak również z niektórymi ościennymi miastami Górnośląsko-Zagłębiowskiej Metropolii. Przy osiedlu znajduje się dziesięciostanowiskowa stacja rowerów miejskich City by bike nr 5896 Osiedle Franciszkańskie.
Wierni rzymskokatoliccy z osiedla Franciszkańskiego przynależą do panewnickiej parafii św. Ludwika Króla i Wniebowzięcia Najświętszej Maryi Panny.

</doc>
<doc id="5104668" url="https://pl.wikipedia.org/wiki?curid=5104668" title="Jagoda Szaluś">
Jagoda Szaluś



</doc>
<doc id="5104674" url="https://pl.wikipedia.org/wiki?curid=5104674" title="Ignacy Mosiński">
Ignacy Mosiński

Ignacy Mosiński (ur. 28 stycznia 1812 w Ostrzeszowie, zm. 5 marca 1864 w Piotrkowie Trybunalskim) – polski działacz narodowościowy, naczelnik okręgowy powstania styczniowego; w latach 1838–1863 proboszcz parafii św. Szymona i św. Judy Tadeusza w Dmeninie.
Życiorys.
Ignacy Mosiński urodził się 28 stycznia 1812 roku w Ostrzeszowie. Był synem rolników Józefa Mosińskiego i Katarzyny z Gruszczyńskich. Ukończył seminarium duchowne we Włocławku. W latach 1836–1838 pełnił funkcję wikariusza w parafii św. Anny w Kobielach Wielkich. 6 września 1838 mianowano go proboszczem parafii św. Szymona i św. Judy Tadeusza w Dmeninie.
W czasie zarządzania parafią, za zgodą biskupa, poszerzył jej obszar o kilka wsi. Wtedy też, kościół w Dmeninie został wyremontowany i rozbudowany, co uchroniło dach budynku przed zawaleniem. Na prośbę Ignacego Mosińskiego zakupiono i podarowano parafii nowe organy i obrazy.
Według kroniki parafialnej, ksiądz Mosiński cieszył się szacunkiem wśród miejscowej ludności. Kolator dmenińskiego kościoła i beneficjum ofiarował mu tzw. Prezenty Kościoła Parafialnego w Dmeninie.
Praca duszpasterska księdza Mosińskiego przypadła na czas zaborów. Wyjaśniał swoim parafianom, jakie plany ma wobec Polaków zaborca i kim dla nich jest szlachta oraz duchowieństwo. We wrześniu 1863 roku, Ignacy Mosiński podczas kazania w dmenińskim kościele wygłosił mowę o patriotycznych obowiązkach Polaków. Według relacji słuchaczy, ksiądz zagrzewał naród do czynnego poparcia upadającego powstania styczniowego, mówiąc o miłości do ojczyzny, potrzebie ofiarności oraz konieczności zwycięstwa nad zaborcą, który starał się wykorzenić polskość.
Kolejnej nocy po wygłoszonym kazaniu, do Dmenina przybył oddział 40 Kozaków, który otoczył plebanię. Zrobili rewizję w kościele, na plebanii i u brata księdza. Pojmali proboszcza i rozpoczęli procedurę śledczą. Ściągnięto świadków, bito i katowano ich oraz księdza. Celem śledztwa było ustalenie treści kazania, kto był na nim obecny i czy wcześniej ksiądz namawiał ludzi do poparcia powstania.
Pobity i związany, trafił najpierw do więzienia w Radomsku, a potem do cytadeli w Piotrkowie Trybunalskim. Po kilkumiesięcznym śledztwie, wydano na niego wyrok śmierci przez powieszenie. W czasie wykonywania wyroku, Ignacy Mosiński prawdopodobnie miał na sobie ordery. Aż do śmierci zachował ducha patriotyzmu i cieszył się, że mógł przyczynić się dobru ojczyzny. Ostatnimi słowami Mosińskiego były:
Ignacy Mosiński został stracony 5 marca 1864 roku w Piotrkowie Trybunalskim wraz z innym powstańcem, Ignacym Antonim Błeszyńskim i Pantelejem Suchoją, szeregowcem armii carskiej, walczącym po stronie powstańców styczniowych.
Upamiętnienie.
Uroczystość wmurowania tablicy pamiątkowej w Dmeninie odbyła się dnia 21 maja 1925 roku z udziałem przedstawicieli władz. 
Miejscem ostatniego spoczynku Ignacego Mosińskiego jest pomnik na Nowym Cmentarzu w Piotrkowie Trybunalskim, stanowiący zbiorową mogiłę powstańców, którzy zostali rozstrzelani lub powieszeni na polach obok cmentarza żydowskiego, a następnie w 1905 roku ekshumowani i uroczyście pochowani.
Pomnik mieści się przy wschodniej części muru okalającego nekropolię, jest wykonany z trzech ułożonych na sobie głazów granitowych, na ceglano-betonowej podmurówce, zwieńczony metalowym krzyżem i wyrytym napisem "Powstańcom 1863". Zastąpił ustawiony wcześniej w tym samym miejscu drewniany krzyż.
Jak głosi inskrypcja wyryta na płycie u podnóża monumentu, miejsce ostatniego spoczynku znaleźli tam straceni w Piotrkowie: ks. Kanonik Ignacy Mosiński, proboszcz z Dmenina, dowódca oddziału Błeszczyński-Malczewski, oficerowie: Władysław Rudowski, Gromejko i Józef Grekowicz, chorążowie: Antoni Udymowski, Fracewicz, Rząśniak i Rakowski, uczeń Edward Stawecki, włościanin Franciszek Bartłomiejczyk.
W „Gazecie Radomszczańskiej” pojawił się artykuł autorstwa Tomasza Andrzeja Nowaka opisujący okoliczności aresztowania i śmierci Księdza Ignacego Mosińskiego.

</doc>
<doc id="5104676" url="https://pl.wikipedia.org/wiki?curid=5104676" title="Ałfiorowo (przystanek kolejowy)">
Ałfiorowo (przystanek kolejowy)

Ałfiorowo () – przystanek kolejowy w miejscowości Ałfiorowo, w rejonie safonowskim, w obwodzie smoleńskim, w Rosji. Położony jest na linii Moskwa - Mińsk - Brześć.
Historia.
Stacja powstała w XIX w. na drodze żelaznej moskiewsko-brzeskiej pomiędzy stacjami Siemlowo i Izdieszkowo. Zdegradowana do roli przystanku w XXI w.

</doc>
<doc id="5104680" url="https://pl.wikipedia.org/wiki?curid=5104680" title="Michał Dunin Wąsowicz">
Michał Dunin Wąsowicz

Michał Dunin Wąsowicz herbu Łabędź – łowczy sandomierski w latach 1691-1708, miecznik latyczowski.

</doc>
<doc id="5104685" url="https://pl.wikipedia.org/wiki?curid=5104685" title="273 km (obwód smoleński)">
273 km (obwód smoleński)

273 km () – przystanek kolejowy w pobliżu miejscowości Riebrowo, w rejonie wiaziemskim, w obwodzie smoleńskim, w Rosji. Położony jest na linii Moskwa - Mińsk - Brześć.

</doc>
<doc id="5104686" url="https://pl.wikipedia.org/wiki?curid=5104686" title="Jan Mierzejewski">
Jan Mierzejewski



</doc>
<doc id="5104689" url="https://pl.wikipedia.org/wiki?curid=5104689" title="Joseph L. Pfeifer">
Joseph L. Pfeifer

Joseph Lawrence Pfeifer (ur. 6 lutego 1892 w Brooklynie, zm. 19 kwietnia 1974 w Brooklynie) – amerykański polityk, członek Partii Demokratycznej.
Działalność polityczna.
W okresie od 3 stycznia 1935 do 3 stycznia 1945 przez pięć kadencji był przedstawicielem 3. okręgu, a od 3 stycznia 1945 do 3 stycznia 1951 przez trzy kadencje przedstawicielem 8. okręgu wyborczego w stanie Nowy Jork w Izbie Reprezentantów Stanów Zjednoczonych.

</doc>
<doc id="5104690" url="https://pl.wikipedia.org/wiki?curid=5104690" title="Stiepan Bieljakow">
Stiepan Bieljakow



</doc>
<doc id="5104693" url="https://pl.wikipedia.org/wiki?curid=5104693" title="Ośrodek dla imigrantów w Bicske">
Ośrodek dla imigrantów w Bicske



</doc>
<doc id="5104696" url="https://pl.wikipedia.org/wiki?curid=5104696" title="Siemlowo (stacja kolejowa)">
Siemlowo (stacja kolejowa)

Siemlowo () – stacja kolejowa w miejscowości Siemlowo, w rejonie wiaziemskim, w obwodzie smoleńskim, w Rosji. Położony jest na linii Moskwa - Mińsk - Brześć.
Historia.
Stacja powstała w XIX w. na drodze żelaznej moskiewsko-brzeskiej pomiędzy przystankiem Griediakino i stacją Ałfiorowo.

</doc>
<doc id="5104707" url="https://pl.wikipedia.org/wiki?curid=5104707" title="Muzeum Trójcy Świętej">
Muzeum Trójcy Świętej

Muzeum Trójcy Świętej (hiszp. "Museo de la Trinidad") właściwie Narodowe Muzeum Malarstwa i Rzeźby – muzeum sztuki istniejące w latach 1837–1872 w Madrycie; por rozwiązaniu jego zbiory zostały włączone do Muzeum Prado.
Narodowe Muzeum Malarstwa i Rzeźby nazywane Muzeum Trójcy Świętej, ponieważ miało swoją siedzibę w dawnym madryckim klasztorze pod tym wezwaniem ("Convento del la Trinidad Calzada"). Zostało utworzone w wyniku nacjonalizacji i sprzedaży majątków kościelnych w Hiszpanii (tzw. dezamortyzacji Mendizábala 1836–1837). Dzieła sztuki pochodziły głównie z przejętych przez państwo klasztorów w Madrycie i w innych prowincjach centralnej Hiszpanii. Do dzieł z klasztorów dołączyły te odebrane infantowi Sebastianowi Gabrielowi Burbon-Bragança w wyniku konfiskaty majątku za wspieranie karlistów. Do kolekcji włączano także nabytki i dzieła współczesne z cyklicznych Krajowych Wystaw Sztuk Pięknych rozpoczętych w 1856.
Zostało otwarte dla publiczności 24 lipca 1838, w dniu imienin królowej Marii Krystyny. Szybko zostało zamknięte, aby ponownie otworzyć 2 maja 1842. Z braku czasu i funduszy obrazy nie zostały odrestaurowane, wiele nie było eksponowanych, zostały wręcz niedbale ułożone i porzucone. W 1862 roku wicedyrektorem muzeum został krytyk i historyk sztuki Gregorio Cruzada Villaamil, który otrzymał zadanie przejrzenia inwentarzy i dokładniejszego skatalogowania kolekcji. Do tego czasu istniała jedynie bardzo krótka lista sporządzona w 1854 roku. Jego katalog ukazał się w 1865, opisywał jednak tylko niewielką częścią kolekcji, uważaną przez niego za najbardziej wartościową. Spośród 1733 obrazów, które pojawiają się w inwentarzu z 1854, skatalogował jedynie 603, zaznaczając, że kolekcja infanta Sebastiana Gabriela została mu zwrócona w 1861.
Krótko po rewolucji we wrześniu 1868 pojawiła się inicjatywa połączenia dwóch muzeów, Trójcy i Prado, obu już narodowych. Dekretami rządu regencyjnego z 25 listopada 1870 i 22 marca 1872 zlikwidowano Muzeum Trójcy Świętej i przekazano jego zbiory do Prado, dawnego Muzeum Królewskiego, które zostało przemianowane na Muzeum Narodowe Malarstwa i Rzeźby. W rzeczywistości po 1873 do Prado włączono tylko 83 prace, prawie wszystkie z inwentarza nowych nabytków, które rozpoczęły się w 1856. Większość zbiorów została rozdystrybuowana do różnych miejsc lub zdeponowana w budynku Villanueva. Wśród najbardziej wartościowych dzieł z Muzeum Trójcy Świętej znalazły się prace El Greca, Berruguete Maíno i malarstwo flamandzkie. Ponad 600 dzieł religijnych, w większości o małej wartości artystycznej, zaginęło lub zostało zniszczonych.

</doc>
<doc id="5104708" url="https://pl.wikipedia.org/wiki?curid=5104708" title="Kościówka">
Kościówka

Kościówka – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Hermanowicze.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, w gminie Hermanowicze.
W 1931 w 1 domu zamieszkiwało 3 osoby.

</doc>
<doc id="5104709" url="https://pl.wikipedia.org/wiki?curid=5104709" title="Bruno Guimarães">
Bruno Guimarães

Bruno Guimarães Rodrigues Moura (ur. 16 listopada 1997 w Rio de Janeiro) – brazylijski piłkarz występujący na pozycji pomocnika w angielskim klubie Newcastle United oraz w reprezentacji Brazylii. Wychowanek CFZ do Rio, w trakcie swojej kariery grał także w takich zespołach jak Grêmio Audax oraz Athletico Paranaense.

</doc>
<doc id="5104710" url="https://pl.wikipedia.org/wiki?curid=5104710" title="Museo de la Trinidad">
Museo de la Trinidad



</doc>
<doc id="5104712" url="https://pl.wikipedia.org/wiki?curid=5104712" title="Kotówka (Białoruś)">
Kotówka (Białoruś)

Kotówka – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Hermanowicze.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, w gminie Hermanowicze.
W 1931 w 1 domu zamieszkiwało 8 osób.

</doc>
<doc id="5104714" url="https://pl.wikipedia.org/wiki?curid=5104714" title="Władimir Jakowenko">
Władimir Jakowenko



</doc>
<doc id="5104719" url="https://pl.wikipedia.org/wiki?curid=5104719" title="Handakuten">
Handakuten



</doc>
<doc id="5104721" url="https://pl.wikipedia.org/wiki?curid=5104721" title="Kozłowszczyzna (rejon szarkowszczyński)">
Kozłowszczyzna (rejon szarkowszczyński)

Kozłowszczyzna (; ) – chutor na Białorusi, w obwodzie witebskim, w rejonie szarkowszczyńskim, w sielsowiecie Radziuki.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim, w gminie Hermanowicze.
Według Powszechnego Spisu Ludności z 1921 roku zamieszkiwało tu 27 osób, 18 było wyznania rzymskokatolickiego a 9 prawosławnego. Jednocześnie 1 mieszkaniec zadeklarował polską a 26 białoruską przynależność narodową. Były tu 2 budynki mieszkalne. W 1931 w 3 domach zamieszkiwało 23 osoby.
Wierni należeli do parafii rzymskokatolickiej w Hermanowiczach. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Hermanowiczach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5104724" url="https://pl.wikipedia.org/wiki?curid=5104724" title="Porwanie lotu Eastern Air Lines Shuttle 1320">
Porwanie lotu Eastern Air Lines Shuttle 1320

Porwanie lotu Eastern Air Lines Shuttle 1320 – wydarzyło się 17 marca 1970. W wyniku wtargnięcia do kokpitu pasażera z bronią zginął pierwszy oficer, a kapitan został ranny.
Samolot.
Maszyną obsługującą lot 1320 był McDonnell Douglas DC-9-31 (nr rej. N8925E) o numerze seryjnym 45840/117. Samolot został wyprodukowany w 1967. Kapitanem był Robert Wilbur Jr., a drugim pilotem James Hartley.
Przebieg lotu.
Samolot odbywał rutynowy lot z Newark do Bostonu, na pokładzie znajdowało się 68 pasażerów i 5 członków załogi. Jeden z pasażerów nazwiskiem John J. Divivo w odpowiedzi na pytanie stewardesy o 15 dolarów i 25 centów zaległego rachunku wyciągnął rewolwer, który przemycił na pokład i zażądał zaprowadzenia do kokpitu. Chwilę po wejściu do kokpitu strzelił drugiemu pilotowi w klatkę piersiową, a kapitanowi w ramię. Poważnie ranny pierwszy oficer przed utratą przytomności zdążył rozbroić porywacza oraz go postrzelić. Kapitan zgłosił incydent oraz poprosił o pomoc medyczną dla drugiego pilota, niedługo po tym samolot bezpiecznie wylądował w Bostonie. Drugi pilot nie przeżył postrzału, był on pierwszą śmiertelną ofiarą porwania samolotu w historii USA. Porywacz został aresztowany, a kilka miesięcy po porwaniu powiesił się w celi.

</doc>
<doc id="5104728" url="https://pl.wikipedia.org/wiki?curid=5104728" title="Arthur Everitt">
Arthur Everitt

Arthur Francis Graham Everitt (ur. 27 sierpnia 1872 w Paddington, zm. 10 stycznia 1952 w Oksfordzie) – brytyjski szermierz, szpadzista. Członek brytyjskiej drużyny olimpijskiej w 1912 roku. Zdobywca srebrnego medalu olimpijskich w drużynowych zawodach w szpadzie.

</doc>
<doc id="5104732" url="https://pl.wikipedia.org/wiki?curid=5104732" title="Wiesław Krauze">
Wiesław Krauze

Wiesław Krauze (ur. 23 kwietnia 1964 w Gdyni) – polski piłkarz, występujący na pozycji pomocnika.
Życiorys.
Występował w młodzieżowych drużynach Bałtyku Gdynia, a w 1981 roku został wcielony do pierwszego zespołu. W barwach Bałtyku w I lidze zadebiutował 16 sierpnia w zremisowanym 0:0 spotkaniu ze Śląskiem Wrocław. Był członkiem reprezentacji Polski U-20, która w 1983 roku zdobyła trzecie miejsce na mistrzostwach świata. W 1984 roku został zawodnikiem Szombierek Bytom. W klubie tym występował do 1990 roku.

</doc>
<doc id="5104734" url="https://pl.wikipedia.org/wiki?curid=5104734" title="Kakuya (zespół muzyczny)">
Kakuya (zespół muzyczny)



</doc>
<doc id="5104735" url="https://pl.wikipedia.org/wiki?curid=5104735" title="Ulrich Beckerhoff">
Ulrich Beckerhoff

Ulrich „Uli” Beckerhoff (ur. 6 grudnia 1947 r. w Münster) – niemiecki kompozytor i muzyk jazzowy.
Biografia.
Współzałożyciel grup muzycznych "Jazztrack" oraz "Riot and Changes", z którymi wystąpił na większości najważniejszych europejskich festiwali muzycznych. Solista lub współtwórca ponad 40 płyt długogrająca i CD. Tworzył trio muzyczne z Johnem Marshallem i Jasperem van`t Hofem oraz kwartet z Johnem Abercrombie, Arildem Andersenem i Johnem Marshallem
Był gościem orkiestr symfonicznych z Bremy i Oldenburga, orkiestry radiowej NDR w Hanowerze oraz orkiestr w Norymberdze i Trewirze.
Komponuje muzykę do filmów i teatru. Pracował ze znanymi postaciami z dziedziny sztuki (Werner Schroeter, Rudolf Thome, Hans Kresnik, Gottfried von Einem).
Wykłada na Uniwersytecie Sztuki "Folwag" w Essen.

</doc>
<doc id="5104744" url="https://pl.wikipedia.org/wiki?curid=5104744" title="Nurniczek ciemny">
Nurniczek ciemny

Nurniczek ciemny ("Ptychoramphus aleuticus") – gatunek średniej wielkości ptaka morskiego z rodziny alk (Alcidae). Bliski zagrożenia wyginięciem.
Systematyka.
Jest to jedyny przedstawiciel rodzaju "Ptychoramphus". Wyróżnia się dwa podgatunki – nominatywny i "P. a. australis".
Występowanie i biotop.
Występuje w pasie północno-zachodniego wybrzeża Ameryki Północnej (od Aleutów, przez wybrzeże Alaski, do meksykańskiej Kalifornii Dolnej). Pozostaje w pobliżu terenów lęgowych przez cały rok – gniazduje w koloniach m.in. na Wyspach Farallońskich. 
Poszczególne podgatunki zamieszkują:
Morfologia.
Długość ciała około 23 cm. Krępa budowa ciała, dziób krótki, prosty z białą plamką u podstawy. Upierzenie szare z białym spodem. Młode ptaki mają czarne dzioby i ciemną tęczówkę. Brak dymorfizmu płciowego.
Ekologia i zachowanie.
Tryb życia.
Ptak osiadły – pozostaje w okolicach wybrzeży (nie podejmuje wędrówek przez Ocean Spokojny).
Pożywienie.
Pokarm stanowią ryby i skorupiaki.
Lęgi.
Samica składa 1 białe jajo w podziemnej norze lub w gnieździe zakładanym wśród skał. Termin sezonu lęgowego zależy od szerokości geograficznej miejsca gniazdowania (marzec–lipiec). Kolonia lęgowa nurniczków ciemnych zwraca uwagę drapieżników, takich jak mewy, co powoduje straty wśród jaj i piskląt. 
Status.
W Czerwonej księdze gatunków zagrożonych Międzynarodowej Unii Ochrony Przyrody nurniczek ciemny od 2015 roku klasyfikowany jest jako gatunek bliski zagrożenia (NT – "Near Threatened"); wcześniej, od 1988 roku uznawano go za gatunek najmniejszej troski (LC – "Least Concern"). W 1996 roku szacowano liczebność populacji na około 3,6 miliona dorosłych osobników. Globalny trend liczebności populacji uznawany jest za spadkowy.

</doc>
<doc id="5104752" url="https://pl.wikipedia.org/wiki?curid=5104752" title="Incydent lotu Ryanair 4978">
Incydent lotu Ryanair 4978



</doc>
<doc id="5104762" url="https://pl.wikipedia.org/wiki?curid=5104762" title="Aleksandr Sołdatienkow">
Aleksandr Sołdatienkow

Aleksandr Wasiljewicz Sołdatienkow (ros. Александр Васильевич Солдатенков, ur. w 1887) – rosyjski szermierz, szpadzista. Członek rosyjskiej drużyny olimpijskiej w 1912 roku.

</doc>
<doc id="5104763" url="https://pl.wikipedia.org/wiki?curid=5104763" title="Cornwallis Square">
Cornwallis Square

Cornwallis Square (do 1993 "Waterville-Cambridge-Grafton") – wieś ("village") w kanadyjskiej prowincji Nowa Szkocja, w hrabstwie Kings (obszarowo największa w hrabstwie), położona na zachód od Kentville, nad rzeką Cornwallis River, utworzona w 1977 na bazie dystryktu straży pożarnej (powstałego w 1947), obejmującego miejscowości Waterville, Cambridge, Grafton i Woodville oraz tereny rolnicze między nimi.
Nazwa utworzonej 1 kwietnia 1977 wsi (pierwotnie określanej od trzech tworzących ją miejscowości mianem "Waterville-Cambridge-Grafton") od 8 lipca 1993 brzmi "Cornwallis Square" i pochodzi od rzeki, nad którą leży.

</doc>
<doc id="5104764" url="https://pl.wikipedia.org/wiki?curid=5104764" title="Waterville-Cambridge-Grafton">
Waterville-Cambridge-Grafton



</doc>
<doc id="5104771" url="https://pl.wikipedia.org/wiki?curid=5104771" title="Gazeta cukrownicza">
Gazeta cukrownicza



</doc>
<doc id="5104773" url="https://pl.wikipedia.org/wiki?curid=5104773" title="Gawriil Bertrain">
Gawriil Bertrain



</doc>
<doc id="5104774" url="https://pl.wikipedia.org/wiki?curid=5104774" title="Erwin Kossowski">
Erwin Kossowski

Erwin Krystyn Włodzimierz Kossowski (ur. 24 lipca 1884 w Rzeszowie, zm. ?) – podpułkownik piechoty Wojska Polskiego.
Życiorys.
Urodził się 24 lipca 1884 w Rzeszowie, w rodzinie Mariana.
Jesienią 1904 rozpoczął zawodową służbę wojskową w cesarskiej i królewskiej Armii. Został wcielony do Galicyjskiego Pułku Piechoty Nr 58 w Przemyślu. W latach 1912–1914 pełnił służbę w 4. batalionie tego pułku, który był detaszowany w Fočy na stanowisku komendanta oddziału karabinów maszynowych. W szeregach tego batalionu wziął udział w mobilizacji sił zbrojnych Monarchii Austro-Węgierskiej, wprowadzonej w związku z wojną na Bałkanach. Następnie w szeregach IR Nr 58 walczył na I wojnie światowej. W 1914 jako komendant oddziału karabinów maszynowych został ranny. W czasie służby w c. i k. Armii awansował na kolejne stopnie w korpusie oficerów piechoty: porucznika (starszeństwo z 1 listopada 1904), nadporucznika (starszeństwo z 1 listopada 1910) i kapitana (starszeństwo z 1 marca 1915).
11 czerwca 1920 został zatwierdzony z dniem 1 kwietnia 1920 w stopniu podpułkownika, w piechocie, w grupie oficerów byłej armii austro-węgierskiej. Pełnił wówczas służbę w Ministerstwie Spraw Wojskowych. W 1922 został dowódcą 73 Pułku Piechoty. 3 maja 1922 został zweryfikowany w stopniu podpułkownika ze starszeństwem z 1 czerwca 1919 i 133. lokatą w korpusie oficerów piechoty. W marcu 1923 został przydzielony na stanowisko komendanta miasta Łodzi. W czerwcu tego roku został przeniesiony do 28 Pułku Piechoty w Łodzi na stanowisko dowódcy pułku. W październiku 1925 został zwolniony ze stanowiska dowódcy pułku z równoczesnym przeniesieniem służbowym do Powiatowej Komendy Uzupełnień Lublin na okres czterech miesięcy celem odbycia praktyki poborowej. W marcu 1926 został zatwierdzony na stanowisku oficera Przysposobienia Wojskowego w Dowództwie 9 Dywizji Piechoty w Siedlcach. W kwietniu 1928 został zwolniony z zajmowanego stanowiska z równoczesnym oddaniem do dyspozycji dowódcy Okręgu Korpusu Nr IX. Z dniem 31 października 1928 został przeniesiony w stan spoczynku.
W 1934, jako oficer stanu spoczynku pozostawał w ewidencji Powiatowej Komendy Uzupełnień Nowy Targ. Posiadał przydział do Oficerskiej Kadry Okręgowej Nr V. Był wówczas „przewidziany do użycia w czasie wojny”.

</doc>
<doc id="5104777" url="https://pl.wikipedia.org/wiki?curid=5104777" title="Gawriił Bertrain">
Gawriił Bertrain

Gawriił Aleksiejewicz Bertrain (ros. Гавриил Алексеевич Бертрен, ur. 8 lutego 1869, zm. 25 października 1939 w Neuilly-sur-Seine) – rosyjski szermierz. Członek rosyjskiej drużyny olimpijskiej w 1912 roku.

</doc>
<doc id="5104779" url="https://pl.wikipedia.org/wiki?curid=5104779" title="Andrzej Mikołajczyk (archeolog)">
Andrzej Mikołajczyk (archeolog)

Andrzej Mikołajczyk (ur. 20 marca 1948 w Zgierzu, zm. 16 stycznia 1991 w Łodzi) – polski archeolog i muzealnik, doktor habilitowany nauk humanistycznych. W latach 1979–1991 dyrektor Muzeum Archeologicznego i Etnograficznego w Łodzi. 
Życiorys.
Absolwent studiów z archeologii na Uniwersytecie Łódzkim (1970). W tym samym roku rozpoczął pracę w Muzeum Archeologicznym i Etnograficznym w Łodzi. W 1976 uzyskał tytuł naukowy doktora na podstawie pracy "Ceramika datowana skarbami monet z XIV-XVIII w. z terenów ziem polskich". W 1976 awansował na stanowisko dyrektora Muzeum Archeologicznego i Etnograficznego w Łodzi. Jednocześnie w 1981 uzyskał tytuł naukowy doktora habilitowanego. W 1990 został rajcą Rady Miejskiej w Łodzi. Zmarł nagle w 1991 roku.
Jest autorem 10 książek, 11 przewodników po wystawach muzealnych i około 400 artykułów, z których znaczna liczba wydrukowana została w językach obcych lub poza granicami kraju (w ZSRR, Czechosłowacji, Wielkiej Brytanii, Hiszpanii, Portugalii, Włoszech, Niemczech, Norwegii, Danii, Szwecji, na Kubie i na Węgrzech). 
Był twórcą Międzymuzealnego Kolegium Numizmatycznego, członkiem Polskiego Towarzystwa Numizmatycznego, Polskiego Komitetu Narodowego ICOM. Również z jego inicjatywy powstał w roku 1990 Związek Muzeów Polskich.

</doc>
<doc id="5104781" url="https://pl.wikipedia.org/wiki?curid=5104781" title="Państwowe przedsiębiorstwo gospodarki rolnej">
Państwowe przedsiębiorstwo gospodarki rolnej



</doc>
<doc id="5104782" url="https://pl.wikipedia.org/wiki?curid=5104782" title="Osiedle Na Skarpie (Wyszków)">
Osiedle Na Skarpie (Wyszków)

Osiedle Na Skarpie – osiedle we wschodniej części Wyszkowa (województwo mazowieckie).
Osiedle domów jednorodzinnych, we wschodniej części miasta. Historycznie jest to jedna z najstarszych części miasta. W południowo-wschodniej części osiedla znajduje się Pomnik Pamięci Żydów Wyszkowa, który powstał w miejscu dawnego cmentarza żydowskiego.

</doc>
<doc id="5104785" url="https://pl.wikipedia.org/wiki?curid=5104785" title="Journal de Malte">
Journal de Malte

Journal de Malte – pierwsza gazeta na Malcie, publikowana między lipcem a wrześniem 1798 podczas francuskiej okupacji Malty. Uważa się, że opublikowano łącznie dziesięć numerów napisanych w języku francuskim i włoskim, chociaż tylko siedem przetrwało do dziś i nie jest jasne, czy pozostałe trzy zaginęły, czy w ogóle nie zostały opublikowane.
Historia publikacji.
Dnia 27 czerwca 1798, wkrótce po francuskiej inwazji i okupacji Malty, Claude-Henri Belgrand de Vaubois zatwierdził wniosek, który teoretycznie dopuszczał wolność prasy na wyspach. Mimo to rząd zachował pełną kontrolę nad wszelkimi publikacjami.
Uważa się, że pierwszy numer "Journal de Malte" został opublikowany 14 lipca 1798 i była to pierwsza gazeta kiedykolwiek opublikowana na wyspach maltańskich. Istnieje wprawdzie prospekt innej gazety zatytułowanej "Malta Libera", ale nie są znane żadne kopie tej publikacji i spekulowano, że "Malta Libera" mogła być oryginalną planowaną nazwą "Journal de Malte", ale nazwa została zmieniona przed opublikowaniem pierwszego numeru. 28 lipca Jean de Boisredon de Ransijat napisał do Napoleona, że celem pisma jest „spełnienie podwójnego celu, jakim jest godne chwalenie dalszych i chwalebnych przedsięwzięć [Napoleona] oraz oświecenie Maltańczyków o zaletach ich związku z Francją". Redaktorem gazety był Michel-Louis-Étienne Regnaud de Saint-Jean d'Angély.
Żywotność gazety była krótkotrwała, a publikacja została wstrzymana we wrześniu po buncie przeciwko okupacji francuskiej wśród ludności maltańskiej.
Format i treść.
"Journal de Malte" był dwujęzyczny, a każda strona została podzielona na dwie kolumny z tekstem francuskim po lewej i włoskim po prawej. Gazeta kierowała się mottem "Liberté, Égalité", a jej pełny tytuł brzmiał "Journal de Malte. Feuille Nationale, Politique, Morale, Commerciale et Litteraire".
Gazeta była formą propagandy i miała na celu podniesienie morale francuskiego garnizonu, a także indoktrynację tej niewielkiej części maltańskiego społeczeństwa, która była piśmienna. Pierwsza strona "Journal" zawierała wiadomości, a następnie instrukcje i teksty autorstwa Vauboisa i Saint-Jean d'Angély’ego. Zawierała przemówienia i artykuły redakcyjne popierające francuską okupację, a jeden numer zawierał list pasterski biskupa Vincenzo Labiniego.
Dystrybucja.
Nakład "Journal de Malte" ustalono w sierpniu 1798 na 500 egzemplarzy i podjęto starania dystrybucji gazety zarówno w obszarze miejskim wokół Grand Harbour (składającym się ze stolicy Valletty, Floriany i Three Cities), a także mniejszych miasteczek i wsi. Prenumeratę gazety opłacał Matteo Rizzo, bibliotekarz "Bibliotheca Publica".
Numery wydane i kopie, które przetrwały.
Uważa się, że w okresie od lipca do września 1798 ukazało się 10 numerów "Journal de Malte", a daty wydania według XIX-wiecznego źródła są następujące:
Jedno ze źródeł z 1916 podało, że w rzeczywistości wydrukowanych zostało 12 numerów, ale twierdzenie to wydaje się nieuzasadnione.
W Bibliotece Narodowej Malty zachowało się siedem numerów gazety z trzema brakującymi numerami 2, 5 i 9. Dwie strony z numeru 10 zachowanego w bibliotece również się nie zachowały. Siedem zachowanych numerów ma kolejne, następujące po sobie numery stron, więc możliwe jest, że numery 2, 5 i 9 nigdy nie zostały opublikowane.
Cztery numery "Journal" (nr 1, 3, 4 i 10) są również zachowane w Bibliothèque nationale de France w Paryżu.
Dziedzictwo.
Mimo że "Journal de Malte" był krótko wydawany, miał znaczący wpływ, ponieważ była to pierwsza gazeta publikowana na Malcie. Uważa się, że maltańskie słowo "ġurnal" (co znaczy „gazeta”) pochodzi od nazwy tej publikacji. Jest również uważany za poprzednika "Malta Government Gazette", która została po raz pierwszy opublikowana przez brytyjskie władze kolonialne w 1813 i dziś jej publikowanie jest kontynuowane przez rząd Malty.

</doc>
<doc id="5104786" url="https://pl.wikipedia.org/wiki?curid=5104786" title="Łódzkie Chrześcijańskie Towarzystwo Dobroczynności">
Łódzkie Chrześcijańskie Towarzystwo Dobroczynności

Łódzkie Chrześcijańskie Towarzystwo Dobroczynności (ŁChTD) – organizacja dobroczynna działająca w Łodzi w latach 1885–1940, której początki sięgają 1877 r. Skupiała luteranów i katolików, obok niej działało od 1899 Łódzkie Żydowskie Towarzystwo Dobroczynności.
Początki działalności charytatywnej.
Początki ŁChTD sięgają powołanego ad-hoc w 1845 r. Komitetu Opieki i Wsparcia Ubogich. Na jego czele stanął przemysłowiec Ludwik Geyer. Podobny komitet (znów na czele z Ludwikiem Geyerem) powołano w l.1861-1865. 
Lata 1872–1873 oraz 1876 r. przyniosły ze sobą kryzysy ekonomiczne. W tym okresie w Łodzi upadło ponad 20 fabryk, dochodziło do zwolnień robotników, wzrosły ceny, a także pojawiły się fale strajków robotniczych oraz wzrost przestępczości. Łódzki magistrat w odpowiedzi na krytyczną sytuację wznowił roboty publiczne, natomiast grono fabrykantów utworzyło pierwsze, z założenia tymczasowe, towarzystwo dobroczynne o nazwie Komitet Wsparcia Biednych (KWB), który miał na celu wspieranie ubogiej warstwy społeczeństwa. Jednym z inicjatorów jego powstania był Karol Röver, dyrektor zakładów gazowych. Potrzebę utworzenia towarzystwa dobroczynnego wskazywał w szeregu artykułów w 1876 r. na łamach Lodzer Zeitung. Jego ideę poparli fabrykanci – Juliusz Heinzel oraz Oswald Jarzębowski, którzy zawnioskowali do gubernatora piotrkowskiego – Iwana Kachanowa o zezwolenie na powołanie instytucji. Fabrykanci zgodę otrzymali. 
Pierwsze posiedzenie KWB miało miejsce 16 stycznia 1877 r. Do współpracy zaproszono reprezentantów różnych wyznań i zawodów, w tym fabrykantów, kupców, właścicieli nieruchomości i przedstawicieli gmin wyznaniowych. Przewodniczącym, w wyniku decyzji władz carskich, został policmajster Sz. R. Maksimow, zaś pozostałymi członkami zarządu Komitetu byli: Lud­wik Grohman, Fryderyk Seeliger, Karol Röver, pastor Klemens Berthold Rondthaler (wszyscy ewangelicy), Juliusz Heinzel, Oswald Jarzębowski, Józef Paszkiewicz (katolicy) i Herman Konstadt (wyznania mojżeszowego). Maksimowa w 1879 r. na stanowisku przewodniczącego zastąpił J. Heinzel. 
Początkowo działalność KWB opierała się na rozdawaniu żywności oraz wydawaniu zasiłków. Celem instytucji była likwidacja żebractwa oraz innych problemów społecznych w Łodzi. KWB z założenia miał funkcjonować ponad podziałami wyznaniowymi (skład zarządu był wielowyznaniowy), jednakże doszło do nieporozumień z gminą żydowską, związanych jej oczekiwaniami finansowymi związanymi z wysokością wsparć, poziom subsydiowania przez nią organizacji, a także przestrzeganie przygotowania rytualnych posiłków dla ubogich. Nie doszło do porozumienia KWB i gminy żydowskiej, w związku z czym zarząd podjął decyzję o nie przyjmowaniu Żydów, a z organizacji wystąpił Herman Konstadt, którego zastąpił Reinhold Finster. Doprowadziło to do założenia przez gminę żydowską Łódzkiego Żydowskiego Towarzystwa Dobroczynności w 1885 r. (ostatecznie zatwierdzonego w 1899 r). 
Łódzkie Chrześcijańskie Towarzystwo Dobroczynności.
W 1885 r. ze względu na wykluczenie z KWB Żydów i chęć podkreślenia swojego religijnego charakteru, KWB przybrało nazwę Łódzkiego Chrześcijańskiego Towarzystwa Dobroczynności. Członkowie Stowarzyszenia finansowali jego działalność ze składek członkowskich oraz zbiórek, ponadto sporządzali oni spisy osób potrzebujących. Celem ŁChTD było wyeliminowanie zjawiska żebractwa, wspieranie osób potrzebujących, w tym tych, którzy wstydzą się żebrać. Wsparcie obejmowało nie tylko pomoc finansową, ale też zaopatrywanie w odzież, jedzenie, leki, artykuły pierwszej potrzeby, pomoc w poszukiwaniu pracy, przyuczanie do zawodu, pomoc lekarską, opłaty za naukę dzieci z biednych rodzin. Pomoc obejmowała wyłącznie chrześcijan. Ze względu na strukturę wyznaniową łódzkiej burżuazji poza rodziną Heinzlów, w zarządzie Towarzystwa dominowali przemysłowcy i duchowni luterańscy. 
Łódzkie Chrześcijańskie Towarzystwo Dobroczynności wybudowało Przytułek dla Starców i Kalek przy ulicy Dzielnej 45 (dziś ulica Narutowicza 60). Obiekt powstał w 1897 r. wg projektu Franciszka Chełmińskiego lub Otto Gehliga. Zapewniał schronienie nawet 300 podopiecznym. Budynek pozostawał w rękach ŁChTD do 1939 r., kiedy został przejęty przez władze okupacyjne. W 1907 roku podlegało mu już 20 instytucji o charakterze socjalnym i opiekuńczym w Łodzi.. W 1905 roku ŁChTD dzięki hojności rodzin Scheiblerów, Geyerów i Herbstów otworzyło pierwszy w Królestwie Kongresowym szpital pediatryczny im. Anny Marii: oferowano tam bezpłatną opiekę lekarską dla dzieci niezależnie od ich wyznania.
Działalność ŁChTD rozkwitła szczególnie za prezesury pastor Gundlacha. W 1911 zainicjował „Dzień ubogich”, w ramach którego organizował imprezy, kwesty, koncerty, sprzedaże kwiatów, przedstawienia, zbierając łącznie ok. 50 tys. rubli, które przeznaczył na łódzkie instytucje charytatywne różnych wyznań. Gundlach został również prezesem Komitetu Obywatelskiego Niesienia Pomocy Biednym w Łodzi, zaopatrując biednych w żywność, ponadto był członkiem Miejskiej Rady Opiekuńczej oraz Wydziału Dobroczynności Publicznej przy Magistracie miasta Łodzi, Komitetu Tanich i Bezpłatnych Kuchni, Komitetu Zagonków Rolnych, Fabryki Taniego Obuwia przy łódzkim Magistracie, Komitetu Przytułku dla Polskich Jeńców Wojennych, prezesem Komitetu Przeciwżebraczego oraz inicjatorem i przewodniczącym Kasy Pożyczkowej. W trakcie bitwy o Łódź Gundlach opiekował się rannymi, za co był sądzony w 1916, lecz sprawę umorzono.

</doc>
<doc id="5104800" url="https://pl.wikipedia.org/wiki?curid=5104800" title="Rivière des Habitants">
Rivière des Habitants



</doc>
<doc id="5104803" url="https://pl.wikipedia.org/wiki?curid=5104803" title="Zakręzie">
Zakręzie

Zakręzie – osiedle w północno-wschodniej części Wyszkowa (województwo mazowieckie).
Dawna wieś położona przy tzw. gościńcu brańszczykowskim, jednej z najstarszych dróg w okolicy. Od 1973 stanowi najbardziej oddaloną od centrum część miasta (ok. 3 km). 

</doc>
<doc id="5104806" url="https://pl.wikipedia.org/wiki?curid=5104806" title="Klaudia Zwolińska">
Klaudia Zwolińska

Klaudia Zwolińska (ur. 18 grudnia 1998 w Nowym Sączu) – polska kajakarka górska. Mistrzyni Europy juniorek (2015), mistrzyni świata juniorek (2016) i młodzieżowa mistrzyni Europy juniorek (2018) w konkurencji K-1, olimpijka z Tokio.
Życiorys.
Jest zawodniczką Startu Nowy Sącz, studiuje w Państwowej Wyższej Szkole Zawodowej w Nowym Sączu.
Odnosiła sukcesy na zawodach juniorskich i młodzieżowych. Na mistrzostwach Europy juniorek wywalczyła trzy medale: złote w K-1 w 2015 i 2016 oraz srebrny w K-1 w 2014. Na mistrzostwach świata juniorek w 2016 zdobyła złoty medal w K-1 i brązowy medal w K-1 drużynowo. Podczas młodzieżowych mistrzostw Europy zdobyła cztery medale: złoty w 2018 w K-1, srebrne w K-1 w 2019 i 2020 i brązowy medal w K-1 drużynowo w 2017. Na młodzieżowych mistrzostwach świata wywalczyła dwa medale: srebrny w 2019 w K-1 i brązowy w K-1 w 2017. Reprezentowała także Polskę na letnich igrzyskach olimpijskich młodzieży w 2014, gdzie zajęła 7. miejsce w slalomie i odpadła w eliminacjach sprintu. 
W 2015 zdobyła brązowy medal mistrzostw Europy seniorek w konkurencji K-1 drużynowo (z Natalią Pacierpnik i Sarą Ćwik). W 2021 jako pierwsza Polka w historii zwyciężyła w zawodach Pucharu Świata, wygrywając zawody w Pradze.
Jest także mistrzynią Polski w slalomie K-1 (2020) oraz wicemistrzynią w tej konkurencji (2019).
Reprezentowała Polskę na letnich igrzyskach olimpijskich w Tokio, gdzie zajęła 5. miejsce w slalomie K-1.
Otrzymała Nagrodę Polskiego Komitetu Olimpijskiego „Nadziei Olimpijskiej” im. Eugeniusza Pietrasika za 2016 rok

</doc>
<doc id="5104807" url="https://pl.wikipedia.org/wiki?curid=5104807" title="Ryszard Grygiel">
Ryszard Grygiel

Ryszard Grygiel (ur. 22 stycznia 1951 w Jarocinie) – polski archeolog i muzealnik, profesor nauk humanistycznych. W latach 1991-2019 dyrektor Muzeum Archeologicznego i Etnograficznego w Łodzi.
Życiorys.
Absolwent Liceum Ogólnokształcące nr 1 im. Tadeusza Kościuszki w Jarocinie. W 1974 ukończył studia z archeologii na Uniwersytecie im. Adama Mickiewicza w Poznaniu. W tym samym roku rozpoczął pracę w Muzeum Archeologicznym i Etnograficznym w Łodzi na stanowisku kustosza. W 1980 obronił tytuł naukowy doktora na Wydziale Historycznym Uniwersytetu Warszawskiego, zaś w 1987 tytuł naukowy doktora habilitowanego. W 1991 został powołany na stanowisko dyrektora Muzeum Archeologicznego i Etnograficznego w Łodzi po zmarłym Andrzeju Mikołajczyku. W 2007 postanowieniem prezydenta RP Lecha Kaczyńskiego otrzymał tytuł profesora nauk humanistycznych.Funkcję dyrektora Muzeum pełnił do przejścia na emeryturę w 2019.
Jest autorem i współautorem kilkuset publikacji naukowych. Członek wielu towarzystw i organizacji.

</doc>
<doc id="5104808" url="https://pl.wikipedia.org/wiki?curid=5104808" title="Porozumienie paryskie">
Porozumienie paryskie

Porozumienie paryskie () – porozumienie wieńczące 21 Konferencję ONZ w sprawie zmian klimatu w 2015 roku. Porozumienie zobowiązuje wszystkie kraje do przedstawienia do 2020 roku długoterminowych scenariuszy ograniczenia emisji gazów cieplarnianych zgodnie z metodologią przyjętą przez IPCC. Porozumienie paryskie potwierdza dotychczas przyjęte cele krajowe (INDC – Intended Nationally Determined Contributions), choć notuje, że nie są one wystarczające do ograniczenia ocieplenia poniżej 2 °C i zachęca do przedstawienia nowych, bardziej ambitnych. Dodatkowym efektem jest rozpoczęcie prac nad specjalnym raportem IPCC dot. ograniczenia ocieplenia o 1,5 °C. Porozumienie zostało zaakceptowane przez wszystkie 195 uczestniczących państw, a datę rozpoczęcia składania podpisów ustalono na 22 kwietnia 2016 roku. Kraje Unii Europejskiej były reprezentowane podwójnie – przez krajowe delegacje oraz przez przedstawicielstwo UE.
Cel Porozumienia.
Długoterminowym celem Porozumienia określonym w artykule 2, jest wzmocnienie odpowiedzi na zagrożenie związane ze zmianą klimatu, z uwzględnieniem celów zrównoważonego rozwoju, poprzez:
Kontrybucja do Porozumienia – cele krajowe.
Każdy z krajów objętych porozumieniem został zobowiązany do przedstawienia lub aktualizacji dobrowolnych celów krajowych (INDC). Cele mają być przesyłane do Sekretariatu ONZ i aktualizowane co 5 lat. Aby spełnić wymagania kraje zobowiązuję się do wysiłków na rzecz szybkiego osiągnięcia szczytu, a następnie szybkiego spadku globalnych emisji gazów cieplarnianych oraz osiągnięcia neutralności klimatycznej w drugiej połowie XXI wieku. Obowiązek przedstawienia celów krajowych dotyczy zarówno krajów rozwiniętych jak i rozwijających się, choć porozumienie przewiduje, że w przypadku tych drugich ścieżka dojścia do neutralności klimatycznej będzie dłuższa.
Ratyfikacja i wejście w życie.
Aby porozumienie weszło w życie niezbędne jest jego akceptacja przez minimum 55 krajów odpowiedzialnych za 55% globalnych emisji. Porozumienie weszło w życie 4 listopada 2016 roku, dokładnie 30 dni po ratyfikacji przez Parlament Europejski. Stany Zjednoczone pod przewodnictwem Donalda Trumpa wycofały się z porozumienia paryskiego jako jedyny kraj na świecie, jednak prezydent Biden pierwszego dnia prezydentury zdecydował o przywróceniu Stanów Zjednoczonych do porozumienia, co stało się faktem 19 lutego 2021 roku.

</doc>
<doc id="5104810" url="https://pl.wikipedia.org/wiki?curid=5104810" title="Osiedle Matejki (Wyszków)">
Osiedle Matejki (Wyszków)

Osiedle Matejki – osiedle w północno-wschodniej części Wyszkowa (województwo mazowieckie).

</doc>
<doc id="5104811" url="https://pl.wikipedia.org/wiki?curid=5104811" title="Lista postaci ze świata Kubusia Puchatka">
Lista postaci ze świata Kubusia Puchatka

Oto lista postaci występujących w książkach autorstwa A. A. Milne’a o Kubusiu Puchatku, a także ich kontynuacjach oraz Disneyowskich adaptacjach.
Główne postacie z książek A. A. Milne’a.
Kubuś Puchatek / Fredzia Phi-Phi.
Miły, sympatyczny, uroczy, głupiutki, poczciwy, niezdarny i naiwny, pluszowy Miś o "Bardzo Małym Rozumku". Jego najlepszym przyjacielem i mentorem jest Krzyś, do którego ma bezgraniczne zaufanie. Jego drugim najlepszym przyjacielem jest Prosiaczek, z którym uwielbia spędzać czas. Lubi spacerować po lesie, wymyślając i układając krótkie piosenki i wierszyki, które nazywa „mruczankami”. Lubi dumać i rozmyślać w swoim Kąciku Zadumy. Puchatek mieszka w swojej chatce, nad której drzwiami jest napisane nazwisko "Pan Woreczko". Zawsze rano ćwiczy przed lustrem, aby schudnąć, a o jedenastej je swoje "Małe Conieco", które składa się głównie z miodu – jego ulubionego przysmaku, ale lubi również marmoladę. Nie potrafi czytać, jego pisownia jest „koślawa”, często przekręca wyrazy i nie rozumie „inteligentych słów” używanych przez Sowę i Królika. Mimo to Puchatek często wpada na dobre pomysły i potrafi kierować się zdrowym rozsądkiem, co nie raz udowodnił. Jest też bohaterski i odważny. Krzyś przypisuje mu wszystkie zasługi. Jego ulubioną grą są "misie-patysie", którą sam wymyślił, początkowo wrzucając do rzeki szyszki.
W adaptacjach Disneya nosi swój krótki czerwony T-shirt, spod którego wychodzi burczący brzuszek. Jest zawsze wesoły i optymistyczny. Wciąż jest głodny. Najbardziej na świecie kocha jeść miód. Często odwiedza Królika, by go trochę od niego pożyczyć, a w ostateczności wdrapuje się na drzewa, próbując odebrać go pszczołom. Gdy myśli, puka się w głowę mówiąc "Myśl, myśl, myśl". Kubuś przeżył z przyjaciółmi wiele rozmaitych przygód, z których wiele wyniósł.
Krzyś / Krzysztof Robin.
Postać wzorowana na Christopherze Robinie Milne – synu autora. Około 6-letni chłopiec, właściciel zwierząt i jedyny człowiek w Stumilowym Lesie. Jego drugie imię to Stefan. Uwielbia spędzać beztrosko czas z przyjaciółmi, a najbardziej z Puchatkiem. Jest inteligentny, pomocny, odważny i zawsze zachowuje zdrowy rozsądek, dlatego jest wzorem dla mieszkańców Lasu, którzy go bardzo szanują, zawsze mu ufają i na nim polegają. Lubi chodzić na wyprawy, chodzić po drzewach i „nic nie robić”. Mieszka w swoim leśnym domku w drzewie z zielonymi drzwiami na najwyższym szycie w lesie. W ostatnim rozdziale "Chatki Puchatka" Krzyś musi zacząć naukę, więc żegna się z przyjaciółmi i ich zostawia. Krzyś powraca latem w kontynuacjach książki – "Powrót do Stumilowego Lasu" i "Nowe przygody Kubusia Puchatka."
Adaptacje Disneya rozwijają jego postać. Tu Krzyś chodzi już do szkoły, ale nadal bawi się ze swoimi przyjaciółmi i regularnie odwiedza Stumilowy Las. W serialu "Nowe przygody Kubusia Puchatka" jest przestawiony jako typowe amerykańskie dziecko (w oryginale mówi z amerykańskim akcentem), mieszkające wraz z mamą w mieście. W serialu "Moi przyjaciele – Tygrys i Kubuś" jest już starszy i chodzi na studia, więc zastępuje go jego młodsza przyjaciółka – Tośka. W filmie "Krzysiu, gdzie jesteś?" wyjeżdża do szkoły z internatem. Doświadcza wielu tragedii, umiera jego ojciec. Służy w armii brytyjskiej podczas II wojny światowej. Ma żonę Evelyn i córeczkę Madeline. Krzysztof Robin pracuje w firmie produkującej bagaże, która ledwo wiąże koniec z końcem. Niestety, z powodu wymagającej pracy, nie ma czasu dla rodziny, zapomina jak to jest być dzieckiem.
Prosiaczek.
Mała świnka i "Bardzo Małe Zwierzątko". Jego najlepszym przyjacielem jest Puchatek. Jest nieśmiały i wszystkiego się boi, a szczególnie Ho-honi, choć nigdy żadnego nie widział. Mówi piskliwym głosem. Jest pomocnym i oddanym przyjacielem. Jego przysmakiem są żołędzie. Krzyś nazwał go raz Tomaszkiem Nieboraczkiem, gdy nie rozpoznał go po tym, jak został dokładnie umyty przez Kangurzycę. Pierwotnie mieszkał w buku, przy którym stoi tabliczka z napisem „WSTĘP BRON”. Prosiaczek twierdzi, że jest to skrót od imienia jego dziadka – Wstępa Bronisława, który polował na łasice. Później Prosiaczek oddaje swój dom Sowie i przeprowadza się do Puchatka.
W adaptacjach Disneya Prosiaczek ma niską samoocenę oraz ma dużo problemów związanych ze swoimi lękami i swoim wzrostem i zwykle wokół tego skupiają się historie o nim. Jąka się, gdy jest zdenerwowany. Ucieka i chowa się, gdy jest to niepotrzebne. Mimo to ma bardzo dużo ukrytej odwagi i nie raz udowadnia swoim przyjaciołom, że jest odważny, pokonując swoje lęki. Przyjaciele często go wykorzystują i dostaje zadania, które nadają się dla większych. Często jest odrzucany w różnych planach ze względu na swój wzrost. Prosiaczek nie lubi dużych wypraw i często idzie na nie tylko po to, żeby nie zawieść bliskich. Uwielbia sprzątać, w jego w domu jest zawsze czysto i przytulnie. Kocha przyrodę. Jest też kreatywny, prowadzi pamiętnik i lubi malować. Pisze też wiersze.
Kłapouchy / Ijaa.
Ponury, melancholijny, anhedoniczny, wypchany trocinami osioł. Posiada ogon, który wiecznie gubi. Mieszka w wilgotnym i ciemnym miejscu zwanym Ponurym Zakątkiem Kłapouchego. Ma tam szałas zbudowany z kilku patyków, który jest prawie ciągle burzony. Kłapouchy jest bardziej apatyczny i sarkastyczny oraz jest znany ze swoich ripost. Ciągle narzeka i nie jest z niczego zadowolony. Przyjaciele robią wszystko, aby poprawić mu nastrój, ale zwykle otrzymują od niego pogardę. Woli spędzać czas samotnie, rozmyślając nad sprawami tego świata i zadając sobie filozoficzne pytania patrząc na swoje odbicie w rzece. Jego przysmakiem jest oset.
W adaptacjach Disneya Kłapouchy jest o wiele bardziej sympatyczniejszy i życzliwszy. Mówi i porusza się powoli. Jest mądry, ostrożny i kieruje się zawsze zdrowym rozsądkiem. Często daje przyjaciołom dobre rady. Jest pokorny i skromny, nie lubi być w centrum uwagi. Pomaga swoim przyjaciołom jak tylko może. W odcinku "Byle wyżej" uczył Kubusia latać, a nawet pokazano, że potrafi jeździć na rowerze. W odcinku "Najlepszy ogrodnik" bardzo dobrze opiekował się kwiatkiem, rozmawiał z nim i śpiewał mu kołysanki. Jest dość silny i dlatego jest wykorzystywany jako zwierzę juczne. Przyjaciele czasem o nim zapominają i podczas wypraw zostaje daleko w tyle. Zdarza mu się uśmiechać, co jest rzadkością. Jego ogon zdobi różowa kokardka. 
Królik.
Brązowy królik mieszkający w swojej norce. Podobnie jak Sowa, jest prawdziwym zwierzęciem i ma podobny do niej poziom inteligencji. Jest znakomitym organizatorem, wymyśla przeróżne „genialne” plany, które zwykle zawodzą. Lubi przejmować kontrolę, jest praktyczny, zdecydowany i konsekwentny. Nie lubi nawiązywać nowych znajomości, o czym świadczy jego negatywna reakcja na przybycie Kangurzycy i Maleństwa w pierwszej książce oraz na Tygryska w drugiej. Ma wielu krewnych i znajomych.
W adaptacjach Disneya futro Królika jest żółte lub zielone. Jest bardzo obsesyjny i pedantyczny. Lubi ład, porządek i dobre maniery. Narzuca innym własne zasady, lubi się rządzić i być w centrum uwagi. Bardzo łatwo wyprowadzić go z równowagi. Mimo to jest bardzo opiekuńczy i troskliwy, co widać, gdy wychowuje Kessie. Kocha ją jak prawdziwą córkę, bardzo się do niej przywiązuje i przeżywa rozstanie. W miarę rozwoju serii poprawia się jego relacja z Tygryskiem. I choć często się sprzeczają i Królik ucieka się do złych celów, aby ukarać Tygryska, zawsze sobie pomagają, a Tygrysek zawsze ratuje Królika z opresji i uważają się za najlepszych przyjaciół. Tygrysek nazywa go "Długouchy" lub " Uszaty". Królik posiada przed domem ogródek, w którym uprawia warzywa i owoce. Robi wszystko co w swojej mocy, żeby chronić go przed szkodnikami. 
Tygrys.
Wesoły, psotny i tryskający energią mieszkaniec Stumilowego Lasu. Został wprowadzony dopiero w drugiej książce – "Chatka Puchatka". Mieszka z Kangurzycą i Maleństwem. Jego ulubionym przysmakiem jest tran, czyli lekarstwo Maleństwa na wzmocnienie. Nie lubi za to miodu, żołędzi i ostów. Lubi bawić się z Maleństwem, dla którego jest jak starszy brat. Tygrysek jest nieopowiedzialny i lekkomyślny. Uwielbia skakać na ogonie, czyli brykać oraz wbrykiwać na wszystko z nienacka. Jego psoty i lekkomyślne zachowanie powodują kłopoty i denerwują jego przyjaciół, głównie Królika, który próbował go zgubić, ale mu się nie udało, bo tygrysy nigdy się nie gubią. Nie przepada za nim Kłapouchy, bo bryknął go do jeziora, a potem udawał, że nic nie zrobił, tylko kaszlał. Uważa, że wszystko potrafi i że jest jedyny w swoim rodzaju.
W ekranizacjach Disneya Tygrysek jest postacią pierwszoplanową i ma własny domek na drzewie. Woli zabawę od pracy. Wszędzie go pełno. Uwielbia być w centrum uwagi. Jest zaradny i pewny siebie, czasem aż za bardzo. Wpada na przeróżne pomysły. Lubi rozwiązywać zagadki i bawić się w detektywa. Zdarza mu się lunatykować w nocy. Czasem jest przedstawiany negatywnie, ale uczy się na swoich błędach i zawsze ma dobre intencje. Zawsze ratuje swoich przyjaciół z opresji. Mówi szybko i niewyraźnie, sepleni, pluje i używa niezrozumiałych wyrazów. Nienawidzi kąpieli. Lubi jeść bananowe lody. Poprawia się jego relacja z Kłapouchym. 
Kangurzyca / Kanga.
Samotna matka Maleństwa, która, jak na kangura przystało, nosi go w swojej torbie. Jest bardzo czuła, troskliwa i opiekuńcza. Bardzo kocha swojego synka i zawsze chce dla niego jak najlepiej. Jest też sprytna, potrafi wywąchać podstęp. Początkowo Królik i inni bali się jej i nie chcieli, aby wprowadziła się do lasu. Okazała się być jednak sympatyczną sąsiadką. Później przyjmuje również pod swój dach Tygryska.
W produkcjach Disneya Kangurzyca jest bardziej dojrzała, odpowiedzialna i wyrozumiała, jest bardzo miła, kochana i życzliwa nie tylko dla Maleństwa, ale wszystkich mieszkańców. Do Tygryska zwraca się "Kochanie". Okazuje się być świetną kucharką. Piecze przepyszne ciasta i ciasteczka, często zaprasza przyjaciół na poczęstunek. Oddaje się też innym domowym obowiązkom. Lubi szyć ubrania na drutach.
Maleństwo / Gurek.
Synek Mamy-Kangurzycy i najmłodszy mieszkaniec Stumilowego Lasu. Jest małe, energiczne, dociekliwe i ciekawe świata. Lubi bawić się w piaszczystym dołku niedaleko swojego domku. Uwielbia skakać, ale jest tak małe, że wpada do mysich norek. Nie cierpi tranu. Jego ulubionym kompanem, idolem i towarzyszem do zabaw jest Tygrysek. W wersji Disneya nosi niebieską koszulkę, jest starsze, żywsze i bardziej ciekawskie. Maleństwo jest niezwykle dzielne i odważne oraz bardzo dojrzałe jak na swój wiek. Bardzo chciałoby już dorosnąć. Jego nowym najlepszym przyjacielem staje się hefalump Lumpek, z którym bawi się w piratów i „motylkowego berka”. W filmie "Kubuś i przyjaciele" jest młodsze i bardziej marudne, woli siedzieć w torbie mamy.
Sowa Przemądrzała / Pan Sowa.
Uczona, stara sowa, uważana za najinteligentniejszego, obok Królika, mieszkańca lasu i tak jak on jest zwierzęciem, a nie zabawką. Przyjaciele często przychodzą do niej po poradę. Potrafi czytać i pisać. W tym drugim popełnia wiele błędów. Często się wymądrza i snuje rozwlekłe przemówienia oraz używa trudnych słów, niezrozumiałych dla przyjaciół. Mieszkała dawniej w staroświeckiej rezydencji "Pod kasztanami". Pech chciał, że domek został zwalony przez burzę. Kłapouchy znajduje jej nowy domek, który okazuje się być domem Prosiaczka. Prosiaczek oddaje jej swój dom. Nowe mieszkanie zostaje nazwane "Sowjufką".
W Disneyowskich adaptacjach jest mężczyzną, w oryginale mówi z południowoangielskim akcentem i używa skrzydeł do trzymania, a nie szponów. Cały czas mieszka w swoim domku na drzewie. Często zaprasza przyjaciół na herbatkę. Jest bardzo rozgadany, opowiada długie i nudne historie o swojej rodzinie i przodkach. Potrafi czytać, aczkolwiek dwukrotnie źle odczytał notatkę Krzysia i myślał, że Krzyś jest w niebezpieczeństwie powodując niepotrzebny chaos. Jest typem samotnika, woli zostać w domu i drzemać w fotelu. Nie pojawia się w serialu "Moi przyjaciele – Tygrys i Kubuś".
Poboczne postacie z książek A. A. Milne’a.
Krewni i znajomi Królika.
Grupa małych ssaków (m.in. króliki, jeże, myszy i wiewiórki) i owadów żyjących w lesie, zaprzyjaźnionych z Królikiem, który nazywa ich swoimi "Krewnymi-i-Znajomymi". Nie wyróżniają się i nie są jakoś znaczącymi postaciami. Nie wiadomo ilu ich jest, Królik szacuje, że potrzebowałby siedemnastu kieszeni, żeby ich pomieścić. Niektórzy krewni i znajomi zostali wymienieni z nazwy:
W produkcjach Disneya rzadko się pojawiają. W odcinku "Zgodnie z planem" serialu "Nowe przygody Kubusia Puchatka" 500 małych, białych, króliczków przychodzi na przyjęcie do Królika. W odcinku "Wakacje Królika" żaden krewny i znajomy nie chciał zaprosić Królika do domu. Mieli pojawić się w filmie "Kubuś i przyjaciele", ale ostatecznie scena z nimi została usunięta.
Pszczoły.
Małe, pracowite owady mieszkające w ulach, gdzie zajmują się produkcją miodu – ulubionego przysmaku Puchatka. Miś próbuje wielu sposobów, aby go zdobyć, ale sprytne pszczoły zwykle go przechytrzają. W filmach Disneya pszczoły oznaczają z reguły kłopoty dla przyjaciół, którzy zaczynają uciekać, przed goniącym ich rojem. W serialu "Nowe przygody Kubusia Puchatka" pszczoły są antropomorficzne, mówią przyspieszonym głosem i noszą szare hełmy.
Słonie / Ho-honie / Sonie / Łonie / Hefalumpy.
Tajemnicze potwory słynące z kradzieży miodu. Występują one w koszmarach i wyobrażeniach Puchatka i Prosiaczka, którzy to próbowali złapać jednego w pułapkę. Niestety, nigdy nie udało im się schwytać, ani spotkać żadnego prawdziwego Słonia. W adaptacjach Disneya też początkowo pojawiały się w koszmarach, ale później okazują się być prawdziwymi stworzeniami i nie są aż takie przerażające. Kilka Hefalumpów pojawia się w serialu "Nowe przygody Kubusia Puchatka" oraz grach, gdzie były przestawiane jako dwunożne, noszące ubrania, pluszowe słonie. Hefalumpy pojawiają się na nowo w filmie "Kubuś i Hefalumpy", w którym przyjaciele słysząc trąbienie i widząc tajemnicze odciski stóp, postanawiają wyruszyć na wyprawę, by je schwytać. Tu Hefalumpy są przestawione jako wielkie fioletowe słonie z ogonami podobnymi do królików. Wcale nie są straszne, okazują się być miłymi, sympatycznymi i skorymi do zabaw stworzeniami, tym samym zaprzyjaźniają się z Puchatkiem i przyjaciółmi. Zamieszkują teren zwany Kotliną Hefalumpów.
Łasiczki / Słasice / Asice / Wuzle.
Są wspomniane pierwszy raz, gdy Puchatek z Prosiaczkiem próbują wytropić zwierzynę, zostawiając za sobą ślady krążąc wokół zagajnika. Myślą, że należą one właśnie do łasiczek i lisów. W rzeczywistości były to ich własne ślady. Później Puchatek ma z nimi koszmar, w którym dzikie łasiczki zamieszkujące Biegun Wschodni oskubują jego łapki, aby zrobić gniazdo dla swoich młodych. W Disneyowskich adaptacjach wuzle są najczęściej antagonistami i wspólnikami hefalumpów oraz podobnie jak one kradną miód. Prawdziwe wuzle pojawiają się tylko w serialu "Nowe przygody Kubusia Puchatka". Później nie pojawiają się i są jedynie wspominane. Pojawiają się też w kilku grach.
Jagulary.
Tajemnicze stworzenia, które wchodzą na drzewa i atakują z nienacka tego, kto spojrzy w górę. W książce "Chatka Puchatka" Puchatek i Prosiaczek pomyśleli, że Tygrysek, który utknął na drzewie jest Jagularem. Jagulary są czasem wspominane w serialach "Nowe przygody Kubusia Puchatka" i "Moi przyjaciele – Tygrys i Kubuś". Nigdy nie pojawił się żaden prawdziwy Jagular, zatem nie ma żadnych dowodów na ich istnienie.
Jentyk / Bendezar.
Zmyślone stworzenie, które powstało po niezrozumieniu notatki zostawionej przez Krzysia. Opisany jest jako "cętkowany lub trawiasty". Bendezar jest głównym antagonistą w filmie "Kubuś i przyjaciele", w którym zwierzęta myślą, że porwał Krzysia. Pan Sowa opisuje go jako dużego, niechlujnego, rogatego potwora, który psuje i niszczy przedmioty codziennego użytku. Przyjaciele robią na niego zasadzkę i układają różne przedmioty, które mają do niej zaprowadzić. Okazuje się, że Krzyś wcale nie został porwany, był w szkole. Po napisach końcowych okazuje się, że Bendezar istnieje i wcale nie jest straszny, jest miły i sympatyczny, chce zwrócić rzeczy przyjaciołom, ale przez przypadek wpada w pułapkę.
Wuj Robert.
Wujek Sowy. Jego portret wisi ścianie w jej domu. Sowa wspomina o nim w "Chatce Puchatka". W filmie "Przygody Kubusia Puchatka" Pan Sowa opowiada, że nie liczył się z rodzinną tradycją, zakochał się w kotce i popłynął za nią statkiem aż za morze. Zostaje ponownie wspomniany w filmie "Kubuś Puchatek i Dzień Kłapouchego", w którym Pan Sowa mówi, że miał 103 lata, ale przyznawał się tylko do 97. W książce "Powrót do Stumilowego Lasu" zostaje ujawnione, że wuj Robert nie żyje, ale Sowa trzyma jego prochy w wazonie i próbuje napisać jego biografię. W książce "Dzionek Szalonek i inne przygody Kubusia Puchatka" nazywa się Jan Kapistran.
Kontynuacje książek A. A. Milne’a.
Lotta.
Zadziorna wydra, która została wprowadzona w książce "Powrót do Stumilowego Lasu". Dobrze gra w krykieta.
Pingwin.
Nowa postać wprowadzona w książce "Nowe przygody Kubusia Puchatka". Do stworzenia postaci zainspirowano się jedną z fotografii, która przedstawia małego Christophera Robina Milne’a, bawiącego się pluszowym pingwinem, który później zaginął.
Postacie stworzone przez Disneya.
Narrator.
Występuje poza ekranem. Słyszymy wyłącznie jego głos. Nie wiadomo jak wygląda, nigdy nie widać jego twarzy. Często Puchatek i przyjaciele z nim rozmawiają, przełamując tym samym czwartą ścianę. Może manipulować bohaterami i książką. O dziwo nie ma go w serialu "Nowe przygody Kubusia Puchatka", a także w filmach "Prosiaczek i przyjaciele" i "Kubuś i Hefalumpy".
Gofer.
Niezwykle pracowity goffer, który mieszka samotnie w wykopanych przez siebie podziemnych tunelach. Miłośnik materiałów wybuchowych, a także specjalista od budownictwa. Nosi na głowie kask górniczy z lampą, która oświetla mu drogę. Ma w swoim domu własny warsztat, w którym trzyma narzędzia. Jest niecierpliwy, łatwo się denerwuje i nie lubi obijania się. Mimo to zawsze służy pomocą przyjaciołom. Jest też dość nieuważny, ciągle wpada w swoje dołki, kopiąc uderza o kamienie, drzewa i zdarza mu się nieumyślnie niszczyć ogródek Królika. Jego tunele są często zalewane. Gofer mówi przez zęby i gwiżdże. Do innych zwraca się "Synku". Ma dziadka.
Kessie.
Niebieska ptaszyna osierocona przez rodziców. Skupia się na niej odcinek "Znaleziątko" serialu " Nowe przygody Kubusia Puchatka". Królik ratuje ją pewnego razu z zamieci śnieżnej i opiekuje się nią przez cały rok. Kessie jest wesoła, ciekawska i odważna. Bardzo kocha Królika i nazywa go "Kjujikiem". Królik traktuje ją jak rodzoną córkę, jest wobec niej bardzo opiekuńczy i nie pozwala jej latać. Gdy nauczyła się już latania, musi rozstać się z Królikiem i odlatuje na południe. Wraca już jako dorosła w odcinku "Ptak w garści". W filmie "" przylatuje na święta. Staje się główną bohaterką serialu "Kubusiowe opowieści", w którym nadal jest dzieckiem.
Mama Krzysia.
Matka Krzysia wzorowana na Daphne de Sélincourt – prawdziwej matce Christophera Robina Milne’a. Nigdy nie widać jej twarzy. Często zwraca uwagę synowi, ale jest cierpliwa i bardzo go kocha. Pojawia się w serialach "Nowe przygody Kubusia Puchatka" i " Kubusiowe opowieści" oraz w filmie "Krzysiu, gdzie jesteś?"
Wrony.
Stado kilku wron pojawiające się w serialu "Nowe przygody Kubusia Puchatka". Wrogowie Królika, którzy regularnie niszczą i wyjadają warzywa z jego ogródka. Są sprytne i przebiegłe. W odcinku "Wielkie, małe zwierzątko" są o wiele większe i mają bardziej diaboliczny wygląd. Puchatek nazywa je "krakami". Pojawiają się też w filmach "Maleństwo i przyjaciele" oraz "Kubuś i Hefalumpy" o zmienionym wyglądzie.
Szkodniki.
Zgraja zielonych, przypominających gąsienice, żarłocznych robaków, którzy są zawziętymi wrogami Królika. Ten próbuje wielu sposobów, by się ich pozbyć, ale na próżno, bo szkodniki zwykle go przechytrzają. Ich przywódca nosi strój podobny do Napoleona Bonaparte. Występują często w serialu "Nowe przygody Kubusia Puchatka" oraz filmie "".
Skałozaur.
Wyimaginowany potwór, główny antagonista filmu "Niezwykła przygoda Kubusia Puchatka". Został wymyślony przez Pana Sowę, który błędnie odczytał wiadomość od Krzysia i wierzył, że Skałozaur porwał chłopca. Potwór miał rzekomo mieszkać w wielkiej jaskini w kształcie czaszki. W rzeczywistości nie było żadnego skałozaura, a Krzyś był tylko w szkole.
Dinozory.
Są wspomniane w serialu "Kubusiowe opowieści". Pewnego razu Kłapouchy znajduje wielką kość. Wszyscy uważają, że jest to kość dinozaura i że Kłapouchemu grozi niebezpieczeństwo. W serialu "Moi przyjaciele – Tygrys i Kubuś", w odcinku "Wyprawa po dinozaura" Puchatek, Tygrysek i Tośka przebierają się za jaskiniowców i szukają dinozaurów, ale nie udaje im się znaleźć ani jednego.
Lumpek.
Młody hefalump o radosnym usposobieniu, który mieszka wraz z mamą w Kotlinie Hefalumpów. Jego pełne imię to Hefryk Trąbol Bąbol Hefalump IV. Jego najlepszym przyjacielem jest Maleństwo. Jest sympatyczny, wesoły, uwielbia się bawić i śmiać. Łatwo go przestraszyć. Przysmakiem Lumpka są krakerniczki. Jego ulubioną zabawką jest pluszowy aligator Alvin. Ma kuzyna, opiekuje się raz jego rybką – Alexem. Oprócz filmu "Kubuś i Hefalumpy" występuje również w serialu "Moi przyjaciele – Tygrys i Kubuś". Marzy o tym, żeby być Super-Detektywem.
Pani Hefalump.
Mama Lumpka. Jest największą, po Woosterze, postacią w lesie. Bardzo martwi i troszczy się o swojego synka. Ratuje Maleństwo ze sterty kłód. Zaprzyjaźnia się z Kangurzycą.
Evelyn Robin.
Żona Krzysztofa Robina oraz córka Madeline Robin. Występuje w filmie "Krzysiu, gdzie jesteś?". Jest zła na męża, że przejmuje się wyłącznie pracą i nie spędza czasu z rodziną.
Madeline Robin.
Córka Krzysztofa Robina i Evelyn Robin. Występuje w filmie "Krzysiu, gdzie jesteś?". Jest inteligentna, odważna i sympatyczna, podobnie jak Krzyś w jej wieku. Nie chce iść do szkoły z internatem. Zaprzyjaźnia się z Puchatkiem, Prosiaczkiem, Tygryskiem i Kłapouchym z którymi wspólnie jadą do Londynu, aby odwieść Krzysiowi dokumenty.
Giles Winslow Jr..
Antagonista filmu "Krzysiu, gdzie jesteś?". Szef Krzysia. Puchatek nazywa go "Wuzlołem".
Postacie z serialu Nowe przygody Kubusia Puchatka.
Birdżilla.
Wielki potwór, który jest głównym bohaterem filmu pod tym samym tytułem, na którym był w kinie Krzyś z przyjaciółmi w odcinku "Puchatek gra w filmie". Jest parodią "Godzilli."
Tata, Mama i Mały Hefalump.
Rodzina hefalumpów mieszkająca w drewnianym domku. Pojawia się w odcinkach "Najlepszy kemping jest w domu" i "Pułapka". Uwielbiają jeść miód i nie są tacy straszni. Tata Hefalump jest prawie na wszystko uczulony i ciągle kicha, a Mama Hefalump musi przypominać mu o jego licznych alergiach. Tata uczy swojego syna tropienia i łapania zwierzyny w pułapkę. Mały Hefalump jest bardzo sympatyczny i zaprzyjaźnia się z Puchatkiem i Prosiaczkiem.
Hiena.
Występuje krótko w odcinku "Jak Prosiaczek był królem". Mieszka w dżungli. Wciąż z wszystkich i wszystkiego się śmieje.
Zespół małp.
Pojawia się krótko w odcinku "Jak Prosiaczek był królem". Mieszkają w dżungli niedaleko Krainy mlekiem i miodem płynącej
Prosiaczki Pigmeje.
Pojawiają się w odcinku "Jak Prosiaczek był królem". Wyglądają jak Prosiaczek, tylko są niższe i noszą białe ubrania. Są mieszkańcami Krainy mlekiem i miodem płynącej. Prosiaczek daje im sprężynę, którą dostał wcześniej od Puchatka w prezencie. Okazuje się, że jest to ich „zaklęty ogonek”. Przytwierdzają go do wielkiej fontanny w kształcie wielkiego Prosiaczka, z której wypływa miód. Wkrótce Prosiaczek zostaje ich królem. Gdy Tygrysek i Królik wyciągają sprężynę, wybucha wulkan z miodem. Prosiaczek ratuje pigmejów i ich krainę.
Brud.
Wielki zielony glut, który wytworzył się ze śmieci i brudu zostawionego przez Krzysia pod łóżkiem. Nie cierpi słowa „czystość” i oślepia go mydło. Chciał wszystko ubrudzić i zapanować nad światem. Został jednak powstrzymany i wciągnięty przez odkurzacz. Występuje tylko w odcinku "Wielkie sprzątanie".
Stan i Heff.
Wuzel i hefalump, dwaj złodzieje oraz antagoniści Puchatka i jego przyjaciół. Ich celem jest zrabowanie mieszkańcom Stumilowego Lasu miodu. Stan jest przebiegły i sprytny, podczas gdy Heff jest silniejszy, ale bardziej tępy, niezdarny i tchórzliwy. Bał się Woostera, a także Maleństwa, bo uznał je za wielką mysz. Pojawiają się tylko w odcinkach "Wielki napad na miód" i "Ptak w garści".
Wooster.
Gigantyczny wuzel. Początkowo był antagonistą i współpracował z Heffem i Stanem, chcąc skraść miód, ale Puchatek uczy go, że trzeba się dzielić, nie należy zabierać bez pytania i powinno się najpierw poprosić. Wooster sprzeciwia się Stanowi i Heffowi i zaprzyjaźnia się z mieszkańcami, tym samym udowadnia, że nie wszystkie wuzle to antagoniści.
Bruno.
Arogancka, nakręcana, zabawkowa małpa, która miała być prezentem dla kolegi Krzysia. Uważa się za najlepszą zabawkę, jakie dziecko może dostać. Pojawia się wyłącznie w odcinku "Najlepsza zabawka".
Niania.
Młoda opiekunka zajmująca się Krzysiem w odcinku "Pod dobrą opieką". Podobnie jak w przypadku jego mamy, jej twarz nie jest widoczna.
Banda szczurów.
Trzy sprytne szczury, które kradną rzeczy, a potem zamieniają je na orzechy włoskie. Najczęściej są antagonistami, ale w odcinku "Nieproszeni goście", okazuje się, że nie chcieli kraść rzeczy mieszkańcom, tylko chcieli je uchronić przed powodzią. Pojawiają się również w odcinkach "To tylko ząb" i "Tajemnicza butelka".
Trzy maskotki.
Trzy pluszowe zabawki, które są podróbkami Puchatka, Prosiaczka i Tygryska. Są antagonistami w odcinku "Ile kosztuje ten Królik", w którym próbują za wszelką cenę odebrać Królikowi specjalną metkę, gdyż bardzo chcą, aby jakieś dziecko je kupiło. Kiedy udaje im się ją zabrać i Krzyś przychodzi po Królika, ten mówi im, że jak będą się bardzo starać, na pewno ktoś ich kupi.
Wredny Jack.
Koń, główny antagonista odcinka "Prawo i łapa", występujący w spektaklu „Szeryf Prosiaczek”. Przywódca bandy Konio-kradów i najgroźniejszy przestępca miasta Drżąca Dziura zamieszkanego przez pieski preriowe. Chciał skotłować Szeryfa Prosiaczka. Porywa Tygryska i Królika, ale zostaje pokonany przez Misia w masce (czyli Puchatka) i jego rumaka (Kłapouchego), którzy później sami zostają przez niego uwięzieni. Szeryf Prosiaczek musi sam pokonać Jacka, ale gubi swoją gwiazdę szeryfa. Okazuje się, że Wredny Jack chciał od zawsze być szeryfem. Prosiaczek pozwala mu nim zostać, po czym Jack zmienia się na dobre.
Dexter.
Młodszy kuzyn Pana Sowy. Nosi duże okulary. Podobnie jak on lubi opowiadać o krewnych i używa inteligentnych słów. Pojawia się po raz pierwszy w odcinku "Zjazd rodzinny" wraz z rodzicami – Ofelią i Torbeckiem, czyli ciotką i wujkiem Pana Sowy. Jego drugim i ostatnim występem jest odcinek "Polowanie na robaka", w którym Puchatek opiekuje się nim i Maleństwem. Dexter dobrze dogaduje się z kangurkiem.
Straszyciel.
Główny antagonista odcinka "Pomyłka, proszę się nie bać". Bohater pewnego dreszczowca, którego oglądają nocą Krzyś, Tygrysek, Puchatek i Prosiaczek w telewizji. Później myślą, że Straszyciel ukrywa się w ich domu i ich nawiedza. Zastawiają na niego pułapki, robią przy tym wielki bałagan, a ostatecznie zalewają cały dom. Później, słysząc tajemnicze odgłosy, wychodzą na dwór. Straszycielem okazał się być pies Skippy, a całe wydarzenie okazało się być tylko snem.
Skippy.
Duży, biały pies rasy owczarek, należący do sąsiadów Krzysia. W odcinku "Pomyłka, proszę się nie bać" został uznany za Starszyciela. W kolejnym odcinku – "Puchatkowe popołudnie", sąsiedzi powierzają Krzysiowi opiekę nad Skippy’m. Skippy lubi się bawić, jest żarłoczny, szybki i nieusłuchany. Reaguje na dźwięk trąbki.
Dziadek Gofera.
Dziadek, który w przeciwieństwie do swojego wnuka, woli marzyć niż działać. Rzadko mówi, jedynie „tak” i „nie”. Nosi kowbojski strój i kapelusz. Występuje w odcinku "Wielkie marzenie" i jest też wspominany w odcinku "Dziadziusiowy tunel" przez Gofera, który opowiada, że kiedyś przez przypadek przekopał się do wielkiego kanionu.
Dziadek Eustachy.
Dziadek Krzysia. W odcinku "Tam dom twój, gdzie twój dom" pojawia się tylko jego popiersie. Krzyś, bawiąc się z przyjaciółmi, nieumyślnie powoduje, że popiersie spada i tłucze się na kawałki. Nie udaje się go skleić, więc zostaje zakopane w ziemi.
Nikt.
Antagonista odcinka "Tygrys bez języka". Wymyślona istota, która odpowiada za nieuzasadnione znikanie różnych rzeczy, w tym przypadku rysunku Prosiaczka, warzyw Królika i głosu Tygryska. W rzeczywistości nie było żadnego „Nikta”, a warzywa Królikowi kradły wrony pod ziemią.
Praprawuj Długi John Krótki Ogon.
Postać wymyślona przez Królika w odcinku "Skarb piratów". Miał być jego krewnym i jedynym na świecie królikiem piratem. Na sam koniec odcinka pojawia się jego duch.
Postacie z serialu Moi przyjaciele Tygrys i Kubuś.
Tośka.
6-letnia, odważna, rudowłosa dziewczynka, tymczasowa mieszkanka Stumilowego Lasu podczas nieobecności Krzysia. Wraz z Tygryskiem i Puchatkiem pracuje jako Super-Detektyw. Ma psa Burka.
Burek.
Szczeniak i najmłodszy Super-Detektyw. Nie mówi, tylko szczeka. Ma najlepszy węch w całym Stumilowym Lesie. Jest psem Tosi.
Bóbr.
Zastępuje Gofera w całej serii. Mieszka w pobliżu mostu, gdzie buduje tamy i ścina drzewa. Często jest wspólnikiem Królika, jak np. w odcinku "Skarb Burka", gdy to szukają razem skarbu. Uwielbia pracować. Jego motto to „Praca, praca, praca”.
Jeżulka.
Milutki, kolczasty urson ze Stumilowego Lasu. Uwielbia brukwie. Nosi różowe okulary. Często je gubi, a gdy nie ma ich na sobie jest kompletnie ślepa. Jest narzeczoną Żółwia.
Żółw.
Całkiem zielony żółw. Mówi i porusza się bardzo powoli. Trochę samolubny i bardzo samodzielny. Jest narzeczonym Jeżulki. Lubi grać w warcaby z Królikiem.
Dzięcioł.
Stuka w drzewa, przez co przeszkadza Królikowi spać. Bardzo ładnie śpiewa i potrafi naśladować różne głosy. Pracuje również jako listonosz, roznosząc listy.
Szop.
Jest wielkim czyściochem. Po raz pierwszy pojawia się w odcinku "Kraina zgubionych rzeczy", gdzie zbiera wszystkie zgubione rzeczy, myśląc, że są to śmieci. Tygrys mówi na niego „kolega w masce”, czym go obraża. Często pomaga Super-Detektywom.

</doc>
<doc id="5104813" url="https://pl.wikipedia.org/wiki?curid=5104813" title="Dominik Płaza">
Dominik Płaza

Dominik Kacper Płaza (ur. 6 stycznia 1980 w Sandomierzu) – polski archeolog i muzealnik. W latach 2018–2020 dyrektor Muzeum Okręgowego w Sandomierzu, od 2020 dyrektor Muzeum Archeologicznego i Etnograficznego w Łodzi.
Życiorys.
Absolwent II Liceum Ogólnokształcącego im. Tadeusza Kościuszki w Sandomierzu, a następnie Uniwersytetu Łódzkiego w 2005 roku. W 2015 obronił tytuł doktora w Instytucie Archeologii i Etnologii Polskiej Akademii Nauk pod kierunkiem prof. Zofii Sulgostowskiej. W 2018 wygrał konkurs i tym samym został powołany przez marszałka województwa świętokrzyskiego na stanowisko dyrektora Muzeum Okręgowego w Sandomierzu, w 2020 wygrał konkurs na stanowisko dyrektora Muzeum Archeologicznego i Etnograficznego w Łodzi, funkcję tę pełni do dziś.

</doc>
<doc id="5104816" url="https://pl.wikipedia.org/wiki?curid=5104816" title="Osiedle Ogródki">
Osiedle Ogródki

Osiedle Ogródki – osiedle w północno-wschodniej części Wyszkowa (województwo mazowieckie).
Osiedle domów jednorodzinnych, położone na północ od starego cmentarza. Powstało w latach okupacji hitlerowskiej na obszarze, które miejscowy proboszcz przeznaczył tymczasowo na ogródki działkowe dla mieszkańców miasta. Docelowo na tym terenie miał zostać powiększony cmentarz, ale po zniszczeniu miasta wielu Wyszkowian wybudowało na terenie ogródków domy. Po II wojnie światowej odstąpiono od planów powiększania nekropolii i dopuszczono trwałą zabudowę mieszkalną. 

</doc>
<doc id="5104818" url="https://pl.wikipedia.org/wiki?curid=5104818" title="Ministerstwo Spraw Wewnętrznych PRL">
Ministerstwo Spraw Wewnętrznych PRL



</doc>
<doc id="5104822" url="https://pl.wikipedia.org/wiki?curid=5104822" title="Grandes Éxitos (album Jarabe de Palo)">
Grandes Éxitos (album Jarabe de Palo)



</doc>
<doc id="5104845" url="https://pl.wikipedia.org/wiki?curid=5104845" title="Nia Ramadhani">
Nia Ramadhani

Nia Ramadhani, właśc. Prianti Nur Ramadhani (ur. 16 kwietnia 1990 w Dżakarcie) – indonezyjska aktorka i modelka.
Popularność przyniosła jej rola w serialu telewizyjnym "Bawang Merah Bawang Putih" na antenie RCTI. Z czasem zaczęła grać w kolejnych indonezyjskich serialach telewizyjnych, jak np. "Alisha", "Kisah Adinda" i "Benci jadi Cinta". Otrzymała także rolę w horrorze "Suster Ngesot", a następnie role w filmach "Hantu Jembatan Ancol" i "Kesurupan".
Wystąpiła również w wielu reklamach.
Filmografia.
Źródło:

</doc>
<doc id="5104849" url="https://pl.wikipedia.org/wiki?curid=5104849" title="Irwansyah">
Irwansyah

Irwansyah (ur. 6 marca 1985 w Dżakarcie) – indonezyjski aktor telewizyjny i piosenkarz.
Zagrał główne role w serialach telewizyjnych "Senandung Masa Puber", "Pacarku Superstar" i "Ku T’lah Jatuh Cinta".
W 2008 roku wydał swój debiutancki album muzyczny pt. "Soliter".
Filmografia.
Źródło:

</doc>
<doc id="5104851" url="https://pl.wikipedia.org/wiki?curid=5104851" title="Grand Armorial équestre de la Toison d’or">
Grand Armorial équestre de la Toison d’or

Grand Armorial équestre de la Toison d'or, nazywany również Herbarzem Złotego Runa lub Rolą Marszałkowską – rękopis z XV wieku i jedno z ważniejszych zagranicznych źródeł polskiej heraldyki średniowiecznej. Obecnie własność Biblioteki Arsenału w Paryżu, niegdyś własność wybitnego bibliofila francuskiego, markiza Antoniego Rene Voyer de Paulmy, który od 1759 roku, do 21 czerwca 1763 roku, był ambasadorem francuskim w Polsce.
Herbarz został po raz pierwszy określony jako „"Rola Marszałkowska z 1461 roku"” przez Franciszka Piekosińskiego.
Historia i zawartość.
Autor tego herbarza był prawdopodobnie heroldem księcia burgundzkiego, Filipa III Dobrego (Złotego Runa) który stopniowo w czasie od 1429 do 1461 r. zebrał na 167 kartkach wizerunki barwne herbów szlachty europejskiej i jego rycerzy (rycerzy Złotego Runa). Niektóre źródła historyczne nie podają konkretnego nazwiska autora, podając go w niepewność, inne natomiast za autora uważają Jeana Le Fèvre de Saint-Remy (zm. 1468). 
Na podstawie danych od Mikołaja Lasockiego – ambasadora króla polskiego w Arras – Jean miał umieścić w herbarzu 53 polskie herby. Według ostatnich ustaleń Herbarz powstał w latach 1425-1466, zaś część dotyczącą Polski wykonano w latach 1434-1435.
Rękopis nie zawiera wyłącznie herbów polskich i nie jest pochodzenia polskiego. Folio 119 r° przedstawia króla polskiego w stroju turniejowym, folia 119 v°—121 r° tarcze z herbami szlachty polskiej, ułożone szeregiem. Herbarz ten, wydał w 1890 roku niejaki Loredan Larchey pod tytułem: Ancien armorial equestre de la Toison d’or et de l'Europe au XV siede. Ponieważ herby polskie były wydawcy całkowicie obce, część, która ich dotyczyła odstąpił do opracowania baronowi Oskarowi de Watteville, który według Heleny Polaczkówny jak na cudzoziemca dał na heraldykę polską pogląd słuszny. Starał się zapoznać z herbarzem Jana Długosza, jednakże mimo to nie uniknął błędów. Przyjmując za średniowieczną nazwę techniczną herb (z niem. "erben, heriter") dowiódł, że szlachta polska tworzyła herb czyli grupę lub klan, w której poszczególne rodziny wyróżniały się między sobą klejnotem przy tożsamości znaku rodowego w tarczy, a przy herbie Korczak za średniowiecznych reprezentantów tego rodu uważa Branickich.
Bardziej uderzającym błędem jest ten należący do wydawcy, Loredana Larchey. Autor herbarza, kładąc wizerunki herbów polskich, chciał je mieć w sposobie ciągłym wzdłuż grzbietem spojonych kartek rękopisu. Tymczasem ten naturalny i logiczny porządek został zerwany przez wydawcę, który każdą kartkę wydrukował jako odrębną dla siebie tablicę. W stanie obecnym przedruk wydawcy, a za nim Piekosińskiego w Heraldyce daje na tablicy pierwszej herb należący do księcia mazowieckiego, herby paru ziem polskich, po których następują herby szlacheckie. Tablicę drugą rozpoczyna ponownie dalsza seria herbów ziem polskich, za którymi idą szlacheckie. Tablice trzecia i czwarta zawierają wyłącznie herby szlacheckie.

</doc>
<doc id="5104897" url="https://pl.wikipedia.org/wiki?curid=5104897" title="Nocena księżycówka">
Nocena księżycówka

Nocena księżycówka ("Calophasia lunula") – gatunek motyla z rodziny sówkowatych. Zamieszkuje krainę palearktyczną od Półwyspu Iberyjskiego po wybrzeża Pacyfiku. Introdukowano go ponadto do Nearktyki. Gąsienice żerują na lnicach.
Taksonomia.
Gatunek ten opisany został po raz pierwszy w 1766 roku przez Johanna Siegfrieda Hufnagela pod nazwą "Phalaena lunula". Jako miejsce typowe autor wskazał okolice Berlina w Niemczech. W 1775 roku ten sam gatunek opisany został z Wiednia przez Johanna N.C.M. Denisa i Ignaza Schiffermüllera jako "Noctua linariae" i to pod tą nazwą James Francis Stephens wyznaczył go w 1829 roku gatunkiem typowym rodzaju "Calophasia".
W obrębie tego gatunku wyróżnia się trzy podgatunki:
Morfologia.
Owad dorosły.
Motyl ten osiąga od 26 do 32 mm rozpiętości skrzydeł. Ma dużą głowę z szerokim, porośniętym odstającymi łuskami, brunatnoszarym czołem. Czułki samicy są gładkie, zaś samca słabo ząbkowane. Krępy tułów porastają szerokie, przylegające łuski. Skrzydło przednie jest szerokie, dość krótkie, długości od 12 do 14 mm. Tło ma szare z brunatnoszarną nasadą. Wzór jest biały i czarny, w tym niemal całkiem czarna jest przepaska środkowa. Skrzydło tylne ma zaokrąglony kształt. Odwłok jest krótki i gruby. 
Stadia rozwojowe.
Jajo ma kształt stożkowaty ze stępionym wierzchołkiem. Na chorionie występują silnie wykształcone, podłużne żeberka. Barwa jaja jest żółtawa.
Wyrośnięta gąsienica ma ubarwienie z białawym lub żółtym tłem na którym widnieją dwie drugorzędowe linie grzbietowe formowane przez duże, czarne plamy oraz liczne, nieregularnie rozmieszczone, czarne kropki na bokach ciała. 
Poczwarka jest rudobrązowa z ciemniejszymi brzegami segmentów odwłoka i dwoma szeregami ciemniejszych kropek, po parze na bokach każdego segmentu. Osłonka ssawki jest bardzo długa i osiąga, a nawet przekracza wysokość wierzchołka odwłoka. Kremaster jest stępiony i zaopatrzony w cztery krótkie szczecinki.
Biologia i ekologia.
Owad ten zasiedla skraje lasów, polany leśne, suche łąki, kamieniste zbocza, wydmy, ugory, parki, siedliska ruderalne, wyschnięte torfowiska i przydroża. Owady dorosłe pojawiają się w dwóch pokoleniach, których pory lotu nie są wyraźnie oddzielone, w związku z czym obserwuje się je od końca kwietnia lub maja do sierpnia lub września. Latają zarówno nocą, jak i za dnia. Odżywiają się nektarem.
Gąsienice żerują od czerwca do września. Ich roślinami pokarmowymi są lnice, najczęściej lnica pospolita, ale także "Linaria angustissima", lnica janowcowata i lnica kreskowana. Wyrośnięta gąsienica konstruuje cienki i mocny kokon o ciemnobrązowej barwie, zwykle umieszczając go na przyziemnych częściach roślin, np. u podstawy kęp traw, rzadziej na powierzchni gleby. W nim następuje przepoczwarczenie. Poczwarka jest stadium zimującym.
Rozprzestrzenienie i zagrożenie.
Gatunek palearktyczny. W Europie znany jest z Hiszpanii, Andory, Andory, Wielkiej Brytanii, Francji, Belgii, Luksemburgu, Holandii, Niemiec, Szwajcarii, Austrii, Włoch, Danii, Szwecji, Norwegii, Finlandii Estonii, Łotwy, Litwy, Polski, Czech, Słowacji, Węgier, Białorusi, Ukrainy, Rumunii, Mołdawii, Bułgarii, Słowenii, Chorwacji, Bośni i Hercegowiny, Serbii, Czarnogóry, Macedonii Północnej, Albanii, Grecji oraz europejskich części Rosji i Turcji. Dalej na wschód zamieszkuje azjatycką część Turcji, południowy Ural, południową Syberię i Rosyjski Daleki Wschód. 
W 1965 roku nocenę księżycówkę introdukowano do nearktycznej Ameryki Północnej celem biologicznego zwalczania lnic, będących tam roślinami inwazyjnymi. Motyl ten występuje tam zarówno w Stanach Zjednoczonych, jak i Kanadzie.
W Polsce jest gatunkiem stosunkowo pospolitym, znanym z całego kraju oprócz wyższych położeń górskich i jedynym przedstawicielem swojego rodzaju. W Alpach dochodzi do wysokości 2000 m n.p.m.
W wielu regionach Europy motyl ten jest gatunkiem wycofującym się. Mimo przystosowania do rozwoju na terenach ruderalnych i przydrożach, również takie siedliska ulegają kurczeniu i zanikowi.

</doc>
<doc id="5104902" url="https://pl.wikipedia.org/wiki?curid=5104902" title="Zbrodnie podziemia antykomunistycznego w trakcie powstania antykomunistycznego w Polsce (1944–1953)">
Zbrodnie podziemia antykomunistycznego w trakcie powstania antykomunistycznego w Polsce (1944–1953)



</doc>
<doc id="5104907" url="https://pl.wikipedia.org/wiki?curid=5104907" title="Stanisław Bohdanowicz (działacz harcerski)">
Stanisław Bohdanowicz (działacz harcerski)

Stanisław Bohdanowicz (ur. 1927, zm. 2 czerwca 2021) – Naczelnik ZHP w latach 1969–1974, socjolog, działacz Polskiego Czerwonego Krzyża i organizacji oświatowych. W latach 1979–1989 wiceprezes Zarządu Głównego PCK, od 2004 roku przewodniczący Kapituły Odznaki Honorowej PCK, od 1981 roku członek Krajowego Funduszu na Rzecz Dzieci i wiceprzewodniczący Krajowego Stowarzyszenia Pomocy Szkole.
Inicjator Patronatu ZHP nad budową Centrum Zdrowia Dziecka, Operacji „Bieszczady 40", harcerskiego ruchu naukowego i kulturalnego.
Zmarł 2 czerwca 2021 roku w wieku 94 lat. Pochowany na cmentarzu Bródnowskim (kwatera 108R-1-34).

</doc>
<doc id="5104912" url="https://pl.wikipedia.org/wiki?curid=5104912" title="Omphalophana antirrhinii">
Omphalophana antirrhinii

Omphalophana antirrhinii – gatunek motyla z rodziny sówkowatych. Zamieszkuje krainę palearktyczną od Półwyspu Iberyjskiego po Azję Środkową.
Taksonomia.
Gatunek ten opisany został po raz pierwszy w 1803 roku przez Jacoba Hübnera pod nazwą "Noctua antirrhinii". W 1906 roku został wyznaczony przez George’a Hampsona gatunkiem typowym nowego rodzaju "Omphalophana".
Morfologia.
Motyl ten osiąga od 26 do 32 mm rozpiętości skrzydeł. Ma stosunkowo małą głowę z guzkiem na czole i parą pęczków szczeciniastych łusek przy nasadach czułków. Aparat gębowy dysponuje dobrze rozwiniętą ssawką. U samicy czułki są przylegająco orzęsione, zaś u samca lekko ząbkowane. Przednie skrzydło jest krótkie i szerokie, długości od 12 do 14 mm. Ubarwienie ma szarooliwkowe z białym wzorem. Odwłok jest krótki i krępy.
Wyrośnięte gąsienice są ubarwione zielonkawo z białawożółtymi liniami grzbietowymi i subdorsalnymi oraz żółtawymi liniami bocznymi.
Poczwarka ma ubarwienie rudobrązowe. Jej szpatułkowaty kremaster zaopatrzony jest w dwa krótkie kolce.
Ekologia i występowanie.
Owad ten zasiedla stanowiska o glebach ubogich, jak suche łąki, stepy, nasłonecznione zbocza, górskie stoki o południowej ekspozycji, ciepłe i suche pastwiska, nieużytki i obszary piaszczyste. Owady dorosłe pojawiają się w jednym pokoleniu latającym od kwietnia lub maja do czerwca albo w dwóch pokoleniach i wówczas spotyka się je do końca sierpnia. Gąsienice żerują od maja do września. Wśród ich roślin pokarmowych wymienia się driakwie, lnice, ostróżki i wyżliny.
Gatunek palearktyczny. W Europie znany jest z Hiszpanii, Francji, Niemiec, Austrii, Włoch, Polski, Czech, Słowacji, Węgier, Ukrainy, Rumunii, Mołdawii, Bułgarii, Słowenii, Chorwacji, Bośni i Hercegowiny, Serbii, Czarnogóry, Macedonii Północnej, Albanii, Grecji oraz europejskich części Rosji i Turcji. W Azji zamieszkuje Kaukaz i Zakaukazie, Turcję oraz zachodnią część Azji Środkowej. Centrum rozsiedlenia gatunku znajduje się w regionie śródziemnomorskim.
W Polsce jest jedynym przedstawicielem rodzaju i znany jest tylko z muraw kserotermicznych Wyżyny Małopolskiej i Kotliny Sandomierskiej. Na „Czerwonej liście gatunków zagrożonych Republiki Czeskiej” umieszczony jako gatunek narażony na wyginięcie (VU).

</doc>
<doc id="5104913" url="https://pl.wikipedia.org/wiki?curid=5104913" title="Mistrzostwa Europy w Piłce Nożnej 2020 (składy)">
Mistrzostwa Europy w Piłce Nożnej 2020 (składy)

Artykuł grupuje składy wszystkich reprezentacji narodowych w piłce nożnej, które wystąpią podczas mistrzostw Europy 2020 od 11 czerwca do 11 lipca 2021 roku w 11 miastach Europy. Selekcjonerzy wszystkich 24 reprezentacji biorących udział w turnieju na 10 dni przed rozpoczęciem turnieju – do 1 czerwca 2021 roku do godz. 23:59 musieli zarejestrować 26-osobowy skład (w tym 3 bramkarzy). Zmiany w składach mogły być dokonywane w przypadku stwierdzenia przez lekarza z Komisji Medycznej UEFA kontuzji lub choroby zawodników. Zawodnicy z pozytywnym wynikiem testu na SARS-CoV-2 lub mający bliskie kontakty z osobami z takim wynikiem testu decyzją odpowiednich organów byli odizolowani od drużyny i można było ich zastąpić przed pierwszym meczem. W przypadku bramkarzy, którzy odnieśli kontuzję po pierwszym meczu, można było ich zastąpić, jednak potem nie mogli ponownie zostać przyjęci do składu.
1 kwietnia 2021 roku UEFA po rozmowach z selekcjonerami reprezentacji biorących udział w turnieju rozważyła możliwość powiększenia liczby składu reprezentacji (dotychczas w składzie jednej reprezentacji było 23 zawodników) w powodu możliwej pandemii COVID-19 w drużynie oraz w celu zmniejszenia zmęczenia zawodników spowodowanego przeciążeniem meczów w sezonie 2020/2021. 27 kwietnia 2021 roku Komisja Rozgrywek Reprezentacji Narodowych UEFA zatwierdziła rozszerzenie składu do 26 zawodników, pod warunkiem potwierdzenia przez Komitet Wykonawczy UEFA, czego dokonała 4 maja 2021 roku. Jednak selekcjonerzy reprezentacji zgodnie z przepisami "(LOTG)" do protokołu meczowego w ażdym mogła wskazać maksymalnie 23 zawodników (11 w wyjściowym składzie, 12 na ławce rezerwowych).
Grupa A.
Trener: Roberto Mancini (ur. 27 listopada 1964)
17 maja 2021 roku został ogłoszony 33-osobowy skład, a 25 maja 2021 roku skład został zwiększony do 34 zawodników, a 30 maja 2021 roku skład został zmniejszony do 28 zawodników (2 dodanych, 8 skreślonych). Ostateczny skład został ogłoszony 2 czerwca 2021 roku. 7 czerwca 2021 roku Matteo Pessina zastąpił kontuzjowanego Stefano Sensiiego, a 10 czerwca 2021 roku Gaetano Castrovilli zastąpił kontuzjowanego Lorenzo Pellegriniiego.
Trener: Vladimir Petković (ur. 15 sierpnia 1963)
19 maja 2021 roku został ogłoszony 29-osobowy skład, a 31 maja 2021 roku został ogłoszony ostateczny skład. 13 czerwca 2021 roku – dwa dni po pierwszym meczu reprezentacji Szwajcarii z reprezentacją Walii (1:1) bramkarz Gregor Kobel zastąpił kontuzjowanego bramkarza Jonasa Omlina.
Trener: Şenol Güneş (ur. 1 czerwca 1952)
14 maja 2021 roku został ogłoszony 30-osobowy skład, a 1 czerwca 2021 roku został ogłoszony ostateczny skład.
Trener: Robert Page (ur. 3 września 1974)
23 kwietnia 2021 roku nowym selekcjonerem reprezentacji Walii został Robert Page, po tym jak poprzedni selekcjoner "Smoków" – Ryan Giggs został oskarżony przez Crown Prosecution Service o napaści na kobiety. 24 maja został ogłoszony 28-osobowy skład, a 30 maja 2021 roku został ogłoszony ostateczny skład. 31 maja 2021 roku Tom Lockyer zastąpił kontuzjowanego Jamesa Lawrence'a.
Grupa B.
Trener: Roberto Martínez (ur. 13 lipca 1973)
Skład został ogłoszony 17 maja 2021 roku.
Trener: Kasper Hjulmand (ur. 9 kwietnia 1972)
Skład został ogłoszony 25 maja 2021 roku.
Trener: Markku Kanerva (ur. 24 maja 1964)
19 maja 2021 roku został ogłoszony 26-osobowy skład, a 23 maja 2021 roku skład został zwiększony do 28 zawodników, natomiast 25 maja 2021 roku został zwiększony do 29 zawodników. Ostateczny skład został ogłoszony 1 czerwca 2021 roku. 3 czerwca 2021 roku Niko Hämäläinen zastąpił kontuzjowanego Sauliego Väisänena.
Trener: Stanisław Czerczesow (ur. 2 września 1963)
11 maja 2021 roku został ogłoszony 30-osobowy skład, a 2 czerwca 2021 roku został ogłoszony ostateczny skład. Andriej Mostowoj po pozytywnym wyniku testu na SARS-CoV-2 został wykluczony ze składu, w związku z czym 11 czerwca 2021 roku został zastąpiony przez Romana Jewgienjewa.
Grupa C.
Trener: Franco Foda (ur. 23 kwietnia 1966)
19 maja 2021 roku został ogłoszony 30-osobowy skład, a 24 maja 2021 roku został ogłoszony ostateczny skład.
Trener: Frank de Boer (ur. 15 maja 1970)
14 maja 2021 roku został ogłoszony 34-osobowy skład, a 26 maja 2021 roku został ogłoszony ostateczny skład. Bramkarz Jasper Cillessen po pozytywnym wyniku testu na SARS-CoV-2 został wykluczony ze składu, w związku z czym 1 czerwca 2021 roku został zastąpiony przez bramkarza Marco Bizota. 8 czerwca 2021 roku skład został zmniejszony do 25 zawodników z powodu kontuzji Donny’ego van de Beeka.

Trener: Igor Angełowski (ur. 2 czerwca 1976)
Skład został ogłoszony 20 maja 2021 roku.
Trener: Andrij Szewczenko (ur. 29 września 1976)
30 kwietnia 2021 roku został ogłoszony 35-osobowy skład. 1 maja 2021 roku skład został zwiększony do 36 zawodników, a 15 maja 2021 roku z powodu kontuzji Ołeksandra Andrijewskiego oraz Wołodymyra Szepelewa skład został zmniejszony do 34 zawodników, a 20 maja 2021 roku do 33 zawodników po kontuzji Witalija Bujalskiego, a 26 maja 2021 roku skład został zwiększony do 34 zawodników, natomiast 28 maja 2021 roku z powodu kontuzji Jewhena Konoplanki oraz Wiktora Kowałenki skład został zmniejszony do 32 zawodników. Ostateczny skład został ogłoszony 1 czerwca 2021 roku.
Grupa D.
Trener: Zlatko Dalić (ur. 26 października 1966)
Skład został ogłoszony 17 maja 2021 roku.
Trener: Jaroslav Šilhavý (ur. 3 listopada 1961)
25 maja 2021 roku został ogłoszony 25-osobowy skład, natomiast 27 maja 2021 roku Michal Sadílek po zatwierdzeniu dyskwalifikacji Ondřeja Kúdeli dołączył do składu. 12 czerwca 2021 roku Tomáš Koubek zastąpił kontuzjowanego Jiříego Pavlenkę.
Trener: Gareth Southgate (ur. 3 września 1970)
25 maja 2021 roku został ogłoszony 33-osobowy skład, a 31 maja 2021 roku został ogłoszony ostateczny skład. Mason Greenwood odniósł kontuzję dzień po ogłoszeniu ostatecznego składu – 1 czerwca 2021 roku, w związku z czym został wykluczony ze składu. 7 czerwca 2021 roku Ben White zastąpił Trenta Alexandra-Arnolda, który 3 czerwca 2021 roku odniósł kontuzję, natomiast 15 czerwca 2021 roku bramkarz Aaron Ramsdale zastąpił bramkarza Deana Hendersona, który odniósł kontuzję dzień po pierwszym meczu reprezentacji Anglii z reprezentacją Chorwacji (1:0) – 14 czerwca 2021 roku.
Trener: Steve Clarke (ur. 29 sierpnia 1963)
Skład został ogłoszony 19 maja 2021 roku.
Grupa E.
Trener: Paulo Sousa (ur. 30 sierpnia 1970)
Skład został ogłoszony 17 maja 2021 roku. 7 czerwca 2021 roku skład został zmniejszony do 25 zawodników z powodu kontuzji Arkadiusza Milika.

Trener: Štefan Tarkovič (ur. 18 lutego 1973)
18 maja 2021 roku został ogłoszony 24-osobowy skład, a 2 czerwca 2021 roku został ogłoszony ostateczny skład.
Trener: Luis Enrique (ur. 8 maja 1970)
Skład został ogłoszony 24 maja 2021 roku. Sergio Busquets po pozytywnym wyniku testu na SARS-CoV-2 został odizolowany od drużyny.
Trener: Janne Andersson (ur. 29 września 1962)
Skład został ogłoszony 18 maja 2021 roku. 31 maja 2021 roku Pierre Bengtsson zastąpił kontuzjowanego Martina Olssona. Dejan Kulusevski i Mattias Svanberg po pozytywnym wyniku testu na SARS-CoV-2 zostali odizolowani od drużyny.
Grupa F.
Trener: Didier Deschamps (ur. 15 października 1968)
Skład został ogłoszony 18 maja 2021 roku.
Trener: Joachim Löw (ur. 3 lutego 1960)
Skład został ogłoszony 19 maja 2021 roku.
Trener: Marco Rossi (ur. 9 września 1964)
6 maja 2021 roku został ogłoszony 30-osobowy skład. 23 maja 2021 roku skład został zmniejszony do 29 zawodników z powodu kontuzji Szilvesztera Hangyi. Dominik Szoboszlai odniósł kontuzję w dniu ogłoszenia ostatecznego składu – 1 czerwca 2021 roku, w związku z czym został wykluczony ze składu.
Trener: Fernando Santos (ur. 10 października 1954)
Skład został ogłoszony 20 maja 2021 roku. João Cancelo po pozytywnym wyniku testu na SARS-CoV-2 został wykluczony ze składu, w związku z czym 13 czerwca 2021 roku został zastąpiony przez Diogo Dalota.
Statystyki zawodników.
Według kraju.
Powyższa tabela jest taka sama, jeśli chodzi o reprezentację ligową, z wyjątkiem:
Żadna reprezentacja uczestnicząca w turnieju nie ma w swoim składzie wszystkich zawodników z rodzimych lig, jednak każda reprezentacja ma co najmniej jednego zawodnika z klubu z rodzimej ligi, choć żaden klub z Walii reprezentowany na turnieju nie gra w lidze walijskiej.

</doc>
<doc id="5104916" url="https://pl.wikipedia.org/wiki?curid=5104916" title="Mistrzostwa Europy w Piłce Nożnej 1984 (składy)">
Mistrzostwa Europy w Piłce Nożnej 1984 (składy)

Artykuł grupuje składy wszystkich reprezentacji narodowych w piłce nożnej, które wystąpią podczas mistrzostw Europy 1984 we Francji w dniach 12–27 czerwca 1984 roku.
Grupa A.
Trener: Guy Thys (ur. 6 grudnia 1922)
Trener: Sepp Piontek (ur. 5 marca 1940)
Trener: Michel Hidalgo (ur. 22 marca 1933)
Trener: Todor Veselinović (ur. 22 października 1930)
Grupa A.
Trener: Fernando Cabrita (ur. 1 maja 1923)
Trener: Mircea Lucescu (ur. 29 lipca 1945)
Trener: Miguel Muñoz (ur. 19 stycznia 1922)
Trener: Jupp Derwall (ur. 10 marca 1927)

</doc>
<doc id="5104917" url="https://pl.wikipedia.org/wiki?curid=5104917" title="Luka Slabe">
Luka Slabe

Luka Slabe (ur. 14 lipca 1977) – słoweński siatkarz, grający na pozycji przyjmującego, reprezentant kraju. Od 2008 roku zaczął karierę trenerską. Obecnie był asystentem trenera Karcha Kiraly'iego w Reprezentacji Stanów Zjednoczonych kobiet.
Pochodzi z Lublany. Ukończył studia na Uniwersytecie Brighama Younga w 2003 roku z tytułem licencjata w treningu lekkoatletycznym.
Zawodnik.
Sukcesy klubowe.
Mistrzostwa uniwersyteckie NCAA:
Liga holenderska:
Liga austriacka:
Liga słoweńska:

</doc>
<doc id="5104919" url="https://pl.wikipedia.org/wiki?curid=5104919" title="Kathryn Plummer">
Kathryn Plummer

Kathryn Plummer (ur. 16 października 1998 w Long Beach) – amerykańska siatkarka, reprezentantka kraju, grająca na pozycji przyjmującej.
Jest absolwentką Uniwersytetu Stanforda. Po zakończeniu ligi uniwersyteckiej NCAA pod koniec grudnia przeniosła się do włoskiej Serie A do klubu Saugella Monza. Kolejnym klubem w jej karierze była japońska drużyna Denso Airybees. W sezonie 2021/2022 reprezentuje barwy obecnego Mistrza Włoch - . Jej umiejętności siatkarskie można było obserwować w tegorocznej Lidze Narodów.
Siatkówka plażowa.
W 2014 roku wraz z Morgan Martin wygrała Mistrzostwa Świata U-17. Z Milicą Mirkovic zostały brązowymi medalistkami Mistrzostw Świata Kadetek w 2016 roku. Milicą Mirkovic była również jej partnerką podczas Mistrzostw Świata Juniorek 2017, gdzie na zakończenie zajęły 3. miejsce.
Sukcesy klubowe.
Mistrzostwa NCAA:
Superpuchar Włoch: 
Klubowe Mistrzostwa Świata:
Puchar Włoch: 
Mistrzostwo Włoch:
Liga Mistrzyń:
Sukcesy reprezentacyjne.
Mistrzostwa Ameryki Północnej, Środkowej i Karaibów Kadetek:
Mistrzostwa Świata Kadetek:
Puchar Panamerykański:
Liga Narodów:

</doc>
<doc id="5104920" url="https://pl.wikipedia.org/wiki?curid=5104920" title="Calophasia lunula">
Calophasia lunula



</doc>
<doc id="5104921" url="https://pl.wikipedia.org/wiki?curid=5104921" title="Harald Genzmer">
Harald Genzmer

Harald Genzmer (ur. 9 lutego 1909 w Blumenthal, zm. 16 grudnia 2007 w Monachium) – niemiecki kompozytor. 
Życiorys.
Początkowo kształcił się w Marburgu u Hermana Stephaniego (organy, fortepian, kompozycja). Następnie studiował w berlińskiej Hochschule für Musik u Paula Hindemitha (kompozycja) oraz Curta Sachsa i Georga Schünemanna (muzykologia, instrumentoznawstwo). Od 1934 do 1937 roku był korepetytorem chóru w Operze Wrocławskiej. W latach 1938–1945 był wykładowcą berlińskiej Volksmusikschule. W kolejnych latach wykładał kompozycję w Hochschule für Musik we Fryburgu Bryzgowijskim (1946–1957) i Hochschule für Musik w Monachium (1957–1974). Członek Akademie der Künste w Berlinie i Bayerische Akademie der Schönen Künste w Monachium. Odznaczony został bawarskim Orderem Maksymiliana.
W swojej twórczości kontynuował styl Paula Hindemitha. Uprawiał wszystkie gatunki muzyczne, poza operą. Napisał dwa koncerty na elektryczny instrument trautonium.

</doc>
<doc id="5104927" url="https://pl.wikipedia.org/wiki?curid=5104927" title="Biegus smukłonogi">
Biegus smukłonogi

Biegus smukłonogi ("Calidris subminuta") – gatunek małego wędrownego ptaka z rodziny bekasowatych (Scolopacidae). Gniazduje nieregularnie na Syberii, od okolic południka 65°E na wschód po Góry Koriackie, na południe do szerokości 50°N. Zimuje w Indiach, Azji Południowo-Wschodniej i Australazji. Nie jest zagrożony wyginięciem.
Taksonomia.
Po raz pierwszy gatunek opisał Alexander von Middendorff w 1853. Holotyp pochodził z Pasma Stanowego. Autor nadał nowemu gatunkowi nazwę "Tringa subminuta". Obecnie (2021) Międzynarodowy Komitet Ornitologiczny umieszcza biegusa smukłonogiego w rodzaju "Calidris". Uznaje go za gatunek monotypowy, podobnie jak autorzy "Handbook of the Birds of the World".
Dawniej umieszczany był w rodzaju "Erolia" (nieuznawany, synonim "Calidris"). Bywał łączony w jeden gatunek razem z biegusem karłowatym ("Calidris minutilla"), z którym tworzy nadgatunek. 
Według wyników uzyskanych przez Jetz et al. (2012) w bardzo obszernym badaniu obejmującym 9993 gatunki ptaków pozycja bekasa smukłonogiego w rodzaju "Calidris" przedstawia się następująco:
Linia rozwojowa brodźca smukłonogiego około 17,4 mln lat temu wyodrębniła się z linii rozwojowej, która 16,9 mln lat temu podzieliła się na linię biegusa małego ("C. temminckii") oraz tę, z której następnie wyłoniło się pozostałe 15 gatunków (tu nieukazanych dla większej czytelności kladogramu). Inaczej jego pozycję przedstawiają Gibson &amp; Baker (2012), którzy do stworzenia drzewa filogenetycznego części siewkowców (fragment poniżej) wykorzystali analizę sekwencji 5 genów: RAG1, cytochromu b, 12S rRNA, ND2 i COI:
Morfologia.
Długość ciała wynosi 13–16 cm, masa ciała – 20–37 g, rozpiętość skrzydeł – 26–31 cm. Długość skrzydła u samców wynosi 84–85 mm ("n"=28), u samic – 87–95 mm ("n"=13). Środkowy palec u samców mierzy 15,7–19,7 mm ("n"=33), u samic – 17,8–20,4 mm. Biegusy smukłonogie to niewielkie, smukłe ptaki o dość długiej szyi, nogach i palcach oraz krótkim dziobie. Są bardzo podobne do biegusów karłowatych ("C. minutilla") gniazdujących w Kanadzie i na Alasce, identyfikacja tych dwóch gatunków wymaga uważnej obserwacji. Przedstawiciele obydwu gatunków mają jasne nogi, a projekcja lotek nie występuje. Brodźce smukłonogie są nieco większe, zazwyczaj mają jasną nasadę żuchwy, a szyja i nogi (głównie golenie) są dłuższe. Dzięki temu sylwetką podobne są bardziej do małego łęczaka ("Tringa glareola") niż brodźca. Mają wyraźnie dłuższe palce, a środkowy nieznacznie dłuższy od skoku (u brodźców karłowatych są nieznacznie krótsze). W locie palce wystają nieco za ogon.
Ciemię i pokrywy uszne rdzawe z ciemnymi pasami. Ciemne upierzenie czoła często sięga do dzioba. Wyraźnie zarysowana biała brew, często rozwidlona za okiem, kantarek ciemny. Kark jasnordzawy. Szyję, boki ciała i pierś o rdzawym kolorze pokrywają drobne ciemnobrązowe pasy. Pióra wierzchu ciała mają rdzawobrązowe środki i rdzawe oraz jasnopłowe krawędzie. W szacie godowej rdzawe obrzeżenia wyróżniają pióra wierzchu ciała i lotek III rzędu. W szacie spoczynkowej krawędzie piór wierzchu ciała są szare, podobnie jak ciemię, szyja i pokrywy uszne, które prócz tego pokrywają drobne prążki. Pierś z domieszką szarobrązowego, z niewyraźnymi pasami po bokach ciała. Osobniki młodociane przypominają dorosłe w szacie godowej, ale z drobniejszymi pasami na piersi oraz wyraźniej kontrastującym z resztą upierzenia wzorem na płaszczu i barkówkach. Ich rdzawe ciemię wyraźnie odcina się od białej brwi. Głowa, szyja i pierś paskowane. Przynajmniej małe i średnie pokrywy mają białe krawędzie.
Zasięg występowania.
Tereny lęgowe są nieregularnie rozmieszczone w strefie lasów od południowo-zachodniej Syberii i Ałtaju do południowej tundry Gór Koriackich. Prócz tego gniazdują na Wyspach Komandorskich i północnych Wyspach Kurylskich. Obszar gniazdowania nie dociera do Morza Arktycznego. Na południe sięga do równoleżnika 50°N. W połowie XX wieku najdalej na zachód gatunek znany był z Barnaułu, Semeja (Kazachstan) i Tary, kolejno na długościach 83°E, 80°E i 76°E. Wyjątkowe było stwierdzenie biegusa smukłonogiego (i pozyskanie dwóch samców) w rezerwacie „Mała Sośwa“, wówczas jeszcze pod nazwą "Кондо-сосвенский государственный заповедник", i na bagnach w górnym biegu niewielkiej rzeki około . Według stanu wiedzy z początku lat 80. XX wieku zachodnia granica zasięgu znajduje się w okolicy leżącego nad Obem Niżniewartowska (; 1984) lub na południku 65°E, blisko rzeki Ob, w punkcie (1982).
Zimowiska rozciągają się od wschodnich Indii i Indochin po Tajwan i na południe przez Filipiny i Indonezję po zachodnią i południowo-wschodnią Australię. Większość biegusów smukłonogich zimuje w Azji Południowo-Wschodniej, nieliczne – w Australii, gdzie jednak pojawiają się każdego roku. Przebieg ich pierzenia różni się od tych zimujących w Azji Południowo-Wschodniej.
Ekologia, zachowanie i lęgi.
Biegusy smukłonogie gniazdują w różnorodnych zadrzewionych środowiskach strefy subarktycznej, często na otwartych torfowiskach lub w górskiej tundrze wcinającej się w głąb strefy tajgi. Poza sezonem lęgowym preferują mokradła położone w interiorze, szczególnie pola ryżowe. Prócz tego zimują na błotnistych lub pokrytych roślinnością obrzeżach nadbrzeżnych lub położonych blisko wybrzeża płytkich mokradeł, zarówno słodko-, jak i słonowodnych, w okolicach oczyszczalni ścieków i solnisk. Rzadziej pojawiają się na równiach pływowych.
Brakuje danych dotyczących zasięgu występowania, biologia lęgowa biegusów smukłonogich jest słabo poznana, podobnie jak skład ich pożywienia. Zjadają między innymi owady (biegaczowate), ślimaki, skorupiaki i nasiona. Zazwyczaj żerują w roślinności na brzegu zbiorników. Często wyciągają zdobycz z mułu lub zbierają z powierzchni wody. Poza sezonem lęgowym często dołączają do biegusów malutkich ("C. minuta"), rdzawoszyich ("C. ruficollis") i małych ("C temminckii"). Zwykle żerują samotnie lub w niewielkich grupach, okazjonalnie liczących do 50 osobników. Odzywają się trelującym "czrip" przypominającym słabszy głos biegusa arktycznego ("C. melanotos").
Prawdopodobnie biegusy smukłonogie mają dwie główne trasy wędrówek, które łączą się w Chinach. Pierwsza biegnie wzdłuż wschodniego wybrzeża Azji, przez Kraj Nadmorski, Mandżurię, Japonię i Półwysep Koreański, druga – przez kontynentalną część Azji. Zazwyczaj samice z terenów lęgowych odlatują pierwsze, wędrówka na południe rozpoczyna się na początku lipca, a najintensywniej przebiega w sierpniu i wrześniu. Wędrówka na północ trwa od kwietnia do maja.
Lęgi.
Na zachodnim wybrzeżu Kamczatki () klucie przypada na okres między 27 czerwca i 5 lipca. W zniesieniu znajdują się 4 jaja, niekiedy 3. Wysiadują je obydwa ptaki z pary. Młodymi zajmuje się tylko samiec. Poza tym brak danych.
Status i zagrożenia.
IUCN uznaje biegusa smukłonogiego za gatunek najmniejszej troski nieprzerwanie od 1988 (stan w 2021). BirdLife International uznaje trend liczebności populacji za nieokreślony, jako że brak danych na temat zagrożeń dla gatunku i ich skali.

</doc>
<doc id="5104930" url="https://pl.wikipedia.org/wiki?curid=5104930" title="Calliergis">
Calliergis

Calliergis – rodzaj motyli z rodziny sówkowatych.
Motyle te mają dużą głowę o szerokim czole i dobrze wykształconej ssawce. Stosunkowo wąski tułów ma łuski na przedtułowiu uformowane w wyraźnie sterczący czubek. Dość wąski i krótki odwłok ma po stronie grzbietowej kilka kępek odstających łusek włosowatych.
Przedstawiciele rodzaju występują w krainie palearktycznej. W Polsce rodzaj reprezentuje tylko "C. ramosa".
Takson ten wprowadzony został w 1821 roku przez Jacoba Hübnera. Zalicza się do niego gatunki:

</doc>
<doc id="5104933" url="https://pl.wikipedia.org/wiki?curid=5104933" title="Pierre Delaunay">
Pierre Delaunay

Pierre Delaunay (ur. 9 października 1919 w Paryżu, zm. 24 stycznia 2019 w Le Chesnay) – francuski działacz piłkarski. Syn Henriego Delaunaya.
Biografia.
Pierre Delaunay urodził się w 14. dzielnicy Paryża. Po śmierci swojego ojca 9 listopada 1955 roku, przejął jego obowiązki jako sekretarza generalnego UEFA, jednak oficjalnie został mianowany na to stanowisko w 1956 roku, na którym pozostał do 1959 roku. Po przeniesieniu siedziby organizacji z Paryża do Berna zastąpił go Hans Bangerter. Następnie w latach 1959–1961 zasiadał w Komitecie Wykonawczym UEFA, a następnie w Komitecie ds. mistrzostw Europy oraz innych zawodów organizowanych przez UEFA.
W latach 1956–1968 był również sekretarzem generalnym w FFF ("Francuskiej Federacji Piłkarskiej"). Po okupacji pomieszczeń związku w maju 1968 roku odszedł ze stanowiska. Następnie otworzył sklep z antykami w Wersalu, gdzie mieszkał. Przyjął ofertę od nowego prezesa FFF – Fernando Sastre'a rocznych studiów piłki nożnej we Francji.
Życie prywatne.
Pierre Delaunay był żonaty z Hélène Louise Jeanne (z d. Hannier), z którą wziął ślub 17 lutego 1941 roku w ratuszu w Amiens. Mieszkał w Wersalu niedlako pałacu. Zmarł 24 stycznia 2019 roku w wieku 99 lat.

</doc>
<doc id="5104941" url="https://pl.wikipedia.org/wiki?curid=5104941" title="Parafia św. Wojciecha we Włynkówku">
Parafia św. Wojciecha we Włynkówku



</doc>
<doc id="5104944" url="https://pl.wikipedia.org/wiki?curid=5104944" title="Libertas Triest">
Libertas Triest



</doc>
<doc id="5104946" url="https://pl.wikipedia.org/wiki?curid=5104946" title="AS Libertas Trieste">
AS Libertas Trieste

AS Libertas (wł. Associazione Sportiva Libertas) – włoski klub piłkarski, mający siedzibę w mieście Triest, w północno-wschodniej części kraju, grający w latach 1946–1951 w rozgrywkach Serie C (D3).
Historia.
Chronologia nazw:
Klub sportowy AS Libertas został założony w miejscowości Triest w 1945 roku. W sezonie 1946/47 zespół debiutował w rozgrywkach Serie C, zajmując czwarte miejsce w grupie I "Serie C Nord". W 1951 roku spadł do Promozione Nord (D4), która w następnym sezonie zmieniła nazwę na "IV Serie". W 1954 klub zaliczył spadek do Promozione Friuli-Venezia Giulia (D5), która potem nazywała się "Campionato Dilettanti Friuli-Venezia Giulia" i "Prima Categoria Friuli-Venezia Giulia". W sezonie 1961/64 po zajęciu 16.pozycji w grupie B "Prima Categoria Friuli-Venezia Giulia" został zdegradowany do Seconda Categoria Friuli-Venezia Giulia (D6). Potem występował w niższych klasach mistrzostw.
Barwy klubowe, strój.
Klub ma barwy biało-czarne. Zawodnicy swoje domowe spotkania zazwyczaj grają w białych koszulkach, białych spodenkach oraz czarnych getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2020).
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich.
Struktura klubu.
Stadion.
Klub piłkarski rozgrywał swoje mecze domowe na Stadio Giuseppe Grezar w mieście Triest o pojemności 6 200 widzów.

</doc>
<doc id="5104947" url="https://pl.wikipedia.org/wiki?curid=5104947" title="Wartości azjatyckie">
Wartości azjatyckie

Wartości azjatyckie – ideologia polityczna, która pojawiła się w latach 90. Określa ona elementy społeczeństwa, kultury i historii wspólne dla narodów Azji Południowo-Wschodniej i Wschodniej. Jej celem jest wykorzystanie podobieństw – na przykład zasady kolektywizmu – dla stworzenia panazjatyckiej tożsamości. Wartości azjatyckie są skontrastowane z „wartościami europejskimi” (Zachodu), takimi jak uniwersalne prawa człowieka. 
Za pomysłem opowiadali się Mahathir Mohamad (premier Malezji, 1981–2003, 2018–2020), który spopularyzował termin po użyciu go w swoim wystąpieniu w 1996 r. oraz Lee Kuan Yew (premier Singapuru, 1959–1990), a także niektórzy inni przywódcy azjatyccy, w późniejszych latach, zwłaszcza chińscy. Koncepcja ta została osłabiona na skutek konsekwencji azjatyckiego kryzysu finansowego pod koniec XX wieku, który tymczasowo osłabił prestiż i znaczenie wielu krajów azjatyckich, jednak wróciła na łamy dyskusji publicznych w latach późniejszych.
Proponenci teorii wartości azjatyckich odrzucają argument, że istnieją uniwersalne wartości, lub argumentują, że wartości uznane za uniwersalne są de facto wartościami europejskimi (cywilizacji Zachodu) i że Zachód nie ma prawa narzucać Azji swojego systemu wartości. Krytycy tego podejścia twierdzą, że ich zwolennicy, często z krajów niedemokratycznych, w ten sposób próbują stworzyć moralne i filozoficzne uzasadnienie dla represji (np. naruszania praw człowieka) stosowanych wobec opozycji politycznej.
Według badań naukowych istnieją pewne różnice w systemach wartości pomiędzy Azją a resztą świata, jednak są one często wyolbrzymiane dla celów propagandowo-politycznych.

</doc>
<doc id="5104952" url="https://pl.wikipedia.org/wiki?curid=5104952" title="Elizabeth F. Neufeld">
Elizabeth F. Neufeld

Elizabeth Fondal Neufeld (ur. 27 września 1928) – francusko-amerykańska genetyczka, specjalizująca się w badaniach nad genetycznymi podstawami chorób metabolicznych u ludzi. 
Życiorys.
Elisabeth Neufeld wyemigrowała wraz z rodziną w 1940 r. z Paryża do Stanów Zjednoczonych; opuszczając Europę jako żydowscy uchodźcy przed prześladowaniami nazistowskimi. Rodzina osiedliła się w Nowym Jorku, gdzie Neufeld uczęszczała do Hunter College High School, by następnie ukończyć w 1948 r. Queens College, uzyskując tytuł Bachelor of Science. Rozpoczęła wówczas pracę jako asystentka naukowa w Jackson Laboratory w Bar Harbor w stanie Maine, gdzie zajmowała się badaniami chorób krwi u myszy. Później na Uniwersytecie Kalifornijskim w Berkeley uzyskała stopień doktora w 1956 za pracę nad nukleotydami i węglowodanami złożonymi.
W 2004 r. Neufeld przeszła na emeryturę, opuszczając stanowisko profesora Wydziału Chemii Biologicznej na Uniwersytecie Kalifornijskim, które piastowała od 1984 roku.
Dorobek.
Neufeld wielokrotnie doceniano za dokonania w nauce. Jest członkinią National Academy of Sciences. W 1977 r. wybrano ją do Amerykańskiej Akademii Sztuki i Nauki. Neufeld została ponadto uhonorowana Nagrodą Wolfa w dziedzinie medycyny (1998), Nagrodą im. Alberta Laskera za Kliniczne Badania Medyczne (1982) oraz w 1994 r. Narodowym Medalem Nauki „za wkład w zrozumienie lizosomalnych chorób spichrzeniowych, wykazujący silne powiązanie badań naukowych podstawowych i stosowanych”.

</doc>
<doc id="5104956" url="https://pl.wikipedia.org/wiki?curid=5104956" title="Sanfelice">
Sanfelice



</doc>
<doc id="5104959" url="https://pl.wikipedia.org/wiki?curid=5104959" title="Kazimierz Dembowski-Weyroch">
Kazimierz Dembowski-Weyroch

Kazimierz Dembowski-Weyroch (ur. 28 stycznia 1895 w Łomży, zm. 10 września 1975 w Warszawie) – polski aktor teatralny i filmowy, śpiewak (tenor) oraz reżyser teatralny.
Życiorys.
Do 1910 roku mieszkał w Łomży, gdzie ukończył gimnazjum. Następnie wraz z rodziną przeniósł się do Warszawy, gdzie ukończył szkołę handlową (1914) i rozpoczął pracę w branży włókienniczej. Jednocześnie uczył się śpiewu u Adama Ostrowskiego, J. Łysakowskiego oraz w szkole Juliusza Marso. Jeszcze jako uczeń wystąpił w styczniu 1919 roku w operze "Janek" (wówczas pod nazwiskiem Weyroch). Właściwym debiutem był występ w Teatrze Nowości w Warszawie we wrześniu 1919 roku (rola Achmeda w operetce "Róża Stambułu" Leo Falla). Z Teatrem Nowości związany był do 1925 roku, m.in. dublując Bolesława Mierzejewskiego oraz partnerując Lucynie Messal i Mieczysławie Ćwiklińskiej. W 1924 roku wyjeżdżał również na studia wokalne do Włoch. Od 1925 roku był członkiem zespołu Kazimiery Niewiarowskiej, z którym występował m.in. w Pradze i Wilnie. W latach 1927–1928 przebywał we Lwowie, gdzie występował i reżyserował w Teatrach: Wielkim i Nowości. Następnie, w okresie od 1928 do 1930 roku, przebywał w Stanach Zjednoczonych, grając w polskich teatrach w Detroit, Cleveland i Pittsburgu. W 1930 roku powrócił do kraju, występując w Teatrze Wielkim w Poznaniu.
W latach 30. XX wieku występował w warszawskich zespołach teatrów: Nowości (1931–1932), Mała Kometa (1931) Operetka na Chłodnej (1935–1936) Wielka Rewia (1936), Wielka Operetka (1936), wileńskim Teatrze Komedii Muzycznej „Lutnia” (1932–1935, 1937–1938), lwowskim Teatrze Miejskim (1936), poznańskim Teatrze Wielkim (1936–1937) oraz bydgoskim Teatrze Miejskim (1936–1937, 1939). Od kwietnia 1939 ponownie był członkiem wileńskiej „Lutni”. W Wilnie zastał go wybuch II wojny światowej. Pozostał tu do 1941 roku, kiedy to przeniósł się do Warszawy. W stolicy śpiewał w kawiarniach, a od maja 1944 roku występował w oficjalnym Teatrze Miasta Warszawy. Po upadku powstania warszawskiego był więźniem obozów koncentracyjnych, m.in. Groß-Rosen, gdzie brał udział w przedstawieniu bożonarodzeniowym (1944).
Na początku października 1945 roku powrócił do Polski. W latach 1945–1946 występował i reżyserował w Teatrze Komedia Muzyczna „Lutnia” w Łodzi. Następnie grał w Teatrze Komedia Muzyczna w Krakowie (1947) oraz był członkiem objazdowego zespołu operetkowego (1947–1948). W latach 1949–1951 był kierownikiem muzycznym, aktorem i reżyserem w Teatrze Muzycznym w Lublinie. Następnie przeniósł się do Warszawy, gdzie był aktorem Teatru Ludowego (1952–1956), kierownikiem artystycznym Warszawskiej Operetki Objazdowej (1955), by ostatecznie w latach 1956–1975 związać się z Teatrem Komedia.
W 1957 roku wystąpił w filmie "Prawdziwy koniec wielkiej wojny" (reż. Jerzy Zawieyski), natomiast w 1960 roku – w spektaklu Teatru Telewizji pt. "Za wczoraj" (reż. Czesław Szpakowicz).
Został pochowany na Cmentarzu Powązkowskim w Warszawie.

</doc>
<doc id="5104960" url="https://pl.wikipedia.org/wiki?curid=5104960" title="Ferrocarriles Nacionales de Colombia">
Ferrocarriles Nacionales de Colombia

Ferrocarriles Nacionales de Colombia (FCN) – kolumbijskie przedsiębiorstwo państwowe działające w latach 1954–1991, narodowy przewoźnik kolejowy w Kolumbii.
Przedsiębiorstwo powstało 1954 r. na mocy dekretu rządowego nr 3129 celem ujednolicenia systemu transportu kolejowego i scentralizowania go w jednym podmiocie państwowym, a także w celu obsługi i utrzymania infrastruktury i wyposażenia, co miało usprawnić zarządzanie tymi elementami. Kolej odgrywała wówczas bardzo ważną rolę w życiu gospodarczym Kolumbii, a sieć kolejowa kraju była w tych latach najbardziej rozwinięta pod względem swojej długości. Począwszy od lat 70. XX wieku system kolejowy stopniowo tracił na znaczeniu, przede wszystkim ze względu na degradację sieci i zmniejszenie liczby zamówień na rzecz transportu samochodowego. W 1972, wraz z wylaniem rzeki Cauca, część linii kolejowej łączącej Medellín z Buenaventurą (20 km pomiędzy La Felisa i La Pintada) została zniszczona, co rozdzieliło sieci atlantycką i pacyficzną. Wygenerowało to negatywne reperkusje dla transportu kolejowego w całym państwie. Problemy pogłębiła niesprawna realizacja polityki kolejowej, brak spójności i odpowiedniej koordynacji ze strony regulatorów i wykonawców odpowiedzialnych za rozwój tego rodzaju transportu, duże obciążenia eksploatacyjne FCN oraz służb instytucjonalnych, administracyjnych i finansowych usług publicznego transportu kolejowego, które ze względu na wysokie koszty pochłonęły duży procent zasobów sektora ze szkodą dla inwestycji i ochrony sieci.
W 1988 r. rozpoczęto restrukturyzację kolumbijskiego sektora kolejowego, rozdzielając funkcje utrzymania i eksploatacji. W ramach tej restrukturyzacji przedsiębiorstwo "Ferrocarriles Nacionales de Colombia" zostało zlikwidowane w 1991. Powstała państwowa spółka kolejowa "La Empresa Colombiana de Vías Férreas – Ferrovías", powiązana z Ministerstwem Robót Publicznych i Transportu w celu eksploatacji, ulepszania, utrzymania, rewitalizacji, modernizacji i administrowania krajową siecią kolejową. Pozwoliło to na tworzenie spółek mieszanych o charakterze państwowym, których celem było spełnienie kryteriów komercyjnych przez kolejową usługę transportu zbiorowego. Utworzono też Fundusz Odpowiedzialności – "Fondo de Pasivo Social de los Ferrocarriles Nacionales", czyli publiczną instytucję przy Ministerstwie Robót Publicznych i Transportu zajmującą się emeryturami, świadczeniami i odszkodowaniami dla byłych pracowników "Ferrocarriles Nacionales de Colombia".

</doc>
<doc id="5104961" url="https://pl.wikipedia.org/wiki?curid=5104961" title="Kukaya (zespół muzyczny)">
Kukaya (zespół muzyczny)



</doc>
<doc id="5104963" url="https://pl.wikipedia.org/wiki?curid=5104963" title="Jan Syrnyk">
Jan Syrnyk

Jan Syrnyk, ukr. Іван Сирник (ur. 1961) – działacz mniejszości ukraińskiej w Polsce, wieloletni przewodniczący szczecińskiego oddziału Związku Ukraińców w Polsce (od lutego 2007 r.), aktualnie członek Rady Głównej Związku Ukraińców w Polsce, w latach 2009-2014 był członkiem Zarządu Głównego stowarzyszenia; twórca i koordynator akcji humanitarnej „Razem pomożemy Ukrainie”, orędownik idei pojednania polsko-ukraińskiego.
Działalność społeczna.
Od lat 80. XX w. aktywny w środowisku mniejszości ukraińskiej w Szczecinie. Wieloletni przewodniczący szczecińskiego koła Związku Ukraińców w Polsce i szczecińskiego oddziału Związku Ukraińców w Polsce, zrzeszającego koła w Szczecinie, Stargardzie Szczecińskim, Trzebiatowie i Ińsku. 
Współtwórca (razem z Małgorzatą Frymus) audycji radiowej „Posydeńki” emitowanej w Polskim Radiu Szczecin (od 2010 r.). Współtwórca Rady Mniejszości Narodowych i Etnicznych w Szczecinie powołanej przez Towarzystwo Litwinów w Polsce – Oddział w Szczecinie, reprezentowane przez Wiktora Buwelskiego, Towarzystwo Greków Pomorza Zachodniego z siedzibą w Szczecinie, reprezentowane przez Chrystou Konstantinosa, Towarzystwo Społeczno-Kulturalne Mniejszości Niemieckiej, reprezentowane przez Ziegberta Czeluszki, Towarzystwo Społeczno-Kulturalne Żydów w Polsce – Oddział w Szczecinie, reprezentowane przez Różę Król oraz Związek Ukraińców w Polsce – oddział w Szczecinie. RMNiE jest organizatorem festiwalu „Spotkania Kultur” w Szczecinie, „imprezy mającej na celu ukazanie wielokulturowego charakteru Szczecina i regionu zachodniopomorskiego, w którym pielęgnowane są tradycje i tolerancja innych kultur”.
Wieloletni organizator „Dni Kultury Ukraińskiej”, odbywających się na Zamku Książąt Pomorskich w Szczecinie. Od grudnia 2013 r. zaangażowany w działalność humanitarną w ramach akcji „Razem pomożemy Ukrainie”, realizowanej razem z Caritas Diecezji Wrocławsko-Gdańskiej Ukraińskiego Kościoła Greckokatolickiego i jego dyrektorem ks. Robertem Rosą.
Wyróżnienia.
Odznaczony Srebrnym Krzyżem Zasługi (2012) i Medalem Caritas «In Caritate Sеrvire». W 2017 otrzymał odznaczenie za społeczne zaangażowanie w pomoc humanitarną na obszarze „operacji antyterrorystycznej”, nadane przez prezydenta Ukrainy.
W 2019 r. Muzeum Ziemi Wałeckiej w Wałczu otrzymało wyróżnienie w konkursie Stowarzyszenia Muzealników Polskich Oddział Zachodniopomorski pn. „Zachodniopomorskie Wydarzenie Muzealne Roku” za wystawę autorstwa Marleny Jakubczyk „Depozyty pamięci – ukraiński strój ludowy z kolekcji Jana Syrnyka”. W 2021 r. otrzymał srebrną Odznakę Honorową Gryfa Zachodniopomorskiego (nr legitymacji 5034/21).

</doc>
<doc id="5104965" url="https://pl.wikipedia.org/wiki?curid=5104965" title="Godzilla kontra Kong">
Godzilla kontra Kong



</doc>
<doc id="5104973" url="https://pl.wikipedia.org/wiki?curid=5104973" title="Tabela rang urzędniczych w carskiej Rosji">
Tabela rang urzędniczych w carskiej Rosji



</doc>
<doc id="5104975" url="https://pl.wikipedia.org/wiki?curid=5104975" title="Zrzeszenia Właścicieli Domów w czasie PRL">
Zrzeszenia Właścicieli Domów w czasie PRL

Zrzeszenia prywatnych właścicieli domów w PRL – tworzone były w celu utrzymania domów i lokali w należytym stanie technicznym i sanitarnym, przeprowadzania ich remontu oraz budowy i utrzymania urządzeń służących do wspólnego użytku.
Przez wprowadzenie publicznej gospodarki lokalowej i centralnie ustalanych czynszów państwo pozbawiło właścicieli praw wynikających z własności, a jednocześnie wymagało od właścicieli wypełnienia obowiązków związanych z utrzymaniem porządku i użytkowania domów. Zrzeszenia przedstawiały władzom konieczność poprawy gospodarki domami i uzyskiwały drobne środki poprawy. Powołanie Krajowej Komisji Współpracy Zrzeszeń umożliwiło reprezentowanie całego środowiska właścicieli domów i w pewnym stopniu poprawiło sytuację właścicieli. Istnienie i działanie zrzeszeń właścicieli domów i Krajowej Komisji Współpracy zrzeszeń przyczyniło się w znacznym stopniu do przetrwania prywatnej własności domów w okresie PRL.
Próba kontynuacji i wielkie zmiany.
Zrzeszenia Właścicieli Domów lub Właścicieli Nieruchomości istniały w wielu miastach w Polsce przed II wojną światową i po jej zakończeniu podejmowały ponownie działalność w oparciu o przepisy i statuty sprzed wojny. Był to czas, gdy właściciele starali się naprawiać wojenne uszkodzenia domów i instalacji, a także mieli liczne problemy ze zmianami lokatorów jakie przyniosła wojna i powojenne ruchy ludności. Zrzeszenia były bardzo więc ważnym oparciem dla właścicieli. Ale już w grudniu 1945 roku nowe władze państwowe (Krajowa Rada Narodowa i Rada Ministrów) wydały dekret o publicznej gospodarce lokalami i kontroli najmu, który zupełnie zmienił sytuację właścicieli domów. W miejsce wolnego najmu lokali, opartego o umowy najmu dekret wprowadził publiczną gospodarkę lokalami z systemem przydziałów przez władze kwaterunkowe, a także upoważnienie władz miast do ustalania norm zaludnienia mieszkań. Władze miast zostały upoważnione do wydania polecenia właścicielowi do wykonania przeróbki ponad 3-pokojowewgo mieszkania na dwa lub więcej samodzielnych mieszkań i w przypadku niewykonania tego polecenia dokonania tych przeróbek z obciążeniem kosztami hipoteki domu. Dekret miał formę prawa wydawanego w nadzwyczajnych okolicznościach. Nie przewidywał żadnej formy i możliwości odwołań od wydawanych decyzji, a działania niezgodne z przepisami dekretu zagrożone zostały bardzo wysoką karą pieniężną lub aresztem. Dekret nie dotyczył działalności zrzeszeń, działały one więc dalej.
Zrzeszenia przymusowe.
Dalsze zmiany w sytuacji właścicieli domów wprowadził wydany w 1948 roku przez Radę Ministrów dekret o najmie lokali, w którym wprowadzono obowiązkowe stosowanie wielkości czynszów wg wartości podanych w dekrecie, a także obowiązek przekazywania znacznej części tego czynszu na rzecz Funduszu Gospodarki Mieszkaniowej. Z tego funduszu miały być udzielane dotacje na kapitalne remonty budynków komunalnych, spółdzielczych i prywatnych wg planu ustalanego przez władze miejskie. Ale ten dekret zmienił nie tylko sytuację właścicieli, ale także zmienił bezpośrednio sytuację zrzeszeń, bowiem ustalono w nim, że Minister Administracji Publicznej utworzy przymusowe lokalne zrzeszenia prywatnych właścicieli nieruchomości, albo też istniejącym zrzeszeniom nada charakter zrzeszeń przymusowych. W ślad za tym dekretem wydane zostało w 1949 roku rozporządzenie, w którym ustalono, że władze województw powołują zrzeszenia i nadają im statut, a także określono ich zadania, w których na pierwszym miejscu podano: „Współdziałanie z właściwymi władzami w nadzorze nad członkami zrzeszenia w zakresie pokrywania kosztów eksploatacji oraz bieżącego remontu.” Zrzeszenia więc miały się stać pomocniczym organem władz miejskich w nadzorowaniu działań właścicieli. Dekret ustalał, że członkiem zrzeszenia jest każdy właściciel prywatnego domu jeżeli w tym domu znajduje się choćby jeden lokal podlegający publicznej gospodarce lokalami. Ponieważ jednak większość zrzeszeń przymusowych były to zrzeszenia poprzednio istniejące i przekształcone wg ustaleń dekretu – do ich zarządów weszły osoby z dawnych zrzeszeń, co powodowało, że jednak zrzeszenia przymusowe stanowiły głównie pomoc dla właścicieli, a nie dla władz miejskich. Ale wprowadzenie czynszów ustalanych przez państwo i to na niskim poziomie, spowodowało, że właściciele nie mogli sfinansować prac konserwacyjnych i remontowych w pełnym zakresie, w związku z czym wykonywano tylko najbardziej pilne i konieczne prace, a stan techniczny budynków prywatnych stale się pogarszał. Wielu właścicieli nie było w stanie prowadzić gospodarki swoim budynkiem, w związku z czym przekazywali domy w administrację Zrzeszenia. Ta nienormalna sytuacja, w której właściciele obciążeni byli obowiązkami należytego utrzymania budynków bez wystarczających środków na realizację tych obowiązków trwała przez następne kilkadziesiąt lat, powodując ogromne szkody w tych budynkach.
W 1950 roku przepisy ww. dekretów zostały zastąpione ustawą o publicznej gospodarce lokalami i kontroli najmu, która uporządkowała przepisy, ale w niczym nie zmieniła sytuacji właścicieli domów.
Zrzeszenia znowu dobrowolne.
Kolejnym aktem prawnym dotyczącym publicznej gospodarki lokalowej, przydziałów, norm zaludnienia, dokwaterowań, czynszów itp. była Ustawa z 1959 roku Prawo Lokalowe.
Ustawa ta jednocześnie (art. 86) zlikwidowała przymusowe zrzeszenia właścicieli i na nowo określiła warunki tworzenia i działania lokalnych zrzeszeń właścicieli domów. Jako główne ich zadanie określono utrzymanie w należytym stanie technicznym i sanitarnym oraz przeprowadzanie remontu nieruchomości stanowiących własność członków. Na podstawie tej ustawy wydane zostało po raz pierwszy odrębne rozporządzenie w sprawie zrzeszeń prywatnych właścicieli domów. Było to rozporządzenie Ministra Gospodarki Komunalnej wydane w 1963 roku. Ustalono, że zrzeszenia mają osobowość prawną i że są rejestrowane w wydziałach gospodarki komunalnej i mieszkaniowej zarządów miast (Prezydium Miejskiej Rady Narodowej), a nie w rejestrze stowarzyszeń. W zrzeszeniach zostały tworzone biura usługowe administracji domów. W 1974 roku wydana została nowa ustawa Prawo Lokalowe, w której ustalono, że właściciele domów mają prawo do zamieszkania w swoich domach w lokalach opróżnionych w całości lub części. W celu umożliwienia im zamieszkania w swoich domach terenowe organy administracji państwowej powinny w miarę istnienia wolnych lokali przekwaterować do nich najemców. Jeżeli właściciel dostarczy wolny lokal lub zobowiąże się do wpłacenia za najemcę wkładu do spółdzielni mieszkaniowej – organ administracji ma obowiązek dokonać przekwaterowania i umożliwić zamieszkanie właścicielowi w jego domu. Ustawa określała, że w budynku podlegającym publicznej gospodarce mieszkaniami na wniosek najemcy (bez zgody właściciela) mogą być dokonane przerywki lub podział na odrębne mieszkania.
Krajowa reprezentacji właścicieli domów.
Zła sytuacja prywatnych domów trwała niezmiennie przez wiele lat, aż przyszedł czas Solidarności (1980) i władze w wielu sprawach ustępowały pod naciskiem społecznym. Wtedy w gronie warszawskiego zrzeszenia powstał pomysł stworzenia reprezentacji wszystkich zrzeszeń, aby ich postulaty były rzez władze. Przygotowano więc propozycję statutu i inne dokumenty niezbędne dla utworzenia Krajowej Komisji Współpracy Zrzeszeń Właścicieli i Zarządców Domów (KKW ZWiZD). Na zaproszenia skierowane do wszystkich zrzeszeń w kraju odbył się w Warszawie 8 grudnia 1980 r. zjazd przedstawicieli zrzeszeń na którym powołana została Krajowa Komisja Współpracy, został uchwalony statut i wybrane prezydium Komisji. Po raz pierwszy w PRL powstała możliwość reprezentowania wobec władz państwowych wszystkich zrzeszeń, a tym samym występowania w imieniu całej rzeszy prywatnych właścicieli domów w Polsce.O powołaniu Komisji zawiadomione zostało Ministerstwo Budownictwa (które nadzorowało zrzeszenia), które nie wyraziło sprzeciwu, więc Komisja potraktowała to jako zgodę na jej istnienie i pojęła działania, pomimo że nie miała ustalonych podstaw prawnych, nie była zarejestrowana w rejestrze stowarzyszeń, ani w żadnej instytucji nadzorującej stowarzyszenia. Komisja stopniowo budowała swoją pozycję. Delegacja Komisji odbyła rozmowy z kolejnymi ministrami administracji (J. Kępa, gen. Hupałowski), a także liczne rozmowy z wiceministrami i dyrektorami departamentów w ministerstwach administracji i finansów i w tych rozmowach przedstawiała fatalną sytuację prywatnych domów i ich właścicieli przekonując o konieczności zmian w przepisach. Komisja zaczęła być zapraszani na spotkania w ministerstwie i dostawała do zaopiniowania projekty rozporządzeń. Przedstawiciele Komisji brali udział w posiedzeniach komisji sejmowych, gdzie było możliwe przedstawianie posłom istniejącej sytuacji właścicieli domów i związanych z tym postulatów zrzeszeń. Te postulaty na ogół natrafiały na niechętne nastawienie posłów, jednak to „drążenie skały” powoli przynosiło większe zrozumienie sytuacji.
Miały też miejsce rozmowy z przedstawicielami prasy i pojawiły się w prasie teksty dotyczące prywatnych domów. Tak np. relacja z rozmowy z przewodniczącym Komisji ukazała się 20 sierpnia 1982 na pierwszej stronie „Życia Warszawy”. Były też rozmowy i wywiady w radiu i TV. W których przedstawiono złą sytuację „kamieniczników”.
W rezultacie tych działań sytuacja prywatnych domów stała się bardziej znana i bardziej zrozumiana. 
Działania Komisji przyczyniły się do wydanej w 1981 roku bardzo ważnej dla właścicieli uchwały Rady Ministrów o pomocy finansowej państwa na remonty domów prywatnych. Był to pierwszy w historii PRL akt prawny dotyczący w całości prywatnych domów i wprowadzający dotacje państwowe na remonty prywatnych domów zajętych przez lokatorów kwaterunkowych. Postulaty zrzeszeń zgłaszane przez Komisję znalazły odbicie w ustawie z 1982 roku o zmianie ustawy Prawo Lokalowe. Znalazł się w niej zapis (,art. 18, ust. 4), że zrzeszenia właścicieli domów mogą tworzyć Krajową Komisję Współpracy, a tym samym Komisja uzyskała prawną podstawę działania.
W tej ustawie znalazł się także przepis o który walczyła Komisja, według którego w przypadku zwolnienia mieszkania przez dotychczasowego lokatora, który mieszkał na podstawie przydziału, właściciel domu powinien mieć możność dysponowania tym mieszkaniem. W art. 27 tej ustawy ustalono: „Właścicielowi domu wielomieszkaniowego przysługuje prawo do zamieszkania w opróżnionym lokalu mieszkalnym w tym domu, a w razie opróżnienia dalszych lokali – oddania tych lokali w najem bądź bezpłatne używanie pełnoletnim dzieciom oraz rodzicom.”. Wprowadzone zostały też pewne zmiany przepisów dotyczących ustalania wysokości czynszów. W 1983 roku wydane zostało rozporządzenie w sprawie zasad tworzenia i zakresu działania zrzeszeń właścicieli i zarządców domów oraz Krajowej Komisji Współpracy Zrzeszeń Właścicieli i Zarządców Domów. Rozporządzenie to ostatecznie uregulowało status prawny zrzeszeń i Krajowej Komisji Współpracy. W następnych latach Komisja prowadziła szeroką działalność organizacyjną. Odbywały się posiedzenia prezydium i ogólne zebrania przedstawicieli wszystkich zrzeszeń, wydawany był biuletyn pod tytułem „Informacje i komunikaty KKW ZWiZD”, w którym zamieszane były informacje o działaniach Komisji, o przepisach, a także o działalności poszczególnych zrzeszeń. W 1985 roku gen. Jaruzelski, który był wtedy premierem, powołał Radę do Spraw Mieszkaniowych przy Radzie Ministrów, która miała przygotowywać program poprawy sytuacji w budownictwie i gospodarce mieszkaniowej w latach 1986–1990. W radzie uczestniczyli przedstawiciele kilku ministerstw, związków zawodowych, instytutów naukowych oraz spółdzielczości mieszkaniowej i powołano do niej przedstawiciela Krajowej Komisji Współpracy Zrzeszeń. Ta Rada zbierała się co kilka miesięcy, omawiała problemy polityki mieszkaniowej, budownictwa mieszkaniowego, prawa lokalowego itp. i przekazywała wnioski Radzie Ministrów. Uczestnictwo przedstawiciela Komisji w tej Radzie było okazją do przedstawienia temu gronu fatalnej sytuacji prywatnych domów mieszkalnych i argumentów przemawiających za koniecznością zmiany tej sytuacji. Komisja proponowała rozwiązanie, które mogło pogodzić publiczną gospodarkę mieszkaniową z prawidłowym utrzymaniem domów: proponowała aby państwo było wynajmującym mieszkania od prywatnych właścicieli i opłacało właścicielom czynsze umożliwiające prawidłowe utrzymanie domów, a lokatorzy kwaterunkowi byliby podnajemcami, którzy czynsz opłacają państwu według stawek ustalonych dla nich zgodnie z ich możliwościami finansowymi. Ta koncepcja nie znalazła zrozumienia decydentów.
Sytuacja prywatnych właścicieli i zrzeszeń zmieniła się dopiero po 1989 roku, kiedy zlikwidowana została publiczna gospodarka lokalami i inne przepisy PRL i zrzeszenia mogły ponownie stać się niezależnymi organizacjami wzajemnej pomocy właścicieli domów.

</doc>
<doc id="5104980" url="https://pl.wikipedia.org/wiki?curid=5104980" title="Buckleria paludum">
Buckleria paludum



</doc>
<doc id="5104984" url="https://pl.wikipedia.org/wiki?curid=5104984" title="Muhammad Ammura">
Muhammad Ammura

Muhammad al-Amin Ammura (arab. محمد الأمين عمورة; ur. 9 maja 2000 w At-Tahir) – algierski piłkarz grający na pozycji napastnika w FC Lugano.
Kariera klubowa.
Jest wychowankiem ES Sétif. Zadebiutował w tym klubie 17 lutego 2020 w wygranym 3:0 meczu z CA Bordj Bou Arreridj, w którym strzelił gola. W sezonie 2020/2021 strzelił 15 goli, dzięki czemu zajął 5. miejsce w klasyfikacji najlepszych strzelców, a jego zespół został wicemistrzem Algierii.
W sierpniu 2021 podpisał czteroletni kontrakt z FC Lugano. Zadebiutował w tym klubie 17 września 2021 w wygranym 1:0 meczu Pucharu Szwajcarii z Neuchâtel Xamax, a pierwszego gola strzelił 2 października 2021 w wygranym 2:0 spotkaniu z FC Lausanne-Sport, w którym wywalczył również rzut karny. W sezonie 2021/2022 wraz z klubem zdobył Puchar Szwajcarii. Ponadto FC Lugano zakończyło rozgrywki ligowe na czwartym miejscu z 54 punktami
Kariera reprezentacyjna.
W reprezentacji Algierii zadebiutował 17 czerwca 2021 w wygranym 5:1 meczu towarzyskim z Liberią, rozegranym na inaugurację stadionu olimpijskiego w Oranie, w którym strzelił 4 gole. W październiku 2021 został powołany na dwa mecze eliminacji do MŚ 2022 z Nigrem. 8 października wystąpił w wygranym 6:1 spotkaniu, a cztery dni później zagrał w wygranym 4:0 meczu. 24 grudnia 2021 znalazł się w grupie 28 zawodników powołanych na Puchar Narodów Afryki.
27 maja 2022 znalazł się w grupie 25 zawodników powołanych na mecze eliminacji do Pucharu Narodów Afryki 2023 z Ugandą i Tanzanią. 4 czerwca wystąpił w wygranym 2:0 spotkaniu z Ugandą, wchodząc na boisko w 69. minucie za Islama Slimaniego, a cztery dni później strzelił gola w wygranym 2:0 meczu z Tanzanią. 12 czerwca strzelił kolejnego gola w wygranym 2:1 spotkaniu towarzyskim z Iranem.

</doc>
<doc id="5104991" url="https://pl.wikipedia.org/wiki?curid=5104991" title="Kolej Cerrejón">
Kolej Cerrejón

Kolej Cerrejón (hiszp. "Ferrocarril Cerrejón") – normalnotorowa, niepowiązana z resztą sieci kolejowej kraju, towarowa linia kolejowa w Kolumbii, łącząca kopalnię węgla kamiennego w Cerrejón z portem Puerto Bolívar nad Oceanem Atlantyckim w departamencie La Guajira.
Linia o długości 150 km powstała w latach 80. XX wieku z inicjatywy spółek węglowych "Drummond" i "Prodeco", wydobywających surowiec w Cerrejón (drugi co do wielkości producent węgla w Kolumbii). Na trasie najczęściej uruchamianych jest dziennie dziewięć pociągów, a każdy z nich składa się ze 150 wagonów o tonażu 110 ton każdy. Przedsiębiorstwo dysponuje trzynastoma lokomotywami spalinowymi i 448 wagonami. Według raportu zrównoważonego rozwoju z 2019 kolej Cerrejon może przewozić około 148 500 ton węgla dziennie.

</doc>
<doc id="5105022" url="https://pl.wikipedia.org/wiki?curid=5105022" title="World Bowling">
World Bowling



</doc>
<doc id="5105030" url="https://pl.wikipedia.org/wiki?curid=5105030" title="Krzysztof Majerczak">
Krzysztof Majerczak

Krzysztof Majerczak (ur. 1 lutego 1997 w Nowym Targu) – polski kajakarz górski specjalizujący się w slalomie, medalista mistrzostw świata (2019).
Życiorys.
Jest zawodnikiem KS Pieniny Szczawnica, kajakarstwo uprawia od 2011, od 2014 reprezentuje Polskę w różnych kategoriach wiekowych.
W 2014 zdobył brązowy, a w 2015 srebrny medal mistrzostw Europy juniorów w konkurencji K-1 drużynowo. W 2020 został młodzieżowym wicemistrzem Europy w K-1 indywidualnie, na tych samych zawodach zdobył też brązowy medal w konkurencji K-1 drużynowo. W 2019 zdobył brązowy medal mistrzostw świata seniorów w konkurencji K-1 drużynowo (z Michałem Pasiutem i Dariuszem Popielą). W 2021 roku zadebiutował na igrzyskach olimpijskich, zajmując 15. miejsce w półfinale slalomu K-1.

</doc>
<doc id="5105032" url="https://pl.wikipedia.org/wiki?curid=5105032" title="Pępawa zielona">
Pępawa zielona

Pępawa zielona ("Crepis capillaris" (L.) Wallr.) – gatunek rośliny należący do rodziny astrowatych. Występuje w Europie Zachodniej i Środkowej, a jako gatunek introdukowany także w Północnej oraz na innych kontynentach. W Polsce jest często spotykany z wyjątkiem północno-wschodniej części kraju. Rośnie w zbiorowiskach trawiastych, na przydrożach i odłogach. W uprawach i na łąkach bywa chwastem.
Rozmieszczenie geograficzne.
Występuje głównie w Europie Zachodniej i Środkowej. Na północy sięga do Wysp Owczych, środkowej Norwegii, Szwecji i południowej Finlandii (przy czym stanowiska skandynawskie uznawane bywają za wynik zawleczenia). Wschodnia granica zwartego zasięgu sięga do wschodniej Polski, Ukrainy i Rumunii. Dalej w Europie Wschodniej rośnie w dużym rozproszeniu z wyspowym obszarem występowania w Kaukazie Północnym. Rzadki jest w południowych częściach Półwyspu Apenińskiego i Bałkańskiego. Poza Europą kontynentalną został introdukowany na Azory, Wyspy Kanaryjskie, Maderę, do Kaukazu Południowego, Ameryki Północnej i Południowej, Południowej Afryki, Nowej Zelandii i południowej Australii. 
W Polsce gatunek jest pospolity w południowej części kraju, poza tym dość rozpowszechniony z wyjątkiem części północno-wschodniej, skąd znany jest z rozproszonych stanowisk. 
Biologia i ekologia.
Roślina jednoroczna i dwuletnia, terofit i hemikryptofit. Kwitnie od czerwca do września, często też do października. Rozmnaża się tylko przez owoce. Kiełkuje wiosną i jesienią (roślina jara i ozima).
Liczba chromosomów wynosi 2n=6.
Rośnie na polach, odłogach, przydrożach, w zaroślach, na trawnikach i w miejscach ruderalnych. Na obszarach górskich w Polsce sięga do nieco ponad 1000 m n.p.m.
Systematyka i zmienność.
W obrębie gatunku wyróżnia się co najmniej dwie odmiany:
Gatunek tworzy mieszańce z pępawą dachową "Crepis tectorum".
Znaczenie użytkowe.
Gatunek jest niezbyt pospolitym chwastem na polach i łąkach, zwalczanym za pomocą starannej uprawy mechanicznej.

</doc>
<doc id="5105033" url="https://pl.wikipedia.org/wiki?curid=5105033" title="Crepis capillaris">
Crepis capillaris



</doc>
<doc id="5105058" url="https://pl.wikipedia.org/wiki?curid=5105058" title="Dofteana (gmina)">
Dofteana (gmina)

Dofteana – gmina w Rumunii, w okręgu Bacău. Obejmuje miejscowości Bogata, Cucuieți, Dofteana, Hăghiac, Larga, Seaca i Ștefan Vodă. W 2011 roku liczyła 9346 mieszkańców.

</doc>
<doc id="5105063" url="https://pl.wikipedia.org/wiki?curid=5105063" title="Katsudō Shashin">
Katsudō Shashin



</doc>
<doc id="5105065" url="https://pl.wikipedia.org/wiki?curid=5105065" title="Bogata (okręg Bacău)">
Bogata (okręg Bacău)

Bogata – wieś w Rumunii, w okręgu Bacău, w gminie Dofteana. W 2011 roku liczyła 716 mieszkańców.

</doc>
<doc id="5105067" url="https://pl.wikipedia.org/wiki?curid=5105067" title="Cucuieți (okręg Bacău)">
Cucuieți (okręg Bacău)

Cucuieți – wieś w Rumunii, w okręgu Bacău, w gminie Dofteana. W 2011 roku liczyła 2203 mieszkańców.

</doc>
<doc id="5105069" url="https://pl.wikipedia.org/wiki?curid=5105069" title="Hăghiac (gmina Dofteana)">
Hăghiac (gmina Dofteana)

Hăghiac – wieś w Rumunii, w okręgu Bacău, w gminie Dofteana. W 2011 roku liczyła 1261 mieszkańców.

</doc>
<doc id="5105070" url="https://pl.wikipedia.org/wiki?curid=5105070" title="Anna Elizabeth Klumpke">
Anna Elizabeth Klumpke

Anna Elizabeth Klumpke (ur. 28 października 1856 w San Francisco, zm. 9 lutego 1942 tamże) – amerykańska malarka związana przez większość kariery z Francją, biografka Rosy Bonheur, siostra astronomki Dorothei Klumpke i lekarki Augusty Klumpke.
Życiorys.
Urodziła się 28 października w 1856 w San Francisco jako córka Dorothei Tolle i niemieckiego emigranta, magnata nieruchomości Johna Gerarda Klumpke (1825–1917). Miała sześcioro rodzeństwa, cztery siostry i braci-bliźniaków, z których jeden zmarł w dzieciństwie; trzy z jej sióstr też miały znaczące osiągnięcia: Augusta jako lekarz, Dorothea jako astronom, a Julia jako muzyk. W wyniku wypadku w dzieciństwie kulała. Jej rodzice rozwiedli się, gdy Anna była nastolatką i od tego czasu wychowywała się z matką, kolejno w Anglii, Niemczech i Szwajcarii.
W 1877 r. przeniosła się z rodziną do Paryża, gdzie zaczęła edukację malarską od sporządzania kopii dzieł z Luwru. W 1880 r. prywatna szkoła malarska Académie Julian umożliwiła naukę kobietom i Klumpke zaczęła uczęszczać na zajęcia, studiując pod kierunkiem Tony’ego Roberta-Fleury’ego i Julesa Lefebvre’a. Gdy jeden z jej obrazów wystawiono w 1882 r. na Salonie Paryskim, założyła własną pracownię i zaczęła samodzielną pracę, choć nadal jeszcze uczęszczała na niektóre zajęcia w akademii do 1884 r.
Wielokrotnie nagradzana za portrety i pejzaże, począwszy od Salonu Paryskiego, na którym w 1885 r. otrzymała wyróżnienie. W 1888 r. wygrała konkurs zorganizowany przez Académie Julian. W tym okresie dużo podróżowała po Francji i Włoszech, malując liczne portrety. Za obraz "W łaźni" otrzymała Temple Gold Medal przyznawany przez Pennsylvania Academy of the Fine Arts za najlepszy figuratywny obraz na dorocznej wystawie; była pierwszą kobietą, którą wyróżniono tą nagrodą.
W 1889 r. wróciła do USA i osiadła w Bostonie, gdzie pracowała kolejne dziewięć lat, m.in. ucząc malarstwa. W tym okresie miała też dwie (1892, 1896) duże wystawy. W 1895 r. odwiedziła Paryż i wróciła tam ponownie w 1898 r. Od tego czasu nawiązała ścisłą znajomość z Rosą Bonheur, którą sportretowała, i jako jej towarzyszka zamieszkała w jej domu, Château de By, koło Fountainbleau. Jej twórczość ewoluowała od akademizmu do maniery wyraźnie impresjonistycznej. Najsłynniejsze jej prace to portrety Rosy Bonheur i Elizabeth Cady Stanton.
Po śmierci Bonheur odziedziczyła jej dom i pracownię; pracowała nad upamiętnieniem Bonheur, wydając jej biografię (1908), urządzając jej retrospektywne wystawy i organizując w Château de By szkołę plastyczną jej imienia. 
W 1912 r. wyjechała ponownie do USA i wróciła do Francji krótko przed wybuchem I wojny światowej. W jej czasie w Château de By funkcjonowało sanatorium dla żołnierzy, za co Klumpke została odznaczona przez francuskie władze Legią Honorową.
W 1932 r. za namową siostry astronomki Dorothei Klumpke – pojechała do USA obejrzeć zaćmienie Słońca. W tym samym roku miała retrospektywną wystawę w Bostonie. Ostatnie dziesięć lat spędziła w San Francisco, pracując nad swoją autobiografią, którą wydała w 1940 r.
Zmarła w 1942 w San Francisco.

</doc>
<doc id="5105071" url="https://pl.wikipedia.org/wiki?curid=5105071" title="Larga (okręg Bacău)">
Larga (okręg Bacău)

Larga – wieś w Rumunii, w okręgu Bacău, w gminie Dofteana. W 2011 roku liczyła 1110 mieszkańców.

</doc>
<doc id="5105072" url="https://pl.wikipedia.org/wiki?curid=5105072" title="Seaca (okręg Bacău)">
Seaca (okręg Bacău)

Seaca – wieś w Rumunii, w okręgu Bacău, w gminie Dofteana. W 2011 roku liczyła 408 mieszkańców.

</doc>
<doc id="5105074" url="https://pl.wikipedia.org/wiki?curid=5105074" title="Ștefan Vodă (okręg Bacău)">
Ștefan Vodă (okręg Bacău)

Ștefan Vodă – wieś w Rumunii, w okręgu Bacău, w gminie Dofteana. W 2011 roku liczyła 1108 mieszkańców.

</doc>
<doc id="5105075" url="https://pl.wikipedia.org/wiki?curid=5105075" title="Interpłast Ługańsk">
Interpłast Ługańsk

MFC Interpłast Ługańsk (ukr. МФЦ «Інтерпласт» Луганськ) – ukraiński klub futsalu kobiet, mający siedzibę w mieście Ługańsk we wschodniej części kraju, grający w latach 2004–2006 w rozgrywkach futsalowej Wyższej Ligi.
Historia.
Chronologia nazw:
Centrum futsalu Interpłast Ługańsk został założony w Ługańsku w 2004 roku i reprezentował prywatne ukraińsko-litewskie przedsiębiorstwo o tej samej nazwie "Interpłast". W sezonie 2004/05 drużyna zgłosiła się do rozgrywek futsalowej Wyższej Ligi kobiet, zajmując trzecie miejsce. W następnym sezonie 2005/06 zespół zdobył mistrzostwo kraju. Ale potem sponsor zaprzestał finansować zespół, po czym klub został rozwiązany.
Barwy klubowe, strój, herb, hymn.
Klub ma barwy czerwono-białe. Piłkarki swoje domowe spotkania zazwyczaj grają w czerwonych koszulkach, czerwonych spodenkach oraz czerwonych getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2021).
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich (stan na 31-05-2021).
Hala.
Drużyna rozgrywa swoje mecze w Hali ŁTK Arena, który może pomieścić 1500 widzów.

</doc>
<doc id="5105082" url="https://pl.wikipedia.org/wiki?curid=5105082" title="Aleksiej Kokosow">
Aleksiej Kokosow

Aleksiej Kokosow (; ur. 1930 w Dałmatowie) – radziecki i rosyjski lekarz pulmonolog, ftyzjatra, doktor nauk medycznych, profesor, uhonorowy tytułem „Zasłużony Działacz Nauki Federacji Rosyjskiej”. Obszar jego zainteresowań naukowych jest bardzo szeroki, zajmuje się m.in. chorobami układu oddechowego człowieka i teorią sanogenezy.

</doc>
<doc id="5105083" url="https://pl.wikipedia.org/wiki?curid=5105083" title="Kolumbijskie Koleje Państwowe">
Kolumbijskie Koleje Państwowe



</doc>
<doc id="5105088" url="https://pl.wikipedia.org/wiki?curid=5105088" title="Franciszek Dmochowski">
Franciszek Dmochowski



</doc>
<doc id="5105095" url="https://pl.wikipedia.org/wiki?curid=5105095" title="Muhammad Amura">
Muhammad Amura



</doc>
<doc id="5105102" url="https://pl.wikipedia.org/wiki?curid=5105102" title="IMS-Unisport Kijów">
IMS-Unisport Kijów



</doc>
<doc id="5105116" url="https://pl.wikipedia.org/wiki?curid=5105116" title="Second Toughest in the Infants">
Second Toughest in the Infants

Second Toughest in the Infants – czwarty album studyjny zespołu Underworld, wydany 11 marca 1996 roku jako CD oraz jako podwójny LP.
Historia i muzyka albumu.
"Second Toughest in the Infants" ukazał się trzy lata po "Dubnobasswithmyheadman" – debiucie odnowionego Underworld. Wydawnictwo otwiera wykwintny tryptyk „Juanita/Kiteless/To Dream Of Love” – zlozony z trzech utworów płynnie przechodząych jeden w drugi i trwających 16 minut. Podobny charakter ma kolejny utwór, „Banstyle/Sappys Curry”, trwający 15 minut i przypominający chwilami nastrojowy drum and bass LTJ Bukem. resztę albumu stanowią utwory klubowe, na przemian łagodne i ciężkie. Album jest utrzymany w podobnym stylu, co jego poprzednik, "Dubnobasswithmyheadman", choć jest subtelniejszy i bardziej zróżnicowany jako płynna, eklektyczna fuzja różnych gatunków tanecznych, takich jak: dub, dance i techno.
20 listopada 2015 ukazała się na rynku zremasterowana, poszerzona wersja albumu, składająca się z 4 płyt CD lub (jako digital download z 34 plików MP3 lub WAV (jako digital download. W zestawie znalazł się zremasterowany, oryginalny album oraz, na kolejnych plytach, utwory wykonane na żywo, oryginalne wersje instrumentalne, utwory bonusowe, wcześniej niewydane. Do wydawnictwa została dołączona książeczka z tekstem Johna Savage’a. Całość umieszczono w luksusowym opakowaniu.
Lista utworów.
Zestaw utworów na podwójnym LP.
A:
B:
C:
D:
4CD Super Deluxe Edition (2015).
Remastered Album
Extra Tracks + Mixes / Remixes
Unreleased Demos / Outakes
The Evolution Of Born Slippy (Nuxx): Various Versions Both Live + Studio
Odbiór.
Opinie krytyków.
Oryginalny album.
Według Paula Simpsona z AllMusic zespół mistrzowsko operował tempem i dynamiką, tworząc długie utwory (zwłaszcza dwa pierwsze, które trwają łącznie ponad pół godziny), zbudowane z ożywionych motywów melodycznych i zachodzących na siebie schematów rytmicznych, skomplikowanych breakbeatów i spokojniejszych pasaży w stylu downtempo. Wieloczęściowe suity na albumie nawiązują jego zdaniem do ery rocka progresywnego lat 70. Underworld, podobnie jak najpopularniejsze zespoły tamtego okresu, tworzył „mądrą, ambitną i mistyczną muzykę, która była jednocześnie przystępna i przyjazna dla słuchacza. Album wyróżnia się także surrealistycznymi, wolnymi od skojarzeń tekstami Hyde’a (zwłaszcza „Pearl's Girl”). Najbardziej ekscytującym utworem jest, według niego, „Rowla”, zbudowany z „oszałamiających, zniekształconych syntezatorowych riffów”. "Second Toughest in the Infants" to „album przełomowy, ukazujący Underworld w szczytowym okresie jego kreatywności” a przy tym „ważny dokument ery popularności eksperymentalnej, elektronicznej muzyki tanecznej”. Równie wysoko ocenia album Stephen Thomas Erlewine dając mu 5 gwiazdek i nazywając go, podobnie jak "Dubnobasswithmyheadman", „nokautującym ciosem”. Album stanowi jego zdaniem dowód na to, iż „Underworld jest jednym z wiodących zespołów tanecznych połowy lat 90.”.
„Na swojej drugiej płycie "Second Toughest in the Infants" brytyjskie trio techno ujawnia swój subtelny geniusz rytmiczny. To nie jest głucha, basowa muzyka taneczna. Underworld wie, jak rozszerzyć szaleństwo techno i jungle, a następnie wycofać się do ambientowego chłodu” – uważa Anya Sacharow z magazynu EW.
4CD Super Deluxe Edition (2015).
Zdaniem Paula Smitha z magazynu Record Collector "Second Toughest In The Infants" w wersji Super Deluxe to „dobry album, poszukujący i dźwięczący, a miejscami przechodzący w drum 'n' bass”. Z zestawu reprezentującego strony B, remiksy i nagrania niewydane uwagę jego zwrocily wersje utworu Born Slippy z 1995 roku, a zwłaszcza siedem innych wersji „Born Slippy Nuxx”, wypełniających ostatni dysk. „Grupa nie boi się wydłużać swoich często bezkompromisowych, technoidalnych kompozycji, a kilka z nich przekracza barierę 15 minut. To jest właśnie sposób na box sety.” – konkluduje recenzent.
Podobnego zdania jest Dorian Lynskey z The Guardian: „czwarty dysk śledzi skomplikowaną ewolucję ich największego hitu, Born Slippy (Nuxx), poprzez siedem różnych wersji, sprawiając, że słuchacz czuje się częścią procesu tworzenia. Błyskotliwość Underworld polegała na tym, że wiedzieli, co pominąć - ale to, co pominęli, było diabelnie dobre”. Porównując natomiast sam oryginalny album z jego poprzednikiem, "Dubnobasswithmyheadman", stwierdził iż „jest on bardziej abstrakcyjny, płynny i ekspansywny”.
Według Chrisa Todda z The Line of Best Fit „"Second Toughest In The Infants" stał się albumem nie do pobicia – mamy oto Underworld w najczystszej postaci, wpływ Darrena Emersona jest tu kluczowy - jego solowe nagrania w ramach jego wytwórni Underwater wyraźnie ukazują jego wpływ. Oczywiście nie jest on wyłącznie odpowiedzialny za wspaniałość "Second Toughest...", fuzji rocka, dubu, drum n' bassu, podlanej pięknymi ozdobnikami perkusji w stylu Detroit techno i efektem niemal Proggy synth, ukazujących trzech artystów w ich absolutnym optimum”.
„"Second Toughest In The Infants" jest albumem złożonym, mocno uwarstwionym i wielopłaszczyznowym. Jest to wspaniała powieść, w którą można się zagłębiać raz po raz, a dzięki tej reedycji otrzymujemy kolejne trzy dyski z dodatkami i to jakże potężnymi dodatkami” – twierdzi Simon Tucker z Louder Than War dając albumowi maksymalną ocenę – 10 punktów.
Najwyższą ocenę – 10 daje również wydawnictwu Ian Mathers z PopMatters zauważając, iż „Underworld kontynuuje projekt reedycji swoich klasycznych albumów z mocną mieszanką materiału, odkrywając świeże perełki i dając głębszy wgląd w swój proces twórczy”.
„"Second Toughest In The Infants" to druga, spektakularna próba Underworld stworzenia wielkiej, ważnej muzyki rave. To był ostatni raz kiedy ich mieszanka dzikości, szczerości i ekspansywności była transcendentna. W tym momencie wydaje się, że Underworld został zapamiętany, przynajmniej przez postronnych obserwatorów, jako zespół rave’owy najbardziej przypominający zespół rockowy” – ocenia Andrew Gaerig z magazynu Pitchfork.

</doc>
<doc id="5105149" url="https://pl.wikipedia.org/wiki?curid=5105149" title="Rafael Núñez">
Rafael Núñez

Rafael Wenceslao Núñez Moledo (ur. 28 września 1825, zm. 18 września 1894) – kolumbijski polityk i prezydent w latach 1880–1882 oraz następnie od 1884 do swojej śmierci w 1894 roku.
Urodził się w 1825 roku w Cartagenie jako syn pułkownika Francisco Núñeza Garcíi i Dolores Moledo García. W wieku 15 lat brał udział w toczącej się w ówczesnej Republice Nowej Granady wojnie domowej. W roku 1845 ukończył studia prawnicze na Uniwersytecie Cartageny. W 1851 roku poślubił Dolores Gallego, z którą doczekał się dwójki dzieci. Dolores była siostrą żony José de Obaldii – wiceprezydenta Nowej Granady. W latach 60. XIX wieku przebywał w Europie, gdzie pełnił funkcje dyplomatyczne. Tam też nawiązał romans z Soledad Román, którą później poślubił i z którą spędził resztę życia. W prezydenturze Núñez do ważniejszych momentów należało wprowadzenie nowej konstytucji. Odpowiadał również ża przyjęcie konkordatu ze Stolicą Apostolską.
Jest autorem słów hymnu narodowego Kolumbii ¡Oh Gloria Inmarcesible!.

</doc>
<doc id="5105172" url="https://pl.wikipedia.org/wiki?curid=5105172" title="Jagiellonia Białystok w sezonie 2021/2022">
Jagiellonia Białystok w sezonie 2021/2022

Jagiellonia Białystok w sezonie 2021/2022 przystąpiła do rozgrywek piłkarskiej Ekstraklasy oraz Pucharu Polski (od 1/32). Klub rozgrywa swoje mecze na Stadionie Miejskim w Białymstoku o pojemności 22.386 miejsc. Sektor gości wynosi 1027 miejsc, wraz ze strefami buforowymi około 2200 miejsc.
I poziom rozgrywkowy.
Od sezonu 2021/22 ekstraklasa została poszerzona do 18 zespołów. Głównym sponsorem Jagiellonii w sezonie jest firma bukmacherska STS. W roli beniaminka wystąpiły drużyny Radomiaka Radom awans z 1 m-ca, Bruk-Bet Termalica Nieciecza awans z 2 m-ca oraz awans po barażach Górnik Łęczna. Jagiellonia zakończyła rozgrywki na 12 miejscu.
Przed rozpoczęciem sezonu władze klubu ponownie zatrudniły na stanowisku pierwszego szkoleniowca Ireneusza Mamrota. Z powodu braku satysfakcjonujących wyników klub zwolnił Mamrota i z dniem 31.12.2021 nowym trenerem Jagiellonii Białystok został Piotr Nowak. Szkoleniowiec podpisał umowę obowiązującą do 30 czerwca 2023 roku.
W związku z ubieganiem się Cezarego Kuleszy o stanowisko prezesa PZPN-u zrezygnował on z funkcji prezesa klubu, na jego miejsce zarząd klubu dnia 15 lipca 2021 r. wybrał Agnieszkę Syczewską. Z dniem 1 lutego 2022 funkcję Prezesa Zarządu objął Wojciech Pertkiewicz.
Zmiany w zarządzie i sztabie szkoleniowym: nowym dyrektorem ds. marketingu został Adrian Molski-Strzałkowski, nowym dyrektorem sportowym Jagiellonii Białystok został Łukasz Masłowski. Podczas ostatniego Walnego Zgromadzenia Spółki Jagiellonia Białystok S.S.A. podjęto decyzje o podwyższeniu kapitału zakładowego spółki oraz powołano na członka rady nadzorczej Pana Roberta Skrzypkowskiego. Drużynę opuścił dotychczasowy trener przygotowania motorycznego Dawid Musiał i asystent trenera Adrian Siemieniec. Piotr Grzybko będzie pełnił funkcję trenera bramkarzy akademii. Do sztabu szkoleniowego dołączyli asystent trenera – Marek Wasiluk, trener bramkarzy – Andrzej Olszewski oraz trener przygotowania fizycznego Michał Adamczewski.
Mecze.
Frekwencja
Średnia frekwencja na meczach rozgrywanych na stadionie Miejskim w Białymstoku w meczach ekstraklasy wyniosła 6213.
Transfery, kontrakty.
 Od sezonu 2019/2020 każda drużyna ma obowiązek wystawiania w składzie co najmniej jednego młodzieżowca, którego wiek w rozgrywkach ekstraklasy wynosi do 22 lat. Zniesiono także limit obcokrajowców spoza UE Przepis funkcjonował już w 1 i 2 lidze, gdzie maksymalny wiek młodzieżowca wynosi 21 lat.

</doc>
<doc id="5105187" url="https://pl.wikipedia.org/wiki?curid=5105187" title="Malta Government Gazette">
Malta Government Gazette

Malta Government Gazette (, ) – dziennik urzędowy publikowany przez Departament Informacji rządu Malty. Po raz pierwszy została opublikowana w 1813, kiedy wyspa była kolonią brytyjską i nadal ukazywała się po uzyskaniu przez Maltę niepodległości w 1964. Gazeta jest wydawana w języku maltańskim i angielskim; poprzednie wydania ukazywały się też w języku włoskim lub kombinacji niektórych lub wszystkich trzech języków. Od 2015 gazeta publikowana jest w wersji cyfrowej, a do celów archiwalnych drukowana jest tylko ograniczona liczba egzemplarzy.
Historia publikacji.
Za poprzednika „Malta Government Gazette” jest uważany „Journal de Malte”, gazeta, która była publikowana podczas francuskiej okupacji Malty w 1798. Po ustanowieniu rządów brytyjskich na Malcie w 1800, rząd wydawał kilka gazet pod różnymi tytułami: „Foglio d’Avvisi” (1803–1804), „L’Argo” (1804), „Il Cartaginese” (1804–1805) i „Giornale di Malta” (1812–1813).
Pierwsze wydanie „Gazzetta del Governo di Malta” zostało opublikowane 27 października 1813, a pierwsze wydanie zatytułowane „Malta Government Gazette” w języku angielskim 7 sierpnia 1816. Zanim w 1839 została ustanowiona wolność prasy, gazeta była jedyną wydawaną na wyspach. Od 1930 czasopismo zaczęło ukazywać się w trzech językach: angielskim, maltańskim i włoskim.
Od czasu uzyskania przez Maltę niepodległości w 1964 gazeta była publikowana w języku maltańskim i angielskim, pod maltańskim tytułem „Gazzetta tal-Gvern ta’ Malta”. W 2015 zrezygnowano z wydań drukowanych czasopisma na rzecz wersji cyfrowych, a te ostatnie są dostępne na stronie Departamentu Informacji. Od tego czasu wydrukowano jedynie 25 egzemplarzy papierowych każdego wydania biuletynu, a są one przechowywane w Departamencie Informacji oraz w Bibliotece Narodowej Malty.
Departament Informacji posiada zarchiwizowane gazety wydawane od 1813.

</doc>
<doc id="5105198" url="https://pl.wikipedia.org/wiki?curid=5105198" title="Herbarz Złotego Runa">
Herbarz Złotego Runa



</doc>
<doc id="5105201" url="https://pl.wikipedia.org/wiki?curid=5105201" title="Stiefan Pawlenko">
Stiefan Pawlenko

Stiefan Makarowicz Pawlenko (; 1900–1981) – radziecki lekarz patofizjolog, doktor nauk medycznych (1936), profesor (1933), uhonorowany tytułem „Zasłużony Działacz Nauki RFSRR” (1961). Członek KPZR z 1937 roku. Jest znany jako jeden z założycieli teorii sanogenezy.

</doc>
<doc id="5105203" url="https://pl.wikipedia.org/wiki?curid=5105203" title="Mohamed Amoura">
Mohamed Amoura



</doc>
<doc id="5105204" url="https://pl.wikipedia.org/wiki?curid=5105204" title="Mohammed Amoura">
Mohammed Amoura



</doc>
<doc id="5105205" url="https://pl.wikipedia.org/wiki?curid=5105205" title="Mohamed El Amine Amoura">
Mohamed El Amine Amoura



</doc>
<doc id="5105209" url="https://pl.wikipedia.org/wiki?curid=5105209" title="Ustrój polityczny Kolumbii">
Ustrój polityczny Kolumbii

Ustrój polityczny Kolumbii
Kolumbia, zgodnie z konstytucją z 1991 roku, jest republiką prezydencką (prezydent jest jednocześnie głową państwa i szefem rządu).
Republika Kolumbii jest państwem unitarnym z podziałem władzy na wykonawczą, ustawodawczą i sądowniczą.
Władza ustawodawcza.
Władza ustawodawcza – Kongres – składa się z dwóch izb: Senatu, w którym zasiada 102 senatorów i 166-osobowej Izby Reprezentantów.
Członkowie Kongresu wybierani są w wyborach bezpośrednich na czteroletnią kadencję.
Władza wykonawcza.
Władzę wykonawczą sprawuje rząd, którego szefem jest Prezydent Republiki.
Prezydent wybierany jest w wyborach bezpośrednich na okres czterech lat i to on ustala skład rządu. Od 2018 r. prezydentem Kolumbii jest Iván Duque Márquez.

</doc>
<doc id="5105219" url="https://pl.wikipedia.org/wiki?curid=5105219" title="Windsor (Nowa Szkocja)">
Windsor (Nowa Szkocja)

Windsor (do 1764 "Pisiquid") – miejscowość ("community"; 1878–2020 miasto) w kanadyjskiej prowincji Nowa Szkocja, ośrodek hrabstwa Hants, nad rzeką Avon River, podjednostka podziału statystycznego ("census subdivision"). Według spisu powszechnego z 2016 obszar miasta to: 9,11 km², a zamieszkiwało wówczas ten obszar 3648 osób (gęstość zaludnienia 400,6 os./km²), natomiast cały obszar miejski ("population centre") zamieszkiwało 5248 osób.
Miejscowość, która pierwotnie nosiła w czasie zasiedlenia przez francuskojęzycznych Akadyjczyków miano "Pisiquid" ("Pisiguit") pochodzące od określenia pobliskiego obszaru w języku mikmak "Pesegitk" (tj. „wpłynięcie do morza” lub „tam, gdzie fala pływowa się rozdziela”), po rozpoczęciu zasiedlań przez poddanych brytyjskich od 24 grudnia 1764 przyjęła nazwę współcześnie używaną od Windsoru w Anglii, od końca XVIII w. do 1920 (pożar miasta) siedziba najstarszej nowoszkockiej uczelni wyższej King’s College, a w 1878 otrzymała ona status miasta ("town"), który utraciła 1 kwietnia 2020 w wyniku utworzenia regional municipality West Hants.

</doc>
<doc id="5105220" url="https://pl.wikipedia.org/wiki?curid=5105220" title="Pisiquid">
Pisiquid



</doc>
<doc id="5105221" url="https://pl.wikipedia.org/wiki?curid=5105221" title="Materialne dziedzictwo kulturowe">
Materialne dziedzictwo kulturowe



</doc>
<doc id="5105226" url="https://pl.wikipedia.org/wiki?curid=5105226" title="Foglio d’Avvisi">
Foglio d’Avvisi

Foglio d’Avvisi – pierwsza gazeta w brytyjskim protektoracie Malty, wydawana w latach 1803–1804. W tym czasie był to jedyny periodyk wydawany na Malcie. Poprzednikiem „Foglio d’Avvisi” był „Journal de Malte” wydawany w 1798 podczas francuskiej okupacji Malty, zaś następcą „L’Argo”, który ukazywał się w 1804.
Nakład gazety wynosił około 500 egzemplarzy. Jej publikacja była kontrolowana przez rząd i zawierała antyfrancuską propagandę. 
Egzemplarze czasopisma są obecnie przechowywane w Bibliotece Narodowej Malty. 

</doc>
<doc id="5105227" url="https://pl.wikipedia.org/wiki?curid=5105227" title="Piotr Litwicki">
Piotr Litwicki

Piotr Francewicz Litwicki (; ur. 1 września 1947) – radziecki i rosyjski lekarz patofizjolog, doktor nauk medycznych (1989), profesor, członek korespondent Rosyjskiej Akademii Nauk Medycznych (od 2002), członek korespondent Rosyjskiej Akademii Nauk (od 2014), autor podręczników akademickich.

</doc>
<doc id="5105230" url="https://pl.wikipedia.org/wiki?curid=5105230" title="Magdalena Kwaśna">
Magdalena Kwaśna

Magdalena Kwaśna (ur. 31 marca 1998 w Chojnicach) – polska żeglarka, występująca w klasie Laser Radial.
Życiorys.
Jest zawodniczką Chojnickiego Klubu Żeglarskiego.
Sukcesy juniorskie i młodzieżowe.
W 2008 została mistrzynią Polski do lat 11 w klasie Optimist, w 2012 i 2013 zwyciężyła w Ogólnopolskiej Spartakiadzie Młodzieży w klasie Laser 4.7 w klasyfikacji dziewcząt do 15 lat. W 2013 zdobyła srebrny medal mistrzostw świata juniorek w klasie Laser 4.7, w 2015 brązowy medal żeglarskich mistrzostw świata juniorek w klasie Laser Radial. Również w 2015 zdobyła srebrny medal mistrzostw Europy juniorek i brązowy medal mistrzostw świata w klasie Laser Radial. W tej ostatniej klasie była też mistrzynią Europy U21 w 2018, brązową medalistką mistrzostw Europy U21 (2017), mistrzynią Polski juniorek (2016, 2017), młodzieżową mistrzynią Polski (2018)
Sukcesy seniorskie.
Na mistrzostwach świata w żeglarstwie w 2018 zajęła w klasie Laser Radial 12. miejsce, co dało Polsce kwalifikację olimpijską na igrzyska olimpijskie Tokio (2020). Podczas mistrzostw świata w klasie Laser Radial zajmowała miejsca 49. (2019) i 5. (2020).
W 2020 została mistrzynią Polski seniorek w klasie Laser Radial, w 2016 i 2018 zdobyła srebrny, w 2015 i 2019 brązowy medal mistrzostw Polski.

</doc>
<doc id="5105232" url="https://pl.wikipedia.org/wiki?curid=5105232" title="Piłka ręczna na Letnich Igrzyskach Olimpijskich 2020 – turniej kobiet">
Piłka ręczna na Letnich Igrzyskach Olimpijskich 2020 – turniej kobiet

Turniej olimpijski w piłce ręcznej kobiet podczas XXXII Letnich Igrzysk Olimpijskich w Tokio odbył się w dniach od 25 lipca do 8 sierpnia 2021 roku. Do rywalizacji przystąpiło dwanaście drużyn, a tytułu mistrzowskiego broniła reprezentacja Rosji (pod szyldem ROC).
W finale, podobnie jak cztery lata temu, zmierzyły się Francuzki i Rosjanki, jednak tym razem lepsze były – powtarzając sukces mężczyzn z poprzedniego dnia – Francuzki, brąz zdobyła zaś Norwegia po zwycięstwie nad Szwecją. Drugi turniej z rzędu najskuteczniejszą była Norweżka Nora Mørk. Po zakończonym turnieju IHF opublikowała statystyki indywidualne i drużynowe, dołączając także listę najszybszych rzutów.
System rozgrywek.
Ramowy harmonogram gier zaplanowanych na okres 26 lipca – 9 sierpnia 2020 roku turniejów został opublikowany w połowie września 2018 roku, zaś szczegółowy w czerwcu 2019 roku. Pod koniec marca 2020 roku Międzynarodowy Komitet Olimpijski podjął decyzję o przełożeniu, a następnie podał nowe daty rozegrania igrzysk – dokładnie rok później od oryginalnego terminu. Dwanaście uczestniczących reprezentacji zostało podzielonych na dwie sześciozespołowe grupy rywalizujące w pierwszej fazie systemem kołowym, a cztery najlepsze zespoły z każdej grupy uzyskały awans do ćwierćfinałów. Harmonogram meczów został opublikowany tuż po losowaniu grup, a potwierdzony miesiąc później. Godziny rozpoczęcia poszczególnych meczów fazy pucharowej były ogłaszane po zakończeniu wcześniejszej fazy.
Uczestnicy.
Przedturniejowe charakterystyki zespołów.
Losowanie grup.
Losowanie grup turnieju olimpijskiego zostało zaplanowane na 1 kwietnia 2021 roku w Bazylei, a przed nim Międzynarodowa Federacja Piłki Ręcznej dokonała podziału na koszyki. W jego wyniku powstały dwie sześciozespołowe grupy.
Nagrody indywidualne.
Nagrody indywidualne otrzymały:

</doc>
<doc id="5105233" url="https://pl.wikipedia.org/wiki?curid=5105233" title="L’Argo">
L’Argo

L’Argo – gazeta publikowana w brytyjskim Protektoracie Malty w 1804. W momencie wydawania był to jedyny periodyk na Malcie. L’Argo poprzednikiem było „Foglio d’Avvisi” wydawane w latach 1803–1804, zaś jego następcą „Il Cartaginese” publikowane od 1804 do 1805.
Gazeta była redagowana przez Vittorio Barzoniego i Gavino Bonavitę i skupiała się na wiadomościach z zagranicy. Jej publikacja była kontrolowana przez rząd i zawierała antyfrancuską propagandę. W sumie do września 1804 ukazało się dziewięć numerów, a nakład dwóch ostatnich wydań gazety wyniósł po 400 egzemplarzy. Każdy egzemplarz gazety kosztował 12 grani.
Egzemplarze czasopisma są obecnie przechowywane w Bibliotece Narodowej Malty.

</doc>
<doc id="5105234" url="https://pl.wikipedia.org/wiki?curid=5105234" title="Río Pañambí">
Río Pañambí

Río Pañambí – rzeka w Kolumbii, w departamencie Nariño. Uchodzi ona do Río Mataje przy granicy kolumbijsko-ekwadorskiej.

</doc>
<doc id="5105240" url="https://pl.wikipedia.org/wiki?curid=5105240" title="Osiedle Kukuczki">
Osiedle Kukuczki

Osiedle im. Jerzego Kukuczki – osiedle mieszkaniowe w Katowicach, na obszarze jednostki pomocniczej Bogucice, powstałe w rejonie ulic: W. Wróblewskiego, Podhalańskiej i alei W. Roździeńskiego w latach 80. XX wieku w miejscu osiedla fińskich domów. Za projekt osiedla odpowiada Adam Śleziak i Andrzej Trybuś. Jest ono w zarządzie Katowickiej Spółdzielni Mieszkaniowej. Osiedle nosi imię Jerzego Kukuczki – urodzonego w Bogucicach himalaisty.
Historia.
Osiedle powstało na terenach kolonii fińskich domków, oddanych do użytku w 1948 roku przez kopalnię "Katowice", poza ścisłą zabudową Bogucic, częściowo na nieużytkach. Wybudowano wówczas 250 domów otoczonych ogródkiem. Na otwarcie tego osiedla przyjechał prezydent Bolesław Bierut i premier Edward Osóbka-Morawski. Budynki te wyburzono w latach 80. XX wieku pod budowę nowego osiedla z wielkiej płyty – ostatnie domki rozebrano pod koniec lat 80. XX wieku. 
Nowe osiedle zostało zaprojektowane przez architektów: Adam Śleziak i Andrzej Trybuś. Zaprojektowano osiedle wkomponowane w starą istniejącą zieleń, dzięki czemu wielokondygnacyjne budynki nie miały być dla mieszkańców przytłaczające. Pierwsze budynki powstały już w 1977 roku – były to bloki przy ulicy W. Wróblewskiego 34. W 1980 roku ukończono domy w rejonie ulicy Wrocławskiej, w latach 1980–1983 przy ulicy Sandomierskiej i Łużyckiej, w latach 1983–1985 przy ulicy Karpackiej, zaś w latach 1985–1986 przy ulicach: Podhalańskiej i Kurpiowskiej. W 1987 roku oddano do użytku bloki przy ulicy Lubuskiej, zaś w latach 1987–1988 przy ulicy Kujawskiej. Wcześniej, bo w latach 1982–1983 powstał przy ulicy Morawskiej dom zborowy dla Chrześcijan Baptystów, zaprojektowany przez zespół architektów pod kierunkiem Adama Śleziaka.
W 1989 roku w związku ze śmiercią himalaisty – urodzonego na terenie Bogucic Jerzego Kukuczki – osiedle nazwano jego imieniem. 
W związku z przeprowadzką nowych rodzin do nowo powstałego osiedla i przepełnieniem sąsiedniej Szkoły Podstawowej nr 13, na wniosek Rady Osiedla im. Jerzego Kukuczki i katowickich władz rozpoczęto budowę nowej szkoły. Do wiosny 1991 roku ukończono prace nad sześcioma spośród dziesięcioma segmentami placówki. W związku z trudnościami finansowymi podjęto decyzję do przesunięciu oddania do użytku pozostałych segmentów. Nauczanie w Szkole Podstawowej nr 40 zainaugurowano 1 września 1991 roku – wówczas uczęszczały do szkoły dzieci z klas I–III. 
W styczniu 2013 roku na osiedlu zainaugurowała swoją działalność Grupa Inicjatywa–Osiedle Kukuczki. 
Charakterystyka.
Osiedle im. Jerzego Kukuczki położone jest w Katowicach, na obszarze jednostki pomocniczej Bogucice, w rejonie ulic: W. Wróblewskiego, Podhalańskiej i alei W. Roździeńskiego. Zarządzane jest one przez Administrację Osiedla im. J. Kukuczki Katowickiej Spółdzielni Mieszkaniowej. W jego skład wchodzą 22 budynki pięcio- i jedenastokondygnacyjne mieszczące łącznie 1656 lokali mieszkalnych o łącznej powierzchni użytkowej 99 940,84 m² i 64 lokale użytkowe o powierzchni 4174,45 m². Na osiedlu tym w kwietniu 2020 roku mieszkało 3457 osób. Osiedle dodatkowo posiada swoją Radę Osiedla. 
Na osiedlu J. Kukuczki, przy ulicy Słowiańskiej 1 funkcjonuje Szkoła Podstawowa nr 40 im. J. Kukuczki. Według stanu z września 2020 roku pracowało w niej 21 nauczycieli, a liczba uczniów wynosiła wówczas 91 osób. W budynku szkoły mieści się Filia nr 22 Miejskiej Biblioteki Publicznej w Katowicach. W sąsiedztwie znajdują się ponadto dwa przedszkola: Miejskie Przedszkole nr 49 im. Siedmiu Krasnoludków (ul. Puławska 9) oraz Miejskie Przedszkole nr 97 (ul. Wiślana 9).
Osiedle J. Kukuczki wyposażone jest w dwa place zabaw oraz dwa boiska sportowe. Przy ulicy Sandomierskiej 9 funkcjonuje Klub Spółdzielczy KSM "Juvenia". Klub "Juvenia" organizuje wydarzenia i imprezy o różnorodnej tematyce, skierowane dla dzieci i dorosłych. Na osiedlu działa aktywnie Grupa Inicjatywa–Osiedle Kukuczki, funkcjonująca na rzecz poprawy warunków i jakości życia na osiedlu oraz na rzecz integracji zamieszkujących osiedle mieszkańców. Grupa ta też jest organizatorem wydarzeń kulturalnych na osiedlu, jak m.in. Dzień Sąsiada.
Transport zbiorowy z osiedla J. Kukuczki zapewniają autobusy kursujące na zlecenie Zarządu Transportu Metropolitalnego. Znajdują się tutaj trzy przystanki autobusowe: Osiedle Kukuczki Podhalańska, Osiedle Kukuczki Sandomierska i Osiedle Kukuczki Wrocławska, do których dojeżdżają autobusy trzech linii: 70, 177 i 600. Linie te łączą osiedle z innymi dzielnicami Katowic, w tym z Dąbrówką Małą, Koszutką, Szopienicami, Śródmieściem, Załężem i Zawodziem.
Wierni rzymskokatoliccy z osiedla J. Kukuczki są częścią boguckiej parafii św. Szczepana, zaś na osiedlu, przy ulicy Morawskiej 10, znajduje się dodatkowo placówka I Zboru Chrześcijan Baptystów w Katowicach.

</doc>
<doc id="5105242" url="https://pl.wikipedia.org/wiki?curid=5105242" title="George Campbell Lindsay">
George Campbell Lindsay



</doc>
<doc id="5105250" url="https://pl.wikipedia.org/wiki?curid=5105250" title="Río Mataje">
Río Mataje

Río Mataje () – rzeka w Ameryce Południowej. Biegnie przez departament Nariño (Kolumbia) i prowincję Esmeraldas (Ekwador). Około połową swojej długości wyznacza część granicy Kolumbii i Ekwadoru. Uchodzi do niej wiele rzek, w tym m.in. Río Pañambí. Rzeka wpływa do zatoki Ancón de Sardina (Ocean Spokojny), gdzie zaczyna się morska granica między Kolumbią a Ekwadorem. Zlewnia Río Mataje wynosi 684 km².

</doc>
<doc id="5105255" url="https://pl.wikipedia.org/wiki?curid=5105255" title="Luca (film)">
Luca (film)

Luca – amerykański film animowany komputerowo, komedia fantasy wytwórni Pixar z 2021 roku. Film wyreżyserował Enrico Casarosa; jest to jego pełnometrażowy debiut reżyserski.
Opis fabuły.
Źródło:
Trzynastoletni Luca zyskuje nowego przyjaciela, Alberto, z którym spędza wakacje na włoskiej Riwierze. Łączy ich wspólny sekret - w rzeczywistości są morskimi istotami, które na lądzie wyglądają jak ludzie - muszą unikać wody, zdolnej zdradzić ich prawdziwą naturę. Obaj zaprzyjaźniają się Giulią, która, w przeciwieństwie do jej kota, bierze ich za zwykłych chłopców oraz radzą sobie z uprzykrzającym im życie Ercole'em. Przedłużająca się nieobecność Luki powoduje jednak, że jego rodzice wyruszają na ląd w poszukiwaniu syna.
Obsada.
Źródło:
źródło:
Premiera.
Film miał trafić na ekrany amerykańskich kin 18 czerwca 2021 roku, jednak ze względu na pandemię koronawirusa Disney w dniu 23 marca 2021 zadecydował wycofać jego premierę z dystrybucji kinowej w Stanach Zjednoczonych i udostępnić go w internecie - w serwisie Disney +. Data premiery pozostała bez zmian.
Premiera filmu miała miejsce 13 czerwca 2021 w Acquario di Genova. W serwisie Disney+ pojawił się pięć dni później, podobnie jak w kinach w Polsce.
Odbiór.
Film spotkał się z pozytywną reakcją krytyków. W agregatorze recenzji Rotten Tomatoes 91% ze 276 recenzji uznano za pozytywne, a średnia ocen wystawionych na ich podstawie wyniosła 7,3 na 10. Z kolei w agregatorze Metacritic średnia ważona ocen z 52 recenzji wyniosła 71 punktów na 100.

</doc>
<doc id="5105270" url="https://pl.wikipedia.org/wiki?curid=5105270" title="Suchary (obwód mohylewski)">
Suchary (obwód mohylewski)

Suchary (; ) – agromiasteczko na Białorusi, w obwodzie mohylewskim, w rejonie mohylewskim, w sielsowiecie Suchary, nad Rastą i przy drodze republikańskiej R96.
W Rzeczypospolitej Obojga Narodów Suchary należały do starostwa mohylewskiego. Wchodziły wówczas w skład województwa mścisławskiego. Od Rzeczypospolitej odpadły na rzecz Rosji w wyniku I rozbioru.
W XIX w. miasteczko, wieś oraz majątek ziemski należące do Listowskich. W miasteczku znajdowały się wówczas cerkiew i synagoga (obie świątynie były drewniane). Do 1917 Suchary położone były w guberni mohylewskiej, w powiecie czauskim. Następnie w granicach Związku Sowieckiego. Od 1991 w niepodległej Białorusi.

</doc>
<doc id="5105271" url="https://pl.wikipedia.org/wiki?curid=5105271" title="Luis Sandoval (ur. 1999)">
Luis Sandoval (ur. 1999)

Luis Fernando Sandoval Oyola (ur. 1 czerwca 1999 w Soledad) – kolumbijski piłkarz grający na pozycji środkowego napastnika. W sezonie 2021 występuje w klubie Atlético Junior.
Kariera klubowa.
Atlético Junior.
Sandoval zadebiutował dla Atlético Junior 4 lutego 2018 roku w meczu z Atlético Bucaramanga (wyg. 1:0). Pierwszą bramkę zawodnik ten zdobył 23 września 2019 roku w wygranym 3:0 spotkaniu przeciwko Jaguares de Córdoba, notując przy okazji asystę. Do 18 czerwca 2021 roku Kolumbijczyk rozegrał dla Atlético Junior 21 meczy, strzelając 3 gole.
Barranquilla FC.
Sandoval był dwukrotnie wypożyczany do Barranquilli FC: od 1 lutego 2017 do 31 grudnia 2017 oraz od 8 września 2018 do 1 lipca 2019. Debiut dla tego klubu zaliczył on 11 lutego 2017 roku w przegranym 0:1 spotkaniu przeciwko Realowi Santander. Pierwszego gola piłkarz ten strzelił 1 marca 2017 roku w meczu z Bogotá FC (wyg. 3:2). Łącznie w barwach Barranquilli FC Kolumbijczyk wystąpił w 40 spotkaniach, zdobywając 11 bramek.
Sukcesy.
Sukcesy w karierze klubowej:

</doc>
<doc id="5105278" url="https://pl.wikipedia.org/wiki?curid=5105278" title="Ismail Mokadem">
Ismail Mokadem

Ismail Mokadem (ur. 26 lipca 1996) – marokański piłkarz, grający na pozycji środkowego obrońcy. W sezonie 2020/2021 zawodnik Renaissance Berkane. 
Kariera klubowa.
Wychowanek Renaissance Berkane, w zespołach juniorskich występował do 1 stycznia 2018 roku.
W pierwszej drużynie zadebiutował 19 sierpnia 2018 roku w meczu Afrykańskiego Pucharu Konfederacji przeciwko Al Hilal Omdurman, wygranym 0:2. Pierwszą bramkę strzelił 17 lutego 2019 roku w meczu przeciwko Difaâ El Jadida, zremisowanym 1:1. Do siatki trafił w 2. minucie, a asystował mu Omar Namsaoui. Pierwszą asystę zaliczył w tym samym sezonie, 1 kwietnia 2019 w meczu przeciwko Olympique Khouribga, również zremisowanym 1:1. Asystował przy golu Kodjo Laby w 42. minucie. W 2020 roku zdobył z zespołem z Berkane Afrykański Puchar Konfederacji. Łącznie dla Renaissance Berkane rozegrał 65 ligowych meczów, strzelił gola i zanotował 2 asysty.

</doc>
<doc id="5105280" url="https://pl.wikipedia.org/wiki?curid=5105280" title="Kościół Chrystusa Dobrego Pasterza w Łowiczu">
Kościół Chrystusa Dobrego Pasterza w Łowiczu

Kościół Chrystusa Dobrego Pasterza w Łowiczu – rzymskokatolicki kościół parafialny należący do parafii pod tym samym wezwaniem (dekanat Łowicz-Św. Ducha diecezji łowickiej).
Budowa świątyni rozpoczęła się 10 czerwca 1992 roku według projektu architektów Feliksa Dzierżanowskiego i Mariana Korala z Warszawy. 29 września 1992 roku biskup łowicki Alojzy Orszulik wmurował kamień węgielny, przywieziony z Ziemi Świętej przez księdza Zbigniewa Bigdę, ówczesnego wikariusza. W 1994 roku zostały rozpoczęte prace budowlane, ciesielskie i blacharskie. Prace przy wieżach kościoła były prowadzone w 1995 roku, a w następnych latach były kontynuowane prace wykończeniowe. Wizyta papieża św. Jana Pawła II w Łowiczu i odprawienie mszy świętej na Błoniach obok świątyni w dniu 14 czerwca 1999 roku była mobilizacją do wykonania kolejnych prac, wybudowania ogrodzenia wokół świątyni, wykończenia prezbiterium i ołtarzy bocznych. 
W 2001 roku świątynia została wzbogacona o marmurowy ołtarz i ambonkę. Zwieńczeniem wysiłków stała się uroczysta konsekracja świątyni w dniu 22 września 2001 roku, której dokonał biskup łowicki Alojzy Orszulik, nadając jej wezwanie Chrystusa Dobrego Pasterza. W 2003 roku świątynia otrzymała cztery nowe dzwony, które zostały ufundowane przez parafian i miejscowe firmy. 5 listopada 2010 roku uroczyście była obchodzona rocznica 20-lecia istnienia parafii, w której uczestniczył biskup łowicki Andrzej F. Dziuba. Z tej okazji parafianie ufundowali marmurową chrzcielnicę, a także świeczniki i podstawę pod paschał. Bryła świątyni została wzniesiona w stylu dawnej bazyliki romańskiej. Nawa główna zakończona jest przestronnym prezbiterium, które zaprojektował Jerzy Machaj z Warszawy.
Na ścianie ołtarzowej jest umieszczona figura Chrystusa Ukrzyżowanego, przy Nim Matka Boża Bolesna i św. Jan Apostoł. W centrum jest umieszczone tabernakulum. W prezbiterium znajduje się także marmurowy ołtarz, ambonka, chrzcielnica, podstawa pod paschał i świeczniki oraz krzesła dla celebransów i drewniane ławki dla asysty liturgicznej. Po prawej stronie prezbiterium jest umieszczona zakrystia, a po lewej kaplica z obrazem Matki Boskiej Częstochowskiej, z tyłu natomiast zakrystia dla ministrantów. W ołtarzach bocznych są umieszczone: po prawej stronie obraz Chrystusa Dobrego Pasterza, natomiast po lewej obraz Chrystusa Miłosiernego. Nawa główna jest ozdobiona obrazami: bł. Bolesławy Lament, bł. ks. Jerzego Popiełuszki oraz św. Jana Pawła II i Sługi Bożego Stefana kard. Wyszyńskiego. Kościół posiada również: obraz Matki Boskiej Nieustającej Pomocy, obraz Świętej Rodziny oraz figurę Matki Boskiej Fatimskiej.

</doc>
<doc id="5105281" url="https://pl.wikipedia.org/wiki?curid=5105281" title="Puchar Finlandii w piłce siatkowej mężczyzn (2020/2021)">
Puchar Finlandii w piłce siatkowej mężczyzn (2020/2021)

Puchar Finlandii w piłce siatkowej mężczyzn 2020/2021 (oficjalnie: "Finnish Teknikum Cup Miehet 2020/2021") – 49. sezon rozgrywek o siatkarski Puchar Finlandii zorganizowany przez Fiński Związek Piłki Siatkowej ("Suomen Lentopalloliitto"). Zainaugurowany został 10 października 2020 roku.
W rozgrywkach brały udział drużyny grające w Mestaruusliiga i 1-sarja. Składały się one z 1. rundy, 1/8 finału, ćwierćfinałów oraz turnieju finałowego, w ramach którego odbyły się półfinały i finał. We wszystkich rundach rywalizacja toczyła się w systemie pucharowym, a o awansie decydowało jedno spotkanie. 
Turniej finałowy odbył się w dniach 30-31 stycznia 2021 roku w Kauppi Sports Center w Tampere. Po raz szósty Puchar Finlandii zdobyła drużyna , pokonując w finale .

</doc>
<doc id="5105282" url="https://pl.wikipedia.org/wiki?curid=5105282" title="Lista gatunków z rodzaju wierzba">
Lista gatunków z rodzaju wierzba

Lista gatunków z rodzaju wierzba ("Salix" L.) – lista gatunków rodzaju roślin należącego do rodziny wierzbowatych ("Salicaceae"). Według bazy "Plants of the World Online" do tego rodzaju należy co najmniej 467 gatunków o nazwach zweryfikowanych i zaakceptowanych oraz co najmniej około 200 nazwanych mieszańców międzygatunkowych.

</doc>
<doc id="5105283" url="https://pl.wikipedia.org/wiki?curid=5105283" title="Martynów (przystanek kolejowy)">
Martynów (przystanek kolejowy)

Martynów (, ) – przystanek kolejowy w miejscowości Demianów, w rejonie iwanofrankiwskim, w obwodzie iwanofrankiwskim, na Ukrainie. Położony jest na linii Lwów – Czerniowce.
Nazwa pochodzi od pobliskiej miejscowości Martynów Nowy. Przystanek istniał przed II wojną światową.

</doc>
<doc id="5105284" url="https://pl.wikipedia.org/wiki?curid=5105284" title="Ancón de Sardina">
Ancón de Sardina

Ancón de Sardina, także Bahía de Ancón de Sardinas – zatoka na Oceanie Spokojnym.
Geografia.
Zaczyna się tu morska granica między Kolumbią a Ekwadorem. Wpływa do niej wiele rzek, m.in. Río Mataje. Nad zatoką znajduje się wiele miejscowości, La Punta. Największą z nich jest San Lorenzo. Ma powierzchnię około 500 km². Część zatoki obejmuje rezerwat przyrody .

</doc>
<doc id="5105291" url="https://pl.wikipedia.org/wiki?curid=5105291" title="Germán Carrasquilla">
Germán Carrasquilla

Germán Carrasquilla (ur. 4 sierpnia 1966) – kolumbijski strzelec, olimpijczyk.
Uczestnik Letnich Igrzysk Olimpijskich 1984, na których wystartował wyłącznie w karabinie pneumatycznym z 10 m. Zajął 42. miejsce wśród 54 startujących zawodników.
Wraz z drużyną zdobył srebrny medal podczas Igrzysk Ameryki Środkowej i Karaibów 1986 (w zespole startowali jeszcze Mario Clopatofsky i Orlando Martínez).

</doc>
<doc id="5105292" url="https://pl.wikipedia.org/wiki?curid=5105292" title="Parafia św. Marii Magdaleny w Tarnowie Śląskim">
Parafia św. Marii Magdaleny w Tarnowie Śląskim



</doc>
<doc id="5105296" url="https://pl.wikipedia.org/wiki?curid=5105296" title="Mario Clopatofsky">
Mario Clopatofsky

Mario Clopatofsky Velasco (ur. 18 stycznia 1958) – kolumbijski strzelec, olimpijczyk. Syn strzelca Álvaro.
Kariera.
Uczestnik Letnich Igrzysk Olimpijskich 1984, na których wystartował wyłącznie w karabinie małokalibrowym w trzech postawach z 50 m. Zajął 44. miejsce wśród 51 startujących zawodników. W karabinie małokalibrowym leżąc z 50 m zajął 3. miejsce w zawodach Pucharu Świata w Meksyku w 1986 roku.
Wraz z drużyną zdobył srebrny medal w karabinie pneumatycznym z 10 m podczas Igrzysk Ameryki Środkowej i Karaibów 1986. Był także drużynowym brązowym medalistą w karabinie małokalibrowym w trzech postawach z 50 m na igrzyskach w 1978 roku. W karabinie małokalibrowym stojąc z 50 m osiągnął 5. miejsce indywidualnie podczas Mistrzostw Ameryki 1985.

</doc>
<doc id="5105302" url="https://pl.wikipedia.org/wiki?curid=5105302" title="Kościół Matki Bożej Pocieszenia i św. Michała Archanioła w Górce Duchownej">
Kościół Matki Bożej Pocieszenia i św. Michała Archanioła w Górce Duchownej

Kościół Matki Bożej Pocieszenia i świętego Michała Archanioła w Górce Duchownej – rzymskokatolicki kościół parafialny należący do parafii pod tym samym wezwaniem (dekanat śmigielski archidiecezji poznańskiej).
Data powstania obecnej świątyni nie jest znana. W 1610 roku wymieniona jest świątynia murowana. W 1691 roku wybuchł pożar w świątyni. W 1700 roku kościół został wyremontowany oraz została odbudowana kaplica północna pod wezwaniem świętej Anny. W 1760 roku została dobudowana kaplica południowa pod wezwaniem Matki Boskiej Pocieszenia. W 1903 roku została dobudowana wieża, natomiast w latach 1948–1958 powstały krużganki. Obecna świątynia jest murowana i wzniesiona z cegły, otynkowana. Powstała na planie prostokąta i zamknięta jest węższym wyodrębnionym prezbiterium. Okna w świątyni są witrażowe, półkoliście zamknięte. Wysoka neobarokowa wieża jest ozdobą świątyni. Wybudowana została w latach 1902–1903. Główny ołtarz powstał na początku II połowy XVIII wieku, reprezentuje styl późnobarokowy i jest ozdobiony rzeźbami. W południowej kaplicy jest umieszczony drugi boczny ołtarz z łaskami słynącym obrazem Matki Boskiej Pocieszenia z Dzieciątkiem namalowanym w XV wieku.

</doc>
<doc id="5105313" url="https://pl.wikipedia.org/wiki?curid=5105313" title="Mistrzostwa Polski w Judo 2019">
Mistrzostwa Polski w Judo 2019

Mistrzostwa Polski w Judo 2019 – 63. edycja mistrzostw, która odbyła się w Rybniku w dniach 20 – 21 września 2019 roku. 

</doc>
<doc id="5105320" url="https://pl.wikipedia.org/wiki?curid=5105320" title="Sabana (stacja w Bogocie)">
Sabana (stacja w Bogocie)



</doc>
<doc id="5105323" url="https://pl.wikipedia.org/wiki?curid=5105323" title="Mistrzostwa Polski w Judo 2020">
Mistrzostwa Polski w Judo 2020

Mistrzostwa Polski w Judo 2020 – 64. edycja mistrzostw, która odbyła się w Trzciance w dniach 3 – 4 października 2020 roku. 

</doc>
<doc id="5105324" url="https://pl.wikipedia.org/wiki?curid=5105324" title="Luis Colina">
Luis Colina

Luis Carlos Colina (ur. 29 czerwca 1941) – kolumbijski strzelec, olimpijczyk, multimedalista imprez rangi kontynentalnej.
Kariera.
Specjalizował się w strzelaniach z pistoletu. Uczestniczył w Letnich Igrzyskach Olimpijskich 1972, startując wyłącznie w pistolecie szybkostrzelnym z 25 m. Uplasował się na 40. pozycji wśród 62 zawodników.
Multimedalista imprez rangi kontynentalnej. Na igrzyskach panamerykańskich osiągnął 5 medali, w tym 1 złoty, 1 srebrny i 3 brązowe. Wszystkie wywalczył w zawodach drużynowych, w tym 4 w pistolecie szybkostrzelnym z 25 m i 1 w pistolecie standardowym z 25 m. W pistolecie pneumatycznym z 10 m był indywidualnie m.in. na 6. pozycji w 1975 roku. Najwięcej miejsc na podium osiągnął jednak podczas igrzysk Ameryki Środkowej i Karaibów – w czasie tej imprezy wywalczył 15 medali, w tym 3 złote, 8 srebrnych i 4 brązowe. Indywidualnie zwyciężył 1 raz – w 1990 roku wygrał w pistolecie standardowym z 25 m. Ponadto zdobył złoto w drużynowym strzelaniu z pistoletu szybkostrzelnego z 25 m (1978) i pistolecie centralnego zapłonu z 25 m (1974).

</doc>
<doc id="5105325" url="https://pl.wikipedia.org/wiki?curid=5105325" title="Anna Borowska">
Anna Borowska



</doc>
<doc id="5105334" url="https://pl.wikipedia.org/wiki?curid=5105334" title="Tenetniki (przystanek kolejowy)">
Tenetniki (przystanek kolejowy)

Tenetniki (, ) – przystanek kolejowy w pobliżu miejscowości Tenetniki, w rejonie iwanofrankiwskim, w obwodzie iwanofrankiwskim, na Ukrainie. Położony jest na linii Lwów – Czerniowce.
Przystanek istniał przed II wojną światową.

</doc>
<doc id="5105340" url="https://pl.wikipedia.org/wiki?curid=5105340" title="Bukaczowce (stacja kolejowa)">
Bukaczowce (stacja kolejowa)

Bukaczowce (, ) – stacja kolejowa w miejscowości Bukaczowce, w rejonie iwanofrankiwskim, w obwodzie iwanofrankiwskim, na Ukrainie. Położona jest na linii Lwów – Czerniowce.
Stacja powstała w czasach Austro-Węgier na drodze żelaznej lwowsko-czerniowiecko-suczawskiej, pomiędzy stacjami Bortniki i Bursztyn.

</doc>
<doc id="5105342" url="https://pl.wikipedia.org/wiki?curid=5105342" title="Kazulino">
Kazulino

Kazulino – dawna kolonia. Tereny na których leżała znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Hermanowicze.
Historia.
W czasach zaborów folwark w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś a następnie kolonia leżała w Polsce, w województwie wileńskim, w powiecie dziśnieńskim, w gminie Hermanowicze.
Według Powszechnego Spisu Ludności z 1921 roku zamieszkiwało tu 49 osób, 28 była wyznania rzymskokatolickiego a 21 prawosławnego. Jednocześnie wszyscy mieszkańcy zadeklarowali polską przynależność narodową. Było tu 9 budynków mieszkalnych. W 1931 w 9 domach zamieszkiwało 46 osób.
Wierni należeli do parafii rzymskokatolickiej w Hermanowiczach i prawosławnej w Szkuncikach. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Hermanowiczach.

</doc>
<doc id="5105346" url="https://pl.wikipedia.org/wiki?curid=5105346" title="Mistrzostwa Polski w Kolarstwie Szosowym 2021">
Mistrzostwa Polski w Kolarstwie Szosowym 2021

Mistrzostwa Polski w Kolarstwie Szosowym 2021 – zawody w kolarstwie szosowym mające wyłonić najlepszych zawodników i zawodniczki w Polsce.
Konkurencje indywidualne (elita).
Mężczyźni.
Jazda indywidualna na czas (17 czerwca).
Złoty medal w jeździe indywidualnej na czas elity mężczyzn zdobył Maciej Bodnar, który na liczącej 46 kilometry trasie wyprzedził Filipa Maciejuka i Łukasza Wiśniowskiego.
Wyścig ze startu wspólnego (20 czerwca).
W rywalizacji elity mężczyzn w wyścigu ze startu wspólnego na dystansie 178 kilometrów triumfował Maciej Paterski, który wyprzedził Alana Banaszka i Łukasza Owsiana.
Kobiety.
Jazda indywidualna na czas (17 czerwca).
W jeździe indywidualnej na czas elity kobiet triumf odniosła Karolina Karasiewicz, która na dystansie 23 kilometrów pokonała Aurelę Nerlo i Martę Jaskulską.
Wyścig ze startu wspólnego (19 czerwca).
W wyścigu ze startu wspólnego elity kobiet rozgrywanym na trasie o długości 133 kilometrów, po finiszu z peletonu, złoty medal zdobyła Karolina Karasiewicz, srebrny Daria Pikulik, a brązowy Dominika Włodarczyk.

</doc>
<doc id="5105348" url="https://pl.wikipedia.org/wiki?curid=5105348" title="Parafia św. Wojciecha w Sulimierzu">
Parafia św. Wojciecha w Sulimierzu



</doc>
<doc id="5105351" url="https://pl.wikipedia.org/wiki?curid=5105351" title="Parafia św. Wojciecha w Krzemlinie">
Parafia św. Wojciecha w Krzemlinie



</doc>
<doc id="5105360" url="https://pl.wikipedia.org/wiki?curid=5105360" title="Sucha Siklawa (dopływ Szklarki)">
Sucha Siklawa (dopływ Szklarki)



</doc>
<doc id="5105362" url="https://pl.wikipedia.org/wiki?curid=5105362" title="Parafia św. Faustyny Kowalskiej w Stuchowie">
Parafia św. Faustyny Kowalskiej w Stuchowie



</doc>
<doc id="5105368" url="https://pl.wikipedia.org/wiki?curid=5105368" title="Parafia św. Wojciecha w Bielicach">
Parafia św. Wojciecha w Bielicach



</doc>
<doc id="5105372" url="https://pl.wikipedia.org/wiki?curid=5105372" title="James Marion Sims">
James Marion Sims

James Marion Sims (ur. 25 stycznia 1813 w hrabstwie Lancaster w Karolinie Południowej, zm. 13 grudnia 1883 w Nowym Jorku) – amerykański lekarz, prekursor współczesnej ginekologii.
W latach 1834–1835 studiował w Jefferson Medical College, po czym został lekarzem w Lancaster (Karolina Południowa), a następnie w Mount Meigs w Alabamie, gdzie zdobył opinię dobrego lekarza i chirurga.
W 1840 roku osiadł w Montgomery w Alabamie gdzie świadczył usługi medyczne dla okolicznych plantatorów.
Ówczesna moralność zabraniała lekarzom oglądania nagich pacjentek. Badania i zabiegi, zwłaszcza na narządach rodnych, wykonywane były pod osłoną sukni, prześcieradeł lub przez lekarza z zawiązanymi oczami.
W 1845 roku Sims zetknął się z kilkoma ciężkimi przypadkami poporodowych przetok u niewolnic z plantacji. Ponieważ względy przyzwoitości w stosunku do niewolników były inne niż w stosunku do białych, Sims skonstruowawszy prototyp wziernika dopochwowego (wykonał go ze srebrnej łyżki) obejrzał wnętrze pochwy i wykonał zaszycie przetoki u trzech niewolnic, używając nici jedwabnych. Ponieważ nie stosowano wtedy zasad aseptyki, szwy ropiały i przetoki otwierały się ponownie. Sims ponawiał operacje (jedna z niewolnic, Anarcha Westcott była operowana dwadzieścia dziewięć razy, pozostałe dwadzieścia cztery i dwadzieścia siedem). Przełom nastąpił w 1849 roku, gdy zamiast nici, Sims użył srebrnego drutu. Wszystkie trzy niewolnice wyzdrowiały, co spowodowało napływ kolejnych. Następnie do Simsa zaczęły się zgłaszać białe kobiety. Od 1850 Sims zaczął stosować narkozę za pomocą eteru.
W 1853 roku, z powodów zdrowotnych, Simsowie przeprowadzili się do Nowego Jorku, gdzie po okresie rekonwalescencji, w 1855 roku otworzył liczący 30 łóżek szpital dla kobiet, "", który spotkał się z krytyką konserwatywnego środowiska lekarskiego, lecz wkrótce wykorzystywał swoje pełne możliwości. Sims leczył nie tylko przetoki, lecz i inne choroby kobiecych narządów rodnych. Z czasem rozpoczął prace nad leczeniem pochwicy.
W 1861 roku, w związku z wybuchem wojny secesyjnej, Simsonowie wyruszyli do Europy. Pomimo początkowej niechęci europejskich środowisk medycznych, szybko zdobył sławę i był proszony o leczenie kobiet z wyższych sfer. Inni lekarze zaczęli uczyć się od niego i prosić o konsultacje. Dodatkowym źródłem sukcesów Simsa było jego podejście do czystości. Przed zabiegiem mył ręce i narzędzia w gorącej wodzie oraz operował w domach, unikając szpitali, gdzie chore były bardziej narażone na infekcje (szpitale uważano za „skażone zgniłymi wyziewami”). Do jego pacjentek należały między innymi: francuska cesarzowa Eugenia i Jeanette Jerome (późniejsza matka Winstona Churchilla). Prowadził też badania nad płodnością. Za swoje prace został odznaczony krzyżem Legii Honorowej.
W 1867 roku, po zakończeniu wojny, otwarty został nowy budynek szpitala dla kobiet. Sims wrócił do Nowego Jorku i pracy w szpitalu. Próbował tam zajmować się leczeniem nowotworów narządów rodnych, co spowodowało konflikt z zarządem szpitala, bowiem choroby te uważano wówczas za skutek niemoralności oraz za choroby zakaźne. Na skutek konfliktu, w 1874 roku Sims odszedł ze szpitala i kontynuował praktykę prywatną w Ameryce i w stolicach europejskich. Pracował do końca życia, ostatnią operację przeprowadził 12 listopada 1883. Następnej nocy zmarł we śnie.
Krytyka współczesna.
Współcześnie Sims bywa krytykowany za przeprowadzanie eksperymentów medycznych na niewolnicach, bez ich zgody i bez użycia znieczulenia na czas operacji.

</doc>
<doc id="5105373" url="https://pl.wikipedia.org/wiki?curid=5105373" title="Abercrombie (Kanada)">
Abercrombie (Kanada)

Abercrombie – miejscowość ("community"; przed 26 czerwca 2007 "dispersed rural community") położona w Kanadzie, w środkowej części prowincji Nowa Szkocja, założona pod koniec XVIII wieku. W połowie XIX i na początku XX w. ważny ośrodek przeładunku węgla kamiennego, od lat 60. XX w. ośrodek przemysłu papierniczego. W jej granicach prowincjonalny obszar ochrony przyrody Abercrombie Wildlife Management Area. W 1956 liczyła 269 mieszkańców.
Nazewnictwo.
Miejscowość została najprawdopodobniej nazwana na cześć brytyjskiego generała Jamesa Abercrombiego, którego jednym z podkomendnych był osiadły w niej Robert Dunbar; nazwa urzędowo zatwierdzona 30 maja 1966.
Położenie.
Miejscowość ("community"; przed 26 czerwca 2007 "dispersed rural community") jest położona około 3 km w górę rzeki od ujścia East River of Pictou (dawniej East River), na cyplu wcinającym się w zatokę Pictou Harbour, naprzeciw Pictou, ok. 7 km na północny zachód od New Glasgow (45°37′52″N, 62°41′26″W), w kanadyjskiej prowincji Nowa Szkocja, w hrabstwie Pictou.
Historia.
Miejscowość założona została pod koniec XVIII wieku przez przybyszów ze Szkocji (jednym z pierwszych był osiadły tu w 1784 Robert Dunbar). W 1815 poświadczona jest działalność promu Johna McLeoda kursującego na trasie Pictou–Fraser’s Point (w Abercrombie)–Pictou Landing, a w 1860 przewoźnicy John McPherson i John Nairn byli zobligowani do dwóch kursów dziennie na trasie do Pictou. Połączenia promowe miejscowości z New Glasgow, Trenton oraz z Pictou i Pictou Landing były utrzymywane w pierwszej połowie XX w. przez jednostki należące do Rodericka Powella i Johna Christiego („Edith Cavell”, „Hiawatha”, „Ashagola”).
Rozwój miejscowości datuje się od ukończenia na działce pozyskanej od Dunbara w 1828 budowy nabrzeży przeładunkowych (współcześnie The Loading Ground) dla General Mining Association czynnych do 1886, a obsługiwanych przez parowce – kolejno: „Richard Smith”, „Albion” (od 1836), „Pluto” (od 1849), „Alexandria” (od 1863) – jako holowniki-barki. Te nabrzeża (położone przy Dunbar’s Point), do których w końcu lat 30. XIX w. doprowadzono pasażersko-towarową linię kolejową (Albion Mines Railway (South Pictou Railway); uruchomioną po wstępnym, jeszcze nieukończonej trasy, otwarciu 19 września 1839 ostatecznie w maju 1840, zamkniętą w 1886, a rozebraną na obszarze miejscowości w 1889) z Albion Mines (z możliwością przesiadki w Abercrombie na prom do Pictou), stały się przemysłowym centrum miejscowości, a w latach 1838–1888 w ich pobliżu funkcjonowała grupa zabudowań, zwana "Loading Ground" z kościołem prezbiterian ("Bethel", względnie "Sailor’s Bethel"), kilkoma sklepami, budynkiem spotkań towarzystwa wstrzemięźliwości ("temperance hall") i własną szkołą (od 1882). W latach 1904–1930 w związku z powstaniem w miejscowości nowego nabrzeża u ujścia East River ("Abercrombie Pier") dowożono tam dzięki linii kolejowej zarządzanej przez Intercolonial Coal Company węgiel kamienny wydobywany w kopalni „Drummond Mine” w Westville. W latach 60. XIX w. powstał pierwszy budynek szkolny (kolejny wybudowany w 1956), w latach 1882–1915 działał w miejscowości urząd pocztowy (prowadzony najpierw przez A. Munro, następnie 1898–1908 przez Roberta Dunbara, a w ostatnim okresie przez Warrena B. Jonesa), oprócz powyższego funkcjonował między 1909 a 1915 urząd "Abercrombie Pier", obsługiwany przez Johna G. Englisha. W 1919 poświadczone w pobliżu złoża węgla.
Demografia.
W 1883 miejscowość zamieszkiwały 132 osoby, w 1892 – 132 osoby, w 1898 – 130 osób, w 1919 – 130 osób (oraz 50 w "Abercrombie Pier"), a w 1956 – 269 osób.
Polityka.
W wyniku reformy z 1970 miejscowość należała do okręgu wyborczego (do rady hrabstwa) nr 9 (Alma and Abercrombie). Współcześnie należy do okręgu wyborczego (do rady hrabstwa) nr 8.
Przemysł.
Od końca lat 60. XX w. ponowny rozwój przemysłu – w 1968 zakończono w okolicach Abercrombie Point budowę zakładu celulozowo-papierniczego firmy Scott Paper Company, równolegle miejscowość uzyskała połączenie drogowe z Pictou po grobli przez Pictou Harbour, w 1970 otworzono w pobliżu także zakłady chemiczne Canso Chemicals, produkujące na potrzeby nowoszkockiego przemysłu papierniczego, a w 1973 powiązano je z siecią kolejową Canadian National Railway, wykorzystując fragmenty nieużytkowanej linii zbudowanej w 1904. Od stycznia 2020 wstrzymano produkcję w zakładzie papierniczym należącym już do Northern Pulp Nova Scotia ze względów środowiskowych.
Ochrona przyrody.
Na obszarze miejscowości w okolicach przylądka Abercrombie Point i zakładu papierniczo-celulozowego położony jest prowincjonalny obszar ochrony przyrody ("wildlife management area") Abercrombie Wildlife Management Area, powołany m.in. dla ochrony kolonii kormoranów rogatych.
Sport.
Od 1919 w miejscowości ma siedzibę klub golfowy Abercrombie Golf Club (od 1968 funkcjonujący pod nazwą Abercrombie Country Club), posiadający osiemdziesiąt akrów, na których zbudowano budynek klubowy (1956 odbudowany po pożarze; 1968 rozbudowany; 1990 odbudowany po kolejnym pożarze z roku poprzedniego) oraz 18-dołkowe pole golfowe (do 1968 9-dołkowe), w latach 1968–1989 w budynku klubu golfowego miał siedzibę (oraz lodowisko) klub curlingowy Bluenose Curling Club.

</doc>
<doc id="5105377" url="https://pl.wikipedia.org/wiki?curid=5105377" title="State House (Seszele)">
State House (Seszele)

State House - zabytkowa rezydencja Prezydenta Seszeli w mieście Victoria na wyspie Mahé, stolicy państwa.
Historia i architektura.
Budynek został zbudowany w 1910 roku według projektu Williama Marshalla Vaudina. Nazwany został wtedy "Government House" i stanowił siedzibę gubernatora imperium brytyjskiego. Jako pierwszy zamieszkał w nim w 1912 roku gubernator Edward Davidson. Do 1976 roku zamieszkiwało tu szesnastu gubernatorów. W latach 1976-77 rezydencja była siedzibą pierwszego prezydenta niepodległych Seszeli, Jamesa Manchama. Od 1977 roku prezydent nie zamieszkuje już rezydencji, znajdują się tu natomiast biura niektórych podległych mu urzędów i dyplomatów.
Wejście główne stanowi dwukondygnacyjny portyk zdobiony białymi kolumnami w surowym stylu edwardiańskim. W 2006 roku rezydencja została odrestaurowana. Wnętrza zostały uwspółcześnione, zachowano jednak przy tym kolonialny styl gmachu. Obecnie budynek ma status pomnika narodowego. Nie tylko upamiętnia historię państwa, ale też symbolizuje przejście mieszkańców Seszeli od społeczeństwa kolonialnego do suwerennego narodu.
Ogród.
Dom otacza szeroki ogród. Znajdują się na nim partery ogrodowe, gdzie hoduje się m.in. hibiskusy i iksory oraz rośliny z gatunku "Beaumontia" i "Petrea". W ogrodzie rosną krzewy i drzewa akacji, bambusa, endemicznej lodoicji seszelskiej i inne. Jest tu także zagroda żółwi olbrzymich z wyspy Aldabra. Są one ostatnimi żółwiami z tego gatunku żyjącymi na Seszelach.
W ogrodzie usytuowano pomnik Jean-Baptiste'a Quéau de Quinssy, francuskiego administratora Seszeli z czasów kolonialnych. Pełnił tę funkcję od 1793 roku do czasu przejęcia wyspy przez Wielką Brytanię w 1811 roku. Monument wykonany przez Antonio Fillipina odsłonięto w 1993 roku z okazji 200. rocznicy rozpoczęcia panowania Quéau de Quinssy'ego.
Na terenie State House znajduje się zabytkowy cmentarz, na którym spoczywają ważne postaci z historii Seszeli, jak wspomnieni wyżej administrator Jean-Baptiste Quéau de Quinssy (zm. 1827) i prezydent James Mancham (zm. 2017).

</doc>
<doc id="5105378" url="https://pl.wikipedia.org/wiki?curid=5105378" title="El Torrent d’en Puig">
El Torrent d’en Puig



</doc>
<doc id="5105380" url="https://pl.wikipedia.org/wiki?curid=5105380" title="Miasta Meksyku">
Miasta Meksyku



</doc>
<doc id="5105383" url="https://pl.wikipedia.org/wiki?curid=5105383" title="Can Torrent-Alt Maresme-Can Gelat">
Can Torrent-Alt Maresme-Can Gelat



</doc>
<doc id="5105385" url="https://pl.wikipedia.org/wiki?curid=5105385" title="Can Torrent-Alta Maresma">
Can Torrent-Alta Maresma



</doc>
<doc id="5105387" url="https://pl.wikipedia.org/wiki?curid=5105387" title="Riera de Torrentbó">
Riera de Torrentbó



</doc>
<doc id="5105388" url="https://pl.wikipedia.org/wiki?curid=5105388" title="Nicolás Benedetti">
Nicolás Benedetti

Nicolás „Nico” Benedetti Roa (ur. 25 kwietnia 1997 w Cali) – kolumbijski piłkarz grający na pozycji ofensywnego pomocnika lub skrzydłowego w meksykańskim klubie Mazatlán FC.
Kariera klubowa.
Deportivo Cali.
Benedettiego przeniesiono do pierwszej drużyny Deportivo Cali 1 stycznia 2015 roku. Zadebiutował on dla tego zespołu 18 lipca 2017 roku w meczu z CD La Equidad (wyg. 1:2), zdobywając również swoją pierwszą bramkę. Łącznie w bawach Deportivo Cali Kolumbijczyk wystąpił w 119 spotkaniach, strzelając 17 goli.
Club América.
Benedetti przeszedł do Club América 30 stycznia 2019 roku za 5,23 mln €. Debiut dla tego klubu zaliczył on 6 lutego 2019 roku w wygranym 3:1 spotkaniu przeciwko Club Necaxa. Pierwszego gola zawodnik ten strzelił 27 lutego 2019 roku w meczu z CF Pachuca (wyg. 5:2). Łącznie dla Club América Kolumbijczyk rozegrał 41 meczy, zdobywając 7 bramek.
Mazatlán FC.
Benedettiego wypożyczono do Mazatlán FC 1 stycznia 2022. Zadebiutował on dla tego zespołu 10 stycznia 2022 w przegranym 3:0 spotkaniu przeciwko Chivas de Guadalajara.
Sukcesy.
"Sukcesy w karierze klubowej:"

</doc>
<doc id="5105392" url="https://pl.wikipedia.org/wiki?curid=5105392" title="Abercrombie Point">
Abercrombie Point

Abercrombie Point – przylądek ("point") w kanadyjskiej prowincji Nowa Szkocja, w hrabstwie Pictou (45°39′23″N, 62°43′00″W), wysunięty w zatokę Pictou Harbour, na jej południowym brzegu; nazwa urzędowo zatwierdzona 8 listopada 1948.

</doc>
<doc id="5105394" url="https://pl.wikipedia.org/wiki?curid=5105394" title="Fernando Amaral">
Fernando Amaral

Fernando Monteiro do Amaral (ur. 13 stycznia 1925 w Lamego, zm. 26 stycznia 2009 tamże) – portugalski polityk i prawnik, samorządowiec, deputowany, minister, przewodniczący Zgromadzenia Republiki (1984–1987).
Życiorys.
Pracował początkowo jako nauczyciel, ukończył studia prawnicze na Uniwersytecie w Coimbrze, praktykował jako adwokat. Po rewolucji goździków zaangażował się w działalność polityczną. Działał w Partii Socjaldemokratycznej, był członkiem władz miejskich i przewodniczącym zgromadzenia miejskiego w Lamego. Zajmował też stanowisko rzecznika organizacji charytatywnej Santa Casa da Misericórdia.
Był posłem do konstytuanty, a następnie deputowanym I, III, IV, V i VI kadencji. W rządach, którymi kierował Francisco Pinto Balsemão, pełnił funkcje ministra administracji i spraw wewnętrznych (1981) oraz ministra delegowanego przy premierze (1981–1982). Był wiceprzewodniczącym portugalskiego parlamentu (1983–1984), a od października 1984 do sierpnia 1987 stał na czele Zgromadzenia Republiki. Zasiadał również w Radzie Państwa, organie doradczym prezydenta Portugalii.

</doc>
<doc id="5105396" url="https://pl.wikipedia.org/wiki?curid=5105396" title="Sławomir Świstek">
Sławomir Świstek

Sławomir Świstek (ur. 25 marca 1968 w Wadowicach, zm. 18 czerwca 2021 w Bytomiu) – polski piłkarz, występujący na pozycji napastnika.
Życiorys.
Był wychowankiem Skawy Wadowice. W 1988 roku przeszedł do Szombierek Bytom. W klubie tym spędził większość kariery (1988–1997, 1999, 2000, 2007), debiutując 23 października 1988 roku w przegranym 0:1 spotkaniu z GKS Jastrzębie. Ogółem w barwach Szombierek rozegrał 50 meczów w I lidze, w których zdobył trzy gole. Występował ponadto m.in. w Grunwaldzie Ruda Śląska, Wigrach Suwałki, Pelikanie Łowicz czy Unii Skierniewice. Zmarł wskutek nowotworu żołądka, pochowany w Wadowicach.

</doc>
<doc id="5105397" url="https://pl.wikipedia.org/wiki?curid=5105397" title="Ustrój polityczny Argentyny">
Ustrój polityczny Argentyny

Ustrój polityczny Argentyny
Argentyna jest republiką federacyjną. Prezydent jest głową państwa i szefem rządu.
Dwuizbowy parlament – Kongres Narodowy – składa się z Senatu i Izby Deputowanych.
W polityce dominują dwie partie: peronistyczna Partia Sprawiedliwości i Radykalna Unia Obywatelska.
Władza ustawodawcza.
Senat: co dwa lata wybierana jest 1/3 z 72 senatorów (po 3 z każdej prowincji i Miasta Stołecznego Buenos Aires) na okres 6 lat. Przewodniczącym Senatu jest wiceprezydent państwa.
Izba Deputowanych: co dwa lata wybierana jest połowa z 257 deputowanych na okres 4 lat.
Władza wykonawcza.
Prezydent wybierany jest wraz z wiceprezydentem w wyborach powszechnych na czteroletnią kadencję. Może być ponownie wybrany, ale tylko raz.
W październiku 2011 r. na stanowisko prezydenta została ponownie wybrana Cristina Fernández, która uzyskała 54,11% głosów.

</doc>
<doc id="5105399" url="https://pl.wikipedia.org/wiki?curid=5105399" title="Svend Jakobsen">
Svend Jakobsen

Svend Jakobsen (ur. 1 listopada 1935 w Ulstedzie, zm. 28 maja 2022) – duński polityk, minister w różnych resortach, poseł do Folketingetu i jego przewodniczący od 1981 do 1989.
Życiorys.
W 1955 zdał egzamin na asystenta handlowego. Pracował m.in. jako konsultant w organizacji spółdzielczej Fællesforeningen for Danmarks Brugsforeninger (FDB). Działał w Socialdemokraterne, w latach 1971–1989 sprawował mandat posła do duńskiego parlamentu. Był członkiem rządów Ankera Jørgensena. Pełnił w nich funkcje ministra mieszkalnictwa (od września do grudnia 1973), ministra ds. podatków (od lutego 1975 do lutego 1977), ministra mieszkalnictwa i środowiska (od stycznia do lutego 1977), ministra rybołówstwa (od lutego 1977 do października 1979) oraz ministra finansów (od października 1979 do grudnia 1981). Od grudnia 1981 do stycznia 1989 sprawował urząd przewodniczącego Folketingetu.
W latach 1990–1994 pełnił funkcję prezesa organizacji zrzeszającej instytucje sektora bankowego. Był też m.in. przewodniczącym duńskiego towarzystwa onkologicznego (1993–2001) i przewodniczącym rady muzeum Arken Museum for Moderne Kunst (1997–2007).

</doc>
<doc id="5105400" url="https://pl.wikipedia.org/wiki?curid=5105400" title="Krasna Góra (Białoruś)">
Krasna Góra (Białoruś)

Krasna Góra (; ) – wieś na Białorusi, w obwodzie witebskim, w rejonie szarkowszczyńskim, w sielsowiecie Łużki.
Historia.
W czasach zaborów folwark w gminie Stefanpol, w powiecie dzisieńskim, w guberni wileńskiej Imperium Rosyjskiego.
W latach 1921–1945 majątek leżał w Polsce, w województwie wileńskim, w powiecie dziśnieńskim, w gminie Hermanowicze.
Według Powszechnego Spisu Ludności z 1921 roku zamieszkiwało tu 8 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 4 domach zamieszkiwało 38 osób.
Wierni należeli do parafii rzymskokatolickiej w Hermanowiczach i prawosławnej w Łużkach. Miejscowość podlegała pod Sąd Grodzki w Łużkach i Okręgowy w Wilnie; właściwy urząd pocztowy mieścił się w Hermanowiczach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5105406" url="https://pl.wikipedia.org/wiki?curid=5105406" title="Hokej na lodzie na Zimowych Igrzyskach Olimpijskich Młodzieży 2020 - turniej chłopców">
Hokej na lodzie na Zimowych Igrzyskach Olimpijskich Młodzieży 2020 - turniej chłopców



</doc>
<doc id="5105408" url="https://pl.wikipedia.org/wiki?curid=5105408" title="Hokej na lodzie na Zimowych Igrzyskach Olimpijskich Młodzieży 2020 - turniej dziewcząt">
Hokej na lodzie na Zimowych Igrzyskach Olimpijskich Młodzieży 2020 - turniej dziewcząt



</doc>
<doc id="5105409" url="https://pl.wikipedia.org/wiki?curid=5105409" title="Mistrzostwa Świata w Hokeju na Lodzie 2008 - Finał">
Mistrzostwa Świata w Hokeju na Lodzie 2008 - Finał



</doc>
<doc id="5105410" url="https://pl.wikipedia.org/wiki?curid=5105410" title="Il Cartaginese">
Il Cartaginese

 "Il Cartaginese" – gazeta publikowana w brytyjskim Protektoracie Malty w latach 1804–1805. W momencie wydawania był to jedyny periodyk na Malcie. Poprzednikiem „Il Cartaginese” było „L’Argo” wydawane w 1804, zaś jego następcą „Giornale di Malta”, publikowany od 1812 do 1813.
Gazeta była redagowana przez Vittorio Barzoniego i Gavino Bonavitę i skupiała się na wiadomościach z zagranicy. Jej publikacja była kontrolowana przez rząd i zawierała antyfrancuską propagandę. Gazeta miała zwykle osiem stron i czasami zawierała dodatek. W sumie wydano 15 numerów, każdy w nakładzie od 400 do 1000 egzemplarzy. Gazeta nie odniosła sukcesu, prawdopodobnie ze względu na niski poziom alfabetyzacji społeczeństwa.
Egzemplarze czasopisma są obecnie przechowywane w Bibliotece Narodowej Malty. 

</doc>
<doc id="5105412" url="https://pl.wikipedia.org/wiki?curid=5105412" title="K.B. Andersen">
K.B. Andersen

K.B. Andersen, właśc. Knud Børge Andersen (ur. 1 grudnia 1914 w Kopenhadze, zm. 23 marca 1984 tamże) – duński polityk, dziennikarz i nauczyciel, minister edukacji oraz spraw wewnętrznych, poseł do Folketingetu i jego przewodniczący od 1978 do 1981.
Życiorys.
W 1940 został absolwentem nauk politycznych. Pracował jako dziennikarz, od 1935 był związany z duńskim publicznym nadawcą radiowym Statsradiofonien, w latach 1948–1950 jako kierownik działu. Zatrudniony również jako nauczyciel, w latach 1950–1957 kierował jedną z placówek oświatowych w Roskilde.
Działał w Socialdemokraterne, był jednym z redaktorów partyjnego magazynu „Verdens Gang”. W latach 1957–1970 i 1973–1981 sprawował mandat posła do duńskiego parlamentu. W latach 1970–1971 zajmował stanowisko sekretarza swojej partii. Był członkiem rządów, którymi kierowali Jens Otto Krag oraz Anker Jørgensen. Pełnił w nich funkcje ministra edukacji (od września 1964 do lutego 1968) oraz ministra spraw zagranicznych (od października 1971 do grudnia 1973 i od lutego 1975 do czerwca 1978). Od października 1978 do grudnia 1981 sprawował urząd przewodniczącego Folketingetu.

</doc>
<doc id="5105415" url="https://pl.wikipedia.org/wiki?curid=5105415" title="Amerykańska Federacja Pracy">
Amerykańska Federacja Pracy

Amerykańska Federacja Pracy (ang. "American Federation of Labor") – amerykańska organizacja związkowa, następczyni Rycerzy Pracy.
Amerykańska Federacja Pracy (AFL) powstała w 1886 roku. Założona została przez Samuela Gompersa. Około 1900 roku zastąpiła główną amerykańską organizację robotników o nazwie Rycerze Pracy. Jej prezydentem był jej założyciel w latach 1886-1924 z roczną przerwą dotyczącą lat 1895-1896. AFL głównie zajmowała się regulacjami godzin pracy i zarobków, opowiadała się za zakazem pracy dzieci i poprawą warunków pracy w fabrykach i kopalniach. Gompers starał się tak nią kierować aby nie ulegała wpływom haseł głoszonych przez Eugena Debsa, pioniera amerykańskich socjalistów.

</doc>
<doc id="5105417" url="https://pl.wikipedia.org/wiki?curid=5105417" title="Pułk Wsparcia Dowodzenia Dowództwa Wielonarodowej Dywizji Północny – Wschód">
Pułk Wsparcia Dowodzenia Dowództwa Wielonarodowej Dywizji Północny – Wschód

Pułk Wsparcia Dowodzenia Dowództwa Wielonarodowej Dywizji Północny – Wschód – oddział Wojska Polskiego, powstał z przeformowania 16 Batalionu Dowodzenia Ziemi Elbląskiej i rozpoczął funkcjonowanie 1 lutego 2018 roku.
Święto Pułku: 5 maja.
Pułk utworzono w celu zabezpieczenia funkcjonowania Wielonarodowej Dywizji Północny – Wschód, którą utworzono do koordynacji batalionowych grup bojowych Sił Wzmocnionej Wysuniętej Obecności Organizacji Traktatu Północnoatlantyckiego w Polsce, Estonii na Łotwie i Litwie.
Dowódcy:

</doc>
<doc id="5105421" url="https://pl.wikipedia.org/wiki?curid=5105421" title="Zasada dotkniętej figury">
Zasada dotkniętej figury



</doc>
<doc id="5105428" url="https://pl.wikipedia.org/wiki?curid=5105428" title="Ustrój polityczny Brazylii">
Ustrój polityczny Brazylii

Ustrój polityczny Brazylii
Federacyjna Republika Brazylii jest republiką związkową o systemie prezydencko-parlamentarnym podzieloną na 26 stanów i Dystrykt Federalny. Głową państwa, a jednocześnie szefem rządu jest prezydent, wybierany w wyborach powszechnych na 4-letnią kadencję. Od 1 stycznia 2019 r. jest nim Jair Bolsonaro. Prezydent posiada silną pozycję ustrojową. Samodzielnie tworzy rząd i kieruje jego pracami. Kongres nie ma realnych instrumentów odwołania rządu, takich jak wotum nieufności. Proces impeachmentu jest środkiem nadzwyczajnym.
Władza ustawodawcza.
Władza ustawodawcza należy do dwuizbowego Kongresu (Izba Deputowanych i Senat).
Senat składa się z 81 senatorów (po 3 senatorów z 26 stanów i Dystryktu Federalnego). Liczba członków Izby Deputowanych wynosi 513. Deputowani wybierani są na 4 lata w wyborach powszechnych, a senatorowie na 8 lat, również w wyborach powszechnych (z tym, że co 4 lata następuje wymiana 1/3 lub 2/3 składu Senatu).
Władza wykonawcza.
Władza wykonawcza federalna jest bardzo rozbudowana. Obejmuje ona Kancelarię Prezydenta, 18 rad konsultacyjnych, 16 ministerstw, 12 agencji rządowych. Stany posiadają duży zakres autonomii, swoje organy ustawodawcze i sądownicze oraz władzę wykonawczą, na której czele stoi gubernator.

</doc>
<doc id="5105437" url="https://pl.wikipedia.org/wiki?curid=5105437" title="Atanazy Ordin-Naszczokin">
Atanazy Ordin-Naszczokin



</doc>
<doc id="5105458" url="https://pl.wikipedia.org/wiki?curid=5105458" title="Ritonawir">
Ritonawir



</doc>
<doc id="5105459" url="https://pl.wikipedia.org/wiki?curid=5105459" title="Indinawir">
Indinawir



</doc>
<doc id="5105491" url="https://pl.wikipedia.org/wiki?curid=5105491" title="Xylocampa">
Xylocampa

Xylocampa – rodzaj motyli z rodziny sówkowatych.
Motyle te mają stosunkowo małą głowę o dobrze wykształconej ssawce i dość wąskim czole, porośniętym sterczącymi łuskami. Czułki u samicy są przylegająco orzęsione, a u samca porośnięte odstającymi, szczecinkowatymi łuskami. Szeroki tułów ma łuski włosowate, często wielokrotnie powcinane, zwłaszcza na tegulach. Łuski na patagiach formują czub skierowany ku przodowi. Skrzydło przednie jest dość wąskie, tylne zaś duże. Wąski i krótki odwłok ma po stronie grzbietowej kilka kępek odstających łusek włosowatych.
Przedstawiciele rodzaju występują w zachodniej części krainy palearktycznej z centrum rozsiedlenia w rejonie śródziemnomorskim. W Polsce rodzaj reprezentuje tylko "X. areola".
Takson ten wprowadził w 1837 roku Achille Guenée. Zalicza się do niego gatunki:

</doc>
<doc id="5105496" url="https://pl.wikipedia.org/wiki?curid=5105496" title="The Boogeyman">
The Boogeyman



</doc>
<doc id="5105499" url="https://pl.wikipedia.org/wiki?curid=5105499" title="Martin Wright">
Martin Wright



</doc>
<doc id="5105500" url="https://pl.wikipedia.org/wiki?curid=5105500" title="Friedrich Ernst Fesca">
Friedrich Ernst Fesca

Friedrich Ernst Fesca (ur. 15 lutego 1789 w Magdeburgu, zm. 24 maja 1826 w Karlsruhe) – niemiecki kompozytor i skrzypek okresu wczesnego romantyzmu.
Życiorys.
Jego rodzina przypuszczalnie pochodziła z Włoch. Studia muzyczne odbył w Magdeburgu u Johanna Friedricha Zachariaego (teoria) i Friedricha Adolpha Pitterlina (kompozycja) oraz w Lipsku u Augusta Eberharda Müllera (teoria) i Heinricha Augusta Matthäia (skrzypce). Po raz pierwszy wystąpił publicznie jako skrzypek w wieku 11 lat. Od 1805 do 1806 roku był członkiem lipskiej Gewandhausorchester. Był skrzypkiem w kapeli dworskiej w Oldenburgu (1806–1808) oraz na dworze króla Hieronima Bonaparte w Kassel (1808–1813). W 1814 roku otrzymał posadę nadwornego skrzypka w kapeli książęcej w Karlsruhe, od 1815 roku był jej koncertmistrzem. Od 1821 roku chorował na gruźlicę, która była przyczyną jego śmierci.
Skomponował m.in. 3 symfonie, "Koncert skrzypcowy e-moll", 19 kwartetów smyczkowych, 4 kwartety fletowe, "Kwintet fletowy" oraz dwie opery: "Cantemire" (wyst. Karlsruhe 1820) oraz "Omar und Leila" (wyst. Karlsruhe 1824).
Jego synem był kompozytor i pianista Alexander Ernst Fesca (1820–1849).

</doc>
<doc id="5105506" url="https://pl.wikipedia.org/wiki?curid=5105506" title="August Eberhard Müller">
August Eberhard Müller

August Eberhard Müller (ur. 13 grudnia 1767 w Northeim, zm. 3 grudnia 1817 w Weimarze) – niemiecki kompozytor, organista, flecista i pedagog.
Życiorys.
Naukę pobierał początkowo u swojego ojca, organisty Matthäusa Müllera, następnie był uczniem Johanna Christopha Friedricha Bacha w Bückeburgu. Studiował prawo na uniwersytecie w Getyndze, przerwał jednak studia i rozpoczął karierę flecisty, podróżując z koncertami po północnych Niemczech. W 1788 roku osiadł w Magdeburgu, gdzie w 1789 roku został organistą w kościele św. Ulryka i dyrektorem muzycznym miasta. W latach 1792–1793 dyrygował koncertami dla loży masońskiej i występował w Berlinie. W 1794 roku wyjechał do Lipska, gdzie otrzymał posadę organisty w kościele św. Mikołaja i występował jako pierwszy flecista z Gewandhausorchester. W 1800 roku został dyrektorem muzycznym lipskich kościołów św. Mikołaja i św. Tomasza oraz asystentem Johanna Adama Hillera, po którym w 1804 roku przejął stanowisko kantora kościoła św. Tomasza. W 1810 roku przeniósł się do Weimaru, gdzie był kapelmistrzem kapeli dworskiej i dyrektorem muzycznym miasta, a także uczył gry na fortepianie.
Był autorem singspielu "Der Polterabend", ponadto napisał m.in. 11 koncertów fletowych, 2 koncerty na instrument klawiszowy, 17 sonat na instrument klawiszowy, liczne kantaty. Pisał także kadencje do koncertów W.A. Mozarta i wyciągi fortepianowe fragmentów z jego oper. Opublikował podręcznik gry na flecie, opracował też i przygotował do druku zrewidowane wydanie podręcznika gry na instrumencie klawiszowym Georga Simona Löhleina. Był propagatorem twórczości klasyków wiedeńskich, uczestniczył w pracach nad publikacją pierwszych wydań zbiorczych dzieł Mozarta i Haydna. Jego własna twórczość reprezentuje styl brillant.

</doc>
<doc id="5105513" url="https://pl.wikipedia.org/wiki?curid=5105513" title="Dawid Wiśnia">
Dawid Wiśnia

Dawid Wiśnia później David Wisnia (ur. 31 sierpnia 1926 w Sochaczewie, zm. 15 czerwca 2021) – amerykański kantor pochodzenia polsko-żydowskiego, więzień niemieckich nazistowskich obozów koncentracyjnych w czasie II wojny światowej. 
Życiorys.
Był uczniem kantorów Abrahama Cwi Dawidowicza, Gerszona Siroty oraz Mosze Kusewickiego. Jako młody chłopiec występował w synagogach Warszawy oraz Polskim Radiu. W trakcie okupacji niemieckiej podczas II wojny światowej był więźniem getta warszawskiego, a następnie przez dwa lata więźniem obozu koncentracyjnego Auschwitz-Birkenau. Wiśnia zbiegł z niewoli w trakcie deportacji do KL Dachau. Następnie służył w amerykańskiej 101. Dywizji Powietrznodesantowej. W trakcie holocaustu Dawid Wiśnia stracił między innymi rodziców. 
W 1946 wyemigrował do USA i przez pięćdziesiąt lat był kantorem synagog w Levittown i Trenton. Koncertował i prowadził gościnne modlitwy w wielu krajach świata, w tym w rodzinnej Polsce. Był również autorem książki wspomnieniowej pt. "One Voice, Two Lives: From Auschwitz Prisoner to 101st Airborne Troope".

</doc>
<doc id="5105515" url="https://pl.wikipedia.org/wiki?curid=5105515" title="Fandango (ujednoznacznienie)">
Fandango (ujednoznacznienie)



</doc>
<doc id="5105516" url="https://pl.wikipedia.org/wiki?curid=5105516" title="David Wisnia">
David Wisnia



</doc>
<doc id="5105520" url="https://pl.wikipedia.org/wiki?curid=5105520" title="Prosta sprawa (singel)">
Prosta sprawa (singel)

Prosta sprawa – drugi singel Eweliny Lisowskiej, promujący jej trzeci album, zatytułowany "Ponad wszystko". Singel został wydany 27 lipca 2016.
Przebój znalazł się na 10. miejscu listy AirPlay, najczęściej odtwarzanych utworów w polskich rozgłośniach radiowych. Nagranie otrzymało w Polsce status podwójnego platynowego singla, przekraczając liczbę 40 tysięcy sprzedanych kopii.
Premiera utworu.
Premiera radiowa utworu miała miejsce 27 lipca 2016 w Radio Eska.

</doc>
<doc id="5105522" url="https://pl.wikipedia.org/wiki?curid=5105522" title="Seło Czerniw">
Seło Czerniw

Seło Czerniw (, ) – przystanek kolejowy w miejscowości Czerniów, w rejonie iwanofrankiwskim, w obwodzie iwanofrankiwskim, na Ukrainie. Położony jest na linii Lwów – Czerniowce.

</doc>
<doc id="5105525" url="https://pl.wikipedia.org/wiki?curid=5105525" title="Eduard Hemptenmacher">
Eduard Hemptenmacher

Eduard August Hemptenmacher – niemiecki armator i kupiec związany z Pomorzem Zachodnim, radca miejski Darłowa.
Kariera armatorska.
W 1798 roku zamieszkał wraz z rodzicami w Rügenwalde, obecnym Darłowie. Tu został wspólnikiem Christiana Friedricha Bahna, właściciela Towarzystwa Żeglugowego pod nazwą C.F. Bahn et Comp. in Rügenwalde, założonego w 1802 roku. Firma żeglugowa Bahna dysponowała własną flotą. Po śmierci Bahna w 1834 roku Hemptenmacher został zarządcą firmy. Jednocześnie stał się właścicielem gotyckiej kamienicy, w której firma miała swoją siedzibę. Budynek jest dziś znany pod nazwą Kamienica Hemptenmacherów i stanowi jeden z zabytków miasta. W połowie XIX wieku dokonał on przebudowy domu, przy okazji której wmurowano w jego elewację tablicę z nieotaklowanym żaglowcem - kogą, symbolem własności przez armatora. Dzięki temu detalowi budynek jest dziś znany także pod drugą nazwą - Kamienica pod Kogą.
W latach 1840 i 1842 Hemptenmacher zakupił dwa majątki ziemskie. Pozyskiwał z nich drewno, następnie spławiał je Wieprzą i Grabową do portu i z zyskiem sprzedawał. Trudnił się też jako radca handlowy. W 1845 roku zaczął prowadzić firmę armatorską pod własną szyldem. W tym czasie doprowadził ją do największego rozkwitu w jej historii. W latach 1860-1870 firma E. Hemptenmacher dysponowała 52 żaglowcami o ładowności od 700 do 1846 m³, które poruszały się po trzech oceanach i wielu morzach świata. W 1865 roku Hemptenmacher przyjął wspólnika, właściciela tartaku z Darłowa imieniem Eduard John. Później został on zięciem armatora, żeniąc się z jego córką Marią. W tym czasie (1868) firma dysponowała już tylko 27 żaglowcami. W latach 70. i 80. Hempntemacher próbował dokonać modernizacji firmy, wyprzedając żaglowce i zakupując w ich miejsce parowce, kolejno w latach 1871 (Amalia), 1875 (Rügenwalde), 1880 (Wipper) i 1882 (Adler). W 1888 roku właścicielem firmy został Eduard John.
Fundacje i działalność społeczna.
Był radcą miejskim. Z ramienia komisji lokalnej został w 1867 roku przewodniczącym nowo powstałej stacji ratownictwa morskiego w Rügenwalde. W tym czasie stacja dysponowała żelazną, 10-wiosłową łodzią typu "Francis", zakupioną rok wcześniej. Następcą Hemptenmachera na tym stanowisku został były kapitan i strażnik plażowy Gehlhar.
W 1860 roku ufundował organy dla Kościoła św. Gertrudy w Darłowie. Oryginalny instrument nie zachował się do dziś, w 1997 roku organmistrz Józef Mollin dokonał jego rekonstrukcji. W 1912 roku instrument zyskał neobarokowy prospekt. Wraz z nim stanowią cenny zabytek Kościoła.
Udział w wyborach do Reichstagu.
W 1867 roku dwukrotnie kandydował z list partii Narodowo-Liberalnej (Nationalliberale Partei) do Reichstagu z okręgu Bytów-Miastko-Sławno 
(niem. Bütow-Rummelsburg-Schlawe). W wyborach do Reichstagu konstytucyjnego z 12 lutego otrzymał 4221 spośród 18681 oddanych głosów (22,6%), przy frekwencji wynoszącej ok. 75%. Mandat uzyskał wtedy hrabia Werner Georg von Blumenthal-Suckow z Partii Konserwatywnej. Drugi najlepszy wynik uzyskał Martin von Denzin, także konserwatysta. Pozostałych 14 kandydatów zdobyło łącznie 375 głosów. Hemptenmacher uzyskał najlepszy wynik w obwodach wiejskich powiatu sławieńskiego - 38,3% głosów. Według prof. Józefa Lindmajera mieszkańcy wsi cenili armatora jako pracodawcę dla wielu rodzin wiejskich, zwłaszcza zatrudnionych przy wyrębie i spławianiu drewna. Głosowanie ujawniło też podział na miasta zorientowane konserwatywnie i w liberalnie. Największe poparcie Hemptenmacher uzyskał w Miastku - 324 głosów, tj. ponad cztery więcej niż obaj kontrkandydaci z partii konserwatywnej. Dobry wynik otrzymał w Darłowie - 221 głosów, czyli dwukrotnie więcej niż obaj przeciwnicy. Armator wygrał też w Sławnie (259 głosów), Sianowie (161) i Polanowie (113). W wyborach do Reichstagu kadencyjnego z dnia 31 sierpnia Hemptenmacher uzyskał 328 na 9755 oddanych głosów (3,4%). Po raz ostatni armator wystartował w głosowaniu z dnia 3 marca 1871 roku, uzyskując w całym okręgu 6 głosów.
Rodzina.
Jego syn Julius Eduard był auskultatorem (praktykantem sądowym) sądu apelacyjnego w Koszalinie i radcą sądu okręgowego w Słupsku. Córka Marie była żoną Eduarda Johna, konsula i kupca, późniejszego następcy Hemptenmachera jako właściciela firmy armatorskiej. Julius i Marie ufundowali w 1905 roku zegar dla Kościoła Mariackiego w Darłowie, działający do dziś. Marie John ofiarowała także marmurową rzeźbę na ołtarz w Kościoła, a w 1908 roku wspomogła renowację Kościoła św. Gertrudy. W 1919 roku Marie i Eduard John ufundowali budowę pomnika-fontanny rybaka na rynku w Darłowie, jeden z ważniejszych zabytków i symboli miasta. Kolejnymi właścicielami firmy armatorskiej Hemptenmachera byli Paul John, syn Eduarda i Marii, a następnie Dietrich Kranitzki - mąż Blanki, córki Paula i Marii John. W 2013 roku Ute Kranitzki, żona Wolfa-Dietricha Kranitzkiego a synowa Dietricha, przekazała za pośrednictwem Niemiecko-Polskiej Fundacji Ochrony Zabytków Kultury sto tysięcy euro na rzecz renowacji Kamienicy pod Kogą w Darłowie.

</doc>
<doc id="5105540" url="https://pl.wikipedia.org/wiki?curid=5105540" title="Akulincy">
Akulincy

Akulincy (; ) – wieś na Białorusi, w obwodzie mohylewskim, w rejonie mohylewskim, w sielsowiecie Suchary.
Wieś Okulnicze ekonomii mohylewskiej w drugiej połowie XVII wieku. 
Urodził tu się białoruski polityk Uładzimir Kanaplou.

</doc>
<doc id="5105545" url="https://pl.wikipedia.org/wiki?curid=5105545" title="Nowy Stadion Narodowy w Tokio">
Nowy Stadion Narodowy w Tokio



</doc>
<doc id="5105547" url="https://pl.wikipedia.org/wiki?curid=5105547" title="Bitwa na górze Scopus">
Bitwa na górze Scopus



</doc>
<doc id="5105559" url="https://pl.wikipedia.org/wiki?curid=5105559" title="Wasilewiczy (obwód mohylewski)">
Wasilewiczy (obwód mohylewski)

Wasilewiczy (; , pol. hist. Wasilewicze) – wieś na Białorusi, w obwodzie mohylewskim, w rejonie mohylewskim, w sielsowiecie Suchary.
Wieś Wasilewicze ekonomii mohylewskiej w drugiej połowie XVII wieku. 
W XIX w. folwark należący do Wojejkowych. Do 1917 położone były w Rosji, w guberni mohylewskiej, w powiecie czauskim. Następnie w granicach Związku Sowieckiego. Od 1991 w niepodległej Białorusi.

</doc>
<doc id="5105560" url="https://pl.wikipedia.org/wiki?curid=5105560" title="Wasilewicze (obwód mohylewski)">
Wasilewicze (obwód mohylewski)



</doc>
<doc id="5105564" url="https://pl.wikipedia.org/wiki?curid=5105564" title="Grupa Polsat Plus">
Grupa Polsat Plus

Grupa Polsat Plus – grupa kapitałowa spółek mediowych i telekomunikacyjnych, których podmiotem nadrzędnym jest Cyfrowy Polsat. Sztandarowymi markami holdingu są Polsat Box i Plus. Do sierpnia 2021 grupę kapitałową określano nazwą jej spółki dominującej.
Cyfrowy Polsat i Polkomtel (sieć Plus).
Od kwietnia 2012 roku została uruchomiona wzajemna sprzedaż usług i ofert specjalnych Cyfrowego Polsatu oraz Plusa, obejmująca dodatkowe korzyści dla abonentów usług obu firm. W efekcie wybrane APS-y Cyfrowego Polsatu prowadzą sprzedaż telefonicznych ofert Plus Abonament, Plus Mix i Plus dla firm, a punkty sprzedaży Plusa oferują usługi telewizyjne platformy Cyfrowy Polsat. Klienci posiadający usługi obu firm zyskują dodatkowe bonusy zarówno w Cyfrowym Polsacie, jak i w Plusie. Od listopada 2013 można też zdecydować się na zestaw trzech usług: telewizji satelitarnej, telefonu i internetu. Od lutego 2014 obydwie firmy współpracują sprzedając wspólną ofertę usług lączonych – smartDOM.
Od 8 maja 2014 roku Polkomtel jest częścią Grupy Cyfrowy Polsat.

</doc>
<doc id="5105568" url="https://pl.wikipedia.org/wiki?curid=5105568" title="Dom Handlowy Zofii Hirszbergowej">
Dom Handlowy Zofii Hirszbergowej

Dom Handlowy Zofii Hirszbergowej (także dom rodziny Hirszberg) – pierwotnie modernistyczny dom towarowy znajdujący się w Łodzi przy al. Kościuszki 19, wzniesiony w 1912 r. Obecnie siedziba Miejskiej Pracowni Urbanistycznej. Obiekt został wpisany do Gminnej Ewidencji Zabytków.
Historia.
Pierwotnie na działce znajdował się skład desek. Teren posesji do 1909 r. należał do Józefa Bayera i jego rodziny. W tymże roku, po śmierci właściciela, został sprzedany Zofii Hirszberg. Hirszbergowie w latach 1911-1912 wybudowali na działce obiekt biurowo-handlowy, przypuszczalnie wg projektu Gustawa Landau-Gutentegera. Podejrzenie to wynika z faktu, iż architekt realizował inne obiekty dla rodziny Hirszbergów. W budynku na przestrzeni lat, siedziby miały różne instytucje. Po I wojnie światowej znalazła się w nim lecznica Kasy Chorych („Zakład fizykalnych sposobów leczenia i rozpoznawania”). Była to lecznica dla dzieci, w której podejmowano się nowatorskich metod leczenia. Od 1938 r. znajdował się w budynku wydział wojskowy. W 1941 r. obiekt przejęli okupanci, a w 1945 r. władze polskie. Po II wojnie światowej była w nim siedziba wydziału meldunkowego, a także Milicji Obywatelskiej. W latach 1989-2015 w budynku znajdowała się siedziba Policji. We wrześniu 2019 r. swoją siedzibę z ul. Wileńskiej 53/55 przeniosła Miejska Pracownia Urbanistyczna. Wraz z remontem budynku rozpoczęto prace nad utworzeniem Lapidarium Detalu Architektonicznego, które ma znajdować się w pasażu pomiędzy ul. Kościuszki 19, a willą Józefa Bayera.
Architektura.
Obiekt posiada cechy modernistyczne. Został wykonany z żelbetu, również przy użyciu żelbetowych stropów. Budynek cechuje konstrukcja szkieletowa, wykorzystująca układ słupowo-ryglowy. Większość elewacji pokrywają duże, prostokątne okna, z wyjątkiem czwartej kondygnacji, gdzie są one zakończone spłaszczonymi łukami. Ponadto pomiędzy oknami na najwyższym piętrze znajdują się smukłe lizeny. Budynek posiada również klasyczne detale w postaci kimationów, astragali i kampanuli. Fasada budynku została wykonana z piaskowca, natomiast elewacja od strony podwórza pokryta jest glazurowaną białą cegłą.

</doc>
<doc id="5105570" url="https://pl.wikipedia.org/wiki?curid=5105570" title="Strus">
Strus

Strus – nazwisko używane w Polsce przez 783 osoby (wg dane.gov.pl na I.2020 r.).
Etymologia nazwiska.
Nazwisko może mieć pochodzenie niemieckie, względnie wywodzi się od dawnego polskiego wyrażenia „strusić” bądź „struszyć”. Tak czy inaczej powstało na bazie zoologicznej nazwy „struś”. W przypadku etymologii niemieckiej, w starej odmianie górno-niemieckiego słowo „struz” (zapisywane też jako "ztruz", lub "strus") oznaczało między innymi „strusia”, by wyewoluować do obecnej formy „strauss”. Polska etymologia nawiązuje do określenia „stchórzyć” – "strusić", lub „nastraszać” – "struszyć".
Rody szlacheckie.
Strusowie (Strussowie) z Podlasia herbów Korczak, Jastrzębiec lub Pobóg, Strusowie (Strusiowie) z Podola herbu Korczak, Strusowie z Ziemi Wieluńskiej herbu Niesobia.

</doc>
<doc id="5105580" url="https://pl.wikipedia.org/wiki?curid=5105580" title="Gunggamarandu">
Gunggamarandu

Gunggamarandu – rodzaj wymarłego krokodyla z podrodziny "Tomistominae" żyjącego w okresie pliocenu lub plejstocenu (2-5 mln lat temu), największy dotychczas odkryty rodzaj krokodyla na terenie Australii, osiągający do ok. 7 m długości.
Pierwszy rodzaj z tej podrodziny występujący na terenie Australii; znany z niekompletnej czaszki o unikatowych cechach, która pozycjonuje go jako blisko spokrewniony z europejskim eoceńskim "Dollosuchoidesem".
Gatunek typowy: "Gunggamarandu maunala", jego nazwa rodzajowa oznacza "szef rzeki", a gatunkowa "dziury w głowie", co nawiązuje do otworów na szczycie czaszki. Nazwa bazuje na słownictwie Pierwszych Narodów Australii Barunggam i Wakka Wakka zamieszkujących tereny Darling Downs w południowo-wschodnim Queensland, gdzie dokonano znalezienia szczątków.
Opisany w 2021 r. na podstawie znalezisk ze zbiorów Queensland Museum z ok. 1875 r. odkrytych w Queensland.

</doc>
<doc id="5105587" url="https://pl.wikipedia.org/wiki?curid=5105587" title="Ada Biell">
Ada Biell

Ada Biell wł. Adela Henryka Biel-Czekalla (ur. 8 stycznia 1932, zm. 14 czerwca 2021) – polska piosenkarka.
Życiorys.
Pochodziła ze Lwowa. Debiutowała w szczecińskim zespole „Fala”. Następnie była solistką pierwszej państwowej orkiestry grającej muzykę jazzową w powojennej Polsce, Błękitny Jazz. Po rozwiązaniu orkiestry rozpoczęła karierę solową. Występowała między innymi w Czechosłowacji, NRD, USA i ZSRR. Dokonała również nagrań fonograficznych dla wytwórni Polskie Nagrania „Muza”. Karierę zakończyła po wprowadzeniu stanu wojennego.
Do jej najpopularniejszych piosenek należały:
Została pochowana w rodzinnym grobowcu na cmentarzu komunalnym Północnym na Wólce Węglowej.

</doc>
<doc id="5105592" url="https://pl.wikipedia.org/wiki?curid=5105592" title="Tom i Jerry (film 2021)">
Tom i Jerry (film 2021)

Tom i Jerry (ang. "Tom &amp; Jerry") – amerykański film przygodowy wytwórni Warner Bros. Pictures z 2021 roku w reżyserii Tima Story’ego. Jest on oparty na serialu "o tym samym tytule" stworzonym przez Williama Hannę i Josepha Barberę. Film łączy technikę animacji komputerowej z grą prawdziwych aktorów.
Premiera filmu odbyła się w Stanach Zjednoczonych 26 lutego 2021 w usłudze VOD HBO Max. Pięć miesięcy później, 11 czerwca, obraz trafił do kin na terenie Polski.
Opis fabuły.
Akcja filmu rozgrywa się na Manhattanie w Nowym Jorku. Tom dorabia udając niewidomego pianistę, natomiast jego rywal Jerry w poszukiwaniu nowego mieszkania. Drogi się krzyżują i rozpoczyna się gonitwa, która prowadzi do ekskluzywnego nowojorskiego hotelu. Tymczasem młoda i piękna dziewczyna Kayla (Chloë Grace Moretz) postanawia zatrudnić się w hotelu Royal Gate jako pracownica. Dziewczyna przedstawia skradzione CV jako własne i zostaje zatrudniona do pomocy w zorganizowaniu wielkiego wesela pary zakochanych – Preety i jej narzeczonego Bena. Kiedy obecność Jerry’ego w hotelu zostaje ujawniona, zdesperowana Kayla wyznacza kota Toma, aby złapał mysz. Walka pomiędzy kotem a myszką, do której dochodzi, może zniszczyć jej karierę, ceremonię ślubu oraz hotel. Nie spodziewają się jednak, że w sprawę zostaje zamieszany pracownik Terence (Michael Peña).
Odbiór.
Zysk.
Film "Tom i Jerry" zarobił 46,5 miliona dolarów w Stanach Zjednoczonych i Kanadzie oraz 86 milionów dolarów w pozostałych państwach; łącznie 132,5 miliona dolarów.
Krytyka.
Film "Tom i Jerry" spotkał się z negatywną reakcją krytyków. W serwisie Rotten Tomatoes 30% ze stu dwudziestu dziewięciu recenzji filmu jest pozytywne (średnia ocen wyniosła 4,70 na 10). Na portalu Metacritic średnia ocen z 20 recenzji wyniosła 32 punkty na 100.

</doc>
<doc id="5105594" url="https://pl.wikipedia.org/wiki?curid=5105594" title="Królowa i konkwistador">
Królowa i konkwistador

Królowa i konkwistador – kolumbijski dramat kostiumowy, wyprodukowany w 2020 roku przez Caracol Television. 
Światowa premiera odbyła się 24 maja 2020 na platformie Netflix, z wyjątkiem Kolumbii, gdzie prawa do serialu ma kanał Caracol.
Polska premiera telewizyjna odbyła się 12 lipca o 20:35 w TVP1.
Fabuła.
To historia Cataliny – Indianki, która oddała swoją duszę, serce i życie konkwistadorowi. „Królowa i konkwistador” ukazuje jedną z pierwszych miłości, jaka miała miejsce w Ameryce Południowej, między królową Indian a Hiszpanem. Po wspólnym założeniu miasta Cartagena de Indias, Pedro de Heredia poruszony obowiązkiem uratowania brata zdradza Catalinę i jej lud. Ona, ze złamanym sercem znika. Wraca 18 lat późnej i zamierza się zemścić.
Obsada.
Aktor – Postać
i inni.

</doc>
<doc id="5105596" url="https://pl.wikipedia.org/wiki?curid=5105596" title="Alexandre-Étienne Choron">
Alexandre-Étienne Choron

Alexandre-Étienne Choron (ur. 21 października 1771 w Caen, zm. 29 czerwca 1834 w Paryżu) – francuski pisarz muzyczny, wydawca, pedagog i teoretyk muzyki.
Życiorys.
Początkowo poświęcił się studiom matematycznym i lingwistycznym, w latach 90. XVIII wieku przeprowadził się do Paryża, gdzie uczył się muzyki u Rosego i Bonesiego. Samodzielnie zapoznał się z traktatami włoskich i niemieckich teoretyków muzyki. W 1805 roku założył w Paryżu własną oficynę wydawniczą, która publikowała dzieła zapomnianych wówczas dawnych mistrzów takich jak Giacomo Carissimi, Giovanni Pierluigi da Palestrina, Claude Goudimel i Josquin des Prés oraz pisma poświęcone teorii muzyki. Od 1810 roku był członkiem korespondentem Institut de France. Przedstawił plan reorganizacji kościelnego szkolnictwa muzycznego, otrzymał też stanowisko directeur de la musique des fêtes religieuses. Od 1816 do 1817 roku był dyrektorem Académie Royale de Musique, doprowadził wówczas do ponownego otwarcia zamkniętego w 1815 roku Konserwatorium Paryskiego. W 1818 roku założył Institution de Musique Classique et Religieuse, którą prowadził do 1830 roku. Działał na rzecz zreformowania muzyki religijnej w oparciu o dawne wzorce. Wraz ze swoimi uczniami organizował w katedrze Notre-Dame koncerty muzyki renesansowej i barokowej.
Był autorem prac "Principes d’accompagnement des écoles d’Italie" (1804), "Principes de composition des écoles d’Italie" (3 tomy, 1808; 2. wydanie w 6 tomach 1816), "Dictionnaire historique des musiciens" (wspólnie z François-Josephem-Marie Fayolle’em; 2 tomy, 1810–1811), "Méthode élémentaire de musique et de plainchant" (1811), "Méthode concertante de musique à plusieurs parties" (1818, nowe wydanie 1833) i "Manuel complet de musique vocale et instrumentale, ou Encyclopédie musicale" (wspólnie z Adrienem de La Fage, 1836–1839). Przygotował do druku zrewidowane i uzupełnione wydanie "Traité général des voix et des instruments d’orchestre" François Francœura (1813), przetłumaczył także "Gründliche Anweisung zur Komposition" i "Generalbassschule" Johanna Georga Albrechtsbergera (1814 i 1815) oraz "Musico prattico" Francesco Azopardiego (1816). Swoją działalnością przyczynił się do reorganizacji szkolnictwa muzycznego, szczególnie w zakresie kształcenia wokalistów.

</doc>
<doc id="5105598" url="https://pl.wikipedia.org/wiki?curid=5105598" title="Nie mogę zapomnieć">
Nie mogę zapomnieć

Nie mogę zapomnieć – pierwszy singel polskiej piosenkarki Eweliny Lisowskiej zapowiadający jej piąty album. Singiel został wydany 2 października 2020 roku, wraz z teledyskiem, który został nagrywany w maju 2020 roku.
Geneza utworu i historia wydania.
Utwór powstał we współpracy z Mikołajem Trybulcem i Moniką Wydrzyńską, którzy na co dzień tworzą zespół Linia Nocna. W opisie utworu opublikowanego w serwisie YouTube napisano, iż:
31 października 2020 piosenka została zaprezentowana telewidzom stacji TVN w programie "Dzień Dobry TVN".
Teledysk.
Do utworu powstał teledysk w reżyserii Alana Kępskiego, który udostępniono w dniu premiery singla za pośrednictwem serwisu YouTube. 

</doc>
<doc id="5105601" url="https://pl.wikipedia.org/wiki?curid=5105601" title="Johann Stridbeck">
Johann Stridbeck

Johann Stridbeck młodszy (ur. 1665 Augsburg, zm. 19 grudnia 1714) – niemiecki rysownik, grawer i wydawca.
Jego ojcem był Johann Stridbeck starszy (1641–1716), pierwszy wydawca i grafik w Augsburgu, założyciel zakładu drukarskiego i wydawniczego. W 1680 roku uzyskał przywilej drukarski za wydanie wraz z Pierre Duval"Tabulae Geographicae Die Geographia oder Erd Beschreibung". W 1682 roku został skazany za długi; wyszedł z więzienia w 1690.
W tym czasie jego biznes przejął syn Johann Stridbeck młodszy, który łączył interesy z pasją artystyczną. Zdobywał kolejne przywileje drukarskie, nabywał drzeworyty Josta Ammana. Jego pasją było tworzenie grafik, głównie widoków miast, które osobiście odwiedzał.
W 1704 roku, na krótko, z powodu zajęcia miasta przez wojska elektora bawarskiego Maksymiliana II Emanuela wyjechał do Frankfurtu.
Publikacje.
Wydawnictwo Stridbecków publikowało głównie grafiki z widokami miast. Prócz tego wydawali ilustrowane emblematy i przysłowia oraz karty do gry o tematyce geograficznej. Johann Stridbeck młodszy jest autorem serii grafik opublikowanych pod tytułem "Skizzenbuch" w 1691 roku, przedstawiających widoki niemieckich miast. Grafiki zostały wydane w dwu tomowym albumie: pierwszy "Die Stadt Berlin im Jahre 1690" poświęcony był architekturze Berlina i obejmował widok zamku Stadtschloss oraz ulicy Unter den Linden w kierunku parku Tiergarten. Tom drugi zawierał grafiki z podróży przedstawiające architekturę Wrocławia, Drezna, Lipska, Amsterdamu i Hagi oraz trzy grafiki Londynu. Jest autorem rysunków związanych z Lipskiem, Monachium z 1697, Lünebergiem i Magdeburgiem. Stworzył piętnaście płyt opublikowanych w serii "Theatrum der vornehmsten Kirchen, Clöster, Pallaest u. Gebeude in Chur F. Residentz Stadt München" zawierające widok na katedrę Najświętszej Marii Panny i sugestywną perspektywę Rindermarkt, (targu bydlęcego) w Monachium.
Jego obszerną twórczość po raz pierwszy zebrano w całości w czterech tomach Hollsteina i wydane w: "German Engravings, Etchings and Woodcuts, ca. 1400-1700" (volumes LXXXVI–LXXXIX).

</doc>
<doc id="5105603" url="https://pl.wikipedia.org/wiki?curid=5105603" title="Pie postulatio voluntatis">
Pie postulatio voluntatis

Pie postulatio voluntatis () – bulla papieska wydana 15 lutego 1113 przez papieża Paschalisa II, w której papież formalnie uznał ustanowienie rycerzy Szpitalników i potwierdził ich niezależność i suwerenność. Obecnie dokument jest przechowywany w Bibliotece Narodowej Malty w Valletcie na Malcie.
Tło.
Początki Rycerzy Szpitalników sięgają około 1048, kiedy Ma’add al-Mustansir bi-Allah wydał pozwolenie kupcom z Republiki Amalfi na budowę szpitala w Jerozolimie. Społeczność, która zarządzała szpitalem, podczas pierwszej krucjaty około 1099 usamodzielniła się pod przywództwem wielkiego mistrza bł. Gerarda.
Bulla.
Papież Paschalis II nadał bł. Gerardowi bullę 15 lutego 1113. Formalnie uznał w niej fundację szpitala, który stał się zakonem świeckim pod wyłączną opieką Kościoła. Bulla dawała Zakonowi prawo wyboru wielkich mistrzów bez ingerencji władz zewnętrznych. Rycerze Zakonu związani byli trzema ślubami: ubóstwa, czystości i posłuszeństwa.
Bulla stanowiła podstawę prawną niepodległości i suwerenności Zakonu.
Dokument jest przechowywany w Bibliotece Narodowej Malty w Valletcie na Malcie.
Upamiętnienie.
900. rocznicę wydania bulli papieskiej Suwerenny Rycerski Zakon Maltański (SMOM) upamiętnił dwudniową międzynarodową konferencją w Rzymie, w której wzięło udział około 5000 osób. Konferencja rozpoczęła się 7 lutego 2013, a zakończyła się 9 lutego mszą świętą odprawioną przez kardynała Tarcisio Bertone w bazylice św. Piotra. Oddziały SMOM na całym świecie również obchodziły tę rocznicę wieloma wydarzeniami.
Z okazji rocznicy , poczta Zakonu emitowała zestaw dwóch znaczków, a urząd pocztowy Malty MaltaPost wydał bloczek.

</doc>
<doc id="5105615" url="https://pl.wikipedia.org/wiki?curid=5105615" title="Johann Gottfried Schicht">
Johann Gottfried Schicht

Johann Gottfried Schicht (ur. 29 września 1753 w Bogatyni, zm. 16 lutego 1823 w Lipsku) – niemiecki kompozytor, dyrygent i pianista.
Życiorys.
Uczył się w Żytawie u Johanna Triera. W 1776 roku wyjechał do Lipska, gdzie podjął studia prawnicze na tamtejszym uniwersytecie. Poznał tam Johanna Adama Hillera i występował jako skrzypek w organizowanych przez niego koncertach. W latach 1781–1785 występował z Gewandhausorchester, a w 1785 roku jako następca Hillera został jej dyrygentem. W 1802 roku założył w Lipsku Singakademie, którą prowadził do 1807 roku. Od 1808 roku był dyrektorem muzycznym Uniwersytetu Lipskiego. W 1810 roku objął po Auguście Eberhardzie Müllerze stanowisko kantora w kościele św. Tomasza.
Napisał oratoria "Die Feier der Christen auf Golgotha", "Moses auf Sinai" i "Das Ende des Gerechten", 4 "Te Deum", ponadto msze, kantaty, motety, psalmy, "Koncert fortepianowy", sonaty i capriccia na fortepian. Po śmierci Schichta jego twórczość popadła w zapomnienie. Opublikował pracę "Grundregeln der Harmonie nach dem Verwechslungssystem" (Lipsk 1812).
Jego żoną była włoska śpiewaczka Costanza Valdesturla.

</doc>
<doc id="5105622" url="https://pl.wikipedia.org/wiki?curid=5105622" title="Kompleks startowy nr 110 kosmodromu Bajkonur">
Kompleks startowy nr 110 kosmodromu Bajkonur

Kompleks startowy nr 110 – rosyjski (dawniej związkowy) nieczynny kompleks startowy w kosmodromie Bajkonur (Kazachstan) przeznaczony dla rakiet N1 oraz Energia.
Kompleks ten został wybudowany jako miejsce startu dla załogowych misji lądowania na Księżycu N1/Ł3, przy użyciu statku kosmicznego Sojuz 7K-Ł3 i lądownika LK. Superciężka rakieta N1 wykonała cztery loty próbne (wszystkie uruchomione z kompleksu 110), jednak wszystkie zakończyły się katastrofą przed odłączeniem pierwszego członu.
Pierwszy start z tego kompleksu miał miejsce 21 lutego 1969 r. z wyrzutni 110/38, zaś 3 lipca 1969 r. nastąpił kolejny start z tej samej platformy. Podczas drugiego startu nastąpiła awaria silników stopnia 1 podczas startu na wysokości ok. 150 m. Kawałek metalu dostał się do pompy utleniacza, co wywołało eksplozję w jednym z silników pierwszego stopnia. Wybuch uszkodził przewody paliwowe sąsiednich silników, ogień gwałtownie się rozprzestrzenił i rakieta przewróciła się niszcząc cały kompleks startowy. Eksplozja zniszczyła prawą wyrzutnię, rozbiła okna sześć kilometrów od kompleksu i była widoczna 35 kilometrów dalej w Leninsku. Odbudowa trwała ponad osiemnaście miesięcy.
Loty N1 zostały wznowione 26 czerwca 1971 roku, tym razem z lewej wyrzutni. Po kolejnej awarii i niepowodzeniu następnego startu 23 listopada 1972 roku, projekt N1/Ł3 został porzucony.
Obie wyrzutnie N1 zostały następnie przebudowane do obsługi rakiet Energia oraz promów Buran. Dwie obrotowe wieże serwisowe zostały zmniejszone o 60 metrów, aby dopasować się do mniejszej wysokości rakiety Energia. Trzecia wyrzutnia została zbudowana od podstaw jako kompleks nr 250 i była przeznaczona do startów bezzałogowych. Rakiety Energia startowały tylko dwa razy. Pierwsza misja ("Energia-Polus") w dniu 15 maja 1987 roku została wystrzelona z kompleksu 250, zaś druga ("Buran 1K1") – z 110/37. Był to ostatni start z tego kompleksu i jednocześnie ostatni start rakiety Energia.
Dziś obie wyrzutnie nr 110 nadal stoją, jednak popadły w ruinę. Kompleks 110 wybrany został jako lokalizacja dla Bayterek Launch Complex, który ma być przeznaczony dla rakiet Angara, jednak ostatecznie wybrano kompleks nr 250. Rozważano również kompleks startowy nr 200, wykorzystywany obecnie przez rakiety Proton.

</doc>
<doc id="5105624" url="https://pl.wikipedia.org/wiki?curid=5105624" title="Guillaume Boivin">
Guillaume Boivin

Guillaume Boivin (ur. 25 maja 1989 w Montrealu) – kanadyjski kolarz szosowy.
Osiągnięcia.
Opracowano na podstawie:

</doc>
<doc id="5105632" url="https://pl.wikipedia.org/wiki?curid=5105632" title="Léon Allart">
Léon Allart

Léon Auguste Amédée Allart, także Leon August Amadeusz Allart (ur. 8 marca 1837 w Le Cateau-Cambrésis, zm. 14 sierpnia 1906 w Roubaix) – fabrykant, konsul Belgii, przedsiębiorca posiadający fabryki w Roubaix i w Łodzi, mer Roubaix. Kawaler Orderu Narodowego Legii Honorowej i Kawaler Orderu Leopolda.
Jedna z ulic w Roubaix została nazwana jego imieniem.
Życiorys.
W 1846 r. ojciec Leona Allarta – Louis Allart założył przędzalnię wełny, a w 1863 r. na jej bazie powstało Towarzystwo przemysłowe Allart &amp; Rousseau, którego był założycielem wraz z Cezarem Screpelem i Jeanem Baptistem Rousseau. Budynki przedsiębiorstwa zlokalizowane zostały w Roubaix przy Grande Rue 152 i Boulvard Gambetta 187-189. Po wycofaniu się Louisa z działalności w 1878 r., przekazał firmę synowi, który przemianował ją na „L. Allart fils et Compagnie”. Allart postanowił rozwijać firmę poprzez ekspansję przedsiębiorstwa za granicą. W związku z tym zakupił od Augusta Keniga tereny o powierzchni 30 morgów w południowo-zachodniej części Łodzi, na którą składały się pola, łąki i lasy, stanowiące część osady Kąty. Przy parcelach zakupionych przez fabrykanta przebiegała wiejska droga, w późniejszym okresie nazwana od nazwy osady ulicą Kątną (współcześnie ul. W. Wróblewskiego). W 1879 r. Allart uruchomił filię swojego francuskiego przedsiębiorstwa „Leon Allart-Fils et Ci”. W 1882 r. wybudował swoją willę (zwaną willą Leona Allarta), a w 1883 r. utworzył spółkę „Leon Allart &amp; Rosseau et Co”. Po 1888 r. Allart dokupił tereny położone na wschód, sąsiadujące z współczesną ul. Różaną, w efekcie czego stał się właścicielem dużego kompleksu fabryczno-mieszkaniowego. W jego skład wchodziła przędzalnia wełny, farbiarnie, willa, domy, szkoły oraz sklepy. W 1889 r. fabryka Allarta zatrudniała 1489 robotników. Z czasem fabrykant do swojej produkcji włączył również wytwarzanie przędzy szewiotowej. Kapitał zakładowy przedsiębiorstwa wyniósł 2 500 000 rubli, a zatrudnienie wynosiło 1800 pracowników. W 1903 r. roczny obrót firmy wynosił blisko 7 000 000 rubli. Zarząd przedsiębiorstwa mieścił się w Roubaix we Francji, zaopatrywała ona fabryki w Łodzi w surowce, z których zysk ze sprzedaży wracał do centrali.
Pozostała działalność.
Leon Allart był filantropem, jego zakłady wraz z przedsiębiorstwami Karola Scheiblera II oraz Ernsta Leonhardta wspierały w 1904 r. inicjatywę „Kropla Mleka” zainicjowaną przez łódzkich lekarzy. Miała ona na celu krzewienie higieny wieku niemowlęcego oraz dziecięcego. Ponadto w związku z akcją zakłady Allarta utworzyły żłobek. Allart był absolwentem Politechniki w Zurychu, był merem Roubaix w latach 1880–1884, ponadto był członkiem Rady Banku Francuskiego, konsulem Belgii, a jego majątek był wyceniany na ponad 1 000 000 rubli.
Życie prywatne.
Jego ojcem był fabrykant – Louis Alexandre Amédée Allart (ur. ok. 1814 r.), a matką Augustine Henriette z domu Rosseau (ur. w 1811 r.). Ożenił się z Blanche Marie z domu Sioen. Mieli dwójkę dzieci – córkę Marguerite Allart (ur. w 1879 r., zm. w 1952 r.) oraz syna Georgesa Allarta (ur. w 1875 r., zm. w 1962 r.) który odziedziczył majątek w Łodzi.

</doc>
<doc id="5105647" url="https://pl.wikipedia.org/wiki?curid=5105647" title="Reto Hollenstein">
Reto Hollenstein

Reto Hollenstein (ur. 22 sierpnia 1985 w Frauenfeld) – szwajcarski kolarz szosowy.
Osiągnięcia.
Opracowano na podstawie:

</doc>
<doc id="5105649" url="https://pl.wikipedia.org/wiki?curid=5105649" title="Fruupp">
Fruupp

Fruupp – zespół grający rock progresywny w latach 1971–1976. Powstał w Belfaście w Irlandii Północnej, lecz zyskał grono fanów w Wielkiej Brytanii. Byli stosunkowo popularni, szczególnie na scenie studenckiej i jako support, otwierając koncerty przed takimi zespołami jak Genesis, Queen i King Crimson.
Historia.
Grupa została założona przez gitarzystę Vincenta McCuskera na początku 1971 roku w Belfaście i składała się głównie z klasycznie wyszkolonych muzyków Petera Farrelly'ego (gitara basowa i śpiew), Stephena Houstona (instrumenty klawiszowe i obój) oraz Martina Foye (perkusja). Po dwóch latach występów stworzyli taśmę demo i podpisali kontrakt z Pye Records dla ich undergroundowej i progresywnej wytwórni muzycznej Dawn Records. W latach 1973-1975 grupa wydała cztery albumy studyjne i trzy single. Pomimo tego, że w tym czasie zagrali setki koncertów w Wielkiej Brytanii i Europie, nie wydano jeszcze żadnych nagrań na żywo, chociaż istnieją bootlegowe nagrania publiczności z występów na żywo w Anglii i Irlandii. Koncert w klubie Friars Aylesbury zagrany 6 grudnia 1975 roku został nagrany za pomocą przenośnego urządzenia z myślą o albumie koncertowym "Live at Friars Aylesbury", jednak taśmy-matki zostały później zniszczone przez pożar w mieszkaniu, które muzycy dzielili w Peckham w Londynie.
W styczniu 1975 roku Stephen Houston opuścił zespół i został duchownym. Zastąpił go John Mason, z którym Fruupp nagrał swój ostatni album "Modern Masquerades" (1975), wyprodukowany przez multiinstrumentalistę Iana McDonalda, najbardziej znanego jako współzałożyciel King Crimson oraz Foreigner. Chociaż zespół pracował nad piątym albumem o tytule "Doctor Wilde's Twilight Adventure" w 1976 roku, słaba sprzedaż ich płyt wraz z nadejściem ruchu punk rocka i new wave spowodował, że pod koniec tego roku Fruupp rozpadł się.
Nazwa zespołu.
Nazwa zespołu Fruupp, według informacji z "The Fruupp File" Melody Makera z 1974 roku, pochodzi od "ducha młodej kobiety, który nawiedzał dom, w którym odbywały się ich początkowe próby" [w Belfaście]"." "Duch stał się ich maskotką, a oni" [zespół] "przyjęli jej imię". Natomiast w wywiadzie przeprowadzonym ze Stevem Houstonem, klawiszowcem grupy, w 1973 roku dla NME dziennikarz Paul Weir napisał, że "nazwa, jak mówi mi Steve, był pomysłem pierwszego basisty zespołu, który zauważył grupę liter na kartce letrasetu" [arkusz z samoprzylepnymi literkami]", który literował się 'F-R-U-U-P'. Będąc człowiekiem pióra, dodał 'P' na końcu, aby to zrównoważyć i tak narodziła się nazwa".

</doc>
<doc id="5105653" url="https://pl.wikipedia.org/wiki?curid=5105653" title="Evenus coronata">
Evenus coronata

Evenus coronata − gatunek motyla z rodziny modraszkowatych i podrodziny ogończyków. Zamieszkuje krainę neotropikalną od południa Meksyku po północną część Peru. Występuje głównie w górach i pogórzach. Preferuje pierwotne lasy mgliste, ale spotykany jest też w innych siedliskach.
Taksonomia.
Gatunek ten po raz pierwszy opisany został w 1865 roku przez Williama Chapmana Hewitsona pod nazwą "Thecla coronata". Opisu dokonano na podstawie serii okazów z Gwatemali i Kolumbii. W 2014 roku Andrew F.E. Neild oraz Zsolt Bálint dokonali wyznaczenia lektotypu i paralektotypu gatunku.
W obrębie gatunku wyróżnia się dwa podgatunki:
"E. coronata" zajmuje w obrębie rodzaju "Evenus" pozycję siostrzaną względem "Evenus felix".
Morfologia.
Motyl ten osiąga od 45 do 60 mm rozpiętości skrzydeł. Głowa samca charakteryzuje się kępką sterczących ku górze, jaskrawo zielonych łusek, tworzących „koronę”, której motyl ten zawdzięcza swój epitet gatunkowy.
Wierzch skrzydeł jest głównie metalicznie błękitny, u podgatunku nominatywnego przechodzący przy ich nasadach w odcienie zielonkawe, zaś u "E. c. watkinsi" ciemniejszy. Skrzydła u samca mają wąskie, a u samicy szerokie obrzeżenie czarnej barwy. U samicy wierzch tylnego skrzydła ma ponadto ciemnoczerwone plamy w części przyogonowej, rozdzielone szeroką czarną przepaską, biegnącą wzdłuż drugiej żyłki kubitalnej; plamy te są szerszej obrzeżone i często jaśniejsze niż u siostrzanego "E. felix". Spód skrzydeł jest głównie metalicznie ciemnozielony z czarną przepaską poprzeczną, mniejszą na skrzydle przednim i większą na tylnym. Przepaska ta jest szersza niż u "E. felix" oraz na skrzydle tylnym ma nieregularną szerokość. Brzeg nasadowy przepaski ma u podgatunku nominatywnego połysk turkusowy lub srebrnozielony, podczas gdy u "E. c. watkinsi" jest on białawozielony. Ponadto na spodzie skrzydła tylnego występują przepaski zaśrodkowe, bliższa czerwona i dalsza różowa. U samca na spodzie skrzydła przedniego występuje tylko jedna, wąska łata androkoniów umiejscowiona po nasadowej stronie trzeciej żyłki medialnej (M3) i żyłki kubitalnej na wysokości początku drugiej gałęzi żyłki kubitalnej (Cu2) i odsiebnie od niego.
Biologia i ekologia.
Owad ten preferuje rzędne od 1100 do nieco ponad 2000 m n.p.m., ale spotkać go można na wysokości od 600 do 3250 m n.p.m. Najchętniej zasiedla górskie i podgórskie lasy mgliste, zwłaszcza pierwotne, ale bywa także spotykany w suchszych, wyżej położonych, wiecznie zielonych lasach równikowych, a nawet w siedliskach zaburzonych ludzką działalnością, także w obrębie większych miast.
Osobniki dorosłe aktywne są za dnia. Samice chętnie latają i na krótko przysiadają na liściach. Odżywiają się nektarem roślin z plemienia "Eupatorieae", najczęściej z rodzaju sadziec. Samce spotyka się znacznie rzadziej. Bytują na wierzchołkach zalesionych wzgórz i grani, wybierając miejsca nasłonecznione jak przerwy w drzewostanie, pobrzeża leśnych duktów i potoków. Odbywają krótkie, kilkuminutowe loty przy słonecznej pogodzie, zwykle na wysokości od 6 do 12 metrów nad poziomem gruntu, rzadziej niżej. Nie obserwowano nigdy ich żerowania na nektarze.
Stadia rozwojowe "E. coronata" uznaje się za nieopisane, jako że te opisane przez A. Schultze’a–Rhonhofa najprawdopodobniej należą do siostrzanego "E. felix". Gąsienice wszystkich gatunków z rodzaju "Evenus" żerują na sączyńcowatych, a u "E. felix" rośliną żywicielską jest "Pouteria lucuma". Jaja u "E. felix" składane są na pąkach liściowych, młodych liściach i pod kwiatami, maskująco ubarwione gąsienice żerują całą dobę, głównie na młodych liściach, a przypominające ptasie odchody poczwarki znajdowane są w ściółce pod rośliną żywicielską.
Rozprzestrzenienie.
Gatunek neotropikalny. Podgatunek nominatywny występuje od południowomeksykańskiego stanu Chiapas przez Gwatemalę, Belize, Honduras, Nikaraguę, Kostarykę, Panamę po zachodniokolumbijski departament Chocó i północno-zachodni skraj Ekwadoru. Podgatunek "E. c. watkinsi" rozprzestrzeniony jest w północnej i zachodniej części Wenezueli, zachodniej Kolumbii, wschodnim Ekwadorze oraz północnej części wschodniego Peru. W Kolumbii zamieszkuje pasma Sierra Nevada de Santa Marta, Kordylierę Wschodnią, Kordylierę Zachodnią, a przypuszczalnie także Kordylierę Środkową z wyłączeniem zachodnich stoków w regionie Chocó. W Ekwadorze i Peru zasiedla wschodnie Andy i ich podgórza.

</doc>
<doc id="5105654" url="https://pl.wikipedia.org/wiki?curid=5105654" title="Stanisław Sroka (działacz państwowy)">
Stanisław Sroka (działacz państwowy)

Stanisław Sroka (ur. 12 września 1941 w Woli Malowanej, zm. 27 kwietnia 2014 we Wrocławiu) – polski działacz państwowy, zootechnik i nauczyciel, doktor nauk rolniczych, w latach 1984–1990 przewodniczący Prezydium Wojewódzkiej Rady Narodowej w Lesznie.
Życiorys.
Syn Józefa i Bronisławy. W 1960 ukończył Liceum Pedagogiczne im. Jana Władysława Dawida w Częstochowie, a następnie w 1966 studia na Wydziale Zootechnicznym Wyższej Szkoły Rolniczej we Wrocławiu. Od 1966 do 1967 odbywał roczny staż w PGR-ach w Ślubowie i Glince. Później był kierownikiem gospodarstwa w Zakładzie Rolnym w Tarpnie. W 1986 na macierzystej uczelni obronił doktorat pt. "Analiza użytkowości jałowic i buhajków w zależności od chorób przebytych w okresie wychowu" napisany pod kierunkiem Tadeusza Szulca.
Od 1971 pracował w Zespole Szkół Rolniczych w Grabonogu, od 1974 jako zastępca, a od 1977 jako dyrektor placówki. Uzyskał stopień nauczyciela dyplomowanego, należał też do Rady Oświaty Rolniczej przy Ministerstwie Rolnictwa i Gospodarki Żywnościowej. Przyczynił się do utworzenia uniwersytetu ludowego w Grabonogu oraz izby pamięci i biblioteki poświęconej Edmundowi Bojanowskiemu, a także do ocalenia i restauracji dworku w tej miejscowości. Autor publikacji i opracowań dotyczących rolnictwa i historii regionu, był inicjatorem powołania Stowarzyszenia bł. Edmunda Bojanowskiego oraz powstania lokalnych czasopism południowo-wschodniej Wielkopolski (m.in. "Przyjaciela Ludu"). W 2007 przeszedł na emeryturę.
Był radnym Gminnej Rady Narodowej w Piaskach, a od 1984 do 1990 przewodniczącym Prezydium Wojewódzkiej Rady Narodowej w Lesznie.
Zmarł po długiej chorobie. Został pochowany 30 kwietnia 2014 na cmentarzu w Pępowie.
Odznaczenia.
Odznaczony m.in. Nagrodą i Medalem Zygmunta Glogera (2006), Nagrodą im. księdza dr Bolesława Domańskiego, a także wyróżnieniami resortowymi. Wyróżniano także założone przez niego muzeum.

</doc>
<doc id="5105655" url="https://pl.wikipedia.org/wiki?curid=5105655" title="Fred Wright">
Fred Wright

Alfred „Fred” Brockwell Wright (ur. 13 czerwca 1999 w Londynie) – brytyjski kolarz szosowy i torowy.
Wright jest medalistą mistrzostw Wielkiej Brytanii w kolarstwie torowym.
Osiągnięcia.
Kolarstwo szosowe.
Opracowano na podstawie:
Kolarstwo torowe.
Opracowano na podstawie:

</doc>
<doc id="5105661" url="https://pl.wikipedia.org/wiki?curid=5105661" title="Hamza Regragui">
Hamza Regragui

Hamza Regragui (; ur. 13 czerwca 1997) – marokański piłkarz, grający na pozycji środkowego obrońcy. W sezonie 2020/2021 zawodnik Renaissance Berkane.
Kariera klubowa.
Pierwsze kroki stawiał w Académie Mohammed VI de football, z którego został przeniesiony 1 lipca 2015 roku do Málaga CF Juvenil A.
1 lipca 2016 roku powrócił do ojczyzny zostając piłkarzem KACu Kénitra. Zadebiutował w tym zespole 14 maja 2017 roku w meczu przeciwko Difaâ El Jadida, przegranym 1:2. Hamza Regragui pojawił się na boisku w 80. minucie. To był jego jedyny mecz w tym klubie.
1 stycznia 2017 roku powrócił do Académie Mohammed VI de football.
1 lipca 2017 roku został zawodnikiem Renaissance Berkane. W zespole tym debiut zaliczył 9 września 2017 roku w meczu przeciwko Ittihadowi Tanger, przegranym 0:3. Pierwszą asystę zaliczył 16 grudnia 2017 w meczu przeciwko Racingowi Casablanca, wygranym 4:0. Hamza Regragui asystował przy bramce w 79. minucie. Pierwszą bramkę strzelił 18 grudnia 2018 roku w meczu przeciwko OC Safi, wygranym 3:2. Hamza Regragui do sitaki trafił w 15. minucie po podaniu Omara Namsaouiego. W sezonie 2017/2018 zdobył Puchar Maroka, a w 2020 roku Afrykański Puchar Konfederacji. Łącznie dla zespołu z Berkane rozegrał 64 ligowe mecze, strzelił 3 gole i zaliczył 3 asysty.
Kariera reprezentacyjna.
Był w kadrze na mecz ojczystej reprezentacji do lat 23 przeciwko Gambii.

</doc>
<doc id="5105663" url="https://pl.wikipedia.org/wiki?curid=5105663" title="SK Telecom">
SK Telecom

SK Telecom ( lub ) – południowokoreański operator telekomunikacji bezprzewodowej; należy do SK Group, jednego z największych czeboli w kraju.

</doc>
<doc id="5105666" url="https://pl.wikipedia.org/wiki?curid=5105666" title="Luis Ortiz (strzelec)">
Luis Ortiz (strzelec)

Luis Ortiz (ur. 12 stycznia 1951) – kolumbijski strzelec, olimpijczyk, medalista imprez rangi kontynentalnej.
Kariera.
Specjalizował się w strzelaniach z pistoletu. Uczestniczył w Letnich Igrzyskach Olimpijskich 1984, startując wyłącznie w pistolecie dowolnym z 50 m. Uplasował się na 38. pozycji wśród 56 zawodników.
Medalista imprez rangi kontynentalnej. W 1983 roku zdobył brązowy medal igrzysk panamerykańskich w pistolecie pneumatycznym z 10 m, przegrywając wyłącznie z Peruwiańczykiem Carlosem Horą i Amerykaninem Donem Nygordem. Indywidualnie 3 razy plasował się wśród 8 najlepszych zawodników mistrzostw Ameryki – w 1977 roku zajął 7. miejsce w pistolecie pneumatycznym z 10 m i pistolecie dowolnym z 50 m. W pierwszej z tych konkurencji osiągnął 8. wynik w 1985 roku. Wywalczył 4 srebrne medale igrzysk Ameryki Środkowej i Karaibów – wszystkie w zawodach drużynowych.

</doc>
<doc id="5105667" url="https://pl.wikipedia.org/wiki?curid=5105667" title="Kościół Wszystkich Świętych w Mórkowie">
Kościół Wszystkich Świętych w Mórkowie

Kościół Wszystkich Świętych w Mórkowie – rzymskokatolicki kościół parafialny należący do parafii pod tym samym wezwaniem (dekanat święciechowski archidiecezji poznańskiej).
Świątynia została wzniesiona w 2 połowie XVI wieku, dzięki staraniom Kotwiczów-Dłuskich.
Do prostokątnego, dwunawowego korpusu jest dobudowane niższe i węższe, kwadratowe prezbiterium, z zakrystią umieszczoną od strony północnej. Przy zachodniej ścianie nawy znajduje się wybudowana w 1909 roku wieża, w dolnej partii posiadająca konstrukcję szachulcową, powyżej drewnianą, zakończona dachem hełmowym z latarnią. Gwiaździste sklepienia naw oparte są na dwóch filarach, umieszczonych na osi świątyni. Prezbiterium nakrywa stropem kasetonowy z 1931 roku. Neogotycki ołtarz główny powstał w XIX wieku.
Z dawnych czasów kościół posiada dwie późnorenesansowe płyty wykonane z piaskowca, z płaskorzeźbionymi wizerunkami zmarłych: Wojciecha Dłuskiego (zmarłego w 1574 roku), przedstawionego jako stojący rycerz, oraz młodzieńca z rodziny Kotwiczów-Gorczyńskich (z 4 ćwierci XV wieku), przedstawionego jako chłopca w renesansowym stroju.

</doc>
<doc id="5105675" url="https://pl.wikipedia.org/wiki?curid=5105675" title="Sabana">
Sabana



</doc>
<doc id="5105681" url="https://pl.wikipedia.org/wiki?curid=5105681" title="Kościół Matki Bożej Nieustającej Pomocy w Łowiczu">
Kościół Matki Bożej Nieustającej Pomocy w Łowiczu

Kościół Matki Bożej Nieustającej Pomocy w Łowiczu – rzymskokatolicki kościół parafialny należący do parafii pod tym samym wezwaniem (dekanat Łowicz-Katedra diecezji łowickiej). Znajduje się na osiedlu Korabka.
W 1997 roku rozpoczęła się budowa świątyni. 27 czerwca 1999 roku ks. Wiesław Frelek odprawił pierwszą mszę świętą w budowanym kościele. Odprawił ją na ołtarzu, przy którym sprawował Eucharystię św. Jan Paweł II, wizytując Łowicz w dniu 14 czerwca 1999 roku. 2 czerwca 2000 roku biskup Alojzy Orszulik wydał dekret przekształcający ośrodek Duszpasterski w parafię. Wszedł on w życie 27 czerwca 2000 roku. Pierwszym jej proboszczem został dotychczasowy rektor ośrodka ks. mgr Wiesław Frelek, który całą swoją energię włożył w wykończenie wnętrza kościoła znajdującego się w stanie „surowym”. Konsekracji kościoła, wybudowanego według projektu architekta Aleksego Dworczaka, dokonał 30 czerwca 2007 roku biskup łowicki Andrzej F. Dziuba.
W ołtarzu głównym jest umieszczony obraz patronki parafii, Matki Bożej Nieustającej Pomocy. Ołtarz i ambona znajdujące się w prezbiterium to marmurowe repliki tych, przy których modlił się św. Jan Paweł II w czasie wizyty w Łowiczu 14 czerwca 1999 roku. W prawej nawie jest umieszczony obraz Miłosierdzia Bożego, a także chrzcielnica wykonana przez górali.

</doc>
<doc id="5105684" url="https://pl.wikipedia.org/wiki?curid=5105684" title="Andrzej Piotrowski (trener)">
Andrzej Piotrowski (trener)

Andrzej Piotrowski (ur. 18 maja 1933 w Pruszkowie) – polski trener lekkoatletyki, twórca sukcesów polskich lekkoatletek podczas igrzysk olimpijskich w Tokio.
Życiorys.
W młodości trenował biegi płotkarskie i skoki, był zawodnikiem Znicza Pruszków oraz warszawskich klubów Ogniwo i Sparta. W 1954 ukończył studia w Akademii Wychowania Fizycznego w Warszawie. Bezpośrednio po studiach został zatrudniony w warszawskim klubie Syrena oraz jako instruktor rehabilitacji w wojskowej służbie zdrowia. Po likwidacji Syreny pracował w Sparcie Warszawa. Współpracował także jako kierownik szkolenia ze zrzeszeniem sportowym Ogniwo. Od 1954 współpracował z Komisją Młodzieżową Sekcji Lekkiej Atletyki przy Głównym Komitecie Kultury Fizycznej (Sekcja była strukturą zastępującą w latach 1951-1957 Polski Związek Lekkiej Atletyki), od 1956 został przez Jana Mulaka włączony w prace Komisji Szkoleniowej.
W 1958 Polski Związek Lekkiej Atletyki powierzył mu w ramach reprezentacji Polski tzw. wunderteamu) treningi z płotkarkami. W połowie 1958 grupę płotkarską połączono z grupą sprinterską, za którą odpowiadał Emil Dudziński. Andrzej Piotrowski został jego współpracownikiem. W tej roli uczestniczył w przygotowaniach do igrzysk olimpijskich w Rzymie (1960) i mistrzostw Europy w 1962 (chociaż na tę drugą imprezę nie został wysłany przez PZLA i przyjechał na własny koszt). Dla rozwinięcia predyspozycji szybkościowych zawodniczek wprowadził trening płotkarski dla sprinterek i trening sprinterski dla płotkarek (prekursorem takiej metody był Jan Mulak).
Równocześnie od 1958 rozpoczął w Warszawie pracę z Marią Piątkowską (wówczas Ilwicką) i Celiną Jesionowską. W jego grupie zawodniczek znalazły się także w kolejnych latach Teresa Wieczorek (później Ciepły, Halina Krzyżańska, Elżbieta Bednarek, Elżbieta Twardowska, Bożena Woźniak, Teresa Gierczak, Urszula Świderska i Ewa Kłobukowska, a najwybitniejszą zawodniczką stała się Irena Kirszenstein (później Szewińska), która dołączyła do grupy A. Piotrowskiego w 1963. Emil Dudziński prowadził natomiast w Krakowie własną grupę zawodniczek.
Początkowo pracował społecznie, pracę etatową w PZLA rozpoczął dopiero jesienią 1962. Bezpośrednio przed igrzyskami olimpijskimi w Tokio w 1964 został w miejsce Emila Dudzińskiego głównym trenerem kobiecej reprezentacji. Jeszcze przed igrzyskami jego zawodniczki poprawiły rekord świata w sztafecie 4 × 100 metrów (13 września 1964 – 44,2, w składzie Maria Piątkowska, Irena Kirszenstein, Halina Górecka i Ewa Kłobukowska), a Ewa Kłobukowska rekord Europy w biegu na 100 metrów (11,3 – 6 września 1964). Poprowadził polskie zawodniczki do pięciu medali olimpijskich (złoto i rekord świata, z wynikiem 43,6, w sztafecie 4 × 100 metrów (w składzie: Teresa Ciepły, Irena Kirszenstein, Halina Górecka i Ewa Kłobukowska), srebrne medale na w skoku w dal i na 200 metrów (Irena Kirszenstein) oraz na 80 metrów przez płotki (Teresa Ciepły), a także brązowy medal na 100 metrów (Ewa Kłobukowska)). W czasie igrzysk zatrzymał po zwycięskim biegu sztafety pałeczkę i podarował ją w 2014 Polskiemu Komitetowi Olimpijskiemu (jako depozyt znajduje się ona w Muzeum Sportu i Turystyki w Warszawie).
W 1965 jego zawodniczki Ewa Kłobukowska i Irena Kirszenstein poprawiły w jednym biegu rekord świata na 100 metrów (11,1 – 9 lipca 1965), a Irena Kirszenstein także rekord świata na 200 metrów (22,7 – 8 sierpnia 1965) i rekord Europy w biegu na 100 jardów (10,5 – 25 lipca 1965). Podczas mistrzostw Europy w 1966 jego zawodniczki zdobyły siedem medali, w tym cztery złote (Irena Kirszenstein na 200 metrów i w skoku w dal, Ewa Kłobukowska na 100 metrów, sztafeta 4 × 100 metrów, w składzie Elżbieta Bednarek, Danuta Straszyńska, Irena Kirszenstein i Ewa Kłobukowska), dwa srebrne (Irena Kirszenstein na 100 metrów, Ewa Kłobukowska na 200 metrów) i jeden brązowy (Elżbieta Bednarek na 80 metrów przez płotki). Po zakończeniu sezonu 1966 Irena Kirszenstein i Ewa Kłobukowska zdecydowały się na zmianę trenera i przeszły pod opiekę Edwarda Bugały. Także ten trener poprowadził polskie sprinterki podczas Igrzysk Olimpijskich w Meksyku (1968). Do 1968 Andrzej Piotrowski pozostawał jednak kierownikiem szkolenia grupy konkurencji kobiecych w Polskim Związku Lekkiej Atletyki.
Po igrzyskach olimpijskich w Meksyku został kierownikiem wyszkolenia Polskiego Związku Lekkiej Atletyki, jednak pełnił tę funkcję jedynie do wiosny 1969. W latach 1969–1972 był ponownie kierownikiem szkolenia grupy konkurencji kobiecych w PZLA. W 1972 został w PZLA odpowiedzialnym za blok sprintu i trenerem kadry sprinterek. Funkcje te pełnił do 1976. W 1985 wyjechał do Meksyku, gdzie także pracował jako trener, jego zawodnikiem był m.in. Alejandro Cárdenas, następnie był zatrudniony w meksykańskim komitecie olimpijskim. Był także doradcą w tamtejszym ministerstwie sportu.

</doc>
<doc id="5105685" url="https://pl.wikipedia.org/wiki?curid=5105685" title="Sean Bennett">
Sean Bennett

Sean Bennett (ur. 31 marca 1996 w El Centro) – amerykański kolarz szosowy.
Osiągnięcia.
Opracowano na podstawie:

</doc>
<doc id="5105698" url="https://pl.wikipedia.org/wiki?curid=5105698" title="Jan Wasylkiewicz">
Jan Wasylkiewicz



</doc>
<doc id="5105714" url="https://pl.wikipedia.org/wiki?curid=5105714" title="Evenus">
Evenus

Evenus − rodzaj motyli z rodziny modraszkowatych i podrodziny ogończyków.
Rodzaj ten obejmuje jedynych z najbardziej spektakularnie ubarwionych przedstawicieli rzędu w faunie światowej. Wierzch skrzydeł ma tło zdominowane przez metaliczny błękit, spód zaś przez irydyzującą zieleń, czasem z odcieniem niebieskim. Na tym tle występują czarne pasy i obrzeżenia, a często elementy w innych jeszcze barwach. Tylna para skrzydeł zwieńczona jest delikatnymi i smukłymi ogonkami.
Owady dorosłe aktywne są za dnia. Roślinami żywicielskimi gąsienic są przedstawiciele rodziny sączyńcowatych.
Przedstawiciele rodzaju zamieszkują krainę neotropikalną od Meksyku przez Gwatemalę, Belize, Honduras, Nikaraguę, Kostarykę, Panamę, Wenezuelę, Kolumbię, Ekwador, Gujanę, Surinam, Gujanę Francuską aż po Peru i południową Brazylię.
Rodzaj ten wprowadzony został w 1819 roku przez Jacoba Hübnera. Należy do niego 13 opisanych gatunków:

</doc>
<doc id="5105715" url="https://pl.wikipedia.org/wiki?curid=5105715" title="Gustavo García">
Gustavo García

Gustavo García Caro (ur. 26 października 1956) – kolumbijski strzelec, olimpijczyk.
Kariera.
Specjalizował się w strzelaniu do rzutków. Uczestnik Letnich Igrzysk Olimpijskich 1984, na których zajął 56. miejsce w trapie wśród 70 startujących zawodników. W 1997 roku osiągnął 81. wynik na mistrzostwach świata. Zajął m.in. 38. pozycję w zawodach Pucharu Świata w Hawanie w 1994 roku. Również w Hawanie uplasował się na 32. lokacie w trapie podwójnym.
Drużynowy brązowy medalista Igrzysk Ameryki Środkowej i Karaibów 1978 (wraz z Andrésem Garcíą i Alonso Moralesem).

</doc>
<doc id="5105722" url="https://pl.wikipedia.org/wiki?curid=5105722" title="Nicholas Dlamini">
Nicholas Dlamini

Nicholas „Nic” Dlamini (ur. 12 sierpnia 1995 w Kapsztadzie) – południowoafrykański kolarz szosowy.
Osiągnięcia.
Opracowano na podstawie:

</doc>
<doc id="5105723" url="https://pl.wikipedia.org/wiki?curid=5105723" title="Nic Dlamini">
Nic Dlamini



</doc>
<doc id="5105724" url="https://pl.wikipedia.org/wiki?curid=5105724" title="Stadion Makomanai">
Stadion Makomanai

Makomanai – wielofunkcyjny stadion w Sapporo w Japonii. Podczas Zimowych Igrzysk Olimpijskich w 1972 odbyły się w nim ceremonie otwarcia i zamknięcia oraz zawody w łyżwiarstwie szybkim. Stadion może pomieścić 17 324 osób.
Od czasu igrzysk stadion jest w ciągłym użyciu – zimą do jazdy na łyżwach, lekkoatletyczny (posiada standardowy 440-metrowy tor), latem do tenisa i futsalu, a przez cały rok z salą treningową. Jest to również centrum edukacji, w którym odbywają się tańce ludowe i gimnastyka artystyczna.

</doc>
<doc id="5105725" url="https://pl.wikipedia.org/wiki?curid=5105725" title="Piotr Ostrowski (artysta)">
Piotr Ostrowski (artysta)

Piotr Ostrowski (ur. 26 lipca 1977 w Miechowie) – polski artysta wizualny, autor szklanych rzeźb i instalacji, witraży, szkła architektonicznego w budynkach świeckich i sakralnych. Współautor projektów architektonicznych, nagrodzonych w międzynarodowych konkursach. Mistrz witrażownik. Mieszka i pracuje w Krakowie.
Biografia.
Urodził się  26 lipca 1977 w Miechowie. Jest absolwentem Wydziału Grafiki Akademii Sztuk Pięknych w Krakowie (dyplom z wyróżnieniem w pracowni litografii prof. Piotra Panasiewicza, Medal Rektora) oraz Zarządzania Kulturą na Wydziale Zarządzania i Komunikacji Społecznej Uniwersytetu Jagiellońskiego.
Od roku 2000 właściciel i dyrektor artystyczny Krakowskiego Zakładu Witrażów S.G.Żeleński – najstarszej pracowni witraży w Europie Wschodniej, istniejącej od w 1902 roku. Założyciel Muzeum Witrażu w Krakowie, które działa od 2004 roku.  

</doc>
<doc id="5105726" url="https://pl.wikipedia.org/wiki?curid=5105726" title="Alonso Morales">
Alonso Morales

Alonso Morales (ur. 1 marca 1947) – kolumbijski strzelec, olimpijczyk.
Specjalizował się w strzelaniu do rzutków. Uczestnik Letnich Igrzysk Olimpijskich 1984, na których zajął 57. miejsce w trapie wśród 70 startujących zawodników. Drużynowy brązowy medalista Igrzysk Ameryki Środkowej i Karaibów 1978 (wraz z Andrésem Garcíą i Gustavo Garcíą).

</doc>
<doc id="5105727" url="https://pl.wikipedia.org/wiki?curid=5105727" title="Bruno Armirail">
Bruno Armirail

Bruno Armirail (ur. 11 kwietnia 1994 w Bagnères-de-Bigorre) – francuski kolarz szosowy.
Osiągnięcia.
Opracowano na podstawie:

</doc>
<doc id="5105728" url="https://pl.wikipedia.org/wiki?curid=5105728" title="Askam">
Askam



</doc>
<doc id="5105730" url="https://pl.wikipedia.org/wiki?curid=5105730" title="Willa Léona Allarta">
Willa Léona Allarta

Willa Léona Allarta – klasycystyczna willa powstała w 1882 r., wybudowana jako siedziba francuskiego fabrykanta Leona Allarta i jego rodziny. Przedsiębiorca wybudował ją naprzeciwko swojej fabryki.
Historia.
Działkę, na której położony jest obiekt, Allart zakupił w 1878 r. od Augusta Keniga. Początkowo powstał kompleks fabryk, willa zaś została wybudowana w 1882 r. Jej ówczesny kształt nie jest znany, tak samo jak projektant budynku. Po śmierci pierwszego właściciela, willa przeszła w ręce jego syna. Budynek przebudowano w 1926 r., czyli w okresie gdy właścicielem obiektu był Ernest Saladin – dyrektor Towarzystwa Akcyjnego Allart, Rousseau i spółka oraz konsul Francji. Budynek powstał zgodnie z projektem architekta – Henryka Goldberga. W trakcie II wojny światowej zakłady Allarta zostały przejęte przez niemieckich okupantów – ówczesne losy willi nie są dokładnie znane. W okresie PRLu willę przejęło państwo i ulokowano w niej przyzakładowe przedszkole przy byłej fabryce Allarta, w której mieściły się zakłady Przemysłu Wełnianego im. Gwardii Ludowej „Polmerino”, a następnie Przędzalnia Czesankowa „Polmerino”. Po 1989 r. willa trafiła w ręce firmy farmaceutycznej Hurtap, a następnie została zakupiona przez Jana Krajewskiego.
Architektura.
Willa reprezentuje styl architektury klasycystycznej. Obiekt posiada charakterystyczną frontową elewację ze znacznym balkonem, wspartym na wspornikach, a także posiadającym słupki zakończone kulami oraz wazonami. Elewacja budynku ponadto ma gzymsy, boniowania, a także pilastry z kapitelami w porządku jońskim. Budynek odznacza się również facjatką z attyką i wolim okiem. Od strony podwórza willa ma ryzalit zwieńczony tarasem, a także facjatkę o oknie w formie trójliścia.
Wnętrze.
W środku budynku znajdują się witraże stanowiące przykłady sztuki art déco, wyprodukowane w Krakowskim Zakładzie Witrażów S.G. Żeleński w 1926 r. Wewnątrz willi wiszą także obrazy olejne prezentujące sceny z życia wiejskiego, a także ziemiańskiego, ponadto znajdują się oryginalne balustrady, krata w dawnej sali balowej oraz fajansowa umywalka.

</doc>
<doc id="5105735" url="https://pl.wikipedia.org/wiki?curid=5105735" title="Kościół Ewangelicki La Platy">
Kościół Ewangelicki La Platy

Kościół Ewangelicki La Platy (hiszp. "Iglesia evangélica del Río de la Plata") – Kościół ewangelicki o charakterze unijnym prowadzący działalność na terenie Argentyny, Paragwaju i Urugwaju. Liczy ponad 27 tysięcy wiernych w 45 parafiach.
Historia.
Początki Kościoła związane są z niemiecką imigracją na tereny regionu La Platy. W 1843 w Buenos Aires powstała pierwsza niemiecka parafia ewangelicka. Powstanie parafii przyczyniło się do powstania w następnych latach kolejnych parafii w Asunción i Montevideo. W 1899 roku na zgromadzeniu w Buenos Aires niemieckojęzyczne parafie ewangelickie z Argentyny, Paragwaju i Urugwaju powołały wspólny Niemiecki Synod Ewangelicki Río de la Plata. Od 1934 roku synod był częścią Kościoła Ewangelickiego w Niemczech. Po II wojnie światowej zaczęły pojawiać się głosy za uniezależnieniem Kościoła. Szczególnie widoczne były w czasie XIX synodu. Ostatecznie Kościół w obecnej formie zaistniał w roku 1965, od kiedy nosi też obecną nazwę. Językiem Kościoła jest dziś głównie hiszpański.
Kościół ma charakter ewangelicko-unijny. Jest związany zarówno ze Światową Federacją Luterańską jak i Światową Wspólnotą Kościołów Reformowanych. Kościół utrzymuje bliskie relacje z innymi Kościołami protestanckimi o charakterze ewangelickim, jak na przykład Kościół Ewangelicki Waldensów La Platy czy Kościół Metodystyczny, z którymi prowadzi wspólne inicjatywy.

</doc>
<doc id="5105739" url="https://pl.wikipedia.org/wiki?curid=5105739" title="Alumen">
Alumen



</doc>
<doc id="5105741" url="https://pl.wikipedia.org/wiki?curid=5105741" title="Powstanie antykomunistyczne w Polsce (1944–1953)">
Powstanie antykomunistyczne w Polsce (1944–1953)



</doc>
<doc id="5105744" url="https://pl.wikipedia.org/wiki?curid=5105744" title="Solaris (film 1968)">
Solaris (film 1968)

Solaris (ros. "Солярис") – radziecki film telewizyjny, zrealizowany w 1968 r. przez Borysa Nirenburga na podstawie powieści "Solaris" Stanisława Lema. Była to pierwsza adaptacja filmowa książki.
Fabuła.
Doktor Kris Kelvin przybywa na stację kosmiczną Solaris, znajdującą się na orbicie planety o tej samej nazwie. Załoga stacji, w ramach prowadzonych eksperymentów, na krótko wcześniej dokonała bombardowania oceanu okalającego planetę promieniami gamma. W odpowiedzi planeta konfrontuje naukowców ze stacji z ich najboleśniejszymi wspomnieniami, podsyłając im "gości". Gościem Kelvina jest Harey, jego żona, która popełniła samobójstwo i za której śmierć obwiniał się Kelvin.
Pokazy.
Premiera filmu miała miejsce w dniach 8-9 października 1968 r. w Programie Pierwszym Centralnej Telewizji ZSRR.
29 stycznia 2009 r. film został wydany w Rosji na płycie DVD.

</doc>
<doc id="5105752" url="https://pl.wikipedia.org/wiki?curid=5105752" title="Konwersja (religia)">
Konwersja (religia)



</doc>
<doc id="5105758" url="https://pl.wikipedia.org/wiki?curid=5105758" title="Stanisław Steliga">
Stanisław Steliga

Stanisław Piotr Steliga (ur. 29 czerwca 1932 w Krościenku Niżnym, część Krosna, zm. 10 sierpnia 2015 w Krośnie) – polski działacz partyjny i państwowy, inżynier oraz menedżer, w latach 1982–1990 przewodniczący Prezydium Wojewódzkiej Rady Narodowej w Krośnie.
Życiorys.
Syn robotnika Franciszka (1896–1940) i rolniczki Walerii z Węklarów (1891–1963), miał czworo rodzeństwa. Gdy miał osiem lat, zmarł jego ojciec. W 1951 ukończył Liceum Ogólnokształcące im. Mikołaja Kopernika w Krośnie, a następnie w 1955 studia z inżynierii komunikacji na Wydziale Budownictwa Politechnice Krakowskiej im. Tadeusza Kościuszki. W 1976 został absolwentem podyplomowego studium organizacji budownictwa na tej uczelni. Po studiach przez 42 lata pracował w Wojewódzkim Biurze Projektów Budownictwa Komunalnego w Krośnie, kolejno na stanowiskach asystenta projektanta, projektanta, kierownika Pracowni, zastępcy dyrektora ds. technicznych i dyrektora naczelnego. W 1998 przeszedł na emeryturę.
W 1966 wstąpił do Stronnictwa Demokratycznego, w jego ramach był członkiem Prezydium Powiatowego Komitetu, przewodniczącym Miejskiego Komitetu, wiceprzewodniczącym Wojewódzkiego Komitetu oraz przewodniczącym Rady Okręgu SD w Krośnie (do 1998). Zasiadał w Miejskiej Radzie Narodowej w Krośnie, od 1974 do 1982 jako przewodniczący. Następnie od 1982 do 1990 był przewodniczącym Prezydium Wojewódzkiej Rady Narodowej w Krośnie. Działał także jako wojewódzki wiceprzewodniczący Ligi Obrony Kraju, członek i wiceprezes zarządu Stowarzyszenia Miłośników Ziemi Krośnieńskiej, a także organizator lokalnych wydarzeń i życia kulturalnego. W 2002 kandydował do krośnieńskiej rady miejskiej z listy Krajowej Partii Emerytów i Rencistów.
Od 1968 żonaty z Haliną z Niezgockich, miał dwie córki. Zmarł po długiej chorobie. Został pochowany na cmentarzu komunalnym w Krośnie.
Odznaczenia.
Odznaczony m.in. Krzyżem Oficerskim Orderu Odrodzenia Polski, Brązowym i Złotym Krzyżem Zasługi oraz Odznaką honorową „Zasłużony dla Kultury Polskiej” (2008). Wyróżniany także jako zasłużony dla województw: rzeszowskiego, krośnieńskiego i nowosądeckiego oraz dla miasta Krosna (1984).

</doc>
<doc id="5105762" url="https://pl.wikipedia.org/wiki?curid=5105762" title="Petrești">
Petrești



</doc>
<doc id="5105770" url="https://pl.wikipedia.org/wiki?curid=5105770" title="Mitski">
Mitski

Mitski Miyawaki znana jako Mitski (ur. Mitsuki Laycock; 27 września 1990) – japońsko-amerykańska piosenkarka, autorka tekstów.

</doc>
<doc id="5105771" url="https://pl.wikipedia.org/wiki?curid=5105771" title="O’Brien (postać)">
O’Brien (postać)



</doc>
<doc id="5105779" url="https://pl.wikipedia.org/wiki?curid=5105779" title="Prawa Opozycja">
Prawa Opozycja



</doc>
<doc id="5105782" url="https://pl.wikipedia.org/wiki?curid=5105782" title="Renata Sabljak">
Renata Sabljak

Renata Sabljak (ur. 2 czerwca 1977 w Zagrzebiu) – chorwacka aktorka i piosenkarka.
Życiorys.
Urodziła się w 1977 r. w Zagrzebiu. Jej rodzicami są Nikola Sabljak i Sanda Sabljak. Kształciła się w Akademii Sztuki Dramatycznej. Wystąpiła na inauguracji prezydent Chorwacji Kolindy Grabar-Kitarović w lutym 2015 r.

</doc>
<doc id="5105786" url="https://pl.wikipedia.org/wiki?curid=5105786" title="Proletariat (Rok 1984)">
Proletariat (Rok 1984)



</doc>
<doc id="5105789" url="https://pl.wikipedia.org/wiki?curid=5105789" title="Francesca Archibugi">
Francesca Archibugi

Francesca Archibugi (ur. 16 maja 1960 w Rzymie) – włoska reżyserka i scenarzystka filmowa i telewizyjna. Autorka dwudziestu filmów fabularnych, dokumentalnych i telewizyjnych.
Absolwentka reżyserii na rzymskiej uczelni filmowej Centro Sperimentale di Cinematografia. Karierę zaczynała jako aktorka telewizyjna. Jej debiut reżyserski "Mignon wyjechała" (1988) odniósł duży sukces i zdobył pięć nagród włoskiego przemysłu filmowego David di Donatello. 
Kolejne obrazy Archibugi cieszyły się nie mniejszym uznaniem. Zarówno "Pod wieczór" (1990) z Marcello Mastroiannim i Sandrine Bonnaire w rolach głównych, jak i "Valentina i Arturo" (1993), w którym zagrał Sergio Castellitto, otrzymały Davida di Donatello za najlepszy włoski film roku.
Wśród jej późniejszych filmów są m.in. "Z zamkniętymi oczami" (1994), "Czysta kpina" (1998), "Jutro" (2001), "Lekcje latania" (2007), "Sercowa sprawa" (2009), "Leżący" (2017), "Życie" (2019).

</doc>
<doc id="5105801" url="https://pl.wikipedia.org/wiki?curid=5105801" title="Eastbourne International 2021 (kobiety)">
Eastbourne International 2021 (kobiety)

Eastbourne International 2021, właśc. Viking International Eastbourne 2021 – tenisowy turniej WTA kategorii WTA 500 w sezonie 2021 z cyklu Eastbourne International rozgrywany w dniach 21–26 czerwca 2021 roku w Eastbourne na kortach trawiastych o puli nagród wynoszącej 565 530 dolarów amerykańskich.

</doc>
<doc id="5105810" url="https://pl.wikipedia.org/wiki?curid=5105810" title="Kubilay Aka">
Kubilay Aka

Kubilay Aka (ur. 12 kwietnia 1995 w Stambule) – turecki aktor i piosenkarz.
Życiorys.
Urodził się w Stambule. Ma siostrę Elif İlaydę. Ukończył Eskisehir Anadolu na Uniwersytecie Anadolu z dyplomem zarządzania lotniskiem. Pracował dla prywatnej firmy na lotnisku Mugla-Milas. Później studiował aktorstwo. 
Rozpoznawalność przyniosła mu rola Ali Kemala w serialu "Zraniona miłość" ("Vatanım Sensin", 2016-2017).

</doc>
<doc id="5105813" url="https://pl.wikipedia.org/wiki?curid=5105813" title="Alena Fomina">
Alena Fomina



</doc>
<doc id="5105816" url="https://pl.wikipedia.org/wiki?curid=5105816" title="Bad Homburg Open 2021">
Bad Homburg Open 2021

Bad Homburg Open 2021, właśc. Bad Homburg Open presented Engel &amp; Völkers 2021 – tenisowy turniej WTA kategorii WTA 250 w sezonie 2021 z cyklu Bad Homburg Open rozgrywany w dniach 20–26 czerwca 2021 roku w Bad Homburg vor der Höhe na kortach trawiastych o puli nagród wynoszącej 189 708 euro.

</doc>
<doc id="5105822" url="https://pl.wikipedia.org/wiki?curid=5105822" title="Bad Homburg Open">
Bad Homburg Open

Bad Homburg Open – żeński turniej tenisowy kategorii WTA 250 zaliczany do cyklu WTA Tour, rozgrywany na kortach trawiastych w Bad Homburg vor der Höhe od sezonu 2021.
Zmagania odbywają się na kortach TC Bad Homburg.
Pierwsza edycja zawodów miała się odbyć w 2020 roku, zastępując turniej w Norymberdze, jednak została ona odwołana z powodu pandemii COVID-19.

</doc>
<doc id="5105833" url="https://pl.wikipedia.org/wiki?curid=5105833" title="Emil Dudziński">
Emil Dudziński

Emil Dudziński, pierwotnie Dudek (ur. 7 marca 1914 w Krakowie, zm. 28 kwietnia 1980 tamże) – polski trener lekkoatletyki, pracownik Wyższej Szkoły Wychowania Fizycznego w Krakowie (od 1972 Akademii Wychowania Fizycznego w Krakowie).
Życiorys.
Był synem Józefa i Kunegundy, z d. Kapusta. Jego ojciec był mechanikiem kolejowym.
Od 1933 uprawiał lekką atletykę w barwach Cracovii.
W 1935 ukończył Gimnazjum Zakonu Pijarów im. Stanisława Konarskiego w Krakowie, następnie odbył roczną służbę wojskową w ramach Dywizyjnego Kursu Rezerwy przy 20 Pułku Piechoty Ziemi Krakowskiej. W latach 1936-1939 studiował w Studium Wychowania Fizycznego Uniwersytetu Jagiellońskiego.
W wojnie obronnej w 1939 walczył w szeregach 12 Pułku Piechoty, został ciężko ranny 13 września 1939 podczas walk pod Biłgorajem. Podczas okupacji niemieckiej pracował jako robotnik. Po II wojnie światowej zmienił nazwisko z "Dudek" na "Dudziński".
W latach 1945-1949 w dalszym ciągu był zawodnikiem Cracovii, uprawiał biegi płotkarskie i wieloboje. W 1945 został wicemistrzem Polski w sztafecie 4 x 400 metrów, w 1946 w sztafecie 4 x 100 metrów. W 1946 zajął także 5. miejsce w finale biegu na 400 metrów przez płotki. Startował także w biegach płaskich na wszystkich dystansach.
Od marca 1945 do jesieni 1948 był zatrudniony jako urzędnik w Centrali Gospodarczej Spółdzielni Ogrodniczych w Krakowie. 15 maja 1946 uzyskał na Uniwersytecie Jagiellońskim stopień magistra wychowania fizycznego. Prowadził wykłady zlecone w Studium Wychowania Fizycznego UJ, a we wrześniu 1948 został tam zatrudniony na stanowisku starszego asystenta. Od 1 września 1950 pracował w nowo powstałej Wyższej Szkole Wychowania Fizycznego w Krakowie na stanowisku adiunkta.
W WSWF i następnie AWF w Krakowie pracował kolejno jako zastępcy profesora (1955—1961), starszy wykładowca (1961—1975), docent kontraktowy (1975—1978), docent nominowany (od 1978). W latach 1954-1975 był kierownikiem Zakładu Lekkiej Atletyki, w latach 1967-1971 także kierownikiem Katedry Teorii i Metodyki Wychowania. W latach 1975-1978 był dyrektorem Instytutu Wychowania Fizycznego i Sportu. Ponadto był prodziekanem Wydziału Wychowania Fizycznego WSWF (1953—1961) i prorektorem AWF ds. rozwoju uczelni (1978—1980).
Pracę na wyższej uczelni łączył z pracą trenerską. W pierwszy latach powojennych pracował w Cracovii. Męską sztafetę tego klubu na dystansie 4 x 100 metrów doprowadził w 1950 do klubowego rekordu Polski (43,8) i mistrzostwa Polski w 1950. Przed igrzyskami olimpijskimi w Helsinkach (1952) powierzono mu przygotowania męskiej sztafety 4 x 100 metrów, wspierał także przygotowania sztafety żeńskiej, trenowanej przez Otylię Kałużę, jednak na same igrzyska nie pojechał. Od 1953 do 1956 odpowiadał za szkolenie biegów sprinterskich kobiet i mężczyzn w reprezentacji Polski, w latach 1956-1964 za szkolenie reprezentacji Polski kobiet (w ramach tzw. wunderteamu). Wprowadził w treningu bieg sztafetowy 4 x 50 metrów (przy zachowaniu pełnych stref zmian).
Od połowy 1958 trenował razem z Andrzejem Piotrowskim reprezentacyjną grupę sprinterek i płotkarek. Bezpośrednio w Krakowie prowadził grupę sprinterek i płotkarek (m.in. Barbara Sobotta (wcześniej Janiszewska), Maria Kusion-Bibro, Danuta Straszyńska, Halina Górecka, Mirosława Sałacińska, Elżbieta Szyroka), zaś w Warszawie drugą grupę trenował Andrzej Piotrowski. Jego zawodniczką była także skoczkini wzwyż Jarosława Jóźwiakowska. Jako trener reprezentacji doprowadził Barbarę Sobottę do tytułu mistrzyni Europy w 1958, sztafetę 4 x 100 metrów do brązowego medalu igrzysk olimpijskich w Rzymie (w składzie Teresa Ciepły, Halina Górecka, Barbara Janiszewska, Celina Jesionowska), mistrzostwa Europy w 1962 (w składzie Teresa Ciepły, Barbara Sobotta, Elżbieta Szyroka i Maria Piątkowska i brązowego medalu mistrzostw Europy w 1958 (w składzie Maria Chojnacka, Barbara Janiszewska, Celina Jesionowska i Maria Bibro). Sztafeta 4 x 100 metrów poprawiła w czasie zwycięskiego biegu w 1962 rekord Europy (44,5 - 16.09.1962). Ponadto Teresa Ciepły zdobyła brązowy medal na 100 metrów, a Barbara Sobotta brązowy medal na 200 metrów podczas mistrzostw Europy w 1962. Bezpośrednio przed igrzyskami olimpijskimi w Tokio (1964) na stanowisku trenera reprezentacji kobiecej zastąpił go Andrzej Piotrowski. Oficjalną przyczyną był fakt, że wśród sprinterek zakwalifikowanych do startu olimpijskiego większość należała do grupy A. Piotrowskiego.
W latach 1953-1980 był także trenerem w sekcji lekkoatletycznej AZS Kraków, w latach 1976-1979 również wiceprezesem AZS w Krakowie ds. sportowych
Był odznaczony Krzyżem Kawalerskim Orderu Odrodzenia Polski (1960), Medalem Komisji Edukacji Narodowej (1975), Medalem 30-lecia Polski Ludowej, Odznaką tytułu honorowego „Zasłużony Nauczyciel Polskiej Rzeczypospolitej Ludowej” (1977), Odznaką „Zasłużony Działacz Kultury Fizycznej” (1969).
Z małżeństwa z poślubioną w 1944 Janina Bisanz miał córkę Barbarę (ur. 1949).
Jest pochowany na Cmentarzu Rakowickim.

</doc>
<doc id="5105837" url="https://pl.wikipedia.org/wiki?curid=5105837" title="Bogusława Lachowska">
Bogusława Lachowska

Bogusława Lachowska – polski psycholog, doktor habilitowany nauk humanistycznych, profesor Katolickiego Uniwersytetu Lubelskiego Jana Pawła II.
Życiorys.
W latach 1979-1984 odbyła studia z psychologii w Katolickim Uniwersytecie Lubelskim, które zwieńczyła obroną pracy magisterskiej pt. "Obraz siebie u dzieci a techniki wychowawcze stosowane przez ich rodziców". Stopień doktora nauk humanistycznych w zakresie psychologii na podstawie rozprawy pt. "Psychologiczna analiza systemów rodzinnych osób owdowiałych samotnie wychowujących dzieci" uzyskała w 1994 r. w KUL. Stopień doktora habilitowanego nauk humanistycznych w zakresie psychologii otrzymała w 2012 roku na podstawie oceny ogólnego dorobku naukowego i monografii pt. "Praca i rodzina – konflikt czy synergia? Konflikt i facylitacja między rolami rodzinnymi i zawodowymi – uwarunkowania i znaczenie dla jakości życia kobiet i mężczyzn".
Zainteresowania naukowe, w skład których wchodzą psychologiczna charakterystyka rodziny w perspektywie systemowej, radzenie sobie ze stresem oraz prężność rodziny, psychologiczna problematyka wielorakich ról społecznych, zaufanie i intymność w bliskich związkach interpersonalnych, a także metody badania rodziny łączy z praktyką psychologiczną.
Od 1 czerwca 2013 r. kieruje Katedrą Psychologii Wychowawczej i Rodziny w Katolickim Uniwersytecie Lubelskim.

</doc>
<doc id="5105838" url="https://pl.wikipedia.org/wiki?curid=5105838" title="Czerwona Łąka">
Czerwona Łąka

Czerwona Łąka – dawna kolonia. Tereny, na których leżała, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Hermanowicze.
Dawniej używane nazwy – Krasny Łuh, Krasny Ług.
Historia.
W czasach zaborów wieś w gminie Stefanpol, w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś a następnie kolonia leżała w Polsce, w województwie wileńskim, w powiecie dziśnieńskim, w gminie Hermanowicze.
Według Powszechnego Spisu Ludności z 1921 roku zamieszkiwało tu 55 osób, 35 było wyznania rzymskokatolickiego, a 20 prawosławnego. Jednocześnie 54 mieszkańców zadeklarowało białoruską, a 1 inną przynależność narodową. Było tu 11 budynków mieszkalnych. W 1931 w 8 domach zamieszkiwały 53 osoby.
Wierni należeli do parafii rzymskokatolickiej w Hermanowiczach i prawosławnej w Łużkach. Miejscowość podlegała pod Sąd Grodzki w Łużkach i Okręgowy w Wilnie; właściwy urząd pocztowy mieścił się w Hermanowiczach.

</doc>
<doc id="5105844" url="https://pl.wikipedia.org/wiki?curid=5105844" title="Dubové (powiat Zvoleń)">
Dubové (powiat Zvoleń)



</doc>
<doc id="5105848" url="https://pl.wikipedia.org/wiki?curid=5105848" title="Krasowszczyzna (rejon szarkowszczyński)">
Krasowszczyzna (rejon szarkowszczyński)

Krasowszczyzna (; ) – wieś na Białorusi, w obwodzie witebskim, w rejonie szarkowszczyńskim, w sielsowiecie Hermanowicze.
Historia.
W czasach zaborów zaścianek i folwark w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark, majątek i parcele leżały w Polsce, w województwie wileńskim, w powiecie dziśnieńskim, w gminie Hermanowicze.
Według Powszechnego Spisu Ludności z 1921 roku zamieszkiwało folwark 76 osób, 62 były wyznania rzymskokatolickiego, 10 prawosławnego a 4 ewangelickiego. Jednocześnie 51 mieszkańców zadeklarowało polską, 14 białoruską a 11 litewską przynależność narodową. Było tu 12 budynków mieszkalnych. W 1931 folwark w 3 domach zamieszkiwało 19 osób, majątek w 2 domach 26 osób a parcele liczyły 23 mieszkańców i 4 domy.
Wierni należeli do parafii rzymskokatolickiej w Hermanowiczach i prawosławnej w Nowym Pohoście. Miejscowość podlegała pod Sąd Grodzki w Łużkach i Okręgowy w Wilnie; właściwy urząd pocztowy mieścił się w Hermanowiczach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5105852" url="https://pl.wikipedia.org/wiki?curid=5105852" title="Mallorca Championships 2021">
Mallorca Championships 2021

Mallorca Championships 2021 – tenisowy turniej ATP kategorii ATP Tour 250 w sezonie 2021 z cyklu Mallorca Championships rozgrywany w dniach 20–26 czerwca 2021 roku w Santa Ponça na kortach trawiastych o puli nagród wynoszącej 783 655 euro.

</doc>
<doc id="5105853" url="https://pl.wikipedia.org/wiki?curid=5105853" title="Eastbourne International 2021 (mężczyźni)">
Eastbourne International 2021 (mężczyźni)

Eastbourne International 2021, właśc. Viking International Eastbourne 2021 – tenisowy turniej ATP kategorii ATP Tour 250 w sezonie 2021 z cyklu Eastbourne International rozgrywany w dniach 21–26 czerwca 2021 roku w Eastbourne na kortach trawiastych o puli nagród wynoszącej 609 065 euro.

</doc>
<doc id="5105854" url="https://pl.wikipedia.org/wiki?curid=5105854" title="Eastbourne International 2021">
Eastbourne International 2021



</doc>
<doc id="5105861" url="https://pl.wikipedia.org/wiki?curid=5105861" title="Étienne Régnault">
Étienne Régnault

Étienne Régnault (zm. 4 września 1688 w Bengalu) – francuski kolonizator, pierwszy gubernator Réunion.
Kolonizacja Réunion.
Étienne Régnault był urzędnikiem Francuskiej Kompanii Wschodnioindyjskiej (fr. Compagnie des Indes orientales), powstałej w 1664 roku. 1 marca 1665 roku wyruszył na pokładzie 250-tonowej fleuty "Taureau" z Brestu do Madagaskaru. Statek dowodzony przez kapitana Kergadiou był jednym z czterech okrętów płynących w ramach pierwszej misji kompanii. W 1658 roku ten sam statek przewiózł grupę osadników do Kanady. W kwietniu 13 pasażerów "Taureau" zginęło podczas przewrócenia jednej z łodzi na wysokości Cap-Vert.
10 lipca 1665 roku Régnault wysiadł w Saint-Paul na wyspie Réunion, wtedy znanej pod nazwą Bourbon. Dowodził grupą ok. 20 osadników, którzy założyli na wyspie pierwszą stałą osadę francuską. W kilka dni później dołączyli do nich pasażerowie statku "Vierge-de-Bon-Port". 5 sierpnia 1665 roku Tymczasowa Rada Madagaskaru mianowała go komendantem wyspy Bourbon. Przez sześć lat pełnił funkcję gubernatora, jednak oficjalną nominację z ramienia Francuskiej Kompanii Wschodnioindyjskiej otrzymał dopiero w 1671 roku. 8 maja 1671 roku zastąpił go Jacques de La Heure dit La Hure.
Wkrótce osadnicy rozpoczęli uprawę pszenicy, ryżu i tabaki na pogórzu sawanny, obecnie dzielnicy Vieux Saint-Paul. W pobliskim jeziorze łowili ryby, węgorze i żółwie. Wkrótce zajęli się także handlem z załogami kotwiczących w zatoce statków. Wreszcie zaczęli budować miasta. Étienne Régnault odegrał kluczową rolę w tworzeniu lokalnej administracji i rozwoju tutejszych osad. W swoim raporcie dla Francuskiej Kompanii Wschodnioindyjskiej podkreślał duży potencjał wyspy dla celów kolonizacji. W 1667 roku założył miasto Sainte-Suzanne, nazwane tak od przepływającej tu rzeki. W zamierzeniu Régnaulta osada miała nosić nazwę Saint-Etienne. W 1669 roku założył miasto Saint-Denis i przeniósł do niej stolicę kolonii. Nazwa miasta pochodzi od łodzi Régnaulta. Tu zbudował swoją rezydencję, a także kaplicę.
Jednym z problemów z jakimi musiał się zmierzyć była niewystarczająca liczba kobiet na wyspie, liczącej wtedy ok. stu osadników. Stosunek mężczyzn do kobiet żyjących na Bourbon wynosił wtedy 3:1, przy czym wiele z żyjących tu kobiet było Malgaszankami. Osadnicy wysyłali w tej sprawie liczne petycje do gubernatora Régnault, które ten przekazał do Paryża. W odpowiedzi Francuska Kompania Wschodnioindyjska przeprowadziła łapankę w paryskim Szpitalu Salpêtrière, służącym wtedy jako przytułek dla ubogich, ale też jako więzienie m.in. dla prostytutek. Akcję przeprowadzono już po ustąpieniu Régnaulta ze stanowiska. Szesnaście młodych dziewczyn wyruszyło z Rochefort-en-Terre w maju 1673 roku, na pokładzie statku "Dunkerquoise". Dowodzący misją kapitan Beauregard złamał nakaz dowiezienia kobiet wprost na Bourbon i stacjonował m.in. w Fort-Dauphin (obecnie Tôlanaro), gdzie sześć spośród z nich rychło wyszło za mąż. Pozostałe kobiety dotarły na Bourbon w marcu 1674 roku. Sześć z nich wzięło ślub w kwietniu i w maju, jednakże czerwcowa epidemia zabiła znaczną liczbę osadników, pozostawiając przy życiu tylko siedem panien.
Dalsze życie.
Po ustąpieniu ze stanowiska gubernatora Bourbonu, pracował na rzecz Francuskiej Kompanii Wschodnioindyjskiej w Suracie i w Puducherry w Indiach. Zmarł 4 września 1688 roku w Bengalu.
Upamiętnienie.
W 1965 roku Francja wydała znaczek pocztowy upamiętniający 300. rocznicę kolonizacji Réunionu. Przedstawia on wyobrażenie postaci Étienne'a Régnaulta, statku "Taureau" oraz wybrzeże ówczesnego Bourbonu. 12 grudnia 2019 roku jedna z ulic w Saint-Denis została nazwana jego imieniem.

</doc>
<doc id="5105862" url="https://pl.wikipedia.org/wiki?curid=5105862" title="Mallorca Championships">
Mallorca Championships

Mallorca Championships – męski turniej tenisowy kategorii ATP Tour 250 zaliczany do cyklu ATP Tour, rozgrywany na kortach trawiastych w hiszpańskim Santa Ponça od 2021 roku.
Pierwsza edycja zawodów miała się odbyć w 2020 roku, jednak została ona odwołana z powodu pandemii COVID-19.

</doc>
<doc id="5105865" url="https://pl.wikipedia.org/wiki?curid=5105865" title="Ewa Rzechowska">
Ewa Rzechowska

Ewa Rzechowska – polski psycholog, doktor habilitowany nauk humanistycznych, wykładowca w Katolickim Uniwersytecie Lubelskim Jana Pawła II.
Życiorys.
W latach 1973–1977 uczęszczała do Liceum Ogólnokształcącego w Świdniku. Po maturze rozpoczęła studia psychologiczne w Uniwersytecie Marii Curie-Skłodowskiej w Lublinie zakończone zdobyciem tytułu magistra psychologii w 1982. W latach 1980–1982 odbyła praktyki kliniczne na oddziałach neurologicznych w Lublinie i w Szczecinie. W latach 1991–1993 odbyła studia doktoranckie z psychologii rozwojowej w Katolickim Uniwersytecie Lubelskim. W 1993 roku obroniła doktorat w zakresie psychologii w Katolickim Uniwersytecie Lubelskim na podstawie pracy pt. "Strefa najbliższego rozwoju poznawczego u dzieci w wieku przedszkolnym". W 2008 roku na podstawie dorobku naukowego i rozprawy pt. "Potencjalność w procesie rozwoju: mikroanaliza konstruowania wiedzy w dziecięcych interakcjach rówieśniczych" uzyskała tytuł doktora habilitowanego nauk humanistycznych w zakresie psychologii w KUL.
W latach 1982–1987 pracowała w Poradni Wychowawczo-Zawodowej w Świdniku jako psycholog, w Szkole Podstawowej w Świdniku i Podzamczu jako nauczyciel nauczania początkowego, nauczyciel historii, nauczyciel matematyki, terapeuta dzieci z trudnościami w nauce i reedukator, a także na oddziale przedszkolnym jako nauczyciel wychowania przedszkolnego. W latach 1988–1994 prowadziła jako asystent wykłady i ćwiczenia z metodyki nauczania oraz metodologii badań pedagogicznych w Katedrze Pedagogiki Przedszkolnej na Wydziale Pedagogiki i Psychologii w UMCS. Od 1992 do 1996 oraz od 2001 do 2005 była wykładowcą Wydziału Nauk Społecznych KUL (oddział w Stalowej Woli). W latach 2005–2009 w Wyższej Szkole Ekonomii i Innowacji prowadziła zajęcia z psychologii rozwoju człowieka dla studentów Pedagogiki pracy socjalnej oraz Pedagogiki szkolnej i opiekuńczej.
Od 1992 roku jest adiunktem w Katedrze Psychologii Rozwojowej KUL, a od 2004 roku tutorem indywidualnie pracującym ze studentami Międzywydziałowych Indywidualnych Studiów Humanistycznych KUL.
W skład zainteresowań naukowych dr hab. Rzechowskiej wchodzą teoria rozwoju człowieka i metodologia badań nad rozwojem człowieka oraz merytoryczne obszary badań nad rozwojem człowieka w biegu życia.

</doc>
<doc id="5105866" url="https://pl.wikipedia.org/wiki?curid=5105866" title="Stracone zachody miłosne">
Stracone zachody miłosne



</doc>
<doc id="5105890" url="https://pl.wikipedia.org/wiki?curid=5105890" title="Río Mira">
Río Mira

Río Mira – rzeka w Ameryce Południowej. Przepływa przez tereny południowej Kolumbii (Nariño) oraz północnego Ekwadoru (Prowincja Esmeraldas, Carchi, Imbabura). Przez część drogi wyznacza naturalną granicę między obu państwami. Do rzeki wpływa wiele pomniejszych cieków, m.in. Río de la Plata.

</doc>
<doc id="5105984" url="https://pl.wikipedia.org/wiki?curid=5105984" title="Río Güiza">
Río Güiza

Río Güiza – rzeka w Kolumbii, wpływa do Río Mira.

</doc>
<doc id="5105990" url="https://pl.wikipedia.org/wiki?curid=5105990" title="Świniobicie (powieść)">
Świniobicie (powieść)

Świniobicie (węg. "Disznótor") – psychologiczna powieść węgierskiej pisarki Magdy Szabó z 1960. Pierwsze polskie wydanie ukazało się w 1977 w tłumaczeniu Krystyny Pisarskiej, z okładką zaprojektowaną przez Marię Ihnatowicz.
Powieść jest silnie osadzona w ówczesnej współczesności. Szabó stwarza w niej dobrze skrojone portrety bohaterów o skomplikowanej psychice. Interesuje ją głównie problematyka relacji i konfliktów pomiędzy opisanymi postaciami, które są pozornie sobie najbliższe. Historia obejmuje losy małżeństwa Póliki i Csutaka. Poprzez ten pryzmat czytelnik poznaje też dzieje rodzin, z których oboje pochodzą, a nawet losy państwa węgierskiego. Csutak (pochodzenia robotniczego, mydlarz) bardzo kocha Pólikę (wywodzącą się ze zubożałej szlachty), ona natomiast gardzi nim i pomiata. Konflikt odziedziczyło potomstwo. Jedno kocha matkę, drugie ojca. Narracja jest wielowątkowa i rozwija się powoli.

</doc>
<doc id="5105993" url="https://pl.wikipedia.org/wiki?curid=5105993" title="Juan David Rodríguez">
Juan David Rodríguez

Juan David Rodríguez Rico (ur. 24 września 1992 w Pereira) – kolumbijski piłkarz grający na pozycji defensywnego pomocnika. W sezonie 2021 występuje na wypożyczeniu w klubie Atlético Junior z klubu CD Once Caldas.
Kariera klubowa.
Rionegro Águilas.
Rodríguez grał dla Rionegro Águilas od 2010 roku. Zadebiutował on dla tego klubu 10 listopada 2012 roku w meczu z Atlético Huila (wyg. 2:3). Łącznie Kolumbijczyk rozegrał dla tego klubu 7 meczów, nie strzelając żadnego gola.
Itagüí Leones.
Rodríguez przeszedł do Itagüí Leones 1 lipca 2015 roku. Debiut dla tego zespołu zaliczył on 23 sierpnia 2015 roku w zremisowanym 0:0 spotkaniu przeciwko Fortaleza FC. Pierwszego gola piłkarz ten strzelił 14 listopada 2016 roku w meczu z Bogotá FC (wyg. 2:3). Ostatecznie w barwach Itagüí Leones Kolumbijczyk wystąpił 46 razy, zdobywając jedną bramkę.
Deportivo Tuluá.
Rodríguez trafił do Deportivo Tuluá 1 stycznia 2017 roku. Zadebiutował dla tego klubu 4 lutego 2017 roku w meczu z Deportivo Pasto (przeg. 0:4). Premierową bramkę zawodnik ten zdobył 22 lutego 2017 roku w zremisowanym 2:2 spotkaniu przeciwko Independiente Medellín, notując dublet. Łącznie dla Deportivo Tuluá Kolumbijczyk rozegrał 25 meczy, strzelając 2 gole.
Atlético Huila.
Rodríguez przeniósł się do Atlético Huila 1 stycznia 2018 roku. Debiut dla tego zespołu zaliczył on 7 marca 2018 roku w starciu z jego byłym klubem – Itagüí Leones (0:0). Ostatecznie w barwach Atlético Huila Kolumbijczyk wystąpił 14 razy, nie zdobywając żadnej bramki.
CD Once Caldas.
Rodríguez przeszedł do CD Once Caldas 1 lipca 2018 roku. Zadebiutował on dla tego klubu 23 lipca 2018 roku w meczu z Jaguares de Córdoba (wyg. 0:1). Pierwszą bramkę zawodnik ten zdobył 26 sierpnia 2018 roku w wygranym 3:1 spotkaniu przeciwko Boyacá Chicó FC. Łącznie dla CD Once Caldas Kolumbijczyk rozegrał 68 meczy, strzelając 7 goli.
Atlético Junior.
Rodrígueza wypożyczono do Atlético Junior 4 stycznia 2021. Debiut dla tego zespołu zaliczył on 17 stycznia 2021 roku w starciu z Independiente Medellín (wyg. 1:0). Do 19 czerwca 2021 w barwach Atlético Junior Kolumbijczyk wystąpił 16 razy, nie zdobywając żadnej bramki.
Sukcesy.
Sukcesy w karierze klubowej:

</doc>
<doc id="5105999" url="https://pl.wikipedia.org/wiki?curid=5105999" title="Wialikaje Buszkawa">
Wialikaje Buszkawa

Wialikaje Buszkawa (; ) – wieś na Białorusi, w obwodzie mohylewskim, w rejonie mohylewskim, w sielsowiecie Suchary, nad Rastą.

</doc>
<doc id="5106000" url="https://pl.wikipedia.org/wiki?curid=5106000" title="Piotr Ocup">
Piotr Ocup

Piotr Adolfowicz Ocup (ros. Пётр Адо́льфович Оцу́п) – fotoreporter rosyjski, potem radziecki. Fotografował wiele zdarzeń historycznych, w tym wojnę rosyjsko-japońską, rewolucję 1905 roku i rewolucję październikową. Wykonał około 40 000 fotografii.
Życie i praca.
Ocup urodził się 21 lipca 1883 w Sankt Petersburgu w Imperium Rosyjskim. Fotografiami zainteresował się w salonie fotograficznym, w którym się uczył w latach 90. XIX wieku. Jego kariera fotoreportera rozpoczęła się podczas wojny rosyjsko-japońskiej. Od 1900 pracował jako fotograf dla pisma „Ogoniok”.
Ocup sfotografował rosyjskich artystów m.in. Lwa Tołstoja, Siergieja Rachmaninowa, Fiodora Szalapina i innych. Wykonał też fotografie polityków i przywódców ZSSR, w tym 35 zdjęć Włodzimierza Lenina, które powstały w latach 1918–1922, także zdjęcia Siemiona Budionnego, Michaiła Frunzego, Klimienta Woroszyłowa, Klary Zetkin, Michaiła Kalinina, Józefa Stalina, Nikity Chruszczowa, Jakowa Swierdłowa, Siergieja Kirowa, Wiaczesława Mołotowa, Waleriana Kujbyszewa.
Od 1918 do 1921 podczas rosyjskiej wojny domowej robił zdjęcia bitew. Od 1918 do 1935 był fotografem kremlowskim. Od 1919 do 1925 pracował we Wszechrosyjskim Centralnym Komitecie Wykonawczym. Od 1925 do 1935 był odpowiedzialny za pracownię fotograficzną Rosyjskiej Centralnej Rady Związków Zawodowych.
5 maja 1962 otrzymał Order Lenina.
Umarł w 1963 roku w Moskwie.
Kolekcje.
Prace Ocupa znajdują się w Metropolitan Museum of Art, Nowy Jork: 3 odbitki (stan na sierpień 2018).

</doc>
<doc id="5106004" url="https://pl.wikipedia.org/wiki?curid=5106004" title="Igoris Stukalinas">
Igoris Stukalinas

Igoris Stukalinas, występujący także jako Igor Stukalin (ur. 19 czerwca 1972) – litewski piłkarz występujący na pozycji pomocnika, reprezentant kraju.
Życiorys.
Seniorską karierę rozpoczynał w klubie Geležinis Vilkas Wilno, w barwach którego w sezonie 1992/1993 zadebiutował w A lydze. 30 marca 1993 roku zadebiutował w reprezentacji Litwy w zremisowanym 2:2 towarzyskim spotkaniu ze Słowacją. W 1994 roku został zawodnikiem Sakalasu Szawle (od 1996 roku funkcjonującym pod nazwą Kareda). Z tym klubem w sezonach 1996/1997 i 1997/1998 zdobywał mistrzostwo kraju. W 1999 roku został zatrudniony przez Sheriffa Tyraspol, gdzie występował do 2001 roku, zdobywając w sezonie 2000/2001 mistrzostwo i Puchar Mołdawii. W latach 2001–2006 był zawodnikiem FK Ventspils, z którym trzykrotnie (2003, 2004, 2005) zdobywał Puchar Łotwy, a w sezonie 2006 zdobył mistrzostwo Łotwy. Po zakończeniu sezonu zakończył karierę. Wznowił ją na krótko w 2009 roku jako piłkarz LiCS Wilno.

</doc>
<doc id="5106014" url="https://pl.wikipedia.org/wiki?curid=5106014" title="Zarescie">
Zarescie

Zarescie (; , pol. hist. Zareście) – wieś na Białorusi, w obwodzie mohylewskim, w rejonie mohylewskim, w sielsowiecie Suchary.
Obok wsi znajduje się zapora wodna na Rascie i jezioro zaporowe Zarescie.
Historia.
W XIX w. majątek ziemski od 1880 należący do Odincowych. Znajdowała się tu wówczas kaplica katolicka parafii w Mohylewie. Wieś zamieszkiwali także Polacy. Do 1917 położone były w Rosji, w guberni mohylewskiej, w powiecie czauskim. Następnie w granicach Związku Sowieckiego. Od 1991 w niepodległej Białorusi.

</doc>
<doc id="5106015" url="https://pl.wikipedia.org/wiki?curid=5106015" title="Zareście">
Zareście



</doc>
<doc id="5106018" url="https://pl.wikipedia.org/wiki?curid=5106018" title="Gromady powiatu wyszkowskiego">
Gromady powiatu wyszkowskiego



</doc>
<doc id="5106020" url="https://pl.wikipedia.org/wiki?curid=5106020" title="Ulica Środowa w Szczecinie">
Ulica Środowa w Szczecinie

Ulica Środowa (1856–1945 niem. "Mittwochstraße", pol. hist. "Czwartkowa", "Bursztynowa") – ulica o długości 122,1 metrów na szczecińskim osiedlu Stare Miasto, w dzielnicy Śródmieście. Przebiega z północnego zachodu na południowy wschód, łącząc ulicę Panieńską z ulicą Małą Odrzańską (przed 1945 r. z nabrzeżem Odry). Nawierzchnia jezdni składa się z bruku. Na całej długości ulicy obowiązuje ruch jednokierunkowy.
Historia.
Dzisiejsza ulica Środowa składa się z trzech dawnych ulic: depen orde, platea medweken i platea penesticorum. 
Przed 1856 r..
depen orde.
Niemiecka nazwa historyczna: Neutief. Dolny odcinek ulicy położony między ulicą Małą Odrzańską a nabrzeżem Odry. Ten odcinek ulicy po raz pierwszy wzmiankowany był w 1326 r. jako "platea dicta middewekenesbrugge", tj. „ulica zwana Pomost Środowy"”". Niekiedy używano też nazwy "platea dicta Medwekenstrate", czyli „ulica zwana Środową” (1344 r.). W tym czasie u wylotu ulicy do bulwaru nadodrzańskiego istniała brama zwana Bramą Młyńską, a tuż za nią pomost zwany Pomostem Środowym. W 1535 r. pojawia się nazwa "depen orde", tj. „głębia"”", a w późniejszym czasie "Neuendep Straß", tj. „nowa głębia”. Miana te nawiązywały do obniżenia terenu istniejącego w tym miejscu w czasach słowiańskiej osady i do dużej głębokości Odry u wylotu ulicy.
platea medweken.
Niemiecka nazwa historyczna: Mittwochstraße. Środkowy odcinek ulicy wzmiankowany był w 1344 r. pod niemiecką nazwą "Medwekenstrate", a w 1345 r. pod łacińską "platea medweken" („ulica Środowa"”"). Nazwa ta miała wskazywać na mieszkającą niegdyś przy tym odcinku ulicy rodzinę Middweke. Inną hipotezą związaną z etymologią nazwy "platea medweken" jest rzekome odbywanie się na tym odcinku ulicy targów środowych.
platea penesticorum.
Niemiecka nazwa historyczna: Hakenstraße. Górny odcinek ulicy położony między nieistniejącym Rynkiem Warzywnym a ulicą Panieńską. Wzmiankowany w 1344 r. jako "platea penesticorum" („ulica Przekupniów”), a w 1410 r. jako "hakenstrate" (jw.). Nazwa "hakenstrate" wiązała się z handlarzami sprzedającymi artykuły spożywcze i przemysłowe.
Po 1856 r..
Po 1856 r. ulice Neutief, Mittwochstraße i Hakenstraße scalono, nadając im nazwę Mittwochstraße. W czasie bombardowań Szczecina w 1943 r. i w 1944 r. kamienice wznoszące się przy ulicy zostały zniszczone. Ruiny wszystkich budynków rozebrano po 1945 r., a ulicę początkowo nazwano Czwartkową, a po pewnym czasie Bursztynową. Około 1947 r. odcinek ulicy od Małej Odrzańskiej do nabrzeża Odry został zlikwidowany, a w jego miejscu zbudowano jezdnie Arterii Nadodrzańskiej. W 1970 r. na parceli między Targiem Rybnym a ulicą Panieńską wzniesiono hotel Arkona. W latach 1978–1996 w pobliżu ulicy powstała Trasa Zamkowa; jeden z jej wiaduktów przecina dawny dolny odcinek ulicy Środowej, łącząc Arterię Nadodrzańską z nitką wjazdową do miasta. W 1994 r. przywrócono przedwojenną nazwę ulicy, a w latach 1998–2013 na parcelach po prawej stronie ulicy, położonych między ulicą Panieńską a ulicą Małą Odrzańską, zbudowano nowe kamienice. W 2019 r. rozpoczęto budowę hotelu ibis Styles na miejscu rozebranego w 2007 r. hotelu Arkona.
Plany na przyszłość.
W ramach projektu nowego Mostu Kłodnego planowana jest likwidacja Arterii Nadodrzańskiej od ulicy Jana z Kolna do ulicy Środowej, zburzenie wiaduktu przecinającego dawny ciąg ulicy Środowej, odtworzenie jej dolnego odcinka i utworzenie po jego obu stronach nowych kwartałów zabudowy. Zabudowane mają zostać także wolne parcele po lewej stronie ulicy.

</doc>
<doc id="5106021" url="https://pl.wikipedia.org/wiki?curid=5106021" title="Kamienica Pod Zieloną Dynią i Dwoma Polakami we Wrocławiu">
Kamienica Pod Zieloną Dynią i Dwoma Polakami we Wrocławiu

Kamienica Pod Zieloną Dynią i Dwoma Polakami – kamienica narożna, znajdująca się przy ulicy Kuźniczej 43/45 i Uniwersyteckiej 27/28 we Wrocławiu.
Historia kamienicy.
Pierwotnie na podwójnej działce, gdzie znajduje się budynek mieszkalno-usługowy, stały dwie osobne kamienice o rodowodzie średniowiecznym: kamienica Pod Dwoma Polakami oraz kamienica Pod Zieloną Dynią.
Kamienica Pod Zieloną Dynią.
Pierwszy budynek na narożnej działce nr 43 wzniesiony został w okresie późnego gotyku. Kamienica była budynkiem dwukondygnacyjnym, trzyosiowym od strony ul. Kuźniczej. Nad gzymsem wieńczącym znajdowała się dolna partia jednokondygnacyjnego i trzyosiowego szczytu o szerokości zbliżonej do pierwszego piętra. Po obu stronach zakończona była boniowanymi lizenami i niewielkimi wolutowymi spływami. Nad tą częścią znajdował się dwukondygnacyjny, jednoosiowy szczyt również ujęty w wolutowe spływy i zakończony trójkątnym wysokim tympanonem. Okna były wydzielone za pomocą płaskich lizen, które łączyły obie kondygnacje oddzielone od siebie płaskim gzymsem pasowym. W okresie renesansu kamienice przebudowano: do otworów okiennych dodano fasciowe opaski. W okresie baroku do wyższego okna w szczycie dodano uszakową opaskę ze zwornikiem w partii nadproża i fartuch podparapetowy. Na początku XX wieku w części parterowej znajdowały się dwie bramy wejściowe do dwóch osobnych pomieszczeń sklepowych. W narożniku budynku, na wysokości I piętra, umieszczony był herb domu: zielona dynia. Kamienica została rozebrana w 1906 roku.
Kamienica Pod Dwoma Polakami.
Najwcześniejsza kamienica na działce nr 45 miała rodowód średniowieczny. W okresie baroku była to kalenicowa kamienica, czterokondygnacyjna, dwutraktowa i siedmioosiowa. Fasada była boniowana, a poszczególne kondygnacje były rozdzielone gzymsem. W osi centralnej, na parterze, znajdował się prostokątny portal z węgarami skośnie sfazowanymi od wewnątrz. Według zachowanej grafiki z 1825 roku autorstwa Heinricha Mützela w części nadproża znajdowała się inskrypcja 15 MF(wiązane) 90, prawdopodobnie nawiązująca do daty przebudowy kamienicy. Powyżej otworu drzwiowego znajdowało się prostokątne zakratowane nadświetle. Grafika ukazuje po obu stronach portalu, ostrołucznie zamknięte, gomółkowo przeszkolone okna z gmerkami na szczycie. Nad lewym oknem znajdował się gmerek w sercowatej formie z krzyżykiem, nad prawym pusta tarcza. Okna połączone były z portalem na wysokości nadproża dwoma, łukowo zamkniętymi płaskorzeźbionymi plakietami przedstawiającymi: po lewej św. Annę Samotrzeć a nad sceną gmerek z przedstawieniem precla pod koroną a nad nią dodatkowo data 1508. Prawa plakieta przedstawiała św. Jerzego walczącego ze smokiem na tle zabudowań. Prawdopodobnie reliefy miały związek z właścicielami kamienicy. W osi środkowej kamienicy wyróżniała się dekoracyjna facjata. 
W 2. połowie XIX wieku kamienica została połączona z oficynami znajdującymi się przy ulicy Uniwersyteckiej 27. Kamienice przebudowywano w latach 1849 (wnętrza), 1862, 1868 (witryny). W 1889 roku dokonano renowacji fasady według projektu L. Nitsche, a w 1890 przebudowano sień i portal. Na elewacji frontowej znajdowało się godło kamienicy: dwóch Polaków w stroju sarmatów. Kamienica została rozebrana przed 1910 rokiem. Od 1895 roku właścicielem posesji był hrabia Henckel von Donnersmarck
Nowy budynek biurowo-usługowy.
W 1910, po wyburzeniu dwóch mniejszych kamienic, na dwóch połączonych działkach (według Agnieszki Zabłockiej-Kos na czterech posesjach) wzniesiono nowy 5-kondygnacyjny (od strony ul. Kuźniczej) i częściowo czterokondygnacyjny od ulicy Uniwersyteckiej budynek nakryty wysokim dachem z lukarnami. Kamienica została zaprojektowana przez Karla Grossera, którego spółka była autorem projektów m.in. Śląskiego Muzeum Sztuk Pięknych czy też Domu Handlowego Monopol i hotelu Monopol. Plany projektowe dotyczące przebudowy linii kamienic istniały już w 1867 roku. Plany te nie zostały zrealizowane a w 1909 roku, prócz planów Grossera, plany przebudowy zaprezentował zgorzelecki architekt W Hartmann. 
Budynek od strony ul. Kuźniczej miał wydzielonych 11 osi, z czego dwie skrajne były szersze, a na wysokości trzeciej i czwartej kondygnacji umieszczono koliste wykusze. Fasada od strony ulicy Uniwersyteckiej jest również 11-osiowa, przy czym wykusze znajdują się odpowiednio w drugiej i dziesiątej osi. W osiach obu fasad umieszczono piaskowcowe portale przelotowe prowadzące do kwadratowego dziedzińca.
Po wzniesieniu budynku, w części parterowej, znajdowały się dwie restauracje (m.in. cukiernia i kawiarnia Alfreda Theinerta) i dziesięć sklepów, do których prowadziły osobne wejścia połączone z witryną wypełniającą przestrzeń między licowanymi trawertynem słupami. Pomiędzy parterem a I piętrem znajdowało się wysokie belkowanie pokryte czarnym marmurem, na którym umieszczone były szyldy sklepowe. Okna na trzeciej i czwartej kondygnacji rozdzielone były lizenami, a pod nimi znajdowały się ścianki podparapetowe wypełnione płaskorzeźbami. Nad czwartą kondygnacją od strony ul. Kuźniczej znajdowała się ażurowa balustrada, która łączyła się z gzymsem wieńczącym niższą część budynku od strony ul. Uniwersyteckiej. Dawne godła dwóch kamienic umieszczono na fasadzie budynku: godło kamienicy Pod Zieloną Dynią w narożniku budynku, a godło z dwoma Polakami w osi zewnętrznej od strony ul. Kuźnieczej. Pod płaskorzeźbą przedstawiającą dwóch Polaków obecnie znajduje się płyta upamiętniająca Antoniego Grabowskiego chemika i esperantystę, który w latach 1879–1881 mieszkał w kamienicy „Pod Dwoma Polakami”.
W listopadzie 1945 roku w kamienicy uruchomiono cukiernię i Cafe-Dancing Bristol, gdzie wieczorami przygrywała orkiestra jazzowa i występowali artyści. Do 2021 na parterze znajdował się antykwariat naukowy, restauracja koreańska, która zastąpiła bar „Żaczek”, Centrum Niderlandystyki UW; w latach 1952–2003 mieściła się tu siedziba Wydziału Lekarsko-Stomatologicznego Akademii Medycznej. Na kondygnacjach II–IV znajdują się biura i mieszkania.

</doc>
<doc id="5106026" url="https://pl.wikipedia.org/wiki?curid=5106026" title="Ireneusz Górski">
Ireneusz Górski

Ireneusz Wacław Górski (ur. 26 sierpnia 1932 w Chodzieży) – polski działacz partyjny i państwowy, w latach 1988–1990 przewodniczący Prezydium Wojewódzkiej Rady Narodowej w Piotrkowie Trybunalskim.
Życiorys.
Syn Wacława i Stanisławy. Ukończył Wieczorowy Uniwersytet Marksizmu-Leninizmu. W 1968 wstąpił do Polskiej Zjednoczonej Partii Robotniczej, od 1984 należał do egzekutywy i plenum Komitetu Wojewódzkiego PZPR w Piotrkowie Trybunalskim. W 1986 wszedł w skład Centralnej Komisji Kontroli Partyjnej PZPR. Był radnym, a od 1988 do 1990 przewodniczącym Prezydium Wojewódzkiej Rady Narodowej w Piotrkowie Trybunalskim.

</doc>
<doc id="5106028" url="https://pl.wikipedia.org/wiki?curid=5106028" title="Paweł Kaczyński (1799-1878)">
Paweł Kaczyński (1799-1878)



</doc>
<doc id="5106032" url="https://pl.wikipedia.org/wiki?curid=5106032" title="Kopanina (powiat tarnogórski)">
Kopanina (powiat tarnogórski)



</doc>
<doc id="5106042" url="https://pl.wikipedia.org/wiki?curid=5106042" title="Kępczowice">
Kępczowice

Kępczowice (niem. "Kempczowitz") – niestandaryzowana nazwa części wsi Zbrosławice, w gminie Zbrosławice, powiecie tarnogórskim i województwie śląskim.
Miejscowość znajduje się w zachodniej i południowo-zachodniej części dzisiejszych Zbrosławic, wzdłuż ulic Wolności (odcinek nr 19–57 i 20–48), Polnej, Ogrodowej i sąsiednich, obejmując tereny między Kolonią Wilkowice (na północy) a Glinicami (na południu).
Historia.
Dawna wieś założona w wiekach średnich w kasztelanii toszeckiej, prawdopodobnie starsza niż Zbrosławice. Johannes Chrząszcz datuje ją na 1256 jako wieś uiszczającą dziesięcinę w zbożu na rzecz proboszcza pyskowickiego. Podany przez niego rok nie jest jednak pewny. Do 1928 samodzielna wieś (gmina jednostkowa) oraz obszar dworski. 
W 1818 utraciły administracyjny związek z Toszkiem i Gliwicami, kiedy to zostały przyłączone do powiatu bytomskiego na Górnym Śląsku, a po jego podziale w 1873 znalazły się w powiecie tarnogórskim. W 1885 gmina liczyła 276 mieszkańców a obszar dworski 97 osób. Po podziale powiatu bytomskiego w 1922 granicą państwową, Kępczowice pozostały przy Niemczech, wchodząc najpierw w skład szczątkowego powiatu tarnogórskiego (Restkreis Tarnowitz), a od 1 stycznia 1927 w skład powiatu Beuthen-Tarnowitz. 30 września 1928 zlikwidowano zarówno gminę jak i obszar dworski Kępczowice, włączając je do gminy jednostkowej Zbrosławice. 
Podczas II wojny światowej, administracja III Rzeszy połączyła 1 października 1936 gminy Zbrosławice (z Kępczowicami) i Ptakowice w nową gminę o nazwie "Dramatal" ('dolina Dramy'), likwidując jednocześnie tradycyjne nazwy polskiego pochodzenia "Ptakowitz" (wieś), "Broslawitz" (wieś) i "Kempczowitz" (część wsi), przy czym wieś Zbrosławice z Kępczowicami otrzymały niemiecką nazwę "Dramatal-West" ('zachodnia dolina Dramy'). Po wojnie, już w Polsce, pozostawiono Kępczowice jako część wsi Zbrosławice.
Gospodarka i turystyka.
W Kępczowicach funkcjonuje Dom Pomocy Społecznej prowadzony przez OO. Kamilianów, Ośrodek Jeździecki Zbrosławice i pensjonat dla koni Stajnia „Na Górce”.
Komunikacja.
Komunikację publiczną w Kępczowicach organizuje Zarząd Transportu Metropolitalnego w Katowicach poprzez przystanek autobusowy "Zbrosławice Dom Opieki" (linie nr 20, 80, 134, 153, 191, 712, 739, 791).

</doc>
<doc id="5106049" url="https://pl.wikipedia.org/wiki?curid=5106049" title="Nierada (Zbrosławice)">
Nierada (Zbrosławice)

Nierada (niem. "Nierada") – niestandaryzowana nazwa części wsi Zbrosławice, w gminie Zbrosławice, powiecie tarnogórskim i województwie śląskim.
Znajduje się w zachodniej części Zbrosławic, wzdłuż ulic Wolności (odcinek nr 1–17 i 2–18), Hutniczej i Łąkowej. Miejscowość należy do parafii w Kamieńcu i liczy 75 mieszkańców.
Historia.
Dawniej wieś i gmina jednostkowa w powiecie toszecko-gliwickim. W 1861 liczyła 136 mieszkańców, działały w niej dwa wielkie piece hutnicze, dwa miechy parowe i fryszerka. W 1818 utraciła administracyjny związek z Toszkiem i Gliwicami, kiedy to została przyłączona do powiatu bytomskiego, a po jego podziale w 1873 znalazła się w powiecie tarnogórskim. W 1885 ludność gminy zmniejszyła się do 50 osób. Przed 1908 gmina Nierada została włączona do Kępczowic. Po podziale powiatu bytomskiego w 1922 granicą państwową, wraz z Kępczowicami pozostała przy Niemczech, wchodząc najpierw w skład szczątkowego powiatu tarnogórskiego (Restkreis Tarnowitz), a od 1 stycznia 1927 w skład powiatu Beuthen-Tarnowitz. 30 września 1928 zlikwidowano gminę Kępczowice (z Nieradą), włączając ją do gminy jednostkowej Zbrosławice. Administracja III Rzeszy połączyła 1 października 1936 gminy Zbrosławice (z Nieradą) i Ptakowice w nową gminę o nazwie "Dramatal" ('dolina Dramy'), likwidując jednocześnie tradycyjne nazwy polskiego pochodzenia "Ptakowitz" (wieś), "Broslawitz" (wieś) i "Kempczowitz" (część wsi), przy czym wieś Zbrosławice otrzymała niemiecką nazwę "Dramatal-West" ('zachodnia dolina Dramy'). Po II wojnie światowej, już w Polsce, utrzymano przynależność Nierady do wsi Zbrosławice.
Zabytki.
Na posesji przy ul. Wolności 12 znajduje się zabytkowa kapliczka pw. św. Jana Nepomucena.
Gospodarka i turystyka.
W Nieradzie funkcjonuje Akademia Jeździecka „Prima”, „Hebar” (producent rolet, moskitier i żaluzji) i restauracja „Collina”.
Komunikacja.
Komunikację publiczną w Nieradzie organizuje Zarząd Transportu Metropolitalnego w Katowicach poprzez przystanek autobusowy "Zbrosławice Wolności (nż)" (linie nr 20, 80, 134, 153, 191, 712, 739, 791).

</doc>
<doc id="5106051" url="https://pl.wikipedia.org/wiki?curid=5106051" title="Nierada (ujednoznacznienie)">
Nierada (ujednoznacznienie)



</doc>
<doc id="5106052" url="https://pl.wikipedia.org/wiki?curid=5106052" title="Vladan Kovačević">
Vladan Kovačević

Vladan Kovačević (ur. 11 kwietnia 1998 w Banja Luce) – bośniacki piłkarz występujący na pozycji bramkarza w polskim klubie Raków Częstochowa.
Kariera klubowa.
Kovačević zaczął grać w piłkę nożną w klubie Željezničar Banja Luka, następnie w 2014 roku dołączył do akademii młodzieżowej FK Sarajevo. W lutym 2018 roku został na pół roku wypożyczony do Slobody Mrkonjić Grad. Zadebiutował 17 marca 2018 roku w meczu przeciwko Kozara Gradiška. W sierpniu 2018 roku Kovačević podpisał nowy pięcioletni kontrakt z FK Sarajevo. Zadebiutował 5 sierpnia w spotkaniu na wyjeździe z drużyną FK Sloboda Tuzla. 15 maja 2019 roku, pokonując w finale Pucharu Bośni NK Široki Brijeg, zdobył swoje pierwsze trofeum z zespołem z Sarajewa. W lipcu 2019 roku przedłużył kontrakt z klubem do czerwca 2024 roku. W czerwcu 2021 roku przeniósł się do Rakowa Częstochowa. Z Rakowem zdobył Superpuchar Polski w 2021 roku, Puchar Polski i wicemistrzostwo Polski w 2022 roku. 23 maja 2022 podczas organizowanej przez Ekstraklase Gali Ekstraklasy, piłkarz został nagrodzony statuetką w kategorii bramkarz sezonu 2021/22.

</doc>
<doc id="5106053" url="https://pl.wikipedia.org/wiki?curid=5106053" title="Uniwersytet w Syracuse">
Uniwersytet w Syracuse



</doc>
<doc id="5106058" url="https://pl.wikipedia.org/wiki?curid=5106058" title="Dawid (Tziumakas)">
Dawid (Tziumakas)



</doc>
<doc id="5106060" url="https://pl.wikipedia.org/wiki?curid=5106060" title="Glinice (Wieszowa)">
Glinice (Wieszowa)

Glinice (niem. "Glinitz") – część wsi Wieszowa, w gminie Zbrosławice, powiecie tarnogórskim i województwie śląskim.
Glinice znajdują się w północnej części Wieszowy, stanowiąc odrębny organizm osadniczy wzdłuż ulicy Moniuszki, przy granicy ze Zbrosławicami. Należą do parafii w Wieszowie.
Historia.
Zostały założone z inicjatywy Macieja Wilczka (właściciela Wieszowy) w 1774 roku, jako kolonia drwali, o nazwie "Glinitz".
Dawniej samodzielna wieś i gmina jednostkowa w powiecie bytomskim na Górnym Śląsku. Po podziale powiatu bytomskiego w 1873 roku znalazła się w powiecie tarnogórskim. W 1885 roku gmina Glinice liczyła zaledwie 30 mieszkańców i już przed 1908 została włączona do gminy Wieszowa. Po podziale powiatu bytomskiego w 1922 roku granicą państwową, pozostały przy Niemczech, wchodząc najpierw w skład szczątkowego powiatu tarnogórskiego (Restkreis Tarnowitz), a od 1 stycznia 1927 w skład powiatu Beuthen-Tarnowitz. Podczas II wojny światowej, pod administracją III Rzeszy, w składzie gminy Wieschowa (od 27 września 1935 pod nazwą Randsdorf). Od 1945 w Polsce (gmina Wieszowa).
W 1841 r. w okolicy Glinic powstał folwark, który w 1853 r. nazwano Apolda.
W 1996 na Glinicach mieszkało 47 osób.
Krzyż na Glinicach.
Pochodzi z 1876 r.
Ufundował i postawił go Michał Kosmol, na pamiątkę śmierci swojego dziecka, które zginęło pod kopytami konia (podczas wypadku zaprzęgu).
Na cokole krzyża znajdują się dwa napisy:
oraz drugi w języku niemieckim, nieczytelny i zniszczony.
Krzyż jest otoczony płotkiem z żelaza.
Nazwa.
Nazwa Glinice jest topograficzna. Odnosi się do gliniastych ziemi, czyli tzw. glinic.
W latach 1935–1945 Glinice nosiły nazwę "Adolfshöh" (wzgórze Adolfa).
Popełniane błędy.
Po włączeniu Wieszowy do powiatu bytomskiego (1817) wyszło na jaw, że w powiecie znajdują się dwie miejscowości o nazwie "Glinitz", przez co były często mylone.
Wieszowską kolonię Glinitz powiązano z fabryką porcelany, znajdującą się w miejscowości Glinitz koło Lublińca (obecnie Glinica).
Fabryka od dawna nie istnieje, miejscowości są od siebie oddalone, nie powinno być problemu ich z rozróżnieniem.
Jednak na niektórych mapach wieszowskie Glinice oznaczone są jako Glinica.
Transport publiczny.
Na terenie Glinic znajduje się przystanek autobusowy "Wieszowa Glinice", zlokalizowany w rejonie skrzyżowania ulic Mickiewicza i Moniuszki. Przystanek obsługiwany jest na żądanie przez jedną linię autobusową, organizowaną przez Zarząd Transportu Metropolitalnego: jest nią linia 134, łącząca Wieszowę z Tarnowskimi Górami, przez sołectwa Zbrosławice i Ptakowice.

</doc>
<doc id="5106070" url="https://pl.wikipedia.org/wiki?curid=5106070" title="Konary (Wieszowa)">
Konary (Wieszowa)

Konary (niem. "Kunary", "Conar") – niestandaryzowana nazwa części wsi Wieszowa, w gminie Zbrosławice, powiecie tarnogórskim i województwie śląskim. Konary znajdują się w zachodniej części Wieszowy, będąc danym folwarkiem, obecnie ulica Konary, przy drodze do Kamieńca. Należą do parafii w Wieszowie.
Historia.
Konary są po raz pierwszy wspomniane w księdze Liber fundationis episcopatus Vratislaviensis, pod nazwą "Conar".
Zapisano tam, że na Konarach uiszczana jest dziesięcina o wartości 0,5 marki, w trzech rodzajach zboża: pszenicy, owsa, żyta. Płacona dziesięcina była większa niż w Wieszowie, Rokitnicy, Grzybowicach, ponieważ Konary były wtedy największą miejscowością w okolicy.
Miejscowości o nazwach Konary było na Śląsku kilka. Ich zadaniami były: hodowla oraz utrzymanie koni dla grodu książęcego (w wieszowskich Konarach były hodowały konie prawdopodobnie dla grodu w Kamieńcu, gdyż nad zalewem i rzeką Dramą odkryto pozostałości grodu pochodzącego z IX w.) 
Z upływem lat wieszowskie Konary stały się wsią rolniczą, jednak nazwa nie została zmieniona.
Z dokumentu z 16 września 1338 r. wynika, że Konary należały do Świętosławy, siostry Piotra z Paniów. 
Ostatnimi właścielami Konar była rodzina Donnersmarcków, która od 1839 do 1945 r. opiekowała się tymi dobrami.
Dawniej samodzielna wieś (gmina jednostkowa) i obszar dworski w powiecie bytomskim na Górnym Śląsku. Po podziale powiatu bytomskiego w 1873 roku znalazły się w powiecie tarnogórskim. W 1885 roku gmina Konary liczyła zaledwie 27 mieszkańców (obszar dworski był niezamieszkany) i już przed 1908 obie jednostki zostały zniesione i włączone do gminy Wieszowa. Po podziale powiatu bytomskiego w 1922 roku granicą państwową, pozostały przy Niemczech, wchodząc najpierw w skład szczątkowego powiatu tarnogórskiego (Restkreis Tarnowitz), a od 1 stycznia 1927 w skład powiatu Beuthen-Tarnowitz. Podczas II wojny światowej, pod administracją III Rzeszy, w składzie gminy Wieschowa (od 27 września 1935 pod nazwą Randsdorf). 
Od 1945 w Polsce (gmina Wieszowa; w tym samym roku Konary zostały dołączone do Wieszowy, tworząc z nią i Glinicami jedną wieś).
W 1996 r. na Konarach mieszkało 50 osób.
Nazwa.
Nazwa Konary powstała dzięki słowom "koniarze, koniary" – oznaczającym ludzi zajmujących się hodowlą koni.
W latach 1935-1945 Konary nosiły nazwę "Meierei" (miejsce hodowli krów).
Transport publiczny.
Znajduje się tu przystanek autobusowy "Wieszowa Konary [nż]", z którego odjeżdża 6 linii autobusowych:
20, 132, 184, 739 oraz 134 i 712 (linie 134, 712, 739 mają trasy objazdowe z powodu remontu mostu w Zbrosławicach).
Kursy są organizowane przez Zarząd Transportu Metropolitalnego

</doc>
<doc id="5106080" url="https://pl.wikipedia.org/wiki?curid=5106080" title="Jędrysek">
Jędrysek

Jędrysek (niem. "Jendryssek") − dzielnica Kalet położona w zachodniej części miasta. Stanowi południową część głównego skupiska Kalet (centrum), na południe od Małej Panwi.
Do 1933 samodzielna wieś (gmina jednostkowa) oraz obszar dworski należące do powiatu bytomskiego na Górnym Śląsku, a po jego podziale w 1873 roku do − powiatu tarnogórskiego. W 1885 roku gmina Jędrysek liczyła 338 mieszkańców, a obszar dworski Jędrysek zaledwie 9. W 1910 roku gmina Jędrysek liczyła już 699 mieszkańców a obszar dworski 40.
Po podziale powiatu tarnogórskiego w 1922 roku granicą państwową, Jędrysek znalazł się w Polsce. 1 października 1924 zniesiono obszar dworski Jędrysek, włączając go do gminy Jędrysek.
30 lipca 1933 Jędrysek (wraz z Truszczycą) włączono go do powiatu lublinieckiego, a dwa miesiące później, 1 października 1933, włączono go do gminy Kalety. W związku z nadaniem gminie Kalety praw miejskich 1 stycznia 1951 Jędrysek stał się częścią miasta.

</doc>
<doc id="5106081" url="https://pl.wikipedia.org/wiki?curid=5106081" title="Truszczyca">
Truszczyca

Truszczyca (niem. "Truschütz") − dzielnica Kalet położona w centralnej części miasta, nad Małą Panwią, między dwoma głównymi skupiskami Kalet − centrum i Miotkiem. Jest to mała osada, rozpościerająca się wzdłuż ulicy Dębowej.
Do 1933 samodzielna wieś (gmina jednostkowa) oraz obszar dworski należące do powiatu bytomskiego na Górnym Śląsku, a po jego podziale w 1873 roku do − powiatu tarnogórskiego. W 1885 roku gmina Truszczyca liczyła 107 mieszkańców, a obszar dworski Truszczyca zaledwie 54. W 1910 roku gmina Truszczyca liczyła 120 mieszkańców, a obszar dworski tyle samo (120).
Po podziale powiatu tarnogórskiego w 1922 roku granicą państwową, Truszczyca znalazła się w Polsce, a przed 1924 zniesiono obszar dworski Truszczyca, włączając go do gminy Truszczyca.
30 lipca 1933 Truszczycę (wraz z Jędryskiem) włączono go do powiatu lublinieckiego, a dwa miesiące później, 1 października 1933 włączono ją do gminy Kalety. W związku z nadaniem gminie Kalety praw miejskich 1 stycznia 1951 Truszczyca stała się częścią miasta.

</doc>
<doc id="5106088" url="https://pl.wikipedia.org/wiki?curid=5106088" title="Pasieki (Miasteczko Śląskie)">
Pasieki (Miasteczko Śląskie)

Pasieki (niem. "Passiecken") − obszar leśny z pozostałościami dawnej kopalni w Bibieli, położony w północno-wschodniej części miasta Miasteczko Śląskie, na zachód od Mieczyska.
Do 1924 oddzielna jednostka administracyjna (obszar dworski) należąca do powiatu bytomskiego na Górnym Śląsku, a po jego podziale w 1873 roku do − powiatu tarnogórskiego. Zarówno w 1885 jak i 1910 roku Pasieki były niezaludnionym obszarem leśnym.
Po podziale powiatu tarnogórskiego w 1922 roku granicą państwową, Pasieki znalazły się w Polsce. 1 października 1924 zniesiono obszar dworski Pasieki, włączając go do gminy (jednostkowej) Żyglin.
Po wojnie włączone do gminy (zbiorowej) Miasteczko Śląskie. W latach 1954−1972 w gromadzie Żyglin. 1 stycznia 1973 w granicach miasta Miasteczko Śląskie, a 1975−1994 w granicach Tarnowskich Gór. Od 30 grudnia 1994 ponownie w granicach Miasteczka Śląskiego.
Na terenie Pasiek znajduje się zatopiona kopalnia rudy żelaza i kruszcu „Pasieki” (też: „Bibiela”, niem. "Grube Bibiella"), po której pozostał zespół śródleśnych stawów zwanych "Pasiekami", częściowo objętych ochroną jako zespół przyrodniczo-krajobrazowy. Również okoliczne lasy nadal zwane są przez okolicznych mieszkańców "Pasiekami".

</doc>
<doc id="5106117" url="https://pl.wikipedia.org/wiki?curid=5106117" title="Ziarnojadek duży">
Ziarnojadek duży

Ziarnojadek duży ("Sporophila frontalis") – gatunek małego ptaka z rodziny tanagrowatych (Thraupidae). Występuje we wschodniej części Ameryki Południowej. Narażony na wyginięcie.
Systematyka.
Gatunek ten jako pierwszy opisał Jules Verreaux w 1869 roku. Nie wyróżnia się podgatunków.
Morfologia.
Długość ciała około 12,5 cm, masa ciała 19,8–21 g. Spory ziarnojadek o silnym dziobie z zakrzywionymi szczękami. Samce mają szarą głowę z charakterystycznym wzorem: jasne brwi, prawie białe gardło i wąsy odchodzące od dzioba. Samiec jest oliwkowobrązowy na grzbiecie i szary na spodzie ciała z dwoma jasnymi paskami skrzydłowymi. Samice są całe oliwkowobrązowe, bez charakterystycznych wzorów upierzenia na głowie, z dwoma niewyraźnymi cynamonowymi paskami skrzydłowymi.
Zasięg występowania.
Ziarnojadek duży występuje lokalnie i nielicznie na obszarach występowania bambusa do wysokości 1500 m n.p.m. Obecnie znany jest głównie ze stanowisk w południowo-wschodniej Brazylii (południe stanu Bahia, Espírito Santo i południowo-wschodnia część Minas Gerais na południe po północną część stanu Rio Grande do Sul); skrajnie nielicznie odnotowywany w północno-wschodniej Argentynie (prowincja Misiones), a zaledwie jedno stwierdzenie pochodzi ze wschodniego Paragwaju (departament Górna Parana), gdzie na przełomie XIX i XX wieku odłowiono jeden okaz.
Ekologia.
Jest gatunkiem koczowniczym, zamieszkującym lasy atlantyckie, żywiącym się nasionami bambusów. Zamieszkuje wnętrza i obrzeża lasów, a także lasy wtórne i grunty uprawne przylegające do lasów. Lęgi odnotowano podczas południowej zimy i wiosny (lipiec–wrzesień), kiedy to znaleziono gniazda. Samce są terytorialne i bardzo głośne w okresie kwitnienia bambusów lub w jego okolicach.
Status i ochrona.
W Czerwonej księdze gatunków zagrożonych IUCN ziarnojadek duży od 2000 roku klasyfikowany jest jako gatunek narażony (VU, "Vulnerable"); wcześniej, od 1994 roku uznawano go za gatunek zagrożony (EN, "Endangered"). Liczebność populacji jest szacowana na 2500–9999 dorosłych osobników. Szacuje się, że populacja systematycznie maleje z powodu zawężania się i zanikania jego naturalnego siedliska (wycinania zarośli bambusowych) oraz wyłapywania w celach handlu ptakami. W Brazylii jest objęty ochroną.

</doc>
<doc id="5106119" url="https://pl.wikipedia.org/wiki?curid=5106119" title="Vallvellida">
Vallvellida



</doc>
<doc id="5106121" url="https://pl.wikipedia.org/wiki?curid=5106121" title="Evenus candidus">
Evenus candidus

Evenus candidus − gatunek motyla z rodziny modraszkowatych i podrodziny ogończyków. Zamieszkuje krainę neotropikalną.
Gatunek ten po raz pierwszy opisany został w 1907 roku przez Hamiltona Herberta Druce’a pod nazwą "Thecla candidus". Jako lokalizację typową autor ten wskazał Rio Minero w okolicy kolumbijskiego Muzo. Opisu dokonano na podstawie samca i dwóch samic. Materiał typowy zdeponowany jest w Muzeum Historii Naturalnej w Londynie.
Motyl ten osiąga od 5,3 do 7,9 mm rozpiętości skrzydeł. Wierzch skrzydeł obu par jest metalicznie błękitny, w części nasadowej przechodzący w turkus i zieleń. U samca występuje węższe, a u samicy znacznie szersze czarne obrzeżenie. Ponadto samica ma w kącie analnym wierzchu skrzydła tylnego ciemnoczerwoną plamę. Ogonki tylnych skrzydeł u obu płci są delikatne i wysmuklone. Na spodzie skrzydeł dominuje jaskrawa zieleń, miejscami z odcieniem niebieskim, zwłaszcza w tylnej części skrzydła przedniego, a u niektórych form także z odcieniem złocistym lub miedzianym w części nasadowej. Poza tym na spodzie skrzydeł obecne są poprzeczne przepaski czarne i białe, a u samicy część przyogonkowa tylnego skrzydła ma jaskrawo czerwone pole z czarnymi plamami. Motyl ten najbardziej przypomina gatunki "E. sumptuosa" i "E. sponsa". Samca można odróżnić od nich po łatce androkoniów na skrzydle, która nie wchodzi na obszar komórki dyskoidalnej, ale wyciągnięta jest w dół wzdłuż jej dolnej ścianki prawie po jej nasadę.
Gatunek neotropikalny, rozprzestrzeniony od Kostaryki przez Panamę, Kolumbię i Ekwador po północną część Peru (region San Martin). 

</doc>
<doc id="5106125" url="https://pl.wikipedia.org/wiki?curid=5106125" title="La Bastida d’Ortons">
La Bastida d’Ortons



</doc>
<doc id="5106126" url="https://pl.wikipedia.org/wiki?curid=5106126" title="Radunia Stężyca">
Radunia Stężyca

Radunia Stężyca – polski klub piłkarski z siedzibą w Stężycy, od sezonu 2021/2022 występujący w II lidze.
Historia.
Klub powstał w 1982 roku. W sezonie 2020/2021 Radunia po raz pierwszy w swojej historii awansowała do II ligi. W swoim pierwszym sezonie na tym szczeblu, Radunia zajęła 6. miejsce i zakwalifikowała się do baraży o pierwszą ligę, jednak uległa w półfinałowym starciu z Ruchem Chorzów 0:1. Zespół rozgrywa swoje domowe mecze na oddanym do użytku w 2017 stadionie wielofunkcyjnym „Arena Radunia” o pojemności 450 miejsc.
Klub ponadto prowadzi drużynę rezerw, występującą w sezonie 2022/2023 w klasy okręgowej, gr. Gdańsk II i cztery grupy młodzieżowe.
Aktualny skład.
Stan na 7 stycznia 2022:

</doc>
<doc id="5106132" url="https://pl.wikipedia.org/wiki?curid=5106132" title="Els Olivars de Pau">
Els Olivars de Pau



</doc>
<doc id="5106141" url="https://pl.wikipedia.org/wiki?curid=5106141" title="Sarmientosaurus">
Sarmientosaurus

Sarmientosaurus – wymarły rodzaj dinozaura, kredowego zauropoda z grupy tytanozaurów z Patagonii.
Skamieniałości nieznanego nauce dinozaura znaleziono w Argentynie, w środkowej Patagonii, na południu prowincji Chubut, w basenie sedymentacyjnym Zatoki San Jorge, na terenie Antykliny Sierra Nevada i formacji Laguna Palacios. Współrzędne geograficzne wynoszą 44°54′11,6″ S, 69°22′56,7″ W Znajdują się tam skały niższego ogniwa formacji Bajo Barreal grupy Chubut, powstałe w cenomanie i turonie, a więc we wczesnej kredzie późnej. Znalezione wśród piaskowców tufowych skamieniałości obejmowały praktycznie kompletną czaszkę oraz pozostałości szyi. Należały do pojedynczego okazu. Dostarczyły jak dotąd najwięcej informacji dotyczących mózgu zauropodów. Przypominały pozostałości tytanozaurów, jednak znaleziono w nich także cechy szczególne. Rubén D.F. Martínez, Matthew C. Lamanna, Fernando E. Novas, Ryan C. Ridgely, Gabriel A. Casal, Javier E. Martínez, Javier R. Vita i Lawrence M. Witmer wyróżnili następujące autapomorfie:
Holotyp skatalogowano jako MDT-PV 2. Dzięki temu badacze opisali nowy rodzaj dinozaura, któremu nadali nazwę "Sarmientosaurus". Nazwa wywodzi się od miasta Sarmiento, stolicy obszaru, na którym znaleziono kości, oraz greckiego słowa "saurus" oznaczającego jaszczura. Do rodzaju zaliczyli gatunek "Sarmientosaurus musacchioi". Epitet gatunkowy upamiętnia zmarłego dr. Eduardo Musacchio, jak piszą autorzy, naukowca zajmującego się modelami i nauczyciela z Universidad Nacional de la Patagonia San Juan Bosco w Comodoro Rivadavia.
"Sarmientosaurus" zalicza się do zauropodów. Najbardziej zaawansowana ewolucyjnie grupa tych olbrzymich dinozaurów dzieli się na dwie główne linie: diplodokokształtne i Macronaria. Ta ostatnia obejmuje grupę Titanosauriformes, do której kreatorzy zaliczyli "Sarmientosaurus". Wprowadzona przez Salgado, grupa ta obejmuje brachiozaura i Titanosauria, a więc zaliczają się do niej brachiozaury, euhelop i Titanosauria, przy czym te dwa ostatnie tworzą razem klad Somphospondyli. "Sarmientosaurus" zaliczał się do Somphospondyli i Titanosauria. Ten ostatni klad definiuje się jako Titanosauriformes bliższe saltazaurowi niż brachiozaurowi czy euhelopowi bądź jako wszystkich potomków ostatniego wspólnego przodka saltazaura i "Andesaurus". Grupa ta łączy Saltasauridae, Nemegtosauridae i "Malawisaurus". W obrębie tytanozaurów "Sarmientosaurus" należy do kladu Lithostrotia, kreowanego przez Upchurcha w 2003 i obejmującego wszystkich potomków ostatniego wspólnego przodka saltazaura i "Malawisaurus". Nowy rodzaj należał do bazalnych przedstawicieli tej grupy. Martínez "et al." (2016) przedstawiali kilka różnych kladogramów ukazujących pozycję nowego rodzaju na drzewie rodowym tytanozaurów. W każdym przypadku tworzy on z bardziej zaawansowanymi ewolucyjnie tytanozaurami klad, którego grupę siostrzaną stanowi "Malawisaurus" (w jednym przypadku klad "Malawisaurus" + euhelop). "Sarmientosaurus" stanowi z kolei grupę siostrzaną kladu, którego najbardziej bazalną grupą jest nemegtozaur bądź klad tworzony przez "Tapuiasaurus" i "Rapetosaurus", obeujmującego także rodzinę Saltasauridae.

</doc>
<doc id="5106149" url="https://pl.wikipedia.org/wiki?curid=5106149" title="Claudia Salas">
Claudia Salas

Claudia Salas (ur. 23 lipca 1994 w Madrycie) – hiszpańska aktorka, znana z roli Rebeki w serialu "Szkoła dla elity".
Życiorys.
Urodziła się 23 lipca 1994 w Madrycie. Uczyła się aktorstwa w szkole Arte 4 de Madrid. Zagrała w teatrze w takich spektaklach jak "Sen nocy letniej" i "Bądźmy poważni na serio".
Zadebiutowała w telewizji w 2017 roku, gdy zagrała w serialu "Sześć sióstr". W kolejnym roku zagrała w "Centro médico" i "C.R.A.K.S.", a w 2019 roku dołączyła do obsady serialu "Szkoła dla elity", co przyniosło jej sławę. Ponadto wystąpiła w takich produkcjach jak "Enfermeras", "Szkoła dla elity - krótkie historie: Guzmán Caye Rebe" oraz "Zaraza", dzięki której została nominowana do Nagrody Unii aktorów i aktorek w kategorii najlepsza debiutująca aktorka.
W 2019 roku wystąpiła w teledysku do piosenki Danny Paoli "Oye Pablo".

</doc>
<doc id="5106153" url="https://pl.wikipedia.org/wiki?curid=5106153" title="Isabella Arcila">
Isabella Arcila

Isabella Arcila (ur. 11 marca 1994 w Cali) – kolumbijska pływaczka. Arcila przepłynęła 50 m stylem dowolnym na Letnich Igrzyskach Olimpijskich 2016.

</doc>
<doc id="5106170" url="https://pl.wikipedia.org/wiki?curid=5106170" title="Álvaro Gómez">
Álvaro Gómez

Álvaro Gómez (ur. 1936 lub 1937) – kolumbijski pływak. Przepłynął 200 m stylem klasycznym na Letnich Igrzyskach Olimpijskich 1956.

</doc>
<doc id="5106171" url="https://pl.wikipedia.org/wiki?curid=5106171" title="Evenus felix">
Evenus felix

Evenus felix − gatunek motyla z rodziny modraszkowatych i podrodziny ogończyków. Zamieszkuje krainę neotropikalną.
Taksonomia.
Gatunek ten po raz pierwszy opisany został w 2014 roku przez Andrew F.E. Neilda i Zsolta Bálinta. Jako miejsce typowe autorzy wskazali Baños w Ekwadorze. Gatunek ten zajmuje w obrębie rodzaju "Evenus" pozycję siostrzaną względem "Evenus coronata" i wcześniej nie był od niego odróżniany. Epitet gatunkowy nadano na cześć Felixa Appelbe w podziękowaniu za wsparcie prac nad serią książek poświęconych motylom dziennym Wenezueli.
Morfologia.
Motyl ten osiąga od 26 do 32 mm długości przedniego skrzydła w przypadku samca i od 24 do 28 mm w przypadku samicy. Wierzch skrzydeł jest głównie metalicznie błękitny, miejscami z odcieniem zielonkawym. Skrzydła u samca mają wąskie, a u samicy szerokie obrzeżenie czarnej barwy. U samicy wierzch tylnego skrzydła ma ponadto bardzo duże ciemnoczerwone plamy w części przyogonowej, słabo rozdzielone bardzo wąskim, czarnym paskiem. Spód skrzydeł jest głównie metalicznie zielony. Na spodzie skrzydła przedniego występuje poprzeczna, czarna przepaska, węższa niż u "E. coronata" i o regularnej szerokości. Na spodzie skrzydła tylnego poprzeczna czarna linia załamuje się w części tylnej ku nasadzie skrzydła i na tym odcinku jest zdublowana przez czarną linię biegnącą bardziej z tyłu. Bezpośrednio za poprzeczną linią czarną leżą dwie przepaski zaśrodkowe, bliższa czerwona do fioletowej i dalsza czerwono lub fioletowo-biała; przepaski te są węższe niż u "E. coronata" i pozostawiają zielone pole dystalne szerszym. Na spodzie skrzydła przedniego samca występuje najbardziej charakterystyczna cecha gatunkowa − dwa cienkie i długie, kremowoszare paski androkoniów położone w przyśrodkowej części skrzydła, po obu stronach żyłki kubitalnej, nasadowo od początku drugiej jej gałęzi (Cu2).
Biologia i ekologia.
Owad ten preferuje rzędne od 1100 do nieco ponad 2000 m n.p.m., ale spotkać go można na wysokości od 600 do 3250 m n.p.m. Najchętniej zasiedla górskie i podgórskie lasy mgliste, zwłaszcza pierwotne, ale bywa także spotykany w suchszych, wyżej położonych, wiecznie zielonych lasach równikowych, a nawet w siedliskach zaburzonych ludzką działalnością.
Samice chętnie latają i na krótko przysiadają na liściach. Odżywiają się nektarem roślin z plemienia Eupatorieae, najczęściej z rodzaju sadziec. Samce spotyka się znacznie rzadziej. Bytują na wierzchołkach zalesionych wzgórz i grani, wybierając miejsca nasłonecznione jak przerwy w drzewostanie, pobrzeża leśnych duktów i potoków. Odbywają krótkie, kilkuminutowe loty przy słonecznej pogodzie, zwykle na wysokości od 6 do 12 metrów nad poziomem gruntu, rzadziej niżej. Nie obserwowano nigdy ich żerowania na nektarze.
Rośliną żywicielską gąsienic jest "Pouteria lucuma". Jaja składane są na pąkach liściowych, młodych liściach i pod kwiatami. Maskująco ubarwione gąsienice żerują całą dobę, głównie na młodych liściach, w przypadku liści starszych wyjadając epidermę od spodu. Rozwój gąsienicy trwa około miesiąca. Przypominające ptasie odchody poczwarki znajdowane są w ściółce pod rośliną żywicielską. W stadium poczwarki owad ten spędza zwykle 5 do 6 miesięcy.
Rozprzestrzenienie.
Gatunek neotropikalny. W Wenezueli zamieszkuje pasma Cordillera de la Costa, wschodnią część Cordillera de Mérida oraz Sierra de El Tamá. W Kolumbii znany jest z gór Sierra Nevada de Santa Marta, Kordyliery Wschodniej i Kordyliery Środkowej, ale przypuszczalnie zasiedla też Kordylierę Zachodnią. W Ekwadorze rozmieszczony jest wzdłuż wschodnich stoków Andów. Dalej na południe występuje w północnej i środkowej części Peru, docierając do regionu Junín.

</doc>
<doc id="5106174" url="https://pl.wikipedia.org/wiki?curid=5106174" title="Zygmunt Seweryński">
Zygmunt Seweryński

Zygmunt Seweryński (ur. 20 stycznia 1880, zm. ?) – podpułkownik intendentury Wojska Polskiego.
Życiorys.
Urodził się 20 stycznia 1880. W C. K. Armii został mianowany na stopień zastępcy oficera prowiantowego z dniem 1 sierpnia 1907, a potem awansowany na podporucznika oficera prowiantowego z dniem 1 listopada 1910. Służył w 13 Galicyjskim pułku ułanów w Złoczowie w charakterze zastępcy oficera prowiantowego, a od około 1909 jako oficer prowiantowy. Podczas I wojny światowej został awansowany na stopień porucznika oficera prowiantowego z dniem 1 listopada 1916. Do 1918 nadal służył w szeregach 13 pułku ułanów.
Po zakończeniu wojny został przyjęty do Wojska Polskiego. Został awansowany na stopień podpułkownika w korpusie oficerów zawodowych intendentury ze starszeństwem z dniem 1 czerwca 1919. W 1923 był kierownikiem referatu, w 1924 szefem wydziału w Departamencie VII Intendentury Ministerstwa Spraw Wojskowych. W 1928, jako oficer przeniesiony w stan spoczynku przebywał w Warszawie. W 1934 jako emerytowany podpułkownik intendentury pozostawał w ewidencji Powiatowej Komendy Uzupełnień Warszawa Miasto III.
Odznaczenia.
austro-węgierskie

</doc>
<doc id="5106176" url="https://pl.wikipedia.org/wiki?curid=5106176" title="Andrés Mosquera (ur. 1990)">
Andrés Mosquera (ur. 1990)

Andrés Felipe Mosquera Guardia (ur. 20 lutego 1990 w Turbo) – kolumbijski piłkarz występujący na pozycji środkoweog obrońcy w meksykańskim klubie Deportivo Toluca FC.
Kariera klubowa.
Independiente Medellín.
W 2008 roku podpisał kontrakt z klubem Independiente Medellín. Zadebiutował 20 lutego 2009 w meczu Categoría Primera A przeciwko Realowi Cartagena (1:1). W sezonie 2009–II jego zespół zajął pierwsze miejsce w tabeli zdobywając mistrzostwo Kolumbii.
América Cali.
1 stycznia 2012 został wypożyczony do drużyny América Cali. Zadebiutował 31 stycznia 2012 w meczu Categoría Primera B przeciwko Realowi Santander (1:0). W sezonie 2012 jego zespół zajął drugie miejsce w tabeli zdobywając wicemistrzostwo Categoría Primera B.
Independiente Medellín.
31 grudnia 2012 wrócił do zespołu z wypożyczenia. Pierwszą bramkę zdobył 22 września 2013 w meczu Categoría Primera A przeciwko Cúcuta Deportivo (0:1). 11 sierpnia 2016 zadebiutował w Copa Sudamericana w meczu przeciwko CD Universidad Católica (1:1). W sezonie 2016–I jego zespół zajął pierwsze miejsce w tabeli zdobywając mistrzostwo Kolumbii. 16 marca 2017 zadebiutował w Copa Libertadores w meczu przeciwko CA River Plate (1:3). Pierwszą bramkę w Copa Libertadores zdobył 21 kwietnia 2017 w meczu przeciwko FBC Melgar (2:0).
Club León.
27 lipca 2017 podpisał kontrakt z klubem Club León. Zadebiutował 6 sierpnia 2017 w meczu Liga MX przeciwko Cruz Azul (2:2). Pierwszą bramkę zdobył 26 listopada 2017 w meczu ligowym przeciwko Tigres UANL (1:1). W sezonie 2018/2019–II jego zespół zajął drugie miejsce w tabeli zdobywając wicemistrzostwo Meksyku. W sezonie 2020/2021–I jego zespół zajął pierwsze miejsce w tabeli zdobywając mistrzostwo Meksyku. 8 kwietnia 2021 zadebiutował w Lidze Mistrzów CONCACAF w meczu przeciwko Toronto FC (1:1).
Kariera reprezentacyjna.
Kolumbia U-17.
W 2007 roku otrzymał powołanie do reprezentacji Kolumbii U-17. Zadebiutował 20 sierpnia 2007 w meczu fazy grupowej Mistrzostw Świata U-17 2007 przeciwko reprezentacji Niemiec U-17 (3:3). Pierwszą bramkę zdobył 23 sierpnia 2007 w meczu fazy grupowej Mistrzostw Świata U-17 2007 przeciwko reprezentacji Trynidadu i Tobago U-17 (0:5).
Kolumbia U-20.
W 2009 roku otrzymał powołanie do reprezentacji Kolumbii U-20. Zadebiutował 21 stycznia 2009 w meczu fazy grupowej Mistrzostw Ameryki Południowej U-20 2009 przeciwko reprezentacji Peru U-20 (1:0).

</doc>
<doc id="5106184" url="https://pl.wikipedia.org/wiki?curid=5106184" title="Viola arguta">
Viola arguta

Viola arguta Humb. &amp; Bonpl. ex Schult. – gatunek roślin z rodziny fiołkowatych ("Violaceae"). Występuje naturalnie w Kolumbii, Ekwadorze oraz Peru. 

</doc>
<doc id="5106187" url="https://pl.wikipedia.org/wiki?curid=5106187" title="Viola bangii">
Viola bangii

Viola bangii Rusby – gatunek roślin z rodziny fiołkowatych ("Violaceae"). Występuje naturalnie w Kolumbii, Ekwadorze, Peru i Boliwii. 
Biologia i ekologia.
Rośnie na torfowiskach i terenach trawiastych, często w wilgotnych miejscach. Występuje na wysokości od 3800 do 4500 m n.p.m. Kwitnie od wiosny do wczesnego lata. 

</doc>
<doc id="5106189" url="https://pl.wikipedia.org/wiki?curid=5106189" title="Viola dombeyana">
Viola dombeyana

Viola dombeyana DC. ex Ging. – gatunek roślin z rodziny fiołkowatych ("Violaceae"). Występuje naturalnie w Kolumbii, Ekwadorze i Peru. 

</doc>
<doc id="5106196" url="https://pl.wikipedia.org/wiki?curid=5106196" title="Mesene phareus">
Mesene phareus

Mesene phareus − gatunek motyla z rodziny wielenowatych. Zamieszkuje krainę neotropikalną.
Gatunek ten po raz pierwszy opisany został w 1777 roku przez Pietera Cramera pod nazwą "Papilio phareus". Jako miejsce typowe autor wskazał Surinam. W 1847 roku Edward Doubleday wyznaczył go gatunkiem typowym nowego rodzaju "Mesene".
Motyl ten osiąga od 20 do 25 mm rozpiętości skrzydeł, przy czym samice są przeciętnie większe niż samce. Tło obu stron obu par skrzydeł jest jaskrawo pomarańczowe do jaskrawo czerwonego, u samic zwykle jaśniejsze niż u samców. Wierzchołek przedniego skrzydła jest zakończony ostro. Wierzch obu par skrzydeł jest ciemno obrzeżony, przy czym obrzeżenie to może przybierać różną szerokość. Obrzeżenie na przednim brzegu skrzydła przedniego często przechodzi jednym lub większą ilością maźnięć w głąb skrzydła. Obrzeżenie skrzydeł widoczne jest również na ich stronie spodniej; ponadto spód skrzydła przedniego jest w różnym stopniu czarno-czerwono opylony.
Owady dorosłe latają za dnia. Gąsienice są foliofagami żerującymi na liściach "Paullinia pinnata" z rodziny mydleńcowatych. Zawarte w roślinie pokarmowej silne toksyny obecne są również u owadów dorosłych, stąd ich ostrzegawcze ubarwienie.
Gatunek neotropikalny, rozprzestrzeniony od południowego Meksyku przez Amerykę Centralną, Wenezuelę, Gujanę, Surinam, Gujanę Francuską, Kolumbię i Ekwador po Peru i Brazylię.

</doc>
<doc id="5106203" url="https://pl.wikipedia.org/wiki?curid=5106203" title="Pombalia glabra">
Pombalia glabra

Pombalia glabra (Dowell) Paula-Souza – gatunek roślin z rodziny fiołkowatych ("Violaceae"). Występuje naturalnie w Stanach Zjednoczonych (w Arizonie), Meksyku, Belize, Gwatemali, Salvadorze, Hondurasie, Nikaragui, Kostaryce, Panamie, Kolumbii, Wenezueli, Antylach Holenderskich, Ekwadorze, Peru oraz Boliwii. 
Biologia i ekologia.
Rośnie w lasach i zaroślach. Występuje na wysokości do 1000 m n.p.m.

</doc>
<doc id="5106206" url="https://pl.wikipedia.org/wiki?curid=5106206" title="Czerniów (przystanek kolejowy)">
Czerniów (przystanek kolejowy)

Czerniów (, ) – przystanek kolejowy w pobliżu miejscowości Czerniów, w rejonie iwanofrankiwskim, w obwodzie iwanofrankiwskim, na Ukrainie. Położony jest na linii Lwów – Czerniowce.
Przed II wojną światową stacja kolejowa. W późniejszym okresie dodatkowe tory zostały zdemontowane, a stacja zdegradowana do roli przystanku

</doc>
<doc id="5106207" url="https://pl.wikipedia.org/wiki?curid=5106207" title="Thisbe ucubis">
Thisbe ucubis

Thisbe ucubis − gatunek motyla z rodziny wielenowatych. Zamieszkuje krainę neotropikalną.
Gatunek ten po raz pierwszy opisany został w 1870 roku przez Williama Chapmana Hewitsona pod nazwą "Uraneis ucubis". Jako lokalizację typową autor ten wskazał stan Pará w Brazylii, jednak jest ona podawana w wątpliwość, jako że znajduje się poza poznanym zasięgiem gatunku.
Motyl ten osiąga od 30 do 40 mm rozpiętości skrzydeł, przy czym samice są większe od samców. Czułki są długie i cienkie. Tło obu par skrzydeł po obu stronach jest połyskująco granatowoniebieskie, miejscami z odcieniem zielonym. Brzegi skrzydeł u samicy są silniej zaokrąglone. Wzdłuż zewnętrznych brzegów skrzydeł obu par z obu ich stron występuje szereg białych plam o kształcie podługowatym do klinowatego, umieszczonych pomiędzy żyłkami. Plamy te u samic są większe niż u samców. Samice mają również wyraźniejszą, białą strzępinę na brzegach skrzydeł.
Owad ten zasiedla lasy tropikalne. Owady dorosłe latają za dnia. Przypuszczalnie wykazują mimikrę względem aktywnych za dnia mrocznicowatych z podrodziny Aganainae.
Gatunek neotropikalny, rozprzestrzeniony od Kostaryki przez Panamę po Kolumbię.

</doc>
<doc id="5106208" url="https://pl.wikipedia.org/wiki?curid=5106208" title="Pombalia phyllanthoides">
Pombalia phyllanthoides

Pombalia phyllanthoides (Planch. &amp; Linden) Paula-Souza – gatunek roślin z rodziny fiołkowatych ("Violaceae"). Występuje naturalnie w Kolumbii i Wenezueli. 
Biologia i ekologia.
Rośnie w lasach i zaroślach. Występuje na wysokości od 100 do 500 m n.p.m.

</doc>
<doc id="5106212" url="https://pl.wikipedia.org/wiki?curid=5106212" title="Pombalia prunifolia">
Pombalia prunifolia

Pombalia prunifolia (Humb. &amp; Bonpl. ex Willd.) Paula-Souza – gatunek roślin z rodziny fiołkowatych ("Violaceae"). Występuje naturalnie w Gwatemali, Hondurasie, Nikaragui, Kostaryce, Panamie, Kolumbii, Wenezueli oraz Brazylii. 
Biologia i ekologia.
Rośnie w lasach. 

</doc>
<doc id="5106216" url="https://pl.wikipedia.org/wiki?curid=5106216" title="Gabriel Marquez">
Gabriel Marquez



</doc>
<doc id="5106221" url="https://pl.wikipedia.org/wiki?curid=5106221" title="Casper Pedersen">
Casper Pedersen

Casper Phillip Pedersen (ur. 15 marca 1996 w Kopenhadze) – duński kolarz szosowy i torowy.
Osiągnięcia.
Kolarstwo szosowe.
Opracowano na podstawie:
Kolarstwo torowe.
Opracowano na podstawie:

</doc>
<doc id="5106222" url="https://pl.wikipedia.org/wiki?curid=5106222" title="Per Hysing-Dahl">
Per Hysing-Dahl

Per Hysing-Dahl (ur. 31 lipca 1920 w Bergen, zm. 7 kwietnia 1989 tamże) – norweski polityk i menedżer, działacz ruchu oporu, poseł do Stortingu i jego przewodniczący w latach 1981–1985.
Życiorys.
W okresie II wojny światowej działał w ruchu oporu. Stanął na czele konspiracyjnej organizacji Milorg w regionie Vestlandet, w 1941 zmuszony do ucieczki na Szetlandy. Służył następnie w siłach powietrznych, uczestniczył w działaniach wywiadowczych, brał udział w lotach mających na celu przerzucanie agentów na tereny okupowane przez Niemców.
Kształcił się później w szkole handlowej w Bergen. Pracował na kierowniczych stanowiskach w przedsiębiorstwach żeglugowych i transportowych, m.in. w latach 1964–1983 pełnił funkcję dyrektora jednej z linii lotniczych. Zaangażował się w działalność polityczną w ramach konserwatywnej partii Høyre, w latach 1972–1974 był drugim wiceprzewodniczącym ugrupowania. Był radnym miejscowości Fana (1959–1967), a w latach 1969–1985 przez cztery kadencje deputowanym do Stortingu. Od października 1981 do września 1985 sprawował urząd przewodniczącego norweskiego parlamentu.
Odznaczenia.
Za swoje zasługi wyróżniony najwyższym norweskim odznaczeniem wojskowym – Krzyżem Wojennym. Odznaczony także m.in. Orderem Świętego Olafa III klasy.

</doc>
<doc id="5106225" url="https://pl.wikipedia.org/wiki?curid=5106225" title="Cofidis, Solutions Crédits">
Cofidis, Solutions Crédits



</doc>
<doc id="5106231" url="https://pl.wikipedia.org/wiki?curid=5106231" title="Ermete Zacconi">
Ermete Zacconi

Ermete Zacconi (ur. 14 września 1857 w Montecchio Emilia, zm. 14 października 1948 w Viareggio) – włoski aktor filmowy i teatralny.
Występował na scenie w głównych rolach w dramatach Szekspira, Goldoniego, de Musseta, Ibsena czy Strindberga.
Laureat Pucharu Volpiego dla najlepszego aktora na 9. MFF w Wenecji za tytułową rolę w filmie "Don Buonaparte" (1941) w reżyserii Flavia Calzavary.

</doc>
<doc id="5106233" url="https://pl.wikipedia.org/wiki?curid=5106233" title="Żurawno (stacja kolejowa)">
Żurawno (stacja kolejowa)

Żurawno (, ) – stacja kolejowa w pobliżu miejscowości Łukowiec Wiszniowski, w rejonie stryjskim, w obwodzie lwowskim, na Ukrainie. Położona jest na linii Lwów – Czerniowce. Nazwa pochodzi od pobliskiego miasteczka Żurawna.
Stacja istniała przed II wojną światową. Nosiła wówczas nazwę "Żórawno-Nowosielce".

</doc>
<doc id="5106235" url="https://pl.wikipedia.org/wiki?curid=5106235" title="Stylogyne turbacensis">
Stylogyne turbacensis

Stylogyne turbacensis (Kunth) Mez – gatunek roślin z rodziny pierwiosnkowatych ("Primulaceae"). Występuje naturalnie w Meksyku, Belize, Gwatemali, Hondurasie, Kolumbii, Wenezueli, Ekwadorze oraz Peru. 
Zmienność.
W obrębie tego gatunku oprócz podgatunku nominatywnego wyróżniono jeden podgatunek:

</doc>
<doc id="5106236" url="https://pl.wikipedia.org/wiki?curid=5106236" title="Guttorm Hansen">
Guttorm Hansen

Guttorm Hansen (ur. 3 listopada 1920 w m. Namsos, zm. 2 kwietnia 2009 tamże) – norweski dziennikarz, pisarz i polityk, poseł do Stortingu i jego przewodniczący w latach 1973–1981.
Życiorys.
Początkowo pracował jako mechanik. Kształcił się później na kursach dziennikarskich. Był dziennikarzem magazynu „Menneskevennen”, sekretarzem redakcji gazety „Firdaposten” oraz dziennikarzem partyjnego czasopisma „Namdal Arbeiderblad”. Był autorem publikacji książkowych, m.in. pamiętników.
Zaangażował się w działalność polityczną w ramach Partii Pracy. Od 1955 do 1963 wchodził w skład rady miejscowości Namsos. W latach 1958–1961 był zastępcą poselskim, następnie do 1985 przez sześć kadencji sprawował mandat deputowanego do Stortingu. W kadencjach 1973–1977 i 1977–1981 pełnił funkcję przewodniczącego norweskiego parlamentu. Był długoletnim przewodniczącym Norweskiego Komitetu Atlantyckiego (1966–1985), od 1985 do 1992 zasiadał w Norweskiej Radzie Kultury.

</doc>
<doc id="5106238" url="https://pl.wikipedia.org/wiki?curid=5106238" title="Cofidis w sezonie 2021">
Cofidis w sezonie 2021

Cofidis w sezonie 2021 – podsumowanie występów zawodowej grupy kolarskiej Cofidis w sezonie 2021, w którym należała ona do dywizji UCI WorldTeams.
Transfery.
Opracowano na podstawie:
Skład.
Opracowano na podstawie:
Zwycięstwa.
Opracowano na podstawie:

</doc>
<doc id="5106240" url="https://pl.wikipedia.org/wiki?curid=5106240" title="Hotel Światowit w Łodzi">
Hotel Światowit w Łodzi

Hotel Światowit – budynek znajdujący się w centrum Łodzi, w dzielnicy Śródmieście przy al. T. Kościuszki 68, tuż przy skrzyżowaniu z ul. L. Zamenhofa.
Historia.
Hotel powstał w 1974 r. lub w 1977 r. przy al. T. Kościuszki 68 w Łodzi wg projektu architektów: Zbigniewa Roznera oraz Macieja Szawernowskiego, w stylistyce modernistycznej. Obiekt ma 46 m i 14 kondygnacji wysokości. Hotel zakończył działalność 2020 r. w trakcie pandemii koronawirusa. W 2021 r. zdemontowano charakterystyczny neon z nad wejścia hotelu, który przekazano Neon Muzeum w Warszawie. W tym samym roku właściciel obiektu - firma Eko-Vit - wydzierżawiła budynek firmie Sami Swoi, która oferuje w nim noclegi pracownicze.

</doc>
<doc id="5106242" url="https://pl.wikipedia.org/wiki?curid=5106242" title="Tadeusz Karwicki">
Tadeusz Karwicki

Tadeusz Karwicki (ur. 6 grudnia 1927 w Nowym Polu) – polski działacz partyjny i państwowy, ekonomista oraz pilot wojskowy, w latach 1975–1978 prezydent Radomia, w latach 1988–1990 przewodniczący Prezydium Wojewódzkiej Rady Narodowej w Radomiu.
Życiorys.
Syn Antoniego i Marianny. Służył w lotnictwie ludowego Wojska Polskiego, doszedł do stopnia pułkownika pilota w stanie spoczynku. Ukończył studia ekonomiczne, kształcił się też w Wieczorowym Uniwersytecie Marksizmu-Leninizmu. Zajmował stanowisko dyrektora PBM „Budochem” w Radomiu. W 1949 wstąpił do Polskiej Zjednoczonej Partii Robotniczej. Od 1975 do 1980 członek Komitetu Wojewódzkiego PZPR w Radomiu, zasiadał też w jego egzekutywie. Był członkiem Komitetu Miejskiego w Radomiu oraz POP PZPR przy Urzędzie Miejskim w Radomiu. W latach 1975–1978 pełnił funkcję prezydenta Radomia, podczas wydarzeń czerwca 1976 wygłosił przemówienie surowo potępiające demonstrujących. W latach 70. i 80. działał też we władzach Aeroklubu Polskiego. Był radnym, a od 1988 do 1990 przewodniczącym Prezydium Wojewódzkiej Rady Narodowej w Radomiu.
Otrzymywał także wojskowe odznaczenie kombatanckie, co w 2012 wzbudziło protesty uczestników wydarzeń czerwca 1976.

</doc>
<doc id="5106243" url="https://pl.wikipedia.org/wiki?curid=5106243" title="Parathesis microcalyx">
Parathesis microcalyx

Parathesis microcalyx Donn.Sm. – gatunek roślin z rodziny pierwiosnkowatych ("Primulaceae"). Występuje naturalnie w Meksyku, Hondurasie, Nikaragui, Kostaryce, Panamie, Kolumbii oraz Ekwadorze. 
Biologia i ekologia.
Rośnie w lasach, na wysokości do 1400 m n.p.m.

</doc>
<doc id="5106246" url="https://pl.wikipedia.org/wiki?curid=5106246" title="Mołodyńcze (przystanek kolejowy)">
Mołodyńcze (przystanek kolejowy)

Mołodyńcze (, ) – przystanek kolejowy w miejscowości Mołodyńcze, w rejonie stryjskim, w obwodzie lwowskim, na Ukrainie. Położony jest na linii Lwów – Czerniowce.

</doc>
<doc id="5106247" url="https://pl.wikipedia.org/wiki?curid=5106247" title="Jason Slater">
Jason Slater

Jason Slater (ur. 8 marca 1971, zm. 9 grudnia 2020) – amerykański producent muzyczny, autor tekstów, basista.
Jason Slater był basistą i jednym z założycieli rockowej grupy Third Eye Blind powstałej w San Francisco. Z zespołu jednak odszedł już po pierwszym roku jego istnienia, po nagraniu pierwszego demo w 1994 roku. Następnie współpracował z zespołami takimi jak Snake River Conspiracy, Microdot, Revenge of the Triads czy rap-rockowym projektem Brougham. Wyprodukował cztery albumy zespołu Queensrÿche.
Biografia.
Dorastał w Palo Alto w Kalifornii. Zmarł 9 grudnia 2020 roku z powodu niewydolności wątroby w szpitalu w Maui na Hawajach.

</doc>
<doc id="5106252" url="https://pl.wikipedia.org/wiki?curid=5106252" title="Cybianthus fulvopulverulentus">
Cybianthus fulvopulverulentus

Cybianthus fulvopulverulentus (Mez) G.Agostini – gatunek roślin z rodziny pierwiosnkowatych ("Primulaceae"). Występuje naturalnie w Kolumbii, Wenezueli, Gujanie, Surinamie, Gujanie Francuskiej oraz Brazylii (w stanach Amazonas, Pará, Roraima, Bahia i Mato Grosso). 
Biologia i ekologia.
Rośnie w lasach, na wysokości do 2200 m n.p.m.
Zmienność.
W obrębie tego gatunku oprócz podgatunku nominatywnego wyróżniono jeden podgatunek:

</doc>
<doc id="5106254" url="https://pl.wikipedia.org/wiki?curid=5106254" title="Cybianthus penduliflorus">
Cybianthus penduliflorus

Cybianthus penduliflorus Mart. – gatunek roślin z rodziny pierwiosnkowatych ("Primulaceae"). Występuje naturalnie w Kolumbii, Wenezueli, Ekwadorze, Peru, Boliwii oraz Brazylii (w stanach Acre, Amazonas, Pará, Rondônia, Mato Grosso oraz Dystrykcie Federalnym). 
Biologia i ekologia.
Rośnie w amazońskim lesie deszczowym oraz cerrado

</doc>
<doc id="5106257" url="https://pl.wikipedia.org/wiki?curid=5106257" title="Cybianthus schlimii">
Cybianthus schlimii

Cybianthus schlimii (Hook.f.) G.Agostini – gatunek roślin z rodziny pierwiosnkowatych ("Primulaceae"). Występuje naturalnie w Hondurasie, Nikaragui, Kostaryce, Panamie, Kolumbii, Wenezueli, Ekwadorze, Peru, Boliwii oraz Brazylii (w stanach Amazonas i Rondônia). 
Biologia i ekologia.
Rośnie w lasach. 

</doc>
<doc id="5106266" url="https://pl.wikipedia.org/wiki?curid=5106266" title="Rinorea dasyadena">
Rinorea dasyadena

Rinorea dasyadena A.Robyns – gatunek roślin z rodziny fiołkowatych ("Violaceae"). Występuje naturalnie w Hondurasie, Nikaragui, Kostaryce, Panamie oraz Kolumbii. 
Biologia i ekologia.
Rośnie w lasach, na wysokości 600 m n.p.m.

</doc>
<doc id="5106268" url="https://pl.wikipedia.org/wiki?curid=5106268" title="Rinorea lindeniana">
Rinorea lindeniana

Rinorea lindeniana (Tul.) Kuntze – gatunek roślin z rodziny fiołkowatych ("Violaceae"). Występuje naturalnie w Panamie, Kolumbii, Wenezueli, Gujanie, Surinamie, Ekwadorze, Peru, Boliwii oraz Brazylii (w stanach Acre, Amazonas, Pará, Rondônia, Roraima i Mato Grosso). 
Biologia i ekologia.
Rośnie w wilgotny lesie równikowym. Występuje na wysokości do 700 m n.p.m.
Zmienność.
W obrębie tego gatunku wyróżniono jedną odmianę:

</doc>
