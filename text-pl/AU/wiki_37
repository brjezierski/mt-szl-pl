<doc id="5118566" url="https://pl.wikipedia.org/wiki?curid=5118566" title="SM UC-69">
SM UC-69

SM UC-69 – niemiecki podwodny stawiacz min z okresu I wojny światowej, jedna z 64 zbudowanych jednostek typu "UC II". Zwodowany 7 sierpnia 1916 roku w stoczni Blohm &amp; Voss w Hamburgu, został przyjęty do służby w Kaiserliche Marine 23 grudnia 1916 roku. W czasie służby operacyjnej w składzie Flotylli Flandria okręt odbył dziewięć patroli bojowych, w wyniku których zatonęły 54 statki o łącznej pojemności  BRT, a cztery statki o łącznej pojemności  BRT i niszczyciel o wyporności 975 ton zostały uszkodzone. SM UC-69 zatonął w kanale La Manche 6 grudnia 1917 roku, po kolizji z niemieckim okrętem podwodnym U-96. Wrak okrętu został zlokalizowany w październiku 2017 roku przez holenderski niszczyciel min.
Projekt i budowa.
Dokonania pierwszych niemieckich podwodnych stawiaczy min typu "UC I", a także zauważone niedostatki tej konstrukcji, skłoniły dowództwo Cesarskiej Marynarki Wojennej z admirałem von Tirpitzem na czele do działań mających na celu budowę nowego, znacznie większego i doskonalszego typu okrętu podwodnego. Opracowany latem 1915 roku projekt okrętu, oznaczonego później jako typ "UC II", tworzony był równolegle z projektem przybrzeżnego torpedowego okrętu podwodnego typu "UB II". Głównymi zmianami w stosunku do poprzedniej serii były: instalacja wyrzutni torpedowych i działa pokładowego, zwiększenie mocy i niezawodności siłowni, oraz wzrost prędkości i zasięgu jednostki, kosztem rezygnacji z możliwości łatwego transportu kolejowego (ze względu na powiększone rozmiary).
SM UC-69 zamówiony został 12 stycznia 1916 roku jako jednostka z III serii okrętów typu "UC II" (numer projektu 41, nadany przez Inspektorat Okrętów Podwodnych), w ramach wojennego programu rozbudowy floty. Został zbudowany w stoczni Blohm &amp; Voss w Hamburgu jako jeden z dziewięciu okrętów III serii zamówionych w tej wytwórni. UC-69 otrzymał numer stoczniowy 285 ("Werk 285"). Stępkę okrętu położono w 1916 roku, a zwodowany został 7 sierpnia 1916 roku.
Dane taktyczno-techniczne.
SM UC-69 był średniej wielkości dwukadłubowym przybrzeżnym okrętem podwodnym. Długość całkowita wynosiła 50,35 metra, szerokość 5,22 metra i zanurzenie 3,64 metra. Wykonany ze stali kadłub sztywny miał 39,3 metra długości i 3,61 metra szerokości, a wysokość (od stępki do szczytu kiosku) wynosiła 7,46 metra. Wyporność w położeniu nawodnym wynosiła 427 ton, a w zanurzeniu 508 ton. Jednostka miała wysoki, ostry dziób przystosowany do przecinania sieci przeciwpodwodnych; do jej wnętrza prowadziły trzy luki: pierwszy przed kioskiem, drugi w kiosku, a ostatni w części rufowej, prowadzący do maszynowni. Cylindryczny kiosk miał średnicę 1,4 metra i wysokość 1,8 metra, obudowany był opływową osłoną. Okręt napędzany był na powierzchni przez dwa 6-cylindrowe, czterosuwowe silniki wysokoprężne MAN S6V26/36 o łącznej mocy 440 kW (600 KM), zaś pod wodą poruszał się dzięki dwóm silnikom elektrycznym SSW o łącznej mocy 460 kW (620 KM). Dwa wały napędowe obracały dwie śruby wykonane z brązu manganowego (o średnicy 1,9 metra i skoku 0,9 metra). Okręt osiągał prędkość 12 węzłów na powierzchni i 7,4 węzła w zanurzeniu. Zasięg wynosił 10 420 Mm przy prędkości 7 węzłów w położeniu nawodnym oraz 52 Mm przy prędkości 4 węzłów pod wodą. Zbiorniki mieściły 56 ton paliwa, a energia elektryczna magazynowana była w dwóch bateriach akumulatorów 26 MAS po 62 ogniwa, zlokalizowanych pod przednim i tylnym pomieszczeniem mieszkalnym załogi. Okręt miał siedem zewnętrznych zbiorników balastowych. Dopuszczalna głębokość zanurzenia wynosiła 50 metrów, zaś czas wykonania manewru zanurzenia 40 sekund.
Głównym uzbrojeniem okrętu było 18 min kotwicznych typu UC/200 w sześciu skośnych szybach minowych o średnicy 100 cm, usytuowanych w podwyższonej części dziobowej jeden za drugim w osi symetrii okrętu, pod kątem do tyłu (sposób stawiania – „pod siebie”). Układ ten powodował, że miny trzeba było stawiać na zaplanowanej przed rejsem głębokości, gdyż na morzu nie było do nich dostępu, co znacznie zmniejszało skuteczność okrętów. Uzbrojenie uzupełniały dwie zewnętrzne wyrzutnie torped kalibru 500 mm (umiejscowione powyżej linii wodnej na dziobie, po obu stronach szybów minowych), jedna wewnętrzna wyrzutnia torped kal. 500 mm na rufie (z łącznym zapasem 7 torped), oraz umieszczone przed kioskiem działo pokładowe kal. 88 mm L/30, z zapasem amunicji wynoszącym 130 naboi. Okręt wyposażony był w trzy peryskopy Zeissa oraz kotwicę grzybkową o masie 272 kg.
Załoga okrętu składała się z 3 oficerów oraz 23 podoficerów i marynarzy.
Służba.
1916 rok.
23 grudnia 1916 roku SM UC-69 został przyjęty do służby w Cesarskiej Marynarce Wojennej. Dowództwo jednostki objął kpt. mar. (niem. "Kapitänleutnant") Erwin Waßner, dowodzący wcześniej UC-3 i UB-38.
1917 rok.
Po okresie szkolenia okręt został 6 marca przydzielony do Flotylli Flandria. 12 marca U-Boot u wybrzeży Holandii storpedował nowy brytyjski niszczyciel HMS „Skate” (975 ton), który doznał uszkodzeń tracąc jednego członka załogi. 25 marca w odległości 28 Mm na południowy zachód od latarni morskiej Beachy Head UC-69 zatrzymał i po ewakuacji załóg zatopił za pomocą ładunków wybuchowych dwa brytyjskie żaglowce: zbudowany w 1865 roku „Huntleys” o pojemności 186 BRT, przewożący ładunek smoły z Bristolu do Dieppe oraz pochodzący z 1893 roku trzymasztowy drewniany szkuner „Mary Annie” (154 BRT), transportujący węgiel z Glasgow do Le Tréport. Nazajutrz u wybrzeży Bretanii okręt zatopił zbudowany w 1885 roku szwedzki parowiec „Norma” o pojemności 1443 BRT, przewożący orzeszki ziemne z Dakaru do Dunkierki (nikt nie zginął). 27 marca na wodach okalających Finistère ofiarą działalności bojowej U-Boota padły dwa norweskie parowce: zbudowany w 1902 roku „Aasta” (1146 BRT), przewożący ładunek miedzi z Pomarão (Mértola) do Swansea (bez strat w ludziach) oraz pochodzący z 1905 roku „Grib” o pojemności 1474 BRT, transportujący korek z Lizbony do Kingston upon Hull. Tego samego dnia w odległości 12 Mm na północ od Belle-Île okręt storpedował bez ostrzeżenia zbudowany w 1898 roku uzbrojony brytyjski parowiec „Thracia” o pojemności 2891 BRT, przewożący transport rudy żelaza na trasie Bilbao – Ardrossan. Statek zatonął na pozycji , a na jego pokładzie zginęło 36 osób wraz z kapitanem. Następnego dnia w odległości 10 Mm na północny zachód od Île d’Yeu UC-69 zatopił w ataku torpedowym zbudowany w 1891 roku grecki parowiec „Katina” (2464 BRT), transportujący fosforany z Safakis do Nantes (na pozycji , bez strat w załodze). 29 marca w odległości 3 Mm od Hourtin okręt podwodny zatrzymał i po zejściu załogi zatopił zbudowany w 1883 roku norweski parowiec „Morild I” o pojemności 1354 BRT, przewożący stemple na trasie Porto – Cardiff. Nazajutrz lista wojennych dokonań U-Boota powiększyła się o kolejne dwa parowce: zbudowany w 1889 roku włoski „Avanguardia” (2703 BRT), przewożący rudę żelaza z Bougie do Cardiff, który został zatrzymany i zatopiony u wybrzeży Pirenei Atlantyckich (w wyniku ataku śmierć poniosło 26 osób) oraz pochodzący z 1889 roku norweski „Britta” o pojemności 2061 BRT, przewożący węgiel z Bilbao do Middlesbrough, zatopiony w ataku torpedowym na tych samych wodach (obyło się bez strat w ludziach). 31 marca u wybrzeży Kraju Basków załoga UC-69 zatopiła zbudowany w 1900 roku norweski parowiec „Farmand” o pojemności 1387 BRT, transportujący węgiel z Cardiff do Lizbony (nikt nie zginął).
6 kwietnia nieopodal Zeebrugge okręt został zaatakowany bombami przez trzy brytyjskie samoloty, nie odnosząc żadnych uszkodzeń. 29 kwietnia UC-69 postawił nieopodal Saint-Nazaire trzy zagrody minowe.
1 maja około 4 Mm od Suances okręt zatopił zbudowany w 1911 roku portugalski parowiec „Barreiro” (1738 BRT), transportujący ładunek wina i kakao z Lizbony do Rouen. 3 maja ofiarą działalności bojowej U-Boota padły dwa parowce: zbudowany w 1898 roku grecki „Maria” (2754 BRT), przewożący ładunek pszenicy z Manchesteru do Gibraltaru, zatopiony w odległości 15 Mm na północ od Ribadeo (bez strat w ludziach) oraz pochodzący z 1907 roku norweski „Polstad” o pojemności 2692 BRT, transportujący węgiel z Cardiff do Gibraltaru (na pozycji , także bez strat w załodze). Następnego dnia lista wojennych dokonań załogi UC-69 powiększyła się o kolejne trzy parowce: zbudowany w 1893 roku włoski „Ilva” (2140 BRT), płynący z Genui do Barry, który został zatopiony u północnych wybrzeży Galicji (bez strat w ludziach); pochodzący z 1897 roku grecki „Ioannis P. Goulandris” o pojemności 3153 BRT, przewożący rudę z Bougie do Barrow-in-Furness, zatopiony na tych samych wodach (nikt nie zginął) oraz zbudowany w 1898 roku norweski „Tromp” o pojemności 2751 BRT, transportujący ładunek rudy żelaza z Águilas do Glasgow (na pozycji , także bez strat w załodze). 6 maja na północ od Luanco (Gozón) okręt zatrzymał i po ewakuacji załóg zatopił dwa norweskie parowce: zbudowany w 1910 roku „Gurth” (1340 BRT), przewożący ładunek węgla z Liverpoolu do Gibraltaru (na pozycji ) oraz pochodzący z 1895 roku „Voss” o pojemności 2390 BRT, transportujący węgiel z Penarth do Mesyny (na pozycji ). Nazajutrz nieopodal Bakio ten sam los spotkał dwa kolejne norweskie parowce: zbudowany w 1916 roku „Leikanger” (3544 BRT), przewożący pszenicę z Baltimore do Nantes (nikt nie zginął) oraz pochodzący z 1895 roku „Tiger” o pojemności 3273 BRT, transportujący rudę żelaza z Agua Amarga (Almería) do Cardiff (na pozycji ). 22 maja na postawionej przez U-Boota na wodach między Belle-Île a Groix minie zatonął pochodzący z 1907 roku norweski parowiec „Nann Smith” o pojemności 2093 BRT, transportujący rudę żelaza z Bilbao do Newport (na pozycji , bez strat w załodze).
12 czerwca nieopodal Fécamp UC-69 zatrzymał i zatopił ogniem artyleryjskim zbudowany w 1879 roku francuski drewniany bark „Alexandre” (697 BRT), płynący z Beaumont do Fécamp. Dwa dni później na północ od Ouessant okręt zatopił zbudowany w 1909 roku szwedzki parowiec „Hasting” o pojemności 983 BRT, przewożący ładunek orzeszków ziemnych z Kaolack do Bristolu (na pozycji ). 15 czerwca w odległości 35 Mm na południowy zachód od Penmarch U-Boot storpedował bez ostrzeżenia zbudowany w 1905 roku uzbrojony brytyjski parowiec „Addah” o pojemności 4397 BRT, przewożący ładunek drobnicy na trasie Montreal – Cherbourg. Statek zatonął na pozycji , a na jego pokładzie zginęło dziewięć osób. Następnego dnia w odległości 35 Mm od La Tremblade UC-69 zatrzymał i zatopił po ewakuacji załogi zbudowany w 1896 roku francuski drewniany szkuner „La Tour D’agon” (125 BRT), płynący z Saint-Pierre do La Rochelle z ładunkiem ryb. 17 czerwca nieopodal San Sebastián okręt stoczył pojedynek artyleryjski ze zbudowanym w 1908 roku francuskim statkiem-pułapką „Marguerite VI” (852 BRT), uszkadzając przeciwnika. Dwa dni później ofiarą działalności bojowej U-Boota padły dwa parowce: zbudowany w 1894 roku francuski „Bearn” (1288 BRT), przewożący ładunek orzeszków ziemnych z Senegalu do Fécamp, storpedowany w odległości 8 Mm na północ od Tapia de Casariego oraz pochodzący z 1877 roku norweski „Spind” o pojemności 1174 BRT, transportujący węgiel z Newcastle upon Tyne do Livorno (obyło się bez strat w załodze). 20 czerwca na pozycji okręt zatopił pochodzący z 1898 roku grecki parowiec „Katerina” o pojemności 3092 BRT, transportujący rudę żelaza z Port Kelah (Algieria) do Middlesbrough. Nazajutrz nieopodal Ortegal (A Coruña) UC-69 zatrzymał i po zdjęciu załogi zatopił zbudowany w 1916 roku duński parowiec „E.T. Nygaard” (1923 BRT), przewożący węgiel z Barry do Dakaru (na pozycji , bez strat w załodze). 24 czerwca lista wojennych dokonań załogi U-Boota powiększyła się o kolejne dwa parowce: zbudowany w 1883 roku portugalski „Cabo Verde” (2220 BRT), płynący z Lizbony do Bordeaux z ładunkiem wina i sardynek, który został zatopiony u wybrzeży Costa da Morte (bez strat w ludziach) oraz pochodzący z 1911 roku norweski „Helma” o pojemności 1131 BRT, transportujący orzeszki ziemne z Senegalu do Liverpoolu (na pozycji , także bez strat w załodze).
10 lipca w odległości 2 Mm na wschód od wybrzeża Belle-Île na postawioną przez okręt podwodny minę wszedł zbudowany w 1903 roku amerykański parowiec „Kansan” o pojemności 7913 BRT, przewożący ładunek drobnicy z Nowego Jorku do Saint-Nazaire. Statek zatonął na pozycji , a na jego pokładzie zginęło czterech załogantów. 20 lipca w odległości 90 Mm na południowy zachód od Ouessant UC-69 zatopił zbudowany w 1898 roku japoński parowiec „Kageshima Maru” o pojemności 4697 BRT, płynący Nowego Jorku do Europy (na pozycji ). 23 lipca w Zatoce Biskajskiej U-Boot zatopił zbudowany w 1902 roku norweski parowiec „Frithjof” o pojemności 1389 BRT, transportujący rudę żelaza z La Goulette do Maryport (na pozycji , nikt nie zginął). Nazajutrz na północ od Ortegal okręt zatrzymał i po ewakuacji załogi zatopił za pomocą ładunków wybuchowych zbudowany w 1878 roku brytyjski parowiec „Sir Walter” (492 BRT), przewożący pasażerów i węgiel z Bristolu do Porto (na pozycji ). 25 lipca na pozycji U-Boot zatopił zbudowany w 1903 roku norweski parowiec „Baldwin” o pojemności 1130 BRT, transportujący orzeszki ziemne z Bathurst do Liverpoolu (nikt nie zginął). Następnego dnia w pobliżu Vila do Conde okręt zatrzymał i zatopił dwa portugalskie żaglowce: płynący pod balastem zbudowany w 1904 roku drewniany szkuner „Bertha” o pojemności 107 BRT (na pozycji ) oraz pochodzącą z 1871 roku drewnianą barkentynę „Venturoso” (290 BRT), przewożący wino i przetwory z Lizbony do Rouen (na pozycji ). Tego samego dnia na zachód od Vila do Conde UC-69 zatopił zbudowany w 1903 roku norweski parowiec „Locksley” (2487 BRT), przewożący węgiel z Liverpoolu do Gibraltaru (na pozycji , nikt nie zginął). 28 lipca u północno-zachodniego wybrzeża Hiszpanii ten sam los spotkał kolejny norweski parowiec – pochodzący z 1897 roku „Hildur” o pojemności 961 BRT, przewożący trawę esparto z Águilas do Glasgow (bez strat w załodze). Nazajutrz u wybrzeży A Coruña UC-69 zatopił zbudowany w 1906 roku norweski parowiec „Gyldenpris” o pojemności 2667 BRT, transportujący rudę żelaza z Águilas do Cardiff.
9 sierpnia komendę nad SM UC-69 objął por. mar. (niem. "Oberleutnant zur See") Hugo Thielmann, dowodzący wcześniej UC-1, UB-16 i UC-71. 10 sierpnia na postawioną przez U-Boota nieopodal Penmarch minę wszedł zbudowany w 1917 roku uzbrojony brytyjski parowiec „War Patrol” o pojemności 2045 BRT, który wypłynął z Barry z ładunkiem węgla. Statek zatonął na pozycji , a na jego pokładzie zginęło 14 osób wraz z kapitanem (12 rozbitków zostało uratowanych przez francuski uzbrojony trawler „Taureau”).
1 września o godzinie 14:40 w odległości 4 Mm na południowy wschód od latarni morskiej Lizard na postawionej przez okręt minie w ciągu 5 minut bez strat w załodze zatonął zbudowany w 1907 roku uzbrojony brytyjski parowiec „Erato” o pojemności 2041 BRT, który wypłynął z Cardiff. Nazajutrz w odległości 105 Mm na południowy zachód od Ouessant UC-69 zatrzymał i po ewakuacji załogi zatopił za pomocą torpedy zbudowany w 1905 roku uzbrojony brytyjski parowiec „Rytonhall” (4203 BRT), przewożący ładunek pszenicy i mąki pszennej z Montrealu do Falmouth (na pozycji ). Tego samego dnia u wybrzeży Finistère załoga okrętu zatrzymała i po ewakuacji załogi zatopiła zbudowaną w 1914 roku francuską łódź rybacką „Ker Durand” o pojemności 56 BRT (z ładunkiem tuńczyka). 4 września w odległości 42 Mm od Scilly U-Boot zatrzymał i po zejściu załogi zatopił zbudowany w 1895 roku francuski drewniany trzymasztowy szkuner „Sadi Carnot” (354 BRT), przewożący ładunek solonego dorsza z Nowej Fundlandii do Saint-Malo (załoga została uratowana przez marynarzy z brytyjskiego niszczyciela HMS „Landrail” i amerykańskiego parowca „Montana”). Następnego dnia w odległości 40 Mm na północny zachód od Ouessant okręt storpedował zbudowany w 1902 roku francuski parowiec pasażerski „Alesia” o pojemności 6006 BRT, przewożący węgiel i drobnicę z Cardiff do Bordeaux. Statek doznał uszkodzeń, a następnego dnia został zatopiony przez SM UC-50 na pozycji . 15 września na postawioną przez U-Boota u wybrzeży Lizard minę wszedł zbudowany w 1899 roku uzbrojony brytyjski parowiec „Sommeina” (3317 BRT), przewożący towary Admiralicji z North Shields do Livorno. Statek zatonął bez strat w załodze na pozycji . 26 września w odległości 20 Mm na południowy wschód od latarni morskiej Start Point okręt zatrzymał i po ewakuacji załogi zatopił z działa pokładowego zbudowany w 1864 roku brytyjski drewniany szkuner „Acorn” (112 BRT), płynący pod balastem z Granville do Cardiff. Tego dnia UC-69 uszkodził w ataku torpedowym zbudowany w 1910 roku brytyjski parowiec „Port Victor” (7280 BRT), płynący z Bahía Blanca do Hawru z ładunkiem mięsa (na pozycji , bez strat w ludziach).
6 października w odległości 35 Mm na południe od Bishop Rock okręt zatopił ogniem artyleryjskim zbudowaną w 1898 roku francuską drewnianą barkentynę „Lamartine” o pojemności 424 BRT, przewożącą dorsze z Nowej Fundlandii do Fécamp. Tego dnia na postawionej przez U-Boota w odległości 14 Mm na północny zachód od La Tremblade minie doznał uszkodzeń zbudowany w 1895 roku brytyjski zbiornikowiec „Le Coq” (3419 BRT), płynący pod balastem z Bordeaux do Nowego Jorku (nikt nie zginął). 2 listopada w odległości 15 Mm na północny wschód od Ouessant okręt storpedował bez ostrzeżenia zbudowany w 1903 roku uzbrojony brytyjski parowiec „Farraline” o pojemności 1226 BRT, przewożący stemple z Bordeaux do Cardiff. Statek zatonął na pozycji , a na jego pokładzie zginął jeden członek załogi. 27 listopada na postawionej przez UC-69 w odległości 3 Mm na południowy zachód od Cap Gris-Nez minie zatonął zbudowany w 1900 roku brytyjski parowiec „Gladys” o pojemności 179 BRT, przewożący płyty stalowe na trasie Middlesborough – Dieppe (na pokładzie śmierć poniosło sześć osób).
6 grudnia w odległości 8,5 Mm od Barfleur w ciemnościach SM UC-69 zderzył się z innym niemieckim okrętem podwodnym SM U-96. W wyniku kolizji UC-69 zatonął na pozycji , a na jego pokładzie zginęło 11 członków załogi (uratowanych zostało 18 rozbitków). Wrak U-Boota został odnaleziony i zidentyfikowany w końcu października 2017 roku przez holenderski niszczyciel min.
9 lutego 1918 roku na postawioną przez U-Boota 27 marca 1917 roku nieopodal Belle-Île minę wszedł zbudowany w 1898 roku norweski parowiec „Fantoft” o pojemności 1034 BRT, przewożący węgiel z Cardiff do Bordeaux. Statek zatonął na pozycji , a na jego pokładzie zginęło sześć osób. 19 września 1918 roku nieopodal Île de Sein (Finistère) na postawionej przez UC-69 prawdopodobnie 20 lipca 1917 roku minie zatonęła francuska jednostka „Belliqueux”.
Podsumowanie działalności bojowej.
SM UC-69 odbył dziewięć rejsów operacyjnych, w wyniku których zatonęły 54 statki o łącznej pojemności  BRT, zaś cztery statki o łącznej pojemności  BRT i niszczyciel o wyporności 975 ton zostały uszkodzone. Na pokładach zatopionych i uszkodzonych jednostek zginęło co najmniej 99 osób, w tym 36 na brytyjskim parowcu „Thracia”. Pełne zestawienie zadanych przez niego strat przedstawia poniższa tabela:

</doc>
<doc id="5118571" url="https://pl.wikipedia.org/wiki?curid=5118571" title="Bujanka puszysta">
Bujanka puszysta

Bujanka puszysta ("Bombylius posticus") – gatunek muchówki z rodziny bujankowatych i podrodziny Bombyliinae. Zamieszkuje krainę palearktyczną od Półwyspu Iberyjskiego po Azję Środkową.
Taksonomia.
Gatunek ten opisany został po raz pierwszy w 1804 roku przez Johanna Wilhelma Meigena pod nazwą "Bombylius micans". Lokalizacja typowa znajduje się we Francji. Nazwa ta została jednak wykorzystana już w 1798 roku przez Johana Christiana Fabriciusa, w związku z czym autor ten wprowadził nową nazwę "Bombylius posticus" w 1805 roku. Przez długi czas gatunek znany był również pod synonimiczną nazwą "Bombylius vulpinus" wprowadzoną przez Christiana R.W. Wiedemanna w publikacji Meigena z 1820 roku.
Morfologia.
Muchówka ta osiąga od 6,5 do 12 mm długości ciała o zwartej budowie. W całości porośnięta jest puszystym i długim owłosieniem o barwie złocistej, a na wierzchołku odwłoka białej.
Głowa jest dość mała, znacznie węższa od tułowia, w widoku bocznym mniej więcej trójkątna. Oczy złożone u samic są szeroko rozstawione, u samców zaś stykają się ze sobą na odcinku znacznie dłuższym od wysokości wzgórka przyoczkowego. Na tylnej krawędzi oczu brak jest wystających, czarnych szczecinek zaocznych. Twarz jest opylona, owłosiona skąpo. U samca policzki są czarne, zaś u samicy żółte. Czułki są wąsko rozstawione i mniej więcej tak długie jak głowa. Owłosienie czułków obecne jest tylko na członie pierwszym i drugim, u samicy jest głównie żółte, u samca czarne z wmieszanymi włoskami żółtymi tylko na spodzie. Aparat gębowy ma długi, smukły, sterczący ku przodowi ryjek i dość krótkie głaszczki.
Tułów jest krótki i szeroki, obficie owłosiony, po bokach bledziej niż na śródpleczu. Białawe łuseczki tułowiowe mają żółte włoski na brzegach. Przed nasadami skrzydeł rosną dwie lub trzy szczecinki żółte. Skrzydło jest przezroczyste z przyciemnieniem przy krawędzi kostalnej, pozbawione nakrapiania. Przezmianki mają ciemne główki. Odnóża mają brązowożółte nasady stóp, golenie i wierzchołki ud, zaś pozostałe części czarne.
Odwłok jest krótki i szeroki, szerszy od tułowia. Złociste owłosienie sięga do tergitu trzeciego, dalej jest białe. Samica ma na krawędzi drugiego tergitu rządek czarnych włosków.
Ekologia i występowanie.
Owad ten zasiedla pobrzeża lasów, polany leśne, murawy kserotermiczne i napiaskowe, ogrody, skalniaki, przydroża i przytorza. Osobniki dorosłe aktywne są od kwietnia do lipca. Odwiedzają kwiaty celem żerowania na nektarze. Latają nisko, lotem zygzakowatym. Chętnie przysiadają na nasłonecznionych powierzchniach. Larwy są parazytoidami pszczół samotnic.
Gatunek palearktyczny. W Europie znany jest z Portugalii, Hiszpanii, Francji, Belgii, Niemiec, Szwajcarii, Austrii, Włoch, Danii, Polski, Czech, Słowacji, Węgier, Ukrainy, Mołdawii, Rumunii, Bułgarii, Słowenii, Chorwacji, Bośni i Hercegowiny, Albanii, Macedonii Północnej, Grecji oraz europejskiej części Rosji. W Afryce Północnej zamieszkuje Maroko, Algierię, Tunezję i Egipt. W Azji znany jest z Cypru, Turcji, Syrii, Gruzji, Armenii, Azerbejdżanu, Kazachstanu, Uzbekistanu, Turkmenistanu, Tadżykistanu, Iraku, Iranu i Afganistanu.

</doc>
<doc id="5118572" url="https://pl.wikipedia.org/wiki?curid=5118572" title="Bombylius posticus">
Bombylius posticus



</doc>
<doc id="5118584" url="https://pl.wikipedia.org/wiki?curid=5118584" title="Wolf Bardach">
Wolf Bardach

Wolf Bardach Edler von Chlumberg (ur. 1838 w Dobrowlanach, zm. 8 maja 1911 w Czerniowcach) – major C. K. Armii.
Życiorys.
Urodził się w 1838 w galicyjskich Dobrowlanach. Był synem Abrahama i Jadwigi. Wywodził się z rodziny żydowskiej osiadłej na ziemiach polskich w XVI wieku, której przedstawiciele zajmowali wysokie pozycje społeczne, a niektórzy z nich z biegiem czasu przeszli na katolicyzm.
W 1860 wstąpił do wojska. Służbę wojskową w Armii Cesarstwa Austriackiego rozpoczął jako podkanonier ("Unterkanonier"). Od około 1861 był kadetem w 4 pułku artylerii. Podczas wojny prusko-austriackiej w 1866 odbywał kampanię na ziemi czeskiej, służąc w szeregach Armii Północnej. Wówczas w sposób niespotykany zasłużył na odznaczenie w walkach pod Chlum w trakcie bitwy pod Sadową (Königgrätz) 3 lipca 1866. Służył wtedy jako kadet miotacz ognia ("Kadettfeuerwerfer") przy baterii artylerii, która znalazła się w niebezpiecznym położeniu. Po tym jak jego nadporucznik został zestrzelony z konia, Bardach przejął komendę nad półbaterią i skierował jej działa tak energicznie do działań, że długo powstrzymywał nacierającego wroga. Tym samym dał czas swoim siłom na dokonanie odwrotu. Gdy to się udało, kazał wycofać się swojej baterii, a sam nadal pozostał na polu walki, ponieważ chciał zabrać rzędy ze swojego padłego konia. Odpięcie ich zajęło mu jednak tyle czasu, że następnie nie mógł już odnaleźć swojej baterii. W związku z tym maszerował sam drogą do Königgrätz i wtedy natknął się na niezaprzęgnięty wagon artylerii, strzeżony przez artylerzystę. W wagonie odkrył w pełni wypełnioną skrzynię z kasą i aby nie trafiła ona w ręce wroga, wraz z tymże artylerzystą wydobył ją i przetransportował nocą do Königgrätz. W Neuköniggrätz został przedstawiony arcyksięciu Józefowi, który zapytał go czy pozostawiony na drodze przed Praskim Przedmieściem pociąg nie byłby do uratowania. Na to Bardach zaoferował swoją służbę, zebrał około 80 ludzi ze wszystkich oddziałów, aczkolwiek nie w pełni uzbrojonych i słabo wyposażonych z uwagi na panujące wtedy braki. Po dotarciu na miejsce odnalazł, przygotował i skierował do twierdzy Königgrätz pociąg wraz ze zdatnymi z działami i amunicją. W czasie tej akcji został zaskoczony przez pruski patrol Huzarów Trupiej Główki. Wywiązała się wtedy krótka walka, w której Bardach otrzymał dźgnięcie w udo i został ranny. Pomimo tego udało mu się uniknąć wzięcia do niewoli. Za swoje czyny został odznaczony złotym Medalem Waleczności. W późniejszym czasie był określany mianem „jednego z bohaterów z 1866”.
Po wojnie, około 1867 nadal pozostawał kadetem 4 pułku ułanów, stacjonującego w Pesth. Po utworzeniu C. K. Armii do pierwszej połowy lat 70. nie figurował w wojskowej ewidencji. Po zdaniu odpowiednich egzaminów w 1874 został "oficerem". W kawalerii został mianowany kadetem z dniem 1 listopada 1874, następnie awansowany na porucznika z dniem 1 maja 1875. Od 1874 był żołnierzem 5 pułku huzarów w Raab. Od około 1878 służył w 9 pułku huzarów w Fünfkirchen, pełniąc funkcję adiutanta pułku. Został awansowany na nadporucznika z dniem 1 listopada 1879. Od około 1880 był adiutantem 9 pułku huzarów, stacjonującego w miejscowości Ruma, a od około 1884 w Ödenburg. W tym okresie został awansowany na stopień rotmistrza 2 klasy z dniem 1 września 1888.
Od około 1892 jako oficer nadkompletowy 9 pułku ułanów był przydzielony do 12 Wojskowego Instytutu Instruktorów Jeździectwa w Wiedniu ("12. Militär-Reitlehrer-Institut"), gdzie pełnił funkcję adiutanta. W kwietniu 1892 został przeniesiony do stanu armii i awansowany na stopień rotmistrza 1 klasy w grupie oficerów stanu armii z dniem 1 września 1888. Od tego czasu pracował jako etatowy oficer na stanowisku adiutanta ww. jednostki naukowej, od około 1895 funkcjonującą w nomenklaturze pod nazwą 7 Wojskowy Instytut Instruktorów Jeździectwa ("7. Militär-Reitlehrer-Institut"), od około 1897 jako 8 Wojskowy Instytut Instruktorów Jeździectwa ("8. Militär-Reitlehrer-Institut"), gdzie pozostawał do 1899. W 1899 został przeniesiony w stan spoczynku. Na emeryturze mieszkał w Wiedniu, gdzie zyskał żywą sympatię w miejscowych sferach. W tym okresie otrzymał też awans na majora huzarów.
Jeszcze w trakcie czynnej służby, w październiku 1890 cesarz Franciszek Józef I nadał mu stan szlachecki ze słowem honoru „Edler” i ze stopniem „Chlumberg”. Jako oficer z racji na swoje żydowskie pochodzenie brał udział w uroczystościach w gminie izraelickiej w Wiedniu.
W ostatnich miesiącach życia przebywał w Czerniowcach u swojego brata Bernharda Bardacha – restauratora kolejowego. Tam zmarł po krótkiej chorobie 8 maja 1911 w wieku 73 lat. Pogrzeb z dworca w tym mieście odbył się 10 maja 1911 przy licznym udziale uczestników, w tym wojskowych oraz przy asyście szwadronu miejscowego 8 pułku ułanów, którego żołnierze dwukrotnie oddali salwę honorową. Ceremonię prowadził nadrabin dr Rosenfeld. Ciało Wolfa Bardacha zostało pochowane na miejscowym cmentarzu.
Za życia, 10 lipca 1892 w domu modlitwy w Wiedniu Wolf Bardach poślubił Leontine Rappaport (1871-1938). Miał z nią synów Maximilliana (1893-1917), Hansa (1897-1930) oraz córki Margarethe (ur. 1895), Reginę. Po jego śmierci Leontine była zamężna z adwokatem dr. Maximilianem Stiglitzem i zmarła wraz z nim tego samego dnia 27 maja 1938. Według Gene’a Gutowskiego jego dziadek, tj. płk Teofil Bardach, był także synem Wolfa Bardacha. W swoim domu we Lwowie Teofil Bardach przechowywał portret, odznaczenia i pamiątki po Wolfie Bardachu.

</doc>
<doc id="5118586" url="https://pl.wikipedia.org/wiki?curid=5118586" title="Azdzielina">
Azdzielina

Azdzielina (; ) – agromiasteczko na Białorusi, w obwodzie homelskim, w rejonie homelskim, w sielsowiecie Azdzielina.

</doc>
<doc id="5118587" url="https://pl.wikipedia.org/wiki?curid=5118587" title="Dubovce">
Dubovce

Dubovce – wieś (obec) na Słowacji, w kraju trnawskim, w powiecie Skalica. Znajduje się w zachodniej części Słowacji.

</doc>
<doc id="5118588" url="https://pl.wikipedia.org/wiki?curid=5118588" title="Apanasauka">
Apanasauka

Apanasauka (; ) – osiedle na Białorusi, w obwodzie homelskim, w rejonie homelskim, w sielsowiecie Azdzielina.

</doc>
<doc id="5118589" url="https://pl.wikipedia.org/wiki?curid=5118589" title="Chropov">
Chropov

Chropov – wieś (obec) na Słowacji, w kraju trnawskim, w powiecie Skalica. Znajduje się w zachodniej części Słowacji.

</doc>
<doc id="5118590" url="https://pl.wikipedia.org/wiki?curid=5118590" title="Focșani">
Focșani



</doc>
<doc id="5118591" url="https://pl.wikipedia.org/wiki?curid=5118591" title="Kátov">
Kátov

Kátov – wieś (obec) na Słowacji, w kraju trnawskim, w powiecie Skalica. Znajduje się w zachodniej części Słowacji.

</doc>
<doc id="5118592" url="https://pl.wikipedia.org/wiki?curid=5118592" title="Buk (rejon homelski)">
Buk (rejon homelski)

Buk (; ) – osiedle na Białorusi, w obwodzie homelskim, w rejonie homelskim, w sielsowiecie Azdzielina.

</doc>
<doc id="5118594" url="https://pl.wikipedia.org/wiki?curid=5118594" title="Kopčany (powiat Skalica)">
Kopčany (powiat Skalica)



</doc>
<doc id="5118595" url="https://pl.wikipedia.org/wiki?curid=5118595" title="Zialony Wostrau (rejon homelski)">
Zialony Wostrau (rejon homelski)

Zialony Wostrau (; ) – osiedle na Białorusi, w obwodzie homelskim, w rejonie homelskim, w sielsowiecie Azdzielina.

</doc>
<doc id="5118597" url="https://pl.wikipedia.org/wiki?curid=5118597" title="Liga Konferencji Europy UEFA (2021/2022)/Faza kwalifikacyjna (ścieżka mistrzowska)">
Liga Konferencji Europy UEFA (2021/2022)/Faza kwalifikacyjna (ścieżka mistrzowska)

Artykuł prezentuje szczegółowe dane dotyczące rozegranych meczów, które miały na celu wyłonienie 5 drużyn piłkarskich, które wezmą udział w fazie grupowej Ligi Konferencji Europy UEFA 2021/2022. Faza kwalifikacyjna trwała od 22 lipca do 26 sierpnia 2021.
Terminarz.
Losowania każdej rundy będą odbywały się w siedzibie UEFA w Nyonie, w Szwajcarii.
II runda kwalifikacyjna.
Do startu w II rundzie kwalifikacyjnej uprawnionych było 18 drużyn (15 z I rundy kwalifikacji Ligi Mistrzów i 3 z rundy wstępnej kwalifikacji Ligi Mistrzów), z czego 15 było rozstawionych;
Podział na koszyki.
Zespoły podzielono na 3 koszyki. Za rozstawione drużyny uznano zespoły, które odpadły w I rundzie kwalifikacyjnej Ligi Mistrzów UEFA, natomiast za nierozstawione uznano zespoły, które odpadły w Rundzie wstępnej kwalifikacji Ligi Mistrzów UEFA.
III runda kwalifikacyjna.
Do startu w III rundzie kwalifikacyjnej w ścieżce mistrzowskiej uprawnionych było 10 drużyn (9 z poprzedniej rundy i 1 z I rundy kwalifikacji Ligi Mistrzów).
Runda play-off.
Do startu w rundzie play-off w ścieżce mistrzowskiej uprawnionych było 10 drużyn (5 z poprzedniej rundy oraz 5 z III rundy kwalifikacji Ligi Europy w ścieżce mistrzowskiej), z czego 5 było rozstawionych.
Podział na koszyki.
Za rozstawione drużyny uznano zespoły, które odpadły w III rundzie kwalifikacyjnej Ligi Europy UEFA, natomiast za nierozstawione uznano zespoły, które wygrały w poprzedniej rundzie.

</doc>
<doc id="5118598" url="https://pl.wikipedia.org/wiki?curid=5118598" title="Zialony Haj (obwód homelski)">
Zialony Haj (obwód homelski)

Zialony Haj (; ) – osiedle na Białorusi, w obwodzie homelskim, w rejonie homelskim, w sielsowiecie Azdzielina.

</doc>
<doc id="5118599" url="https://pl.wikipedia.org/wiki?curid=5118599" title="Zialony Sad (obwód homelski)">
Zialony Sad (obwód homelski)

Zialony Sad (; ) – osiedle na Białorusi, w obwodzie homelskim, w rejonie homelskim, w sielsowiecie Azdzielina.

</doc>
<doc id="5118602" url="https://pl.wikipedia.org/wiki?curid=5118602" title="Candida colliculosa">
Candida colliculosa

Candida colliculosa (Sacc. &amp; D. Sacc.) S.A. Mey. &amp; Yarrow – gatunek grzybów zaliczany do klasy droźdżaków ("Saccharomycetes"). Grzyb mikroskopijny.
Systematyka i nazewnictwo.
Pozycja w klasyfikacji według Index Fungorum: 
"Candida, Incertae sedis, Saccharomycetales, Saccharomycetidae, Saccharomycetes, Ascomycota, Fungi".
Po raz pierwszy zdiagnozowali go Pier Andrea Saccardo i jego syn Domenico Saccardo w 1906 r. nadając mu nazwę "Torulopsis colliculosa". Obecną, uznaną przez Index Fungorum nazwę nadali mu S.A. Meyer i D. Yarrow w 1978 r.
Synonimy:
Znaczenie.
W Polsce "C. colliculosa" wyizolowany został w wodzie. Jak dotąd nie był uważany za grzyb chorobotwórczy, ale w 2003 r. po raz pierwszy wyizolowano go z płuc 71-letniego pacjenta chorego na grzybicze zapalenie płuc.
Wykorzystywany jest do produkcji niektórych kefirów i serów.

</doc>
<doc id="5118603" url="https://pl.wikipedia.org/wiki?curid=5118603" title="Maniejeu">
Maniejeu

Maniejeu (; ) – osiedle na Białorusi, w obwodzie homelskim, w rejonie homelskim, w sielsowiecie Azdzielina.

</doc>
<doc id="5118604" url="https://pl.wikipedia.org/wiki?curid=5118604" title="Moładź">
Moładź

Moładź (; ) – osiedle na Białorusi, w obwodzie homelskim, w rejonie homelskim, w sielsowiecie Azdzielina.

</doc>
<doc id="5118605" url="https://pl.wikipedia.org/wiki?curid=5118605" title="Pannonia Film Studio">
Pannonia Film Studio

Pannonia Film Studio (również MAFILM Pannónia Filmstúdió) – jedno z największych studiów animacji na Węgrzech, miało swoją siedzibę w Budapeszcie.
Firma powstała w 1951, w 1957 stała się niezależnym studiem. Ze studiem współpracowali Attila Dargay, Marcell Jankovics, József Gémes, Ottó Foky, Ferenc Rofusz, Gábor Csupó, Sándor Reisenbüchler, István Orosz, Líviusz Gyulai, Dóra Keresztes i Zsolt Richly. Zostało zamknięte ok. 2015.

</doc>
<doc id="5118606" url="https://pl.wikipedia.org/wiki?curid=5118606" title="Lars Lukas Mai">
Lars Lukas Mai

Lars Lukas Mai (ur. 31 marca 2000 w Dreźnie) – niemiecki piłkarz występujący na pozycji obrońcy w niemieckim klubie Werder Brema oraz w reprezentacji Niemiec do lat 21. Wychowanek Dynama Drezno, w trakcie swojej kariery grał także w takich zespołach jak Bayern Monachium oraz SV Darmstadt 98.

</doc>
<doc id="5118608" url="https://pl.wikipedia.org/wiki?curid=5118608" title="Adrian Fein">
Adrian Fein

Adrian Markus Fein (ur. 18 marca 1999 w Monachium) – niemiecki piłkarz występujący na pozycji pomocnika w niemieckim klubie Greuther Fürth. Wychowanek Helios Daglfing, w trakcie swojej kariery grał także w takich zespołach, jak Bayern Monachium, Jahn Regensburg, Hamburger SV oraz PSV. Młodzieżowy reprezentant Niemiec.

</doc>
<doc id="5118609" url="https://pl.wikipedia.org/wiki?curid=5118609" title="Kościół św. Marka Ewangelisty w Mielcu-Rzochowie">
Kościół św. Marka Ewangelisty w Mielcu-Rzochowie

Kościół świętego Marka Ewangelisty w Mielcu-Rzochowie – rzymskokatolicki kościół parafialny należący do parafii pod tym samym wezwaniem (dekanat Mielec Południe diecezji tarnowskiej). Znajduje się w dawnym mieście Rzochów, obecnie osiedlu Mielca.
Historia.
Obecna świątynia została wzniesiona w latach 1994-2003 i zaprojektował ją architekt Wojciech Jurasz. Kamień węgielny poświęcił i wmurował 1 września 1996 roku biskup Józef Życiński. Budowla została poświęcona 14 grudnia 2003 roku przez biskupa Wiktora Skworca. Kościół został konsekrowany 18 października 2015 roku przez biskupa Andrzeja Jeża.

</doc>
<doc id="5118610" url="https://pl.wikipedia.org/wiki?curid=5118610" title="Libero De Rienzo">
Libero De Rienzo

Libero De Rienzo (ur. 24 lutego 1977 w Neapolu, zm. 15 lipca 2021 w Rzymie) – włoski aktor filmowy, telewizyjny i teatralny, a także scenarzysta i reżyser filmowy.
Biografia.
Urodził się w Neapolu i wychował w Rzymie.
W 2001 roku wystąpił w trzech filmach: "Gruba dziewczyna", "Moja siostra" i "Santa Maradona". Otrzymał nagrodę Davida di Donatello dla najlepszego aktora drugoplanowego za rolę w filmie "Santa Maradona".
W 2004 roku zagrał w filmie "Podróż tam i z powrotem". W 2005 roku ukazał się film "Krew. Śmierć nie istnieje", który wyreżyserował i napisał scenariusz De Rienzo. Film ten zdobył nagrodę dla najlepszego filmu fabularnego i "Nagrodę Wielkiego Kameleona" na Festiwalu Filmowym w Brooklynie w 2006 roku.
Zmarł w swoim domu w Rzymie wieczorem 15 lipca 2021 roku na atak serca. Miał 44 lata.

</doc>
<doc id="5118611" url="https://pl.wikipedia.org/wiki?curid=5118611" title="William Russell (szermierz)">
William Russell (szermierz)

William Russell (ur. 18 stycznia 1896 w Nowym Jorku, zm. 18 października 1958 w Glen Cove) – szermierz, szpadzista reprezentujący USA, uczestnik letnich igrzysk olimpijskich w Antwerpii w 1920 oraz igrzysk olimpijskich w Paryżu w 1924 roku.

</doc>
<doc id="5118613" url="https://pl.wikipedia.org/wiki?curid=5118613" title="Astropaxillus candidus">
Astropaxillus candidus



</doc>
<doc id="5118615" url="https://pl.wikipedia.org/wiki?curid=5118615" title="Sebastian Bogdański">
Sebastian Bogdański

Sebastian Bogdański herbu Prus III – cześnik sieradzki w latach 1661-1666.
Poseł województwa sieradzkiego na sejm 1661 roku.
Bibliografia.
 

</doc>
<doc id="5118617" url="https://pl.wikipedia.org/wiki?curid=5118617" title="Ray Dutcher">
Ray Dutcher



</doc>
<doc id="5118618" url="https://pl.wikipedia.org/wiki?curid=5118618" title="Prywolle 1">
Prywolle 1

Prywolle 1 (; ) – osiedle na Białorusi, w obwodzie homelskim, w rejonie homelskim, w sielsowiecie Azdzielina.

</doc>
<doc id="5118619" url="https://pl.wikipedia.org/wiki?curid=5118619" title="Reinhold Ranftl">
Reinhold Ranftl

Reinhold Ranftl (ur. 24 stycznia 1992 w Feldbach) – austriacki piłkarz występujący na pozycji pomocnika w niemieckim klubie Schalke 04 oraz w reprezentacji Austrii. Wychowanek SVU Kapfenstein, w trakcie swojej kariery grał także w takich zespołach, jak Sturm Graz, TSV Hartberg, Wiener Neustädter oraz LASK.

</doc>
<doc id="5118621" url="https://pl.wikipedia.org/wiki?curid=5118621" title="Can Bozdoğan">
Can Bozdoğan

Can Bozdoğan (ur. 5 kwietnia 2001 w Kolonii) – niemiecki piłkarz tureckiego pochodzenia występujący na pozycji pomocnika w tureckim klubie Beşiktaş oraz w reprezentacji Niemiec do lat 20. Wychowanek 1. FC Köln, w trakcie swojej kariery grał także w Schalke 04.

</doc>
<doc id="5118623" url="https://pl.wikipedia.org/wiki?curid=5118623" title="Raymond Dutcher">
Raymond Dutcher

Raymond Dutcher (ur. 2 lutego 1885 w Elizabeth, zm. 8 października 1975 w Ridgewood) – szermierz, szpadzista reprezentujący USA, uczestnik letnich igrzysk olimpijskich w Antwerpii w 1920 roku. 

</doc>
<doc id="5118624" url="https://pl.wikipedia.org/wiki?curid=5118624" title="Eduard Cupák">
Eduard Cupák

Eduard Cupák (ur. 10 marca 1932 w Brnie, zm. 23 czerwca 1996 w Pradze) – czeski aktor.
W 1947 roku rozpoczął naukę w brneńskim konserwatorium, następnie kształcił się w nowo powstałej Akademii Sztuk Scenicznych im. Leoša Janáčka w Brnie (uczelnię musiał jednak opuścić, prawdopodobnie ze względu na swoją orientację seksualną).
Początkowo występował w teatrze. Od 1968 roku był skupiony na karierze filmowej i telewizyjnej.
Pracował również w dubbingu i radiu. W 1995 roku otrzymał nagrodę Františka Filipovskiego za całokształt dorobku w dziedzinie dubbingu.

</doc>
<doc id="5118625" url="https://pl.wikipedia.org/wiki?curid=5118625" title="Ambrosionki">
Ambrosionki



</doc>
<doc id="5118626" url="https://pl.wikipedia.org/wiki?curid=5118626" title="Dries Wouters">
Dries Wouters

Dries Wouters (ur. 28 stycznia 1997 w Tongeren) – belgijski piłkarz występujący na pozycji pomocnika w niemieckim klubie Schalke 04. Wychowanek KSK Jecora, w trakcie swojej kariery grał także w KRC Genk. Młodzieżowy reprezentant Belgii.

</doc>
<doc id="5118627" url="https://pl.wikipedia.org/wiki?curid=5118627" title="Bombardowanie Libanu (czerwiec 1981)">
Bombardowanie Libanu (czerwiec 1981)



</doc>
<doc id="5118629" url="https://pl.wikipedia.org/wiki?curid=5118629" title="Bombardowanie Libanu (cz 1981)">
Bombardowanie Libanu (cz 1981)



</doc>
<doc id="5118632" url="https://pl.wikipedia.org/wiki?curid=5118632" title="Marek Eben">
Marek Eben

Marek Eben (ur. 18 grudnia 1957 w Pradze) – czeski aktor, kompozytor, piosenkarz i prezenter telewizyjny.
Ukończył konserwatorium praskie na wydziale muzyczno-dramatycznym. Był związany z teatrami w Karlowych Warach (1979) i Kladnie (1979–1983). Przez blisko dwadzieścia lat był członkiem praskiego Studia Ypsilon (1983–2002), gdzie pracował jako aktor i kompozytor. Jest także twórcą muzyki dla innych teatrów, komponuje również dla kina ("Hele, on letí", 1984; "Bizon", 1989), radia i telewizji ("O chamtivém strašidle", 1985; "Mach a Šebestová na cestách", 2006; "Poste restante", 2009). Od 1979 roku działa z braćmi w folkowym trio Bratři Ebenové, jako autor utworów, wokalista i gitarzysta.
W 1999 roku zaczął prowadzić talk-show "Na plovárně" na antenie Czeskiej Telewizji.
Jego ojcem był kompozytor Petr Eben (1929–2007). 

</doc>
<doc id="5118633" url="https://pl.wikipedia.org/wiki?curid=5118633" title="Wygiełzów (Dąbrowa Górnicza)">
Wygiełzów (Dąbrowa Górnicza)

Wygiełzów – część miasta (na prawach powiatu) Dąbrowy Górniczej, w województwie śląskim. Stanowi osiedle w granicach dzielnicy Ząbkowice. Do 1955 samodzielna wieś.
Leży w centralnej części miasta, na północ od Ząbkowic i na wschód od Bielowizny, głównie w okolicy ulicy Hallerczyków. Graniczy od wschodu z linią kolejową. Na północ od Wygiełzowa znajdują się pola uprawne; оd południa okala go obszar zalesiony.
Historia.
W latach 1867–1941 Wygiełzów należał do gminy Wojkowice Kościelne w powiecie będzińskim. W II RP przynależał do woj. kieleckiego, gdzie 31 października 1933 otrzymał status gromady w gminie Wojkowice Kościelne.
Podczas II wojny światowej włączony do III Rzeszy i utworzonej tam gminy Zombkowitz.
18 stycznia 1945 wraz z powiatem będzińskim włączony do województwa śląskiego, gdzie stanowił jedną z jedenastu gromad gminy Ząbkowice
W związku z reformą znoszącą gminy jesienią 1954 roku, Wygiełzów włączono do gromady Ząbkowice. 1 stycznia 1956 gromadę Ząbkowice zniesiono w związku z nadaniem jej statusu osiedla, przez co Wygiełzów stał się integralną częścią Ząbkowic.
18 lipca 1962 osiedlu Ząbkowice nadano status miasta przez co Wygiełzów stał się obszarem miejskim w mieście Ząbkowice. 1 lutego 1977 miasto Ząbkowice (z m.in. Wygiełzowem) stało się częścią Dąbrowy Górniczej.

</doc>
<doc id="5118634" url="https://pl.wikipedia.org/wiki?curid=5118634" title="Czyreń dębowy">
Czyreń dębowy



</doc>
<doc id="5118636" url="https://pl.wikipedia.org/wiki?curid=5118636" title="Aleksander Skrzyński (ujednoznacznienie)">
Aleksander Skrzyński (ujednoznacznienie)



</doc>
<doc id="5118638" url="https://pl.wikipedia.org/wiki?curid=5118638" title="Prywolle 2">
Prywolle 2

Prywolle 2 (; ) – osiedle na Białorusi, w obwodzie homelskim, w rejonie homelskim, w sielsowiecie Azdzielina, nad Bieliczanką.

</doc>
<doc id="5118639" url="https://pl.wikipedia.org/wiki?curid=5118639" title="Hunnia Film Studio">
Hunnia Film Studio

Hunnia Film Studio – jeden z największych i najważniejszych studiów filmowych na Węgrzech do likwidacji w 1948.
Historia.
Początki.
Studio zostało założone w 1928 w Budapeszcie, rok wcześniej państwowy Filmipari Alap zakupił na aukcji Corvin Film Studio, który był poprzednikiem studia.
Złota era.
Na początku lat 40. XX wieku Węgry stały się trzecim największym państwem w europejskim przemyśle filmowym. Wytwórnia miała wówczas 7 studiów i ponad 1 tys. zatrudnionych osób.
II wojna światowa.
Podczas II wojny światowej planowano rozmontować studio i przenieść go do zachodniego kierunku. Plan ten został ostatecznie odwołany po tym, jak Armia Czerwona zdobyła Budapeszt. Pod koniec II wojny światowej pracownie wytwórni zostały zbombardowane.
Likwidacja.
Studio zostało zamknięte z dniem 18 sierpnia 1948. Następcą studia został działający do dziś Mafilm, który jest jedną z największych i najważniejszych wytwórni filmowych.

</doc>
<doc id="5118642" url="https://pl.wikipedia.org/wiki?curid=5118642" title="Simon Terodde">
Simon Terodde

Simon Terodde (ur. 2 marca 1988 w Bocholcie) – niemiecki piłkarz występujący na pozycji napastnika w niemieckim klubie Schalke 04. Wychowanek SV Krechting, w trakcie swojej kariery grał także w takich zespołach jak MSV Duisburg, Fortuna Düsseldorf, 1. FC Köln, Union Berlin, VfL Bochum, VfB Stuttgart oraz Hamburger SV. Rekordzista 2. Bundesligi w ilości strzelonych bramek w historii.

</doc>
<doc id="5118643" url="https://pl.wikipedia.org/wiki?curid=5118643" title="Jiří Adamíra">
Jiří Adamíra

Jiří Adamíra (ur. 2 kwietnia 1926 w Dobrovicy, zm. 14 sierpnia 1993 w Pradze) – czeski aktor filmowy i telewizyjny.
Za postać Bedřicha Brenskiego w telewizyjnej adaptacji noweli "Modlitba pro Kateřinu Horowitzovou" (1965) został laureatem państwowej nagrody im. Klementa Gottwalda.
Pracował również w dubbingu.

</doc>
<doc id="5118644" url="https://pl.wikipedia.org/wiki?curid=5118644" title="Piatrou">
Piatrou

Piatrou (; ) – osiedle na Białorusi, w obwodzie homelskim, w rejonie homelskim, w sielsowiecie Azdzielina.

</doc>
<doc id="5118645" url="https://pl.wikipedia.org/wiki?curid=5118645" title="Paudniowaja">
Paudniowaja

Paudniowaja (; ) – wieś na Białorusi, w obwodzie homelskim, w rejonie homelskim, w sielsowiecie Azdzielina.

</doc>
<doc id="5118648" url="https://pl.wikipedia.org/wiki?curid=5118648" title="Petr Haničinec">
Petr Haničinec

Petr Haničinec (ur. 15 września 1930 w Pardubicach, zm. 7 listopada 2007 w Bratronicach) – czeski aktor.
Ukończył studia na Wydziale Teatralnym Akademii Sztuk Scenicznych w Pradze. Występował w teatrze (Divadlo československé armády, Divadlo na Vinohradech), telewizji i filmie.
W 1985 roku otrzymał tytuł honorowy Zasłużonego Artysty. W 2000 roku otrzymał nagrodę Senior Prix od fundacji Život.
Pracował również w dubbingu i radiu. W 1996 roku otrzymał nagrodę Františka Filipovskiego za całokształt dorobku w dziedzinie dubbingu.

</doc>
<doc id="5118651" url="https://pl.wikipedia.org/wiki?curid=5118651" title="Rudy (Dąbrowa Górnicza)">
Rudy (Dąbrowa Górnicza)

Rudy (dawn. "Rudy Łazowskie" i "Rudy Okradzionowskie") – część miasta Dąbrowy Górniczej w dzielnicy Łazy. W granicach Dąbrowy od 1977 roku. Rozpościerają się wzdłuż ulicy Turystycznej.
Historia.
W latach 1867–1941 Rudy należały do gminy Łosień w powiecie będzińskim. W II RP przynależały do woj. kieleckiego, gdzie 31 października 1933 wraz z Łazami i przysiółkiem Wypaleniska utworzyły gromadę o nazwie "Łazy" w gminie Łosień. Rudy dzieliły się wówczas na Rudy Łazowskie i Rudy Okradzionowskie.
Podczas II wojny światowej włączone do III Rzeszy. 18 stycznia 1945 wraz z powiatem będzińskim włączone do województwa śląskiego, gdzie stanowiły nadal część Łaz w gminie Łosień
W związku z reformą znoszącą gminy jesienią 1954 roku, Rudy włączono do gromady Okradzionów.
27 maja 1975 roku wraz z Łazami zostały włączone do miasta Ząbkowice, a 1 lutego 1977 roku wraz z miastem Ząbkowice – do Dąbrowy Górniczej.

</doc>
<doc id="5118652" url="https://pl.wikipedia.org/wiki?curid=5118652" title="Kościół św. Jadwigi Śląskiej w Rybnicy Leśnej">
Kościół św. Jadwigi Śląskiej w Rybnicy Leśnej

Kościół św. Jadwigi Śląskiej w Rybnicy Leśnej – rzymskokatolicki kościół filialny parafii św. Franciszka z Asyżu w Wałbrzychu mieszczący się w Rybnicy Leśnej w diecezji świdnickiej.
Historia.
Kościół powstał prawdopodobnie ok. 1600 r. jako kościół ewangelicki. Przejęty przez kościół rzymskokatolicki w ramach rekatolizacji w 1654 roku. Restaurowany w XIX w. i w 1963 r. Drewniana, jednonawowa konstrukcja na kamiennej podmurówce datowana jest na 1577 r. Świątynia została przebudowana w 1608 r.. Wnętrze ozdobione jest późnorenesansową polichromią o wzorach geometrycznych i roślinnych. Obok kościoła wznosi się na murowanym cokole z bramą czworoboczną, drewniana dzwonnica z wysmukłym ośmiobocznym hełmem z 1608 r.. Ołtarz główny, renesansowy z ok. 1608 r., chrzcielnica (renesans ludowy) z ok. 1620 r., trzy empory drewniane z 1608 r., oraz pięć epitafiów z piaskowca, barokowych z XVII i XVIII w., m.in. H. G. Preusslera z 1691 r..

</doc>
<doc id="5118653" url="https://pl.wikipedia.org/wiki?curid=5118653" title="Rahi (obwód homelski)">
Rahi (obwód homelski)

Rahi (; , pol. hist. Rogi) – wieś na Białorusi, w obwodzie homelskim, w rejonie homelskim, w sielsowiecie Azdzielina.
W XIX i w początkach XX w. położone były w Rosji, w guberni mohylewskiej, w powiecie homelskim. Następnie w granicach Związku Sowieckiego. Od 1991 w niepodległej Białorusi.

</doc>
<doc id="5118654" url="https://pl.wikipedia.org/wiki?curid=5118654" title="Rogi (obwód homelski)">
Rogi (obwód homelski)



</doc>
<doc id="5118655" url="https://pl.wikipedia.org/wiki?curid=5118655" title="Wypaleniska (Dąbrowa Górnicza)">
Wypaleniska (Dąbrowa Górnicza)

Wypaleniska – część miasta Dąbrowy Górniczej w dzielnicy Łazy. W granicach Dąbrowy od 1977 roku. Rozpościerają się wzdłuż ulicy Wypaleniska.
Historia.
W latach 1867–1941 Rudy należały do gminy Łosień w powiecie będzińskim. W II RP przynależały do woj. kieleckiego, gdzie 31 października 1933 wraz z Łazami i przysiółkami Rudy Łazowskie i Rudy Okradzionowskie utworzyły gromadę o nazwie "Łazy" w gminie Łosień.
Podczas II wojny światowej włączone do III Rzeszy. 18 stycznia 1945 wraz z powiatem będzińskim włączone do województwa śląskiego, gdzie stanowiły nadal część Łaz w gminie Łosień
W związku z reformą znoszącą gminy jesienią 1954 roku, Wypaleniska włączono do gromady Okradzionów.
27 maja 1975 roku wraz z Łazami zostały włączone do miasta Ząbkowice, a 1 lutego 1977 roku wraz z miastem Ząbkowice – do Dąbrowy Górniczej.

</doc>
<doc id="5118656" url="https://pl.wikipedia.org/wiki?curid=5118656" title="Albertino Bragança">
Albertino Bragança

Albertino Bragança (ur. 9 marca 1944 w São Tomé) – pisarz i polityk Wysp Świętego Tomasza i Książęcej.
Życiorys.
W 1964 roku wyjechał do Portugalii, gdzie studiował elektrotechnikę na Uniwersytecie w Coimbrze. W 1976 wrócił na São Tomé i został nauczycielem języka portugalskiego. Potem w latach 1984-1991 pracował w Ministerstwie Edukacji. Jako członek "Movimento Democrático das Forças da Mudança-Partido Liberal" (MDFM-PL) w latach 1991-1992 pełnił funkcję ministra obrony w gabinecie premiera Daniela Limy dos Santos Daio. W 1992 roku objął stanowisko ministra spraw zagranicznych w kolejnym gabinecie premiera Norberto d'Alva Costa Alegre i funkcję ta pełnił do 1994 roku. 8 kwietnia 2002 roku został wybrany członkiem Zgromadzenia Narodowego ("Assembléia Nacional"), funkcję posła pełnił ponownie po wyborach z 18 maja 2006 roku, reprezentując okręg wyborczy Água Grande.
Od 1985 roku jest członkiem założycielem i sekretarzem generalnym "União dos Escritores e Artistas São-tomenses" (UNEAS) (Krajowego Związku Pisarzy i Artystów Wysp Świętego Tomasza i Książęcej).
18 maja 2021 w sali konferencyjnej biblioteki narodowej odebrał nagrodę literacką im. Guerra Janguieiro, która jest przyznawana od 2017 roku. Albertino Bragança jest pierwszym portugalskojęzycznym pisarzem, który ją otrzymał.

</doc>
<doc id="5118657" url="https://pl.wikipedia.org/wiki?curid=5118657" title="Kościół Najświętszej Maryi Panny i Wszystkich Świętych w Michorzewie">
Kościół Najświętszej Maryi Panny i Wszystkich Świętych w Michorzewie

Kościół Najświętszej Maryi Panny i Wszystkich Świętych w Michorzewie – rzymskokatolicki kościół parafialny należący do parafii pod tym samym wezwaniem (dekanat bukowski archidiecezji poznańskiej).
Obecna świątynia została wzniesiona w latach 1797–1800 i ufundowana przez starościnę średzką, Anastazję ze Skórzewskich Sczaniecką. Kościół i ołtarz zostały konsekrowane przez księdza arcybiskupa Floriana Stablewskiego w 12 niedzielę po Zielonych Świątkach, czyli w dniu 29 sierpnia 1897 roku w setną rocznicę wybudowania tego kościoła, dzięki staraniom ówczesnego michorzewskiego ks. proboszcza Aleksandra Żmidzińskiego.
Ołtarz główny murowany, reprezentuje styl wczesnoklasycystyczny i powstał pod koniec XVIII wieku, jest ozdobiony kolumnami i rzeźbami świętych Apostołów Piotra i Pawła. Dwie rzeźby świętych w stylu barokowym pochodzą z drewnianego kościoła. Witraże wykonał Stefan Matejko, bratanek Jana Matejki. Dwa ołtarzyki boczne murowane, noszą skromne cechy stylu klasycystycznego: w lewym jest umieszczony obraz Wszystkich Świętych, natomiast w prawym znajduje się obraz św. Izydora.
Prospekt organowy powstał w 1820 roku.
We wieży świątyni są umieszczone cztery dzwony. Największy ma 78 cm średnicy. Jest ozdobiony napisem „Przez przyczynę św. Anastazji i Wszystkich Świętych – zmiłuj Panie nad nami”. Odlany został w Poznaniu w 1809 roku dzięki staraniom księdza proboszcza Sebastiana Witkowskiego.
Drugi dzwon ma 38 cm średnicy i jest ozdobiony wizerunkiem Pana Jezusa. Trzeci ma 33 cm średnicy i jest ozdobiony napisem „Set nomen Domini benedictum 1764". Natomiast czwarty ma 36 cm średnicy i został odlany w 1524 roku.

</doc>
<doc id="5118658" url="https://pl.wikipedia.org/wiki?curid=5118658" title="John Dimond">
John Dimond

John Dimond (ur. 9 maja 1892 w Nowym Jorku, zm. 15 września 1968 w Manhattan) – szermierz, szpadzista reprezentujący USA, uczestnik letnich igrzysk olimpijskich w Antwerpii w 1920 roku.

</doc>
<doc id="5118660" url="https://pl.wikipedia.org/wiki?curid=5118660" title="Massimo Fusarelli">
Massimo Fusarelli

Massimo Fusarelli OFM (ur. 30 marca 1963 w Rzymie) – włoski duchowny katolicki, patrolog, generał franciszkanów od 2021 roku.
Życiorys.
Urodził się w Rzymie 30 marca 1963 roku. Do Zakonu Braci Mniejszych wstąpił w 1982 roku. Profesję wieczystą złożył 8 stycznia 1989. Po ukończeniu studiów filozoficzno-teologicznych przyjął święcenia kapłańskie 30 września 1989. Jest absolwentem rzymskiego Antonianum, licencjuszem teologii w dziedzinie patrologii. Dyplom uzyskał na rzymskim Augustinianum. W latach 1991–1996 wykładał teologię patrystyczną w Instytucie Religioznawstwa na Antonianum. W latach 2003–2009 był sekretarzem generalnym ds. formacji i studiów swojego zakonu. Był wizytatorem generalnym podczas unifikacji szeregu prowincji w północnych Włoszech. W 2020 wybrany został ministrem prowincjalnym macierzystej Prowincji św. Bonawentury Abruzja-Lacjum. Wybrany generałem całego zakonu podczas kapituły generalnej w Rzymie 13 lipca 2021 roku, zastępując na tym urzędzie Michaela Perry’ego.

</doc>
<doc id="5118661" url="https://pl.wikipedia.org/wiki?curid=5118661" title="Dysk wizyjny">
Dysk wizyjny



</doc>
<doc id="5118662" url="https://pl.wikipedia.org/wiki?curid=5118662" title="Leonard Schoonmaker">
Leonard Schoonmaker

Leonard Schoonmaker (ur. 27 marca 1882 w Singac, zm. 30 maja 1950 w Queens) – szermierz, szpadzista reprezentujący USA, uczestnik letnich igrzysk olimpijskich w Antwerpii w 1920 roku. 

</doc>
<doc id="5118665" url="https://pl.wikipedia.org/wiki?curid=5118665" title="Czyreń rozpostarty">
Czyreń rozpostarty



</doc>
<doc id="5118667" url="https://pl.wikipedia.org/wiki?curid=5118667" title="Budynek Wrocławskich Zakładów Zielarskich Herbapol SA we Wrocławiu">
Budynek Wrocławskich Zakładów Zielarskich Herbapol SA we Wrocławiu

Budynek Wrocławskich Zakładów Zielarskich Herbapol SA, dawniej Dom handlowy „Victoria” – zabytkowy budynek przy ul. św. Mikołaja 65/67 we Wrocławiu. 
Historia.
W miejscu, gdzie obecnie stoi dawny dom handlowy Victoria, w średniowieczu znajdowały się szczytowe kamienice, od trzy- do pięciukondygnacyjnych. Do końca XIX wieku w ich częściach parterowych znajdowały się restauracje, piwiarnie oraz rzeźnia. W 1898 roku posesje nr 65–67 zostały zakupione przez przedsiębiorcę budowlanego Georga Hartela, który jeszcze w tym samym roku zaprojektował czteroskrzydłowy dom handlowy z dziedzińcem. Po rozpoczęciu prac zakupiono dodatkowo sąsiednią narożną posesję nr 68 oraz działkę przy ulicy Rzeźnicza 27. Zmieniono wówczas koncepcje projektu, poszerzając skrzydła północne i wschodnie. Budowę zakończono w 1900 roku. Na parterze budynku znajdowały się pomieszczenia usługowe: punkty sprzedaży detalicznej, punkty usługowe i gastronomiczne oraz galeria sztuki. Na wyższej kondygnacjach znajdowały się kantory i biura w skrzydle tylnym, w piwnicach i na poddaszu znajdowały się magazyny. Na najwyższej kondygnacji projektant i właściciel domu handlowego zaprojektował dla siebie luksusowe mieszkanie. W 1903 roku Hartel sprzedał budynek. W 1942 roku w budynku mieściła się fabryka papierosów firmy Aviatyk-Zigarettenfabrik G.m.b.H. (z tego powodu część witryn została zabudowana). 
Kino „Fata-Morgana”.
W 1906 roku lub w listopadzie 1907 roku, w skrzydle północnym otworzono pierwsze we Wrocławiu stacjonarne kino dźwiękowo-wizualne o nazwie „Fata-Morgana”, prawdopodobnie pełniące jednocześnie funkcje piwiarni. Sala kinowa powstała na skutek przebudowy parteru, z połączenia dwóch lokali sklepowych i pokoju mieszkalnego z kuchnią. Pomieszczenie kinowe było połączone dwoma przejściami z sąsiadującym wyszynkiem. Było to wąskie kino sklepowe o powierzchni 90 m2 i mieszczące ok. 100 widzów. Pod koniec 1909 roku kino zostało przebudowane według projektu Richarda Güntzela. Jego powierzchnia została wówczas powiększona o mały kantor, dostosowując pomieszczenie do funkcji pokoju projekcyjnego oraz bufet. Kino miało wówczas 18 rzędów i mieściło 139 miejsc siedzących oraz 12 miejsc stojących przy kabinie projekcyjnej. Właścicielką kina, do marca 1913 roku, była Sara Kayser, która sprzedała je Ernstowi Wendriner. Kino wówczas otrzymało nazwę Zentral-Kino. We wrześniu tego samego roku kino nabył Herman Eichler, a kino przemianował na Nicolai-Lichtspiele; pod koniec roku kino zostało zamknięte.
Po 1945 roku.
Po wojnie w murach budynku nadal produkowano wyroby tytoniowe, m.in. takie marki jak „Wrocławskie”, „Poznańskie”, „MDM”, „Grunwaldzkie” i „Wawele”. W 1956 roku budynek przeszedł w posiadanie Państwowych Zakładów Zielarskich Herbapol. Na cele produkcyjne przebudowano wnętrza, a wejścia i witryny zamurowano zastępując je oknami z wysoko umieszczonymi parapetami. W 2000 roku budynek został odnowiony. 
Opis architektoniczny.
Budynek jest czterokondygnacyjny, o żelbetonowej konstrukcji szkieletowej z wypełnieniem ceglanym i pokryty jest wysokim łamanym dachem. Został zaplanowany na rzucie kwadratu o boku 40 m z wewnętrznym dziedzińcem o wymiarach 18,5 x 16,5 m. We wschodnim i północnym skrzydle znajduje się szesnaście witryn oraz dwa szerokie przejazdy na dziedziniec, do których przylegają główne klatki schodowe ozdobione sztukaterią i obłożone marmurowymi okładzinami. Trzy klatki schodowe z windami zapewniały komunikację z wyższymi kondygnacjami. Dwudrzwiowe bramy wjazdowe zostały ozdobione motywami roślinnymi i datą „1900”. 
Elewacja swoim wystrojem nawiązuje do szkieletowej konstrukcji budynku. Dwie płaskie elewacje: północna i wschodnia, zostały podzielone wertykalnie, a rytm przęseł i filarów zaakcentowano sterczynami. Całość została pokryta piaskowcem, a filary polerowanym sjenitem. Na ich złączeniu umieszczono wykusz zwieńczony niewielką wieżyczką zakończoną w pierwotnej wersji wysokim ostrosłupowym hełmem. Wykusz podparty jest filarem, na zwieńczeniu którego umieszczono rzeźbioną postać nagiej kobiety, będącą personifikacją Victorii w towarzystwie putta. Na attyce, po obu stronach wykusza, znajdują się kute w piaskowcu napisy „G. Harter”. 
W elewacji północnej, w części dachowej, znajdują się dwa trójkątne szczyty będące reliktem pierwotnego projektu przed rozbudową; w elewacji wschodniej taki sam trójkątny szczyt znajduje się w środkowej osi elewacji. Na dwóch pierwszych kondygnacjach powierzchnie ścian zajmują głównie trzyczęściowe okna. Na trzeciej kondygnacji trójdzielne okna wykończone są łukami, nad którymi w układzie dwupasmowym przedstawiono dwa cykle alegorycznych przedstawień, wplecionych w ornament roślinny z elementami secesji. Podobne secesyjne płaskorzeźby znajdują się na narożnym wykuszu i na szczytach. W każdym polu umieszczono tarcze herbowe, na których symbolicznie przedstawiono sztuki wyzwolone. W partii szczytowej, na wspornikowych postumentach, pod baldachimami umieszczono figury dziecięce z atrybutami o symbolice kupieckiej, m.in. chłopiec w uskrzydlonym hełmie Hermesa, z kaduceuszem i z trzymaną w dłoni sakiewką. 
Elewacja od strony dziedzińca została pokryta glazurowaną cegłą. 

</doc>
<doc id="5118668" url="https://pl.wikipedia.org/wiki?curid=5118668" title="Mariampol (Żyrardów)">
Mariampol (Żyrardów)

Osiedle Wschód – osiedle mieszkaniowe w południowo-wschodniej części Żyrardowa.
Historia.
1 stycznia 1959 północną część wsi Mariampol włączono do Żyrardowa. Obecnie jest to osiedle domów jednorodzinnych o luźnej zabudowie, od południa i wschodu sąsiaduje z gminą Jaktorów w powiecie grodziskim.

</doc>
<doc id="5118670" url="https://pl.wikipedia.org/wiki?curid=5118670" title="Luděk Munzar">
Luděk Munzar

Luděk Munzar (ur. 20 marca 1933 w Novým Etynku, zm. 26 stycznia 2019 w Pradze) – czeski aktor.
Ukończył studia na Wydziale Teatralnym Akademii Sztuk Scenicznych w Pradze. Był długoletnim członkiem Teatru Narodowego w Pradze.
W 1982 roku otrzymał tytuł honorowy Zasłużonego Artysty. W 2002 roku otrzymał nagrodę Senior Prix od fundacji Život. W 2011 roku otrzymał nagrodę Talii (Cena Thálie) za całokształt dorobku.
Pracował również w dubbingu i radiu. W 2000 roku otrzymał nagrodę Františka Filipovskiego za całokształt osiągnięć w dziedzinie dubbingu.

</doc>
<doc id="5118674" url="https://pl.wikipedia.org/wiki?curid=5118674" title="Czyreń rokitnikowy">
Czyreń rokitnikowy



</doc>
<doc id="5118678" url="https://pl.wikipedia.org/wiki?curid=5118678" title="Edwin Fullinwider">
Edwin Fullinwider

Edwin Fullinwider (ur. 11 grudnia 1900 w Raton, zm. 8 lutego 1982 w Waszyngtonie) – szermierz, szpadzista reprezentujący USA, uczestnik letnich igrzysk olimpijskich w Antwerpii w 1920 oraz w Paryżu w 1924 roku. 
Służył jako kontradmirał w United States Navy podczas II wojny światowej. Został pochowany na Cmentarzu Narodowym w Arlington. 

</doc>
<doc id="5118683" url="https://pl.wikipedia.org/wiki?curid=5118683" title="American Philosophical Society">
American Philosophical Society



</doc>
<doc id="5118685" url="https://pl.wikipedia.org/wiki?curid=5118685" title="Jana Hlaváčová">
Jana Hlaváčová

Jana Hlaváčová (ur. 26 marca 1938 w Pradze) – czeska aktorka.
Kariera aktorska.
W 1960 roku ukończyła studia na Wydziale Teatralnym Akademii Sztuk Scenicznych w Pradze. Występowała w teatrze w Pilźnie, następnie w Teatrze Narodowym w Pradze. W 1995 roku została członkiem Teatru na Vinohradach.
W 1985 roku otrzymała tytuł honorowy Zasłużonej Artystki, a pięć lat później tytuł Artystki Narodowej.
Pracuje również w dubbingu. W 2015 roku otrzymała nagrodę Františka Filipovskiego za całokształt osiągnięć w tej dziedzinie.
Kariera polityczna.
W została wybrana do z ramienia Forum Obywatelskiego, jednak w lipcu tego samego roku zrzekła się mandatu.
Życie prywatne.
Jej siostrą jest aktorka Dana Hlaváčová.

</doc>
<doc id="5118687" url="https://pl.wikipedia.org/wiki?curid=5118687" title="Thunderball (utwór muzyczny)">
Thunderball (utwór muzyczny)

Thunderball – utwór muzyczny walijskiego piosenkarza Toma Jonesa, nagrany na potrzeby ścieżki dźwiękowej do filmu Terence’a Younga "Operacja Piorun" (1965), czwartej produkcji z serii filmów o przygodach Jamesa Bonda. Utwór napisali John Barry i Don Black.
Początkowo piosenką przewodnią filmu "Thunderball" miał być utwór o tytule „Mr Kiss Kiss Bang Bang”, który nagrała Shirley Bassey. Nie zawierał on jednak tytułowej frazy w tekście, dlatego twórcy zdecydowali się na nagranie nowej piosenki, tym razem z udziałem Toma Jonesa.
Utwór został nagrany w 1965 w studiu Cadogan Square w Londynie.
Singel osiągnęła umiarkowany sukces komercyjny; dotarł do 35. miejsca na brytyjskiej liście przebojów – "UK Singles Chart" i 25. miejsca w amerykańskim zestawieniu "Billboard Hot 100".

</doc>
<doc id="5118688" url="https://pl.wikipedia.org/wiki?curid=5118688" title="Welsh Premier League (2007/2008)">
Welsh Premier League (2007/2008)

Welsh Premier League 2007/2008 (znana jako "Principality Building Society" Welsh Premier League ze względów sponsorskich) był 16. sezonem najwyższej klasy rozgrywkowej w Walii.
Sezon został otwarty 17 sierpnia 2007 r., a zakończył się 19 kwietnia 2008 r.
Mistrzem po raz pierwszy w swojej historii został zespół .
Skład ligi w sezonie 2007/2008.
W lidze rywalizowało osiemnaście drużyn – szesnaście z poprzedniego sezonu i po jednej z Cymru Alliance i Welsh Football League Division One: (mistrzowie Cymru Alliance) i (mistrzowie Welsh Football League Division One). Ostatnia drużyna z sezonu 2006/2007 spadła do Welsh Football League Division One.
Rozgrywki.
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

</doc>
<doc id="5118694" url="https://pl.wikipedia.org/wiki?curid=5118694" title="Delilah">
Delilah



</doc>
<doc id="5118695" url="https://pl.wikipedia.org/wiki?curid=5118695" title="Zygmunt Szymański">
Zygmunt Szymański



</doc>
<doc id="5118696" url="https://pl.wikipedia.org/wiki?curid=5118696" title="Ilja Racek">
Ilja Racek

Ilja Racek (ur. 24 czerwca 1930 w Pradze, zm. 2 sierpnia 2018 tamże) – czeski aktor.
Ukończył studia na Wydziale Teatralnym Akademii Sztuk Scenicznych w Pradze. Pracował w teatrze i przed kamerą.
Występował w teatrze ołomunieckim, w latach 60. był związany z teatrem E. F. Buriana i teatrem na Vinohradach.
W 1954 roku zagrał w filmie "Srebrny wiatr." Pojawił się w serialach telewizyjnych takich jak "Hříšní lidé města pražského" (1968–1969), "Zlá krev" (1986), "Dobrodružství kriminalistiky" (1989–1992), "Náhrdelník" (1992), "Powrót Arabeli" (1993), "Konec velkých prázdnin" (1996), "Četnické humoresky" (1997–2007) i "Strážce duší" (2003).
W 2008 roku otrzymał nagrodę Talii (Cena Thálie) za całokształt dorobku scenicznego.
Pracował również w dubbingu i radiu.

</doc>
<doc id="5118699" url="https://pl.wikipedia.org/wiki?curid=5118699" title="Puchar Australii i Oceanii w narciarstwie dowolnym 2021">
Puchar Australii i Oceanii w narciarstwie dowolnym 2021

Puchar Australii i Oceanii w narciarstwie dowolnym 2021 miał rozpocząć się 30 sierpnia 2021 roku w australijskim ośrodku narciarskim Perisher zawodami w jeździe po muldach. Ostatnie zawody miały odbyć się 3 września tego samego roku w australijskim Mount Buller, jednak zawody zostały odwołane, tj. cały cykl.

</doc>
<doc id="5118700" url="https://pl.wikipedia.org/wiki?curid=5118700" title="Eva Klepáčová">
Eva Klepáčová

Eva Klepáčová (ur. 2 maja 1933 w Pradze, zm. 18 czerwca 2012 tamże) – czeska aktorka.
W 1956 roku ukończyła studia aktorskie na Wydziale Teatralnym Akademii Sztuk Scenicznych w Pradze. Od 1957 roku była członkiem teatru Zdeňka Nejedlego w Pradze (Realistické divadlo Zdeňka Nejedlého).
Pracowała również w dubbingu i radiu. W 2007 roku otrzymała nagrodę za całokształt osiągnięć na polu dubbingu, przyznaną przez prezydium organizacji Herecká asociace.
W 2003 otrzymała nagrodę Senior Prix od fundacji Život.
Była żoną aktora i piosenkarza Josefa Zímy.

</doc>
<doc id="5118701" url="https://pl.wikipedia.org/wiki?curid=5118701" title="Delilah (utwór muzyczny Toma Jonesa)">
Delilah (utwór muzyczny Toma Jonesa)

Delilah – utwór muzyczny walijskiego piosenkarza Toma Jonesa, nagrany w grudniu 1967 i wydany na albumie artysty o tym samym tytule, wydanym w 1968. Autorami piosenki są Les Reed, Barry Mason i Sylvan Whittingham.
Piosenka zawiera elementy muzyki rockowej i folkowej oraz flamenco.
Utwór opowiada historię odrzuconego, żądnego zemsty kochanka.
Singel stał się międzynarodowym przebojem. Dotarł do pierwszego miejsca na listach przebojów w Belgii, Holandii, Niemczech, Szwajcarii, Francji i Afryce Południowej, a także do drugiego miejsca w Norwegii i Wielkiej Brytanii oraz 15. miejsca w amerykańskim zestawieniu "Billboard Hot 100".

</doc>
<doc id="5118704" url="https://pl.wikipedia.org/wiki?curid=5118704" title="April 25 SC">
April 25 SC



</doc>
<doc id="5118705" url="https://pl.wikipedia.org/wiki?curid=5118705" title="Josef Zíma">
Josef Zíma

Josef Zíma (ur. 11 maja 1932 w Pradze) – czeski aktor, piosenkarz i prezenter telewizyjny.
W 1953 roku ukończył aktorstwo na Wydziale Teatralnym Akademii Sztuk Scenicznych w Pradze. W 1957 roku dołączył do teatru ABC (Divadlo ABC). Od 1962 roku był związany z Praskimi Teatrami Miejskimi. Występował także w Teatrze Muzycznym w Karlinie.
W 1999 roku otrzymał nagrodę Senior Prix od fundacji Život (Nadace Život).
Pracował również w dubbingu. W 2008 roku otrzymał nagrodę Františka Filipovského za całokształt osiągnięć w tej dziedzinie.
Jego żoną była aktorka Eva Klepáčová (zm. 2012).

</doc>
<doc id="5118707" url="https://pl.wikipedia.org/wiki?curid=5118707" title="Puchar Ameryki Południowej w narciarstwie dowolnym 2021">
Puchar Ameryki Południowej w narciarstwie dowolnym 2021

Puchar Ameryki Południowej w narciarstwie dowolnym 2021 miał rozpocząć się 8 sierpnia 2021 r. w chilijskim ośrodku narciarskim El Colorado. Zmagania początkowo miały zakończyć się 26 września 2021 r. w argentyńskim kurorcie Cerro Catedral, jednak zawody zostały odwołane, tj. cały cykl.

</doc>
<doc id="5118710" url="https://pl.wikipedia.org/wiki?curid=5118710" title="Alpen Cup w skokach narciarskich 2021/2022">
Alpen Cup w skokach narciarskich 2021/2022

Alpen Cup w skokach narciarskich 2021/2022 – 32. edycja Alpen Cup w skokach narciarskich. Cykl rozpoczął się 11 września 2021 w czeskim Libercu, a zakończył 13 marca 2022 w austriackim Eisenerz.
Tytułu sprzed roku bronił Austriak Markus Müller.
Konkurs zaplanowany na 16 stycznia 2022 w Oberhofie nie został rozegrany.
Klasyfikacja generalna.
"Stan po zakończeniu sezonu 2021/2022"

</doc>
<doc id="5118711" url="https://pl.wikipedia.org/wiki?curid=5118711" title="Wybuch w Sanoku (1944)">
Wybuch w Sanoku (1944)

Wybuch w Sanoku – eksplozja płynów łatwopalnych w dniu 2 sierpnia 1944 w Sanoku.
Przebieg.
Zdarzenie miało miejsce podczas II wojny światowej w końcowym okresie okupacji niemieckiej na obszarze ówczesnego Landkreis Sanok. Na początku sierpnia 1944 w związku ze zbliżającym się frontem wschodnim i nacierającymi jednostkami Armii Czerwonej Niemcy prowadzili ewakuację z tego terenu. W tym dniach dokonali oni wysadzenia infrastruktury Sanockiej Fabryki Akumulatorów w dzielnicy Posada. Leżące w pobliżu magazyny zostały pozostawione otwarte. W okresie II Rzeczypospolitej należały one do fabryki „Sanok”. Polska Spółka dla Przemysłu Gumowego S.A., a podczas wojny były tam zlokalizowane składowała tam towary ukraińska firma handlowa pod nazwą Weryka Kooperatywa Narodnej Torhiwli „Sojusz”, która zaopatrywała okoliczną ludność (mieszkańcy określali to miejsce jako „hurtownia Sojuza”). Odjeżdżając Niemcy mieli wręcz zachęcać do zabierania pozostawionych tam dóbr. W skwarnym dniu 2 sierpnia 1944 ludzie pochodzący zarówno z Sanoka jak i z okolic miasta (z pobliskich wsi Stróże Wielkie, Olchowce, Zahutyń, Trepcza, Niebieszczany) wydobywali przedmioty i towary zgromadzone w tychże magazynach, co do których panował powszechny deficyt, np. żywność, naftę do lamp (tamtejsza okolica nie była jeszcze zelektryfikowana), a także przybory szkolne kuszące do pojawienia się na miejscu młodzieży. W piętrowym budynku przy ogrodzeniu nad Sanem znajdowały się cysterny, których zawartość była sprawdzana przez ludzi, co skutkowało rozlewaniem ich zawartości. Z wielkich ponad 200-litrowych beczek ludzie przelewali naftę do mniejszych zbiorników. Jednym ze świadków zdarzenia był wówczas niespełna 20-letni Emil Buras, według którego "nafta była wszędzie porozlewana, a ludzie brodzili w niej po kostki". W magazynach był także alkohol, spożywany przez ludzi już na miejscu po wydobyciu. Także inne relacje podawały, że teren był pokryty łatwopalnymi płynami, w związku z czym po latach przyjęto, że zapaleniu uległy łącznie nafta, olej, benzyna, spirytus i dodatkowo amunicja.
Po południu, zapewne po godz. 15, a prawdopodobnie około godz. 17, nastąpił wybuch spowodowany zapaleniem się materiałów pędnych, zgromadzonym na okolicznej powierzchni. Nie ustalono co dokładnie doprowadziło do eksplozji (współczesne przypuszczenia mówią o możliwym niedopałku papierosa bądź niezamierzonym wskrzeszeniu iskry, a nawet samozapłonie). Miała ona jeszcze większy rozmiar przez następczy wybuch w budynku dawnej fabryki nad Sanem, gdzie eksplodowały inne materiały, rzekomo składowana tam amunicja. Niektórzy ludzie dotknięci siłą eksplozji zostali wyrzuceni kilkadziesiąt metrów w górę. Część ofiar poniosła śmierć na miejscu. Osoby ocalałe, aczkolwiek płonące niczym żywe pochodnie, szukały ratunku biegnąc intuicyjnie do przepływającego w pobliżu Sanu, gdzie niektórzy z nich utonęli z uwagi na kilkumetrową głębokość rzeki w tym rejonie oraz wskutek szoku termicznego. Jeszcze inni wbiegali w położone nieopodal pola uprawne, gdzie próbowali gasić płomienie wijąc się na ziemi. Pozostałe przy życiu poparzone osoby otrzymywały pomoc w okolicznych domach. Ranni trafiali też do szpitala w Sanoku, gdzie pomocy usiłował udzielać im lekarz dr Marian Killar. Pomimo prób ratunku i leczenia ofiary umierały w następstwie poparzeń.
W wyniku zdarzenia śmierć poniosło kilkadziesiąt osób, według szacunków nawet około 70. Zdołano zweryfikować część ofiar pochodzących z obszaru Posady, natomiast dokładna lista nie jest znana, także z uwagi na nieznaną tożsamość osób zmarłych pochodzących spoza Sanoka. Wskazanie osób zmarłych tuż po zdarzeniu było też utrudnione przez fakt trwających wtedy frontowych walk niemiecko-sowieckich w rejonie Sanoka. Ustalono nazwiska 22 ofiar śmiertelnych. Niektóre rodziny nie odnalazły ciał swoich bliskich. Jedną z ofiar był 15-letni Adam Żołnierczyk, którego ciało rodzina zabrała do domu, następnie spalonego w wyniku ostrzału Armii Czerwonej.
Upamiętnienie.
W sierpniu 1945 świadek zdarzenia Józef Baszak posadził w miejscu tragedii wierzbę (wraz z nim Jan Dyrkacz i Zdzisław Baszak). W tym samym roku postawiono tam metalowy krzyż, którego inicjatorami byli Adam Baszak i Roman Bobala, a wykonawcą kowal Andrzej Bar. W 50. rocznicę wybuchu, z inicjatywy klubu seniora „Sanoczanie” przy wsparciu mieszkańców dzielnicy Posada i Rady tej dzielnicy w 1994 został postawiony nowy krzyż upamiętniający, przylegający do wspomnianej wierzby. Umieszczono na nim tabliczkę z inskrypcją: "Krzyż postawiono dla upamiętnienia kilkadziesiąt osób, którzy ponieśli tragiczną śmierć w płomieniach jako żywe pochodnie – na skutek wybuchu materiałów palnych na terenie Fabryki gumy w dniu 2 sierpnia 1944 roku. Pamięć o Nich pozostanie żywa w naszych sercach. Mieszkańcy Dzielnicy Posada" (według jednej wersji w tym samym 1994 roku, według innej w 2001).
W dniu 12 listopada 2012 został zawiązany Społeczny Komitet Upamiętnienia Ofiar Tragedii z 1944 r. w Sanockiej Dzielnicy Posada, złożony z radnych dzielnicowych i miejskich pochodzących z dzielnicy Posada, a przewodniczącym gremium został Zbigniew Czerwiński. Autorem projektu pomnika był Adam Przybysz. za opracowanie architektoniczne odpowiadały Krystyna Jurasińska i Mariola Sidor, zaś w zakresie elektrycznym Jan Kostka. 14 czerwca 2014, po mszy świętej w kościele Najświętszego Serca Pana Jezusa w Sanoku-Posadzie, dokonano odsłonięcia pomnika, usytuowanego w pobliżu ww. krzyża, przy skrzyżowaniu ulicy Mateusza Beksińskiego i ulicy Dworcowej, przy ścianie budynki Stomil East i w pobliżu siedziby dawnego Domu Chemika. W uroczystościach uczestniczyli m.in. wojewoda podkarpacki Małgorzata Chomycz-Śmigielska, burmistrz Sanoka Wojciech Blecharczyk, przewodniczący Rady Miasta Sanoka Jan Oklejewicz. Pomnik poświęcili kapłani z trzech sanockich parafii: ks. Piotr Buk, ks. Bartosz Rakoczy i franciszkanin o. Józef Madura. Pomnik odsłonili wspólnie Ludmiła Domogała (jako przedstawicielka rodzin ofiar wybuchu) oraz Małgorzata Chomycz-Śmigielska i Wojciech Blecharczyk], aktu poświęcenia dokonał ks. Piotr Buk. Monument stanowi krzyż otoczony płomieniami. Na granitowym pomniku umieszczona została tablica pamiątkowa. Inskrypcja na niej brzmi: "...miłość i pamięć mocniejsza niż śmierć... Dla uczczenia pamięci kilkudziesięciu ofiar – mieszkańców Sanoka i okolicznych miejscowości, którzy stracili życie w dramatycznym pożarze na terenie Fabryki Gumy w Sanoku w dniu 2 sierpnia 1944 r. W 70. rocznicę tragedii pamiętamy. Społeczny komitet upamiętnienia ofiar tragedii z 1944 r. Radni dzielnicy Posada V kadencji. Sanok, 14.06.2014.".
Po ustanowieniu pomnika z 2014 dotychczasowy metalowy krzyż z tabliczką został przeniesiony na Cmentarz Posada w Sanoku. W 2014 przy okazji 70 rocznicy zdarzenia ukazała się publikacja pt. "Byli jak żywe pochodnie... W 70. rocznicę tragedii w dawnej fabryce gumy w Sanoku", autorstwa Waldemara Bałdy.

</doc>
<doc id="5118713" url="https://pl.wikipedia.org/wiki?curid=5118713" title="Marek Fašiang">
Marek Fašiang

Marek Fašiang (ur. 27 lipca 1985 w Bratysławie) – słowacki aktor i przedsiębiorca.
Ukończył studia na Wydziale Prawa Uniwersytetu Komeńskiego w Bratysławie. W trakcie studiów rozpoczął działalność gospodarczą. Jest właścicielem kilku słowackich kawiarni i jednej w Wiedniu.
Użyczył głos różnym postaciom z filmów i seriali. Był także słowackim głosem Harry’ego Pottera, począwszy od trzeciej części serii filmów o tym samym tytule. Wcześniej dubbingował tylko pomniejsze postacie.
W 2019 roku był nominowany do nagrody OTO.

</doc>
<doc id="5118716" url="https://pl.wikipedia.org/wiki?curid=5118716" title="Alpen Cup kobiet w skokach narciarskich 2021/2022">
Alpen Cup kobiet w skokach narciarskich 2021/2022

Alpen Cup kobiet w skokach narciarskich 2021/2022 – 14. edycja Alpen Cup kobiet. Cykl rozpoczął się 9 sierpnia 2021 w niemieckim Klingenthal, a zakończył 13 marca 2022 w niemieckim Rastbüchl.
Tytułu sprzed roku broniła Słowenka Nika Prevc.
Konkurs zaplanowany na 16 stycznia 2022 w Oberhofie został przesunięty na 15 stycznia.
Klasyfikacja generalna.
"Stan po zakończeniu sezonu 2021/2022"

</doc>
<doc id="5118717" url="https://pl.wikipedia.org/wiki?curid=5118717" title="Uroczyste zgromadzenie (mormonizm)">
Uroczyste zgromadzenie (mormonizm)

Uroczyste zgromadzenie – w Kościele Jezusa Chrystusa Świętych w Dniach Ostatnich termin używany do określenia szczególnie istotnych zgromadzeń religijnych.
Mormońska teologia wywodzi ten zwyczaj ze Starego Testamentu. Przywołuje się przy jego analizie i interpretacji ustępy i wersety z Księgi Wyjścia, Księgi Powtórzonego Prawa oraz Księgi Kapłańskiej. Wskazuje się również, iż podczas poświęcenia Świątyni Jerozolimskiej podobnie zwołano uroczyste zgromadzenie, zgodnie z zapisem zawartym w siódmym rozdziale Drugiej Księgi Kronik. Osadzony jest również dodatkowo w Naukach i Przymierzach, innym tekście wchodzącym w skład kanonu pism świętych tej tradycji religijnej.
Ich występowanie w praktyce religijnej świętych w dniach ostatnich można zauważyć już w początkach mormońskiej historii. Joseph Smith, pierwszy prezydent Kościoła, zwołał uroczyste zgromadzenie 27 marca 1836, w niedawno ukończonej świątyni w Kirtland w stanie Ohio oraz położonym nieopodal świątyni budynku szkoły. Podczas tego spotkania wierni poparli Smitha oraz innych przywódców kościelnych w ich powołaniach, Smith zaś odmówił modlitwę na poświęcenie świątyni. Pozostali mężczyźni zaliczani do kierownictwa wspólnoty ofiarowali natomiast wzajemne pouczenia i złożyli swoje świadectwa.
Uroczyste zgromadzenia były i są zwoływane przez przywódców kościelnych przy różnych okazjach. Śmierć każdego prezydenta Kościoła powoduje konieczność wyrażenia poparcia dla jego następcy przez wiernych zgromadzonych właśnie w ten sposób. Uroczystości poświęcenia czy odnowienia świątyni są również częstym i istotnym przyczynkiem do zwołania uroczystego zgromadzenia. Bruce R. McConkie, członek Kworum Dwunastu Apostołów oraz specjalista w zakresie mormońskiej doktryny, zauważył, że mogą być one zwołane zgodnie z potrzebami, w zgodzie jednako z Bożym objawieniem i podszeptami Ducha Świętego. Są też jednocześnie aktami uroczystego wielbienia, podczas których wierni poprzez post, modlitwę i wiarę mogą zbliżyć się do Boga. W tym też sensie i znaczeniu mają wspierać członków Kościoła w wykonywaniu ich obowiązków oraz zapewniać niezbędne im pouczenia. W przypadku mężczyzn wierni zapraszani na takowe spotkania są zwykle posiadaczami kapłaństwa.

</doc>
<doc id="5118721" url="https://pl.wikipedia.org/wiki?curid=5118721" title="Puchar Australii i Oceanii w snowboardzie 2021">
Puchar Australii i Oceanii w snowboardzie 2021

Puchar Australii i Oceanii w snowboardzie w sezonie 2021 miał rozpocząć się 1 września 2021 roku w australijskim ośrodku narciarskim Mount Hotham zawodami w snowcrossie. Ostatnie zawody miały odbyć się 3 września tego samego roku w tej samej miejscowości, jednak zawody zostały odwołane, tj. cały cykl.

</doc>
<doc id="5118723" url="https://pl.wikipedia.org/wiki?curid=5118723" title="Luba Skořepová">
Luba Skořepová

Luba Skořepová, właśc. Libuše Skořepová (ur. 21 września 1923 w Náchodzie, zm. 23 grudnia 2016 w Pradze) – czeska aktorka i pisarka.
Ukończyła Konserwatorium w Pradze.
W latach 1946–2015 wystąpiła w ponad stu filmach i programach telewizyjnych.
W 1994 otrzymała nagrodę Senior Prix od fundacji Život (Nadace Život). W 1988 otrzymała tytuł honorowy Zasłużonej Artystki.

</doc>
<doc id="5118724" url="https://pl.wikipedia.org/wiki?curid=5118724" title="24h Le Mans 2021">
24h Le Mans 2021

24h Le Mans 2021 – 89. edycja 24-godzinnego wyścigu, który odbył się 21-22 sierpnia 2021 roku. Wyścig został zorganizowany przez Automobile Club de l’Ouest (ACO) i był on czwartą rundą sezonu 2021 serii FIA World Endurance Championship.
Dzień testowy.
Dzień testowy odbył się 15 sierpnia i w ramach niego odbyły się dwie sesje testowe.
Kwalifikacje.
Pole position w każdej z klas jest oznaczone pogrubieniem.
Wyścig.
Wyniki.
Minimum do bycia sklasyfikowanym (70 procent dystansu pokonanego przez zwycięzców wyścigu) wyniosło 259 okrążeń. Zwycięzcy klas są oznaczeni pogrubieniem.

</doc>
<doc id="5118727" url="https://pl.wikipedia.org/wiki?curid=5118727" title="Lorenzo Colombo">
Lorenzo Colombo

Lorenzo Colombo (ur. 8 marca 2002 w Vimercate) – włoski piłkarz występujący na pozycji napastnika we włoskim klubie SPAL oraz w reprezentacji Włoch do lat 21. Wychowanek Milanu, w trackie swojej kariery grał także w Cremonese.

</doc>
<doc id="5118728" url="https://pl.wikipedia.org/wiki?curid=5118728" title="Ambrosionki (sielsowiet Jazno)">
Ambrosionki (sielsowiet Jazno)

Ambrosionki (; ) – wieś na Białorusi, w obwodzie witebskim, w rejonie miorskim, w sielsowiecie Jazno.
Dawniej używane nazwy – Ambrozionki.
Historia.
W czasach zaborów w gminie Jazno, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do dóbr Putiatyn Korzeniowskich.
W latach 1921–1945 wieś leżała w Polsce, w województwie wileńskim, w powiecie dziśnieńskim, w gminie Jazno.
Według Powszechnego Spisu Ludności z 1921 roku zamieszkiwały tu 72 osoby, 3 były wyznania rzymskokatolickiego a 69 prawosławnego. Jednocześnie 2 mieszkańców zadeklarowało polską a 70 białoruską przynależność narodową. Było tu 11 budynków mieszkalnych. W 1931 w 11 domach zamieszkiwało 69 osób.
Wierni należeli do parafii rzymskokatolickiej i prawosławnej w Jaźnie. Miejscowość podlegała pod Sąd Grodzki w Dziśnie i Okręgowy w Wilnie; właściwy urząd pocztowy mieścił się w Jaźnie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5118730" url="https://pl.wikipedia.org/wiki?curid=5118730" title="Marco Brescianini">
Marco Brescianini

Marco Brescianini (ur. 20 stycznia 2000 w Calcinate) – włoski piłkarz występujący na pozycji pomocnika we włoskim klubie Monza. Wychowanek Milanu, w trakcie swojej kariery grał także w Virtusie Entella.

</doc>
<doc id="5118731" url="https://pl.wikipedia.org/wiki?curid=5118731" title="Ankudowo">
Ankudowo



</doc>
<doc id="5118734" url="https://pl.wikipedia.org/wiki?curid=5118734" title="Léo Duarte">
Léo Duarte

Leonardo Campos Duarte Da Silva (ur. 17 lipca 1996 w Mococe) – brazylijski piłkarz występujący na pozycji obrońcy w tureckim klubie İstanbul Başakşehir. Wychowanek Desportivo Brasil, w trackie swojej kariery grał także w takich zespołach, jak Flamengo oraz Milan.

</doc>
<doc id="5118735" url="https://pl.wikipedia.org/wiki?curid=5118735" title="Sejm nadzwyczajny 1670">
Sejm nadzwyczajny 1670

Sejm nadzwyczajny 1670 – został zwołany 23 grudnia 1669 roku do Warszawy.
Sejmiki przedsejmowe w województwach odbyły się 23 stycznia 1670 roku. 
Marszałkiem sejmu obrano Jana Kazimierza Kierdeja, marszałka grodzieńskiego. Obrady sejmu trwały od 5 marca do 26 marca 1670 roku. 
Sejm został zerwany przez Benedykta Zabokrzyckiego. 4 lipca 1672 roku wydano uniwersał na sejmiki relacyjne.
Na sejmie zgłoszono sprawę zabezpieczenia uchodźców z terenów Ukrainy. Odbyło się starcie zwolenników króla z ugrupowaniem, popierającym w elekcji kandydaturę francuskiego księcia ​Charles’a-Paris d’Orleans-Longueville, do których należał hetman Jan Sobieski. Zamierzano przeprowadzić sąd sejmowy nad hetmanem, ale z powodu wystąpienia wojska w jego obronie, odstąpiono od ukarania hetmana.

</doc>
<doc id="5118736" url="https://pl.wikipedia.org/wiki?curid=5118736" title="Frank Tsadjout">
Frank Tsadjout

Frank Cédric Tsadjout (ur. 28 lipca 1999 w Perugii) – włoski piłkarz kameruńskiego pochodzenia występujący na pozycji napastnika we włoskim klubie Pordenone. Wychowanek Milanu, w trakcie swojej kariery grał także w takich zespołach, jak Royal Charleroi oraz Cittadella.

</doc>
<doc id="5118738" url="https://pl.wikipedia.org/wiki?curid=5118738" title="Iwona Binkowska">
Iwona Binkowska

Iwona Binkowska (zm. 9 lipca 2021) – polska chemiczka, dr hab.
Życiorys.
17 października 1997 obroniła pracę doktorską "Warunki powstawania aldehydów - produktów procesu ozonowania wody i ich analityka", 19 czerwca 2015 habilitowała się na podstawie pracy zatytułowanej "Badania strukturalne i spektroskopowe C-kwasów aktywowanych dwoma grupami sulfonylowymi". Została zatrudniona na stanowisku adiunkta w Pracowni Chemii Ogólnej na Wydziale Chemii Uniwersytetu im. Adama Mickiewicza.
Była profesorem uczelni w Zakładzie Analizy Śladowej na Wydziale Chemii Uniwersytetu im. Adama Mickiewicza w Poznaniu.
Zmarła 9 lipca 2021, pochowana na Cmentarzu Parafialnym w Budzyniu k. Chodzieży.

</doc>
<doc id="5118741" url="https://pl.wikipedia.org/wiki?curid=5118741" title="Gerrit van Uylenburgh">
Gerrit van Uylenburgh

Gerrit van Uylenburgh (ok. 1625–1679) – holenderski malarz barokowy i marszand.
Był najstarszym synem Hendricka van Uylenburgha, po jego śmierci w 1661 przejął rodzinny interes – handel sztuką, który odegrał kluczową rolę w świecie sztuki holenderskiego Złotego Wieku.

</doc>
<doc id="5118742" url="https://pl.wikipedia.org/wiki?curid=5118742" title="Kamienica przy ulicy Kiełbaśniczej 7 we Wrocławiu">
Kamienica przy ulicy Kiełbaśniczej 7 we Wrocławiu

Kamienica przy ulicy Kiełbaśniczej 7 – kamienica o średniowiecznym rodowodzie znajdująca się przy ul. Kiełbaśniczej 7 we Wrocławiu. 
Historia kamienicy.
Zabudowa murowana na posesji nr 7 pojawiła się przy ulicy już od końca XIII wieku. Była to wówczas (od strony ulicy Kiełbaśniczej) kamienica szczytowa z bramą przejazdową łączącą kamienice Rynku nr 2,3 i 4. Tylne pomieszczenie w kamienicy było pokryte sklepieniem sieciowym. Kamienica przy Mikołaja 77 mająca formę wieży, stanowiła odrębny wówczas budynek. W XV wieku oba budynki zostały połączone a ich tylne zabudowy połączono z oficynami kamienic przyrynkowych. Była to wówczas najdłuższa kamienica na ulicy. Pomiędzy starszym budynkiem a północną granicą posesji znajdował się wąski dom jednopasmowy. Pod koniec XV lub na początku XVI wieku tylna izby kamienicy nakryte zostały sklepieniem krzyżowo-żebrowym lub gwiaździstym. Kolejne przebudowy budynku miały miejsce XVI i XVIII wieku oraz w 1860 roku. W 1875 roku kamienica nr 7 została przebudowana wg projektu architekta Alberta Graua. Budynek został podniesiony o jedną kondygnację a na osi fasady umieszczono kamienicy wykusz i niewielki taras .
Po 1945 roku.
Budynek został wyremontowany w 1976 roku. Kolejny remont miał miejsce w 2000 roku. Obecnie czterokndygnacyjna kamienica posiada sześcioosiową skromną fasadę w stylu klasycystycznym. Największą wartość architektoniczną stanowią wnętrza budynku, które zachowały swój wczesny układ mieszkania mieszczańskiego z zachowanymi reliktami średniowiecznej zabudowy mieszkalnej. 

</doc>
<doc id="5118745" url="https://pl.wikipedia.org/wiki?curid=5118745" title="Mistrzostwa Europy w Piłce Nożnej 1972/Finał">
Mistrzostwa Europy w Piłce Nożnej 1972/Finał

Finał Mistrzostw Europy w Piłce Nożnej 1972 odbył się 18 czerwca 1972 o godzinie 16:00 na stadionie Heysel w Brukseli w Belgii, pomiędzy reprezentacją Republiki Federalnej Niemiec a reprezentacją Związku Radzieckiego. Spotkanie poprowadził austriacki sędzia Ferdinand Marschall. Mistrzem Europy, po raz pierwszy w historii została drużyna RFN, która pokonała reprezentantów ZSRR 3:0 po dwóch bramkach Gerda Müllera i jednym trafieniu Herberta Wimmera.
Uczestnicy.
 vs 
Raport i składy.
----MISTRZ EUROPY 1972
RFN
PIERWSZY TYTUŁ

</doc>
<doc id="5118746" url="https://pl.wikipedia.org/wiki?curid=5118746" title="Spółdzielczy Dom Handlowy „Uniwersam” w Toruniu">
Spółdzielczy Dom Handlowy „Uniwersam” w Toruniu

Spółdzielczy Dom Handlowy „Uniwersam” w Toruniu – dawny dom handlowy Powszechnej Spółdzielni Spożywców „Społem” w Toruniu.
Lokalizacja.
Dom Handlowy znajduje się w południowej części dzielnicy Chełmińskie Przedmieście, przy ul. Szosa Chełmińska 25, w sąsiedztwie m.in. targowiska miejskiego.
Historia.
Budowę Domu Handlowego o powierzchni sprzedażowej wynoszącej łącznie 2,5 tys. m2 rozpoczęto w 1973 roku, a jego otwarcie miało miejsce przed świętami Bożego Narodzenia, w grudniu 1980 roku. Był to wówczas największy sklep w Toruniu oraz w województwie toruńskim i zatrudniał ponad 200 osób. Na parterze budynku znajdowała się część spożywcza, natomiast na pierwszym piętrze można było kupić produkty gospodarstwa domowego, towary drogeryjne oraz chemię gospodarczą. 
Od 1997 roku sklep należał do polskiej sieci sklepów spożywczych Polomarket. Na początku 2012 roku obiekt zamknięto, a na jego miejscu miała powstać galeria handlowa, do czego ostatecznie nie doszło. Na początku 2023 obiekt został odzyskany z rąk spółki IGI która miała budować wspomnianą wcześniej galerię handlową. Na chwilę obecną nie wiadomo co czeka obiekt, lecz aktualny właściciel obiektu przekazał do informacji, że rozważa dwie możliwości, jest to zagospodarowanie obiektu lub jego rozbiórka i budowa nowego budynku 
Architektura.
Budynek powstał w stylu modernistycznym i przetrwał do czasów współczesnych w niezmienionej formie architektonicznej.

</doc>
<doc id="5118748" url="https://pl.wikipedia.org/wiki?curid=5118748" title="Świergotka ognistobrzucha">
Świergotka ognistobrzucha

Świergotka ognistobrzucha ("Northiella haematogaster") – gatunek średniej wielkości ptaka z rodziny papug wschodnich (Psittaculidae) zamieszkującego Australię. Jest jedynym przedstawicielem rodzaju Northiella. Nie jest zagrożony wyginięciem. Gatunek ten jest często spotykany w europejskich hodowlach.
Taksonomia.
Gatunek ten został naukowo opisany w 1838 roku przez angielskiego ornitologa Johna Goulda jako "Platycercus haematogaster". Obecnie (2021) Międzynarodowy Komitet Ornitologiczny (IOC) umieszcza świergotkę ognistobrzuchą w rodzaju "Northiella". Część źródeł uznaje ten rodzaj za monotypowy, inne wyodrębniają świegotkę żółtobrzuchą ("N. (haematogaster) narethae") jako oddzielny gatunek – takie ujęcie systematyczne stosuje IOC.
Podgatunki i zasięg występowania.
Tradycyjnie wyróżnia się cztery podgatunki "N. haematogaster":
Morfologia.
Świergotki ognistobrzuche mierzą około 30 cm oraz ważą 65–105 g. W ich ubarwieniu dominuje barwa oliwkowobrązowa. Czoło, kantarek, pokrywy uszne i policzki są fiołkowoniebieskie. Pozostała część głowy i grzbiet są oliwkowoszare. Dolna część piersi, boki ciała i pokrywy podogonowe są żółte, brzuch – czerwony, a lotki pierwszorzędowe i pokrywy podskrzydłowe – fioletowoniebieskie. Na skrzydłach jest żółtooliwkowa plama. Wierzch środkowych sterówek jest brązowozielony z ciemnoniebieskimi końcówkami, pozostałe są ciemnoniebieskie z białawoniebieskimi końcówkami, a spód sterówek jest białoniebieskawy. Dziób jest szarobiały, oczy zaś ciemnobrązowe. Samica różni się od samca mniejszą ilością czerwonego ubarwienia i ciemniejszymi kolorami na głowie.
U świergotek czerwonorzytnych ("N. h. haematorrhoa") barwa czerwona na brzuchu ma większy zasięg, bo aż po pokrywy podoogonowe. Plama na skrzydle tego podgatunku jest brązowoczerwona. Z kolei u "N. h. pallescens" brzuch jest bledszy, a u samic barwy bladoczerwonej w ogóle nie ma lub jest w niewielkiej ilości. Świergotki żółtobrzuche ("N. h. narethae") barwę niebieską na głowie mają bardziej zielonkawą. Ich brzuch jest ciemnożółty, pokrywy podogonowe są czerwone.
Młode osobniki przypominają dorosłe. Są one ciemniejsze oraz mają mniej barwy czerwonej na brzuchu i udach. Ostateczne ubarwienie nabywają po pierwszym roku życia.
Ekologia i zachowanie.
Świergotki ognistobrzuche najczęściej przebywają w parach lub grupach liczących do 20 ptaków. Są hałaśliwym gatunkiem. Budzą się wcześnie rano, a potem lecą zaspokoić pragnienie. Następnie żerują w koronach drzew oraz na ziemi. Prowadzą osiadły tryb życia. Wyjątek stanowią świergotki żółtobrzuche ("N. h. narethae"), które przemieszczają się sezonowo razem z deszczami.
Środowisko.
Gatunek ten zamieszkuje różne środowiska. Świergotka ognistobrzucha obserwowana jest między innymi w otwartych lasach, w lasach przybrzeżnych, na terenach porośniętymi eukaliptusami ("Eucaliptus" sp.), na polach uprawnych. Bywa też widywana na otwartym terenie porośniętym pojedynczymi drzewami. Świergotki żółtobrzuche ("N. h. narethae") preferują suche tereny, takie jak pustynie porośnięte rzewnią ("Casuarina") czy mulgi.
Pożywienie.
Świergotki ognistobrzuche żywią się głównie roślinami zielnymi, kwiatami i sokiem z owoców. Spożywają także jagody, larwy owadów i nektar.
Lęgi.
Sezon lęgowy trwa od lipca do grudnia. Podczas zalotów ptaki te potrząsają sterówkami, machają głową i stroszą na niej pióra. Gniazda zakładają w dziuplach drzew, gdzie samica składa 4–7 jaj. Inkubacja trwa około 22 dni. Młode są wychowywane przez oboje rodziców. Opuszczają one gniazdo po 5 tygodniach.
Status.
Międzynarodowa Unia Ochrony Przyrody (IUCN) nieprzerwanie od 1988 roku uznaje świergotkę ognistobrzuchą za gatunek najmniejszej troski (LC – "Least Concern"). Liczebność populacji nie została oszacowana, ale ptak ten opisywany jest jako dość pospolity, z wyjątkiem obrzeży zasięgu występowania. Populacja ma trend spadkowy ze względu na niszczenie siedlisk i niezrównoważony odłów do niewoli. Gatunek ten został wymieniony wśród ptaków wysoko narażonych na zmiany klimatyczne. Wymieniony jest w II załączniku CITES.

</doc>
<doc id="5118751" url="https://pl.wikipedia.org/wiki?curid=5118751" title="Kujawsko-Pomorski Specjalny Ośrodek Szkolno-Wychowawczy im. J. Korczaka w Toruniu">
Kujawsko-Pomorski Specjalny Ośrodek Szkolno-Wychowawczy im. J. Korczaka w Toruniu

Kujawsko-Pomorski Specjalny Ośrodek Szkolno-Wychowawczy im. J. Korczaka w Toruniu – placówka oświatowo-wychowawcza dla dzieci z niepełnosprawnością intelektualną w Toruniu.
Lokalizacja.
Szkoła znajduje się we wschodniej części dzielnicy Bielany, przy ulicy Żwirki i Wigury 15 i 21. 
Historia.
Szkołę otwarto 1 września 1964 roku, jako Państwowy Zakład Wychowawczy, w skład którego wchodziła szkoła podstawowa specjalna oraz internat. Naukę w nim rozpoczęło wówczas 150 uczniów, a jego pierwszym dyrektorem został Tadeusz Badurek. W 1971 roku w ośrodku utworzono szkołę zawodową, która kształciła w zawodach: krawiec i ślusarz. 
Na początku lat 90. XX wieku w placówce utworzono trzy nowe kierunki kształcenia zawodowego: kucharz, malarz-tapeciarz oraz konserwator terenów zielonych. W tym samym okresie szkołę przekształcono w Specjalny Ośrodek Szkolno-Wychowawczy im. Janusza Korczaka. W 2004 roku oddano do użytku nowy internat oraz powołano do życia Szkołę Przysposabiającą do Pracy dla uczniów z upośledzeniem umysłowym w stopniu umiarkowanym i znacznym. W 2014 roku władze szkoły zorganizowały obchody 50 – lecia jej istnienia. 
Od 2017 roku, w wyniku reformy oświatowej, w skład placówki wchodzą: Wczesne Wspomaganie Rozwoju Dziecka, Oddział Przedszkolny, 8-letnia Szkoła Podstawowa z Zespołami Edukacyjno - Terapeutycznymi i oddziałami dla dzieci z autyzmem, Branżowa Szkoła I Stopnia, Szkoła Przysposabiająca do Pracy. W tym samym roku szkoła zmieniła nazwę na: Kujawsko-Pomorski Specjalny Ośrodek Szkolno-Wychowawczy im. Janusza Korczaka.
Od 2020 roku trwa rozbudowa ośrodka, podczas której powstanie boisko wielofunkcyjne i nowy kompleks warsztatów kształcenia zawodowego. Wyremontowane zostaną internat i pracownie kształcenia praktycznego. Powstanie też basen z podnośnikiem ułatwiającym wejście do wody osobom niepełnosprawnym. 
Organem prowadzącym szkołę jest Samorząd Województwa Kujawsko-Pomorskiego. 

</doc>
<doc id="5118754" url="https://pl.wikipedia.org/wiki?curid=5118754" title="Dembéni">
Dembéni

Dembéni – miasto na Komorach, na wyspie Wielki Komor.

</doc>
<doc id="5118756" url="https://pl.wikipedia.org/wiki?curid=5118756" title="Al Arabia Cinema Production &amp; Distribution">
Al Arabia Cinema Production &amp; Distribution

Al Arabia Cinema Production &amp; Distribution (krócej ACPD) – egipska wytwórnia filmowa zajmująca się produkcją i dystrybucją filmową.
Wytwórnię założyli Ala Al Khawaja i Esaad Younes w lipcu 2000 r., jest posiadaczką własnych sieci dystrybucji, które obejmują region arabski, a także w całości właścicielką egipskiej sieci kin Renaissance Cinemas. Firma zrealizowała ponad 100 filmów. Jest kierowana przez aktorkę Essaad Youniss, która jest dyrektorką generalną firmy.

</doc>
<doc id="5118761" url="https://pl.wikipedia.org/wiki?curid=5118761" title="Kościół Matki Bożej Bolesnej w Strudze">
Kościół Matki Bożej Bolesnej w Strudze

Kościół Matki Bożej Bolesnej w Strudze – rzymskokatolicki kościół parafialny pod wezwaniem Matki Bożej Bolesnej, znajdujący się w Strudze w diecezji świdnickiej.
Historia.
Kościół parafialny wzmiankowany w 1305 r. wzniesiony w 1532 r., restaurowany w XVIII w. oraz w latach 1860, 1930, 1969 i 2008–2009. Orientowany, murowany z kamienia łamanego, jednonawowy z prostokątnym prezbiterium. Obok kościoła znajduje się dzwonnica wolnostojąca (wjazdowa na cmentarz), wzniesiona prawdopodobnie w 1532 r., przebudowana w XVIII w. Część dolna jest kamienna, piętro zaś drewniane. We wnętrzu kościoła zachowały się m.in.: 7-głosowe organy z XVII/XVIII w., drewniana figura Matki Bożej z Dzieciątkiem (gotyk) z XVI w., obraz olejny na płótnie przedstawiający Matkę Bożą Bolesną z XVIII w. oraz 14 stacji drogi krzyżowej z XIX w.

</doc>
<doc id="5118766" url="https://pl.wikipedia.org/wiki?curid=5118766" title="Gaspar Roomer">
Gaspar Roomer

Gaspar Roomer (ok. 1596–1606 w Antwerpii, zm. 3 kwietnia 1679 w Neapolu) – flamandzki marszand, bankier i mecenas sztuki aktywny w Neapolu w XVII wieku.
Kolekcja sztuki Roomera liczyła prawdopodobnie ponad 1500 obrazów. Obejmowała głównie prace artystów rzymskich i napolitańskich, ale także cudzoziemców działających w tych miastach.

</doc>
<doc id="5118768" url="https://pl.wikipedia.org/wiki?curid=5118768" title="Peter Chukwu">
Peter Chukwu

Peter Nworie Chukwu (ur. 5 listopada 1965 w Ededeagu Umuezekohohu) – nigeryjski duchowny katolicki, biskup Abakaliki od 2021.
Życiorys.
Prezbiterat.
Święcenia kapłańskie przyjął 3 lipca 1993 i został inkardynowany do diecezji Abakaliki. Pracował głównie jako duszpasterz parafialny (w latach 2000–2010 w amerykańskiej diecezji Grand Rapids), był też m.in. wicerektorem niższego seminarium (1993) oraz wykładowcą "Ebonyi State University" (2011–2021).
Episkopat.
6 lipca 2021 papież Franciszek mianował go biskupem diecezji Abakaliki. Sakry udzielił mu 19 sierpnia 2021 nuncjusz apostolski w Nigerii – arcybiskup Antonio Filipazzi.

</doc>
<doc id="5118770" url="https://pl.wikipedia.org/wiki?curid=5118770" title="Peckhamia">
Peckhamia



</doc>
<doc id="5118772" url="https://pl.wikipedia.org/wiki?curid=5118772" title="Henry Mchamungu">
Henry Mchamungu

Henry Mchamungu (ur. 8 stycznia 1965 w Legho Kilema) – tanzański duchowny katolicki, biskup pomocniczy Dar-es-Salaam od 2021.
Życiorys.
Święcenia kapłańskie otrzymał 24 czerwca 1994 i został inkardynowany do archidiecezji Dar-es-Salaam. Był m.in. sekretarzem generalnym kurii, dyrektorem wydziału ds. powołań, a także wikariuszem sądowym i wychowawcą w archidiecezjalnym seminarium.
7 lipca 2021 papież Franciszek mianował go biskupem pomocniczym archidiecezji Dar-es-Salaam, ze stolicą tytularną "Tanaramusa". Sakry udzielił mu 21 września 2021 arcybiskup Jude Thadaeus Ruwa’ichi.

</doc>
<doc id="5118773" url="https://pl.wikipedia.org/wiki?curid=5118773" title="Stephano Musomba">
Stephano Musomba

Stephano Lameck Musomba OSA (ur. 25 września 1969 w Malonji) – tanzański duchowny katolicki, biskup pomocniczy Dar-es-Salaam od 2021.
Życiorys.
Święcenia kapłańskie otrzymał 24 lipca 2003 w zakonie augustianów. Pracował w klasztorach w Dar es Salaam (jako duszpasterz zakonnej parafii) oraz w Morogoro (jako m.in. wychowawca i dyrektor domu formacyjnego).
7 lipca 2021 papież Franciszek mianował go biskupem pomocniczym archidiecezji Dar-es-Salaam, ze stolicą tytularną "Perdices". Sakry udzielił mu 21 września 2021 arcybiskup Jude Thadaeus Ruwa’ichi.

</doc>
<doc id="5118776" url="https://pl.wikipedia.org/wiki?curid=5118776" title="Dashnor Kastrioti">
Dashnor Kastrioti

Dashnor Kastrioti (ur. 30 listopada 1974) – albański piłkarz występujący na pozycji napastnika.
Kariera klubowa.
W sezonie 1995/1996 grał dla FSG Schiffweiler.
Kariera reprezentacyjna.
W kwietniu 1996 zagrał jeden mecz w reprezentacji Albanii (w Zenicy z Bośnią i Hercegowiną).

</doc>
<doc id="5118777" url="https://pl.wikipedia.org/wiki?curid=5118777" title="Linie (powiat zielonogórski)">
Linie (powiat zielonogórski)

Linie (niem. "Liehner See") – jezioro rynnowe w Polsce położone w województwie lubuskim, w powiecie zielonogórskim, w gminie Kargowa.
Jezioro leży w regionie nazywanym Bruzdą Zbąszyńską. Na wschodnim brzegu znajduje się miejscowość Linie, na południowym brzegu znajdują się ośrodki wypoczynkowe oraz plaża.

</doc>
<doc id="5118779" url="https://pl.wikipedia.org/wiki?curid=5118779" title="Ankudowo (rejon miorski)">
Ankudowo (rejon miorski)

Ankudowo – dawny folwark. Tereny na których leżał znajdują się obecnie na Białorusi, w obwodzie witebskim, w rejonie miorskim, w sielsowiecie Jazno.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim, w gminie Jazno.
Według Powszechnego Spisu Ludności z 1921 roku zamieszkiwało tu 11 osób, 2 były wyznania rzymskokatolickiego a 9 prawosławnego. Jednocześnie 2 mieszkańców zadeklarowało polską a 9 białoruską przynależność narodową. Był tu 1 budynek mieszkalny. W 1931 w 2 domach zamieszkiwało 36 osób.
Wierni należeli do parafii rzymskokatolickiej i prawosławnej w Jaźnie. Miejscowość podlegała pod Sąd Grodzki w Dziśnie i Okręgowy w Wilnie; właściwy urząd pocztowy mieścił się w Jaźnie.

</doc>
<doc id="5118782" url="https://pl.wikipedia.org/wiki?curid=5118782" title="Mosta FC w europejskich pucharach">
Mosta FC w europejskich pucharach



</doc>
<doc id="5118785" url="https://pl.wikipedia.org/wiki?curid=5118785" title="Jan van den Eynde">
Jan van den Eynde

Jan van den Eynde lub Vandeneynden (ur. XVI–XVII w. w Antwerpii, zm. 1674 w Neapolu) – flamandzki marszand, kolekcjoner i mecenas sztuki.

</doc>
<doc id="5118787" url="https://pl.wikipedia.org/wiki?curid=5118787" title="Awłasionki">
Awłasionki

Awłasionki (; ) – wieś na Białorusi, w obwodzie witebskim, w rejonie miorski, w sielsowiecie Jazno.
Inna nazwa miejscowości – Awłasinki.
Historia.
W czasach zaborów w gminie Jazno, w powiecie dzisieńskim, w guberni wileńskiej Imperium Rosyjskiego. W 1865 wieku należała do dóbr Jazno, własność Korsaków.
W latach 1921–1945 wieś leżała w Polsce, w województwie wileńskim, w powiecie dziśnieńskim, w gminie Jazno.
Według Powszechnego Spisu Ludności z 1921 roku zamieszkiwały tu 72 osoby, 2 były wyznania prawosławnego a 70 prawosławnego. Jednocześnie 46 mieszkańców zadeklarowało polską a 26 białoruską przynależność narodową. Było tu 15 budynków mieszkalnych. W 1931 w 17 domach zamieszkiwało 78 osób.
Wierni należeli do parafii rzymskokatolickiej i prawosławnej w Jaźnie. Miejscowość podlegała pod Sąd Grodzki w Dziśnie i Okręgowy w Wilnie; właściwy urząd pocztowy mieścił się w Jaźnie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do obwodu witebskiego Białoruskiej SRR.
Od 1991 w składzie niepodległej Białorusi.

</doc>
<doc id="5118788" url="https://pl.wikipedia.org/wiki?curid=5118788" title="Puszka al-Mughiry">
Puszka al-Mughiry

Puszka al-Mughiry – puszka (pyksis) z kości słoniowej z 968 roku, należąca do księcia z rodu Umajjadów Al-Mughiry (zm. 976), obecnie w zbiorach Luwru.
Jest jedną z sześciu zachowanych puszek z kości słoniowej z kopułkowym przykryciem z Medina Azahara/Kordoby. Puszki są formą dobrze znaną z historii wyrobów z kości słoniowej w świecie śródziemnomorskim. Wykorzystują one naturalny kształt ciosu słonia i w odróżnieniu od pudełek czy kasetek nie wymagają składania z kilku kawałków. Puszki z dziesiątowiecznej Andaluzji wyróżniają się jednak kopułkowym przykryciem, nie znanym ani bizantyńskim, ani arabsko-sycylijskim puszkom z podobnego okresu. 
Pisząc w roku 1992 Oleg Grabar wskazywał, iż z andaluzyjskimi puszkami wiążą się dwie osobliwości, których nie potrafimy wyjaśnić, przynajmniej przy obecnym stanie wiedzy, w kontekście szerszej muzułmańskiej kultury. Pierwszą jest silny efekt trójwymiarowości głęboko wyciętych reliefowych dekoracji niektórych puszek (w tym puszki Al-Mughiry), co do którego wydaje się czymś prawdopodobnym, że istniał jakiś starożytny model, który wpłynął na patrona lub artystę tworzącego te przedmioty, ale trudno sobie wyobrazić w jaki sposób i dlaczego tego rodzaju wrażenie miałoby być poszukiwane. Drugą jest fakt, że sceny zawierające osoby w kontekście narracyjnym pojawiają się w Andaluzji niemal półtora stulecia przed tym zanim staną się czymś powszechnym w Egipcie i reszcie muzułmańskiego świata. Ale jeszcze bardziej znaczące jest to, że chociaż niektóre z tych przedstawień ostatecznie staną się całkiem powszechne w sztuce islamu, większość z nich jest unikalna. Stąd jesteśmy czasami niezdolni do wyjaśnienia obrazów, które są skądinąd łatwe do opisania. Według Francisco Prado-Vilara w przypadku puszki al-Mughiry mamy jednak do czynienia z wyjątkowo wyrafinowanym wizualnym językiem, jak i bogato udokumentowanym historycznym kontekstem, co pozwala w stopniu niezwykłym jak na średniowieczny przedmiot na dokonanie szczegółowej analizy, mogącej obronić się przed zarzutem nadinterpretacji.
Puszka ma wieczko, które niegdyś było zwieńczone gałką. Zawiasy wieczka nie mają długich wsporników widocznych w innych podobnych przedmiotach. Powierzchnia puszki jest całkowicie pokryta ornamentem. Już w przypadku puszki wykonanej w 964 roku dla Subh, matki Hiszama II (976–1009, 1010-1013), geometryczne i roślinne motywy uzyskiwały harmonię poprzez integrację, a nie proste zestawienie. Taka sama tendencja w zakomponowaniu powierzchni jest widoczna na bodaj bogatszej dekoracji puszki Al-Mughiry. Wizerunki ludzkie i zwierzęce są ujęte w cztery obszerne ośmiolistne medaliony uformowane z ciągłej plecionki, a inne motywy figuralne i roślinne wypełniają przestrzenie między medalionami. Granice medalionów, oddane jako wieńce liści, splatają się ze sobą i tworzą małe węzły pomiędzy medalionami. Każdy medalion zawiera dużą figuralną scenę, zaś przestrzenie pomiędzy nimi są zapełnione małymi figurami zamieszkującymi roślinne środowisko. Ta dekoracja stanowi pierwszy świadomie skomponowany schemat zdobniczy ujmujący w jedną całość większe i mniejsze sceny. Jest to też pierwsza prezentacja cyklu tematów dworskich na arabsko-iberyjskich wyrobach z kości słoniowej.
Cztery główne sceny powinny być oglądane od prawej do lewej począwszy od sceny dworskiej, tak jak czytamy inskrypcję, która tym samym ma dodatkową funkcję wskazywania początku dyskursu wizualnego. Pierwszy medalion zawiera trzy postacie. Ettinghausen i Grabar uznali, że przedstawia on samego księcia, trzymającego w prawej ręce puchar czy też butelkę, a w lewej – kwiat na długiej gałązce, siedzącego w towarzystwie lutnisty i sługi trzymającego wachlarz. Renata Holod zauważyła, że dwaj młodzieńcy mają jednak rangę równą towarzyszącemu im muzykowi, co odbiega od standardowych scen tronowych, gdzie koronowany władca ma dwóch służących po bokach. Jeden z młodzieńców trzyma w ręku butelkę i kwiat, drugi zaś wachlarz. Obaj siedzą ze skrzyżowanymi nogami i bosymi stopami, mają krótko obcięte włosy oraz głowy pozbawione jakiegokolwiek nakrycia, zazwyczaj wskazującego na osoby o wysokim statusie. Chociaż siedzą na lwim tronie, to ich pozy i ubiór wskazują na raczej nieformalny charakter całej sceny. 
Prado-Villar uważa, że prawdopodobnie jest to portret dwóch synów Al-Hakama II (961–976), Abd ar-Rahmana i Hiszama. Starszy Abd ar-Rahman zmarł przedwcześnie, jednak z informacji przekazanych przez Ibn Izariego wynika, że stało się to w roku 970, żył zatem jeszcze w momencie stworzenia puszki. Prado-Villar nie zgadza się także z oceną Holod, iż scena jest nieformalna. W swoim studium sceny uczty w średniowiecznej muzułmańskiej ikonografii Dorothy G. Shepherd w sposób przekonujący pokazała, jak niektóre sasanidzkie, a następnie muzułmańskie motywy ikonograficzne, mają swoje źródło w sztuce późnego antyku. Główne elementy tej ikonografii to lwi tron, kielich lub butla oraz kwitnąca gałąź trzymana przez władcę, które wszystkie pojawiają się w scenie zawartej w pierwszym medalionie. Kielich i gałąź sięgają wstecz do starożytnej ikonografii święta Nowego Roku jaka znana jest z Sumeru i przypominają także późniejsze dionizyjskie "kantharos" i "thyrsos". Lwi tron jest zaś symbolem apoteozy przejętym przez królów z ikonografii sakralnej, by symbolizował ich własną niebiańską podróż. Na sasanidzkich srebrnych naczyniach scenom niebiańskich bankietów towarzyszą muzycy, tacy jak lutnista z puszki. Shepherd kojarzy je z uroczystościami klasycznej starożytności odbywającymi się w dniu heroizacji, kiedy ucztowaniu towarzyszyła muzyka. 
Ta królewska ikonografia została zaadaptowana także na dworze andaluzyjskich Umajjadów w stosunku do kalifa, co widać choćby w przypadku obrazu władcy (prawdopodobnie Hiszama II) na przednim panelu szkatuły z Pampeluny, datowanej na rok 1004/1005, gdzie brodaty trzyma on butelkę i gałąź, siedząc na lwim tronie. W przypadku puszki Al-Mughiry postać dzierżąca butelkę i gałąź, prawdopodobnie Abd ar-Rahman jako następca tronu, przedstawiona została z pewną przesadą – otrzymała ikonograficzne przywileje rządzącego kalifa, zaś jej młody wiek został zaznaczony jedynie brakiem brody. To złamanie zasad reprezentacji służyło podkreśleniu bezpieczeństwa następstwa tronu. Tak śmiałe przedstawienie obu dziedziców Al-Hakama miało podkreślać stabilność dynastii gwarantowaną przez potomstwo kalifa. Ta koncepcja jest uzupełniona i zredefiniowana przez drugi medalion, który zawiera typowy motyw królewskiej ikonografii, silne zwierzęta pokonujące słabe, w tym przypadku lwy atakujące byki.
Walka lwa z bykiem to motyw powszechnie używany do gloryfikowania królewskiej potęgi, którego dobrze znane przykłady pochodzą choćby ze sztuki asyryjskiej czy perskiej. Pisząc o korzystaniu z motywu atakującego lwa w średniowiecznej sztuce muzułmańskiej Ettinghausen używa jako przykładów płaszcza Rogera II i przedstawienia walki lwa z bykiem po obu stronach bramy Wielkiego Meczetu w Diyarbakırze. W obu tych przypadkach obraz atakującego lwa wyraża przemoc, na której oparte jest egzekwowanie władzy, zaś figura słabszego zwierzęcia jest symbolicznie nacechowana specyficzną tożsamością osadzoną w partykularnym historycznym kontekście. Sceny z płaszcza i bramy miały jasny publiczny charakter, z zasadniczą intencją pokazania wyższości nadawcy przesłania nad jego odbiorcami. 
Z uwagi na powyższe scena zabijania byków na puszce Al-Mughiry wydaje się na pierwszy rzut oka nie na miejscu, ponieważ odbiorca, brat kalifa, należał do tej samej społecznej i rodzinnej grupy, w której sformułowano przesłanie. Symbol lwa został przeniesiony ze sfery publicznej do wewnętrznego środowiska dworu, gdzie ponownie odegrał, podług bardziej specyficznych zasad, funkcję oddzielania od siebie ostrzegającego nadawcy od zastraszanego odbiorcy. Walka lwów z bykami nabiera pełnego znaczenia dopiero w powiązaniu z pierwszym medalionem, ponieważ istnieje wizualna symetria pomiędzy dwoma lwami i dwoma postaciami ze sceny dworskiej. Każdy z lwów odpowiada jednemu z synów kalifa, zaś dodatkowego znaczenia całej scenie nadaje wybór byków jako lwich ofiar. W symbolicznym języku istnieje bowiem ścisły podział pomiędzy zwierzętami takimi jak lwy, orły czy byki, które są silne, a zwierzętami słabymi, takimi jak gazele. Przedstawiając walkę lwów z bykami medalion potwierdza zatem hegemonię również względem osób o podobnym statusie, tj. synów kalifa względem ich wuja Al-Mughiry.
Dwa pozostałe medaliony nie mają odpowiedników w standardowej królewskiej ikonografii. Grabar uważał, że mogą one mieć jakieś prywatne znaczenie i Holod podąża tym tropem, twierdząc iż przynajmniej scena z czwartego medalionu mogła przywoływać specyficzny moment z życia Al-Mughiry. Próbując dokonać interpretacji pozostałych medalionów Prado-Villar rozpoczyna od sceny z czwartego, która w górnej części zawiera trzy orle gniazda. W środkowym gnieździe znajdują się cztery pisklęta, natomiast w dwóch bocznych nadal znajduje się orzeł wysiadujący jajka. Dwóch młodzieńców próbuje ukraść jajka z gniazd, przy czym przeszkadzają im w tym dwa czworonożne zwierzęta (psy?) gryzące ich w kostki. Orzeł jest jednym z najczęściej spotykanych symboli władzy królewskiej i stąd wydaje się, że medalion zawiera alegoryczną scenę ostrzegającą każdego, kto próbowałby zakłócić porządek sukcesji.
Trzeci medalion ucieleśnia tę samą ideę. Zawiera on przedstawienie dwóch jeźdźców zrywających daktyle, którym towarzyszą dwa czworonogi (wilki?) chwytające za ogony dwa ptaki, najwidoczniej chcące zjeść nasiona palmy. Czworonogi z tej sceny wydają się konceptualnie odpowiadać czworonogom ze sceny z czwartego medalionu, tak samo jak tam zapobiegając zniszczeniu rosnącego nasienia. Z kolei królewskim odpowiednikiem orłów jest w tym przypadku niewątpliwie drzewo palmowe. Poza swoim symbolicznym potencjałem jako metafora królewskiej władzy i pomyślności drzewo palmowe reprezentuje także roślinną analogię do ludzkiej reprodukcji, co doskonale pasuje do ogólnej tematyki puszki. Drzewo palmowe jest zapładniane przez obcięcie męskiego kwiatostanu tuż przedtem zanim pręciki dojrzeją i następnie zawieszenie go nad kwiatami palmy żeńskiej. Tym samym druga para medalionów przekazuje jedną ideę, ukazaną w dwóch scenach.
Inskrypcja w piśmie kufickim jest naruszona przez zawias i zapięcie, które prawdopodobnie musiały być dodane później. Inskrypcja głosi: „Błogosławieństwo Boga, życzliwość, szczęście i pomyślność dla Al-Mughiry, syna Przywódcy Wiernych, niech Bóg okaże mu miłosierdzie; wykonane w roku trzysta pięćdziesiątym siódmym”. Jest to jedyna inskrypcja pośród arabsko-iberyjskich wyrobów z kości słoniowej w której tradycyjny kalifacki tytuł „Przywódca Wiernych” jest użyty bez pełnego imienia kalifa. Kalif do którego odnosi się inskrypcja to Abd ar-Rahman III (912-961), ojciec Al-Mughiry. W momencie wykonania puszki kalifem był jednak starszy brat Al-Mughiry, wspomniany już wcześniej Al-Hakam II. Al-Hakam wstąpił na tron mając już ponad czterdzieści lat i nadal nie mając potomstwa, stąd Al-Mughira wydawał się naturalnym kandydatem do sukcesji po nim. Sytuacja jednak zmieniła się gdy w krótkim odstępie czasu Subh urodziła Al-Hakamowi dwóch synów – Abd ar-Rahmana i Hiszama. Pomimo to kandydatura Al-Mughiry nadal miała swoich zwolenników. Biorąc pod uwagę tą polityczną sytuację, cały program wizualny puszki i specyfikę jej inskrypcji należy uznać, że jest czymś nieprawdopodobnym, by zamówił ją sam Al-Mughira. Jej ironiczna, a czasem wręcz groźna wymowa sugeruje, że musiała ona być darem dla Al-Mughiry, w subtelny sposób ostrzegającym przed nadmiernymi politycznymi ambicjami.
Wrogie przesłanie puszki było ukryte za dyplomatyczną retoryką i zależało od jego odczytania przez samego Al-Mughirę, tak że brat kalifa nie mógł otwarcie zareagować na zawarte w jej wizualnym programie groźby. Ich powagę pozwala dostrzec choćby ponowna analiza sceny z orłami z czwartego medalionu. Obok omówionego już przesłania scena ta zawiera także ciała dwóch mężczyzn opierających się nawzajem o swoje plecy. Jeśli zredukujemy scenę do głównych linii to ujrzymy wielką ludzką postać z otwartymi ramionami, z psami po bokach. Dla każdego kto żył w Al-Andalus konotacje takiego obrazu były oczywiste, szczególnie jeśli ten ktoś był dworzaninem lub żołnierzem. Ukrzyżowanie z psami po bokach było zwyczajową karą zarezerwowaną w muzułmańskiej Andaluzji dla rebeliantów. Taki miał być koniec Al-Mughiry, jeśli ten zdecydowałby się wziąć udział w rebelii podważającej prawowitą sukcesję. Scena z czwartego medalionu stanowi arcydzieło wizualnej ekonomii środków i aluzji.
Data wytworzenia puszki, panująca wówczas sytuacja polityczna i jej przesłanie zdają się wskazywać na to, że mogła ona powstać na zlecenie frakcji dworskiej skupionej wokół kalifackich synów, której najważniejszymi członkami była ich matka Subh, wezyr Al-Muszafi i budujący dopiero swoją pozycję Ibn Abi Amir, który w 967 roku dzięki poparciu Subh i Al-Muszafiego został administratorem i opiekunem młodego Abd ar-Rahmana, zaś siedem miesięcy później naczelnikiem mennicy. Wroga reakcja frakcji popierającej Al-Mughirę na te nominacje sprawiła, że Ibn Abi Amir prawdopodobnie szybko zrozumiał, iż jego polityczny byt jest powiązany z kalifackimi synami. Bycie naczelnikiem mennicy dało Ibn Abi Amirowi dostęp do dworskich warsztatów w Medina Azahara i źródła zawierają częste wzmianki o luksusowych prezentach wręczanych przez niego, by uzyskać poparcie na dworze. Puszka mogła zatem zostać wyprodukowana na zlecenie samego Ibn Abi Amira, działającego w porozumieniu z Subh i Al-Muszafim.

</doc>
<doc id="5118794" url="https://pl.wikipedia.org/wiki?curid=5118794" title="Bałaje">
Bałaje



</doc>
<doc id="5118795" url="https://pl.wikipedia.org/wiki?curid=5118795" title="Dawny klasztor cystersów w Starych Bogaczowicach">
Dawny klasztor cystersów w Starych Bogaczowicach

Dawny klasztor cystersów w Starych Bogaczowicach – zabytkowa plebania znajdująca się w powiecie wałbrzyskim, w Starych Bogaczowicach.
Zabytkowa plebania przy ul. Głównej. Zbudowana z kamienia. Na plebanii znajdują się m.in.: zabytkowe obrazy olejne na płótnie z XVIII w. (Matka Boża Bolesna, Trzej Królowie u Heroda, Męczeństwo Chrystusa, Chrystus Dobry Pasterz), portrety opatów (olej na płótnie), ponadto rzeźby przedstawiające Matkę Bożą (barok z XVIII w.), bł. Bronisława oraz św. Józefa, a także zabytkowa kropielnica w kształcie muszli z XVIII w.

</doc>
<doc id="5118796" url="https://pl.wikipedia.org/wiki?curid=5118796" title="Józef Zajączkowski (ur. 1871)">
Józef Zajączkowski (ur. 1871)

Józef Zajączkowski, także: Józef Zajączkowski junior (ur. 25 lipca 1871, zm. ?) – polski fotograf czynny w Jaśle i Krośnie, właściciel zakładu „Wisła”, wydawca kart pocztowych.
W literaturze bywa błędnie utożsamiany z Józefem Zajączkowskim (1817–1905), malarzem, fotografem czynnym w Zgierzu, Łodzi i Krakowie, naczelnikiem miejskim Łodzi w czasie powstania styczniowego, a także ze swoim ojcem, Józefem Zajączkowskim (1841–1906), właścicielem zakładów fotograficznych w Rzeszowie, Krośnie i Jaśle.
Jego matką była Krystyna Anna Wychowańska z Krakowa. Miał czworo rodzeństwa: Władysława (ur. 1866), Julię (ur. 1868), Tadeusza (ur. i zm. 1869) i Ewę (ur. 1874). Brat Władysław również prowadził działalność fotograficzną.
Wydał dużą serię kart pocztowych z widokami zamków Galicji Zachodniej, a także albumy fotograficzne: "Album starych warowni polskich" (wyd. 1902) z tekstem Władysława Węgrzyńskiego, profesora gimnazjum w Jaśle, i "Odrzykoń pod Krosnem".

</doc>
<doc id="5118800" url="https://pl.wikipedia.org/wiki?curid=5118800" title="Mafilm">
Mafilm

Mafilm Nonprofit Zrt. ("Mafilm Hungarian Film Studios") – jedno z największych i najważniejszych studiów filmowych na Węgrzech, ma swoją siedzibę w Budapeszcie.
Historia.
Zostało założone z dniem 19 sierpnia 1948, poprzedniczką przedsiębiorstwa była Hunnia Film Studio. Pierwszą produkcją po nacjonalizacji był dramat filmowy "Piędź ziemi" (1948) Frigyesa Bána, który odniósł międzynarodowy sukces.
Na początku 1964 fabryka została założona poprzez fuzję "Hunnia Filmstúdió" i "Budapest Filmstúdió""." W 1966 zmieniono finansowanie produkcji filmów fabularnych. Przeniesiono wówczas znaczną część budżetów filmów do "Mokép" i "Hungarofilm". W 1968 działalność rozpoczęło "Magyar Filmtröszt".
W następnej dekadzie budżety na filmy wzrosły do tego stopnia, że studio nie było w stanie poradzić sobie ze wszystkimi wymaganiami. Uruchomiono wówczas w mieście Fót 23-hektarową bazę studiów filmowych. Węgierskie produkcje filmowe przeżywały swoją złotą erę w latach 60. i 70. XX wieku.

</doc>
<doc id="5118801" url="https://pl.wikipedia.org/wiki?curid=5118801" title="Lista szkół tysiąclecia">
Lista szkół tysiąclecia

Lista szkół tysiąclecia – lista szkół wzniesionych w akcji „Budowa Szkół Pomników Tysiąclecia Państwa Polskiego” realizowanej w czasie jubileuszu Tysiąclecia Państwa Polskiego (1966).
Szkoła Podstawowa nr 7 im. gen. Karola Świerczewskiego w Czeladzi.
Prace budowlane, prowadzone przez Sosnowieckie Przedsiębiorstwo Budownictwa Miejskiego, rozpoczęto 27 października 1958 roku. Głównymi fundatorami byli Wojskowy Korpus Górniczy (5 mln zł) i Kopalnia Węgla Kamiennego Czeladź (2,2 mln zł). Oddana do użytku 26 lipca 1959 roku. Przed budynkiem szkolnym umieszczono popiersie patrona.
W grudniu 1990 roku, w wyniku przemian politycznych, zmieniono patrona szkoły na 1000-lecie Państwa Polskiego. W 1992 roku szkoła została rozbudowana o nowy pawilon.
Szkoła Podstawowa, Zamarte ul. Klasztorna 1.
Prace budowlane, prowadzone przez Zjednoczenie Budownictwa w Bydgoszczy, rozpoczęto 20 stycznia 1959 roku. Z polecenia Kuratorium w Toruniu pierwotny plan został rozszerzony o salę gimnastyczną ze sceną i pomieszczeniami przeznaczonymi na ustawienie aparatu filmowego. Głównym fundatorem (ponad 1 mln zł) było Bydgoskie Zjednoczenie Budownictwa Terenowego. Oddana do użytku 2 sierpnia 1959 roku.
Od 8 października 2013 roku szkoła nosi imię Marii Konopnickiej.
Szkoła Podstawowa, Adamówka 26, 180.
Prace budowlane prowadził Zakład Budowlano-Remontowy z Sieniawy. Oddana do użytku w sierpniu 1959 roku.
W późniejszym okresie nadano szkole im. Jana Pawła II.
Szkoła Podstawowa, Skowieszynek 9.
Prace budowlane prowadziło Puławskie Przedsiębiorstwo Budownictwa Terenowego. Oddana do użytku 30 sierpnia 1959 roku.
W 1973 roku obniżono stopień organizacyjny szkoły na filię Zbiorczej Szkoły Gminnej w Kazimierzu Dolnym, pozostawiając jedynie klasy 1-4.
W 2006 roku szkoła została zamknięta jako publiczna i ponownie uruchomiona jako Społeczna Szkoła Podstawowa.
Szkoła Podstawowa, Opatkowice 43.
Prace budowlane, prowadzone przez Lubelskie Przedsiębiorstwo Budownictwa Mieszkaniowego, rozpoczęto w październiku 1958 roku. Oddana do użytku 31 sierpnia 1959 roku. W ścianę budynku wmurowano pamiątkową tablicę.
Szkoła Podstawowa Nr 2, Lwówek Śląski.
Prace budowlane, prowadzone przez Jeleniogórskie Przedsiębiorstwo Budownictwa Terenowego, rozpoczęto wiosną 1958 roku. Oddana do użytku 27 września 1959 roku. W skład kompleksu wchodziła także sala gimnastyczna. W ścianę frontową przy drzwiach wejściowych do budynku wmurowano tablicę pamiątkową.
9 czerwca 1963 roku nadano szkole im. Bohaterów 10 Sudeckiej Dywizji Piechoty. Przy tej okazji wmurowano obok wejścia pamiątkową tablicę, jak również umieszczono w specjanie przygotowanej wnęce podarowaną przez byłych żołnierzy jednostki pocisk-urnę z ziemią z frontu, na którym jednostka walczyła. Upamiętnienie zostało uzupełnione 12 października 1971 roku plakietką z ziemią spod Lenino. Od 1969 roku w szkole funkcjonuje Izba Pamięci Narodowej z ekspozycją pamiątek po patronie szkoły.
We wrześniu 1986 r. oddano użytku pawilon z pracownią techniczną i 4 salami lekcyjnymi.
W 2009 roku została wydana pamiątkowa książka w związku z 50-leciem szkoły.
Szkoła Podstawowa, Szczekarków 124.
Oddana do użytku w grudniu 1959 roku. W późniejszym okresie zniesiono patronat szkoły.
Szkoła Podstawowa, Gliny Małe 99.
Po likwidacji publicznej szkoły podstawowej przekształcona w Zespół Szkół Społecznych, obejmujący gimnazjum i szkołę podstawową z oddziałami przedszkolnymi. Po reformie oświaty Społeczna Szkoła Podstawowa z oddziałami przedszkolnymi.
Szkoła Podstawowa w Pożogu.
W późniejszym okresie przekształcona w Zespół Placówek Oświatowych (przedszkole i szkoła podstawowa) im. Jana Kochanowskiego.
Szkoła Podstawowa Nr 34 w Rudzie Śląskiej.
Wydzielona 10 listopada 1965 r. ze Szkoły Podstawowej Nr 40 im. Juliana Marchlewskiego. W 1999 r. przekształcona w Gimnazjum Nr 5, od 25 maja 2007 roku im. Powstańców Śląskich. Po reformie oświaty włączona na powrót do Szkoły Podstawowej Nr 40 im. Karola Goduli.
Szkoła podstawowa w Walimiu.
Oddana do użytku w 1963 roku. W skład kompleksu wchodziła także sala gimnastyczna. W ścianę frontową przy drzwiach wejściowych do budynku wmurowano tablicę pamiątkową. W latach 80. rozpoczęto rozbudowę szkoły, zakończoną w 1994 roku. W latach 1999–2017 budynki szkolne służyły szkole podstawowej i gimnazjum, od 2002 roku jako Zespołowi Szkół. 5 lipca 2010 roku nadano szkole imię Polskich Noblistów.
Szkoła Podstawowa Nr 2 w Starachowicach.
Prace budowlane, prowadzone przez Miejskie Przedsiębiorstwo Remontowo–Budowlane w Starachowicach, rozpoczęto w lutym 1958 roku. Środki na wykonanie inwestycji pochodziły z funduszy państwowych, plac pod budowę został zakupiony przez Komitet Rodzicielski. Oddana do użytku 29 sierpnia 1959 roku. Projekt objął także zastępczą salę gimnastyczną; nie wykonano natomiast boiska szkolnego, mimo przygotowania dokumentacji i wydzielenia pod ten cel terenu o powierzchni 800 m².
W sezonie grzewczym 1981/1982 oddano do użytku instalację c.o. (wcześniej ogrzewano piecami kaflowymi). W 1989 roku rozpoczęto rozbudowę szkoły. W ramach tego przedsięwzięcia, zakończonego w 2000 roku, zostało dobudowane drugie skrzydło budynku, zawierające pięć sal dydaktycznych, szatnie, sanitariaty oraz pomieszczenia dla biblioteki szkolnej.
W późniejszym okresie nadano szkole im. Jana Pawła II.
Szkoła Podstawowa w Chrustowie.
9 kwietnia 1960 r. Wojewódzki Komitet Koordynacyjny Społecznego Funduszu Budowy Szkół w Poznaniu podjął decyzję o budowie szkoły w Chrustowie; tego samego dnia wmurowano kamień węgielny pod nową inwestycję. Budowa obiektu została zakończona w grudniu 1960 roku, a 7 stycznia 1961 r. dokonano jej odbioru technicznego.
W związku z wprowadzeniem ośmioletniego cyklu nauczania konieczna była rozbudowa szkoły. 11 lutego 1966 r. zatwierdzono projekt obejmujący dwie sale lekcyjne o powierzchni 170 m² i kancelarię kierownika szkoły; nowe pomieszczenia oddano do użytku 21 grudnia 1966 roku.
W latach 90. szkoła obejmowała klasy 1–6 i oddział przedszkolny. Po likwidacji zmianowego systemu nauczania szkoła okazała się za mała, w związku z czym pod koniec lat 90. pojawiła się koncepcja kolejnej rozbudowy szkoły, zakładająca dobudowanie dwóch sal lekcyjnych; realizację rozpoczęto w sierpniu 2008 r. Finalny projekt obejmował nowy budynek z trzema salami lekcyjnymi, aulą, zapleczami kuchennym i administracyjno-biurowym, pokojem nauczycielskim, sekretariatem i gabinetem dyrektora. Nowe skrzydło oddano do użytku 13 listopada 2010 r.
22 listopada 2011 r. nadano szkole imię Bronisława Malinowskiego; przy okazji uroczystości odsłonięto tablicę pamiątkową poświęconą pamięci patrona szkoły.
Szkoła Podstawowa w Sokołowie.
Oddana do użytku w 1964 roku, w formie parterowego budynku z mieszkaniami dla nauczycieli. W 1985 roku budynek został rozbudowany o piętro i kotłownię. W 1997 roku oddano do użytku salę gimnastyczną.
W 1999 roku przekształcono placówkę na gimnazjum; od września 2017 roku w budynku mieści się Szkoła Podstawowa im. Idei Olimpijskiej.
Szkoła Podstawowa we Wtórku.
31 grudnia 1958 r. Prezydium Powiatowej Rady Narodowej w Ostrowie Wielkopolskim podjęło uchwałę o budowie pierwszej tysiąclatki w powiecie; powołano społeczny Komitet Budowy Szkoły. Obiekt został oddany do użytku 28 stycznia 1961 r. W budynku szkolnym mieściło się także Publiczne Przedszkole, które w 1986 r. zostało włączono do szkoły; w latach 1990 do 2012 funkcjonowało ono jako odrębna placówka.
W 1997 r. dokonano remontu obiektu. Z funduszu Rady Rodziców opłotowano boisko szkolne oraz wykonano chodnik przed szkołą. W 1998 r. oddano do użytku asfaltowe boisko sportowe. Utworzono także dwa boiska trawiaste.
W 2000 r. dokonano modernizacji sali gimnastycznej oraz częściowej wymiany okien. 6 czerwca 2008 roku nadano szkole imię Orła Białego. W tym samym roku pojawiła się też możliwość przeprowadzenia generalnego remontu i przeznaczenia zastępczej sali gimnastycznej na nową stołówkę oraz blok żywieniowy dla przedszkola. We wrześniu 2009 r. oddano do użytku kompleks żywieniowy dla dzieci przedszkolnych i uczniów.
W grudniu 2011 r. zakończono budowę sali gimnastycznej, której uroczyste otwarcie i oddanie do użytku szkolnego nastąpiło 1 marca 2012 r. Budynek powiększył się także o zaplecze socjalno-sanitarne. Całość została połączona z głównym budynkiem za pomocą łącznika. 1 września 2012 r. powołano we Wtórku Zespół Szkolno-Przedszkolny. 12 września 2019 r. otwarto nowo wybudowany budynek przedszkolny.
W okresie od maja 2021 do kwietnia 2022 r. dokonano termomodernizacji i gruntownego remont szkoły.
Szkoła Podstawowa w Zamęcinie.
Oddana do użytku 3 czerwca 1962 roku. Placówka została wyposażona m.in. w telewizor, magnetofon, dwa mikroskopy, telefon, maszynę do pisania i inne pomoce naukowe.
W późniejszym okresie nadano szkole im. Janusza Korczaka.
Szkoła Podstawowa im. Gen. K. Świerczewskiego w Gościeradowie-Folwarku.
Komitet Budowy Szkoły został powołany w 1960 roku. Budowę szkoły rozpoczęto jesienią 1963 roku; działki pod budowę zostały przekazane przez Państwowy Ośrodek Maszynowy w Gościeradowie i Prewentorium Przeciwgruźlicze w Gościeradowie. Uroczyste wmurowanie kamienia węgielnego miało miejsce w 1964 roku. Ukończony budynek obejmował 15 sal lekcyjnych, pokój nauczycielski, kancelarię, świetlicę, stołówkę oraz salę gimnastyczną. Nauczanie w budynku rozpoczęto 2 lutego 1966 roku; oficjalne otwarcie 1080. szkoły-pomnika Tysiąclecia Państwa Polskiego, podczas którego szkole nadano imię generała Karola Świerczewskiego – Waltera, wmurowując z tej okazji tablicę pamiątkową i sadząc dąb, miało miejsce 20 maja 1966 roku.
W 2000 roku do szkoły włączono przedszkole, zmieniając placówkę na Publiczny Zespół Szkoły i Przedszkola w Gościeradowie. W 2006 roku, w 40. rocznicę powstania budynku, uchwałą Rady Gminy Gościeradów, nadano placówce imię Jana Pawła II, przemianowując ją w Zespół Placówek Oświatowych. W 2012 roku rozbudowano budynek, oddając do użytku trzy sale lekcyjne i 5 sal specjalistycznych, czytelnię, archiwum, świetlico-jadalnię, sześć łazienek i dwie szatnie; wymieniono również dach budynku.
Szkoła Podstawowa im. Zygmunta Padlewskiego w Bledzewie.
W ścianę frontową przy drzwiach wejściowych do budynku wmurowano tablicę pamiątkową.
Szkoła Podstawowa w Skrzeszewie.
Oddana do użytku w 1963 roku. Ukończony budynek obejmował 10 izb lekcyjnych, trzy pomieszczenia mieszkalne, które zajmował kierownik szkoły, szatnie w podziemiach oraz gabinet dentystyczny; wyposażony był także w centralne ogrzewanie.
Szkoła Podstawowa Nr 2 im. Władysława Broniewskiego w Dęblinie.
Komitet Budowy Szkoły został powołany w 1954 roku. Oddana do użytku 20 kwietnia 1958 roku. Nazwę szkoły zatwierdzono 25 maja 1960 roku.
19 listopada 1960 roku, podczas obchodu Dnia Karty Nauczyciela, odsłonięto tablicę pamiątkową „Ku czci poległych nauczycieli miasta Dęblina”, wmurowaną w ścianę frontową budynku. 1 czerwca 1962 roku odsłonięto w szkole popiersie patrona.
Szkoła Podstawowa Nr 2 im. E. Żabińskiego w Imielinie.
Oddana do użytku 1 września 1966 roku.
28 maja 1997 roku nadano szkole imię Kardynała Stefana Wyszyńskiego. Z tej okazji zamówiono tablicę pamiątkową i wydano broszurę o szkole.
W 2006 roku zakończono rozbudowę i modernizację szkoły, oddając do użytku nowe skrzydło, mieszczące 6 sal lekcyjnych.
Szkoła Podstawowa im. Aleksandra Zawadzkiego w Łojkach.
Budowę szkoły rozpoczęto w 1964 roku. Oddana do użytku w marcu 1966 roku.
W 1971 r. otwarto w szkole oddział przedszkolny, a w 1975 r. rozpoczęto budowę boiska sportowego. W 1976 r. szkoła została włączona organizacyjnie do Zbiorczej Szkoły w Gnaszynie.
W 1990 r. zniesiono patronat szkoły, a w późniejszym czasie nadano jej imię Kornela Makuszyńskiego.
Szkoła Podstawowa im. Stanisława Będkowskiego w Grabowej.
Obecnie Niepubliczna Szkoła Podstawowa, przy której funkcjonuje także przedszkole.
Szkoła Podstawowa Nr 3 w Trzebnicy.
Budowę szkoły rozpoczęto w 1965 roku. Oddana do użytku w 1969 roku.
W 1973 roku nadano szkole imię Marii Skłodowskiej-Curie. W 1979 roku, z okazji 10-lecia szoły, odsłonięto na parterze popiersie patronki. W 1997 r. odsłonięto płaskorzeźbę wykonaną przez lokalnego rzeźbiarza, Krzysztofa Lewczuka, przedstawiającą patronkę szkoły. W 2002 r. wykonano remont budynku – ocieplenie i elewacja wraz z wymianą stolarki okiennej. W 2008 r. rozpoczęto budowę nowej hali sportowej wraz z łącznikiem; budowę zakończono w 2010 roku.
Liceum Ogólnokształcące w Dusznikach-Zdroju.
Budowę szkoły rozpoczęto na początku lat 60. Oddana do użytku w 1967 roku, wpierw jako Technikum Hotelarskie, a od 1970 r. jako Liceum Ogólnokształcące. Oprócz sal lekcyjnych, pomieszczeń biurowych i gospodarczych budynek posiadał także salę gimnastyczną z zapleczem.
W późniejszym czasie przygotowano boiska szkolne, wraz z oświetleniem, do piłki ręcznej, koszykówki i dwa do piłki siatkowej, oraz skocznię lekkoatletyczną; dużo prac z tym związanych zostało wykonanych w czynie społecznym.
Szkoła Podstawowa Nr 107 w Warszawie.
Oddana do użytku w 1966 roku.
4 czerwca 1996 roku nadano szkole imię Bronisława Malinowskiego.
Szkoła Podstawowa Nr 272 w Warszawie.
Oddana do użytku w 1967 roku. Zaprojektowana przez Zofię Fafius, Tadeusza Węglarskiego i Adolfa Derentowiczea na osiedlu Dolna-Sobieskiego, Mister Warszawy 1967.
W roku szkolnym 1975/1976 placówka otrzymała status nierejonowej szkoły sportowej. 22 września 1981 r. nadano szkole imię Eugeniusza Lokajskiego. W 1999 r. przy szkole podstawowej uruchomiono Gimnazjum Sportowe Nr 8, zrzeszając obie szkoły w Zespole Szkół Sportowych Nr 58.
Szkoła Podstawowa Nr 88 w Warszawie.
Oddana do użytku 1 września 1967 roku; w ścianie budynku umieszczono tablicę pamiątkową.
2 października 1976 roku nadano szkole imię generała Aleksandra Zawadzkiego. 15 grudnia 1993 roku, w 45-tą rocznicę powstania szkoły, nadano jej nowe imię I Prezydenta Niepodległej Polski Gabriela Narutowicza. 15 maja 2008 roku, podczas uroczystości 60-lecia szkoły, odsłonięto tablicę upamiętniającą jej patrona.

</doc>
<doc id="5118803" url="https://pl.wikipedia.org/wiki?curid=5118803" title="Francisco Pérez Sierra">
Francisco Pérez Sierra

Francisco Pérez Sierra (ur. w Neapolu ok. 1627, zm. w 1709 w Madrycie) – hiszpański malarz barokowy.
Urodzony w Neapolu był synem hiszpańskiego wojskowego ożenionego z córką gubernatora Kalabrii. Był uczniem Aniella Falcone w Neapolu i Juana de Toledo w Madrycie, służąc jako paź Diega de la Torre, sekretarza do spraw włoskich na dworze. Niewiele wiadomo o jego twórczości, zachowały się kompozycje kwiatowe.

</doc>
<doc id="5118805" url="https://pl.wikipedia.org/wiki?curid=5118805" title="Budynek przedszkola „Krasnal” w Toruniu">
Budynek przedszkola „Krasnal” w Toruniu

Budynek przedszkola „Krasnal” w Toruniu – zabytkowa siedziba niepublicznego przedszkola w Toruniu.
Lokalizacja.
Budynek znajduje się we wschodniej części dzielnicy Chełmińskie Przedmieście, na roku ulic: Lelewela i Legionów, w sąsiedztwie Jednostki Ratowniczo-Gaśniczej nr 1 Państwowej Straży Pożarnej. 
Historia.
Budynek powstał na początku XX wieku i pierwotnie należał do parafii św. Jerzego kościoła ewangelicko-unijnego. Znajdowała się tu wówczas protestancka ochronka (przedszkole), którą prowadziło Ewangelickie Stowarzyszenie Kobiet (Evangelischer Frauenverein). 
W okresie międzywojennym działało tu Przedszkole Miejskie nr 6, a od 1936 roku prywatne ewangelickie Przedszkole im. Gerlacha (Gerlach-Spielschule) z niemieckim językiem nauczania, pod kierownictwem Matyldy Stonawskiej. W 1938 roku do tego przedszkola uczęszczało 21 dzieci, głównie z niemieckich środowisk robotniczych i rzemieślniczych. 
Po II wojnie światowej, po wyjeździe ludności protestanckiej z miasta, gospodarzem obiektu stały się władze Torunia. W okresie PRL w budynku funkcjonowało przedszkole miejskie, a obecnie swoją siedzibę ma tu niepubliczne przedszkole „Krasnal”. 
Budynek wpisany jest do gminnej ewidencji zabytków (nr 1758)

</doc>
<doc id="5118806" url="https://pl.wikipedia.org/wiki?curid=5118806" title="Tir">
Tir



</doc>
<doc id="5118807" url="https://pl.wikipedia.org/wiki?curid=5118807" title="Polska Lubelska">
Polska Lubelska

Polska Lubelska – nieoficjalne określenie dla fragmentu ziem polskich zdobytych w 1944 roku w wyniku lipcowo-sierpniowej ofensywy Armii Czerwonej i walczących u jej boku jednostek I Armii Wojska Polskiego. Zajęty przez Rosjan został obszar o powierzchni 78 tysięcy km², w tym całe województwo lubelskie, białostockie, rzeszowskie, część województwa kieleckiego i warszawskiego. Liczba mieszkańców wynosiła około 5,6 mln. Okres istnienia Polski Lubelskiej otwiera uchwała Krajowej Rady Narodowej z 21 lipca 1944 r. powołująca do życia Polski Komitet Wyzwolenia Narodowego, zamyka zaś postanowienie KRN z 1 lutego 1945 r. o przeniesieniu najwyższych organów władzy państwowej - Prezydium KRN i Rządu Tymczasowego Rzeczypospolitej Polskiej - do Warszawy.
W ciągu 5 miesięcy na wschodnich obszarach Polski powstało państwo ludowe. Utworzono nową administrację państwową i gospodarczą, uruchomiono przemysł, który pod koniec roku zatrudniał 85 tysięcy osób. W wyniku reformy rolnej państwo przejęło 1,7 tys. folwarków (320 tys. ha). Rozparcelowanymi ziemiami obdzielono ok. 110 tys. rodzin chłopskich i fornalskich. Uruchomiono transport, komunikację i łączność. Pod koniec roku na ziemiach wyzwolonych działało 4645 szkół powszechnych (ok. 30 tys. uczniów i 1450 nauczycieli), 77 szkół zawodowych, 28 zawodowych dokształcających (ok. 14 tysięcy uczniów), Uniwersytet im. Marii Skłodowskiej-Curie, częściowo Politechnika Warszawska (z tymczasową siedzibą w Lublinie). Poważnie rozbudowano Wojsko Polskie. Pod koniec roku liczyło ono 286 tys. żołnierzy i stanowiło poważną siłę bojową. 1 Armia WP znajdowała się na froncie w rejonie Warszawy. 2 Armia i jednostki odwodu Naczelnego Dowództwa kończyły szkolenie. W Polsce lubelskiej początkowo wpływy PPR i partii z nią zblokowanych nie były większe niż 15%. Pod koniec roku PPR liczyła 21,6 tys. członków i miała całkowicie ukształtowane władze od centralnych do podstawowych. PPS liczyła 7,6 tys. członków. Na zachód od Narwi, Wisły i Wisłoki trwała okupacja niemiecka, terror i eksploatacja gospodarcza.
W ślad za frontem posuwały się grupy operacyjne administracji państwowej, wojskowej oraz partii robotniczych. Po przybyciu do wyznaczonych miejsc tworzyły one, opierając się na lokalnym aktywie, zręby aparatu państwowego i partyjnego. Dzięki temu proces przejmowania władzy na wyzwolonych obszarach przez Rząd Tymczasowy przebiegał stosunkowo szybko i sprawnie.

</doc>
<doc id="5118812" url="https://pl.wikipedia.org/wiki?curid=5118812" title="EDB">
EDB



</doc>
<doc id="5118813" url="https://pl.wikipedia.org/wiki?curid=5118813" title="Jesse Marsch">
Jesse Marsch

Jesse Alan Marsch (ur. 8 listopada 1973 w Racine) – amerykański piłkarz występujący na pozycji pomocnika oraz trener. Wychowanek Princeton Tigers, w trakcie swojej kariery grał także w takich zespołach jak D.C. United, Chicago Fire oraz Chivas USA. Jako szkoleniowiec prowadził natomiast takie drużyny, jak Montreal Impact, New York Red Bulls oraz Red Bull Salzburg. Dwukrotny reprezentant Stanów Zjednoczonych.

</doc>
<doc id="5118816" url="https://pl.wikipedia.org/wiki?curid=5118816" title="Kaplica cmentarna przy ul. Grudziądzkiej 129-137 w Toruniu">
Kaplica cmentarna przy ul. Grudziądzkiej 129-137 w Toruniu



</doc>
<doc id="5118822" url="https://pl.wikipedia.org/wiki?curid=5118822" title="Willem de Poorter">
Willem de Poorter

Willem de Poorter (ur. w 1608 w Haarlemie, zm. w 1668 tamże) – holenderski malarz barokowy.
Zachowane obrazy de Poortera to głównie małe alegorie historyczne i martwe natury z metalowymi przedmiotami. Choć w przeszłości niektórzy XIX-wieczni historycy uważali go za ucznia Rembrandta, w rzeczywistości mieszkał i pracował w Haarlemie, a nie w Amsterdamie. Został zarejestrowany jako malarz w Haarlemie w 1631, a w 1634 jako członek Gildii św. Łukasza w Haarlemie. De Poorter miał wpływ na twórczość Hendricka Martensza. Sorgha.

</doc>
<doc id="5118827" url="https://pl.wikipedia.org/wiki?curid=5118827" title="Abu al-Mutarrif al-Mughira">
Abu al-Mutarrif al-Mughira

Abu al-Mutarrif al-Mughira (ur. 950/951, zm. w październiku 976) – umajjadzki pretendent do tronu Kordoby.
Al-Mughira był młodszym synem Abd ar-Rahmana III (912-961). Po śmierci tego ostatniego kalifem został starszy brat Al-Mughiry, Al-Hakam II (961-976). W chwili wstąpienia na tron miał on czterdzieści sześć lat i nadal nie posiadał potomstwa, stąd Al-Mughira wydawał się naturalnym kandydatem do sukcesji po nim. Sytuacja jednak zmieniła się, gdy w krótkim odstępie czasu baskijska konkubina o imieniu Subh urodziła Al-Hakamowi dwóch synów – Abd ar-Rahmana (zmarł w 970) i Hiszama. Pomimo to kandydatura Al-Mughiry nadal miała swoich zwolenników.
I tak słabe zdrowie Al-Hakama pogorszyło się jeszcze po zawale serca jakiego doznał w roku 972. Dążąc do zapewnienia sukcesji Hiszamowi chciał on by złożono mu przysięgę wierności ("baja") jeszcze za jego życia. Al-Hakam zmarł jednak na dzień przed planowaną ceremonią, 1 października 976 roku, i objęcie kalifatu przez zaledwie jedenastoletniego Hiszama spotkało się z opozycją grupy pałacowych Sakaliba będących zwolennikami władzy Al-Mughiry. Przy tym zgodnie z ich planami Hiszam miał zostać następcą tronu. Al-Mughira został jednak szybko uwięziony przez szefa policji ("asz-szurta al-wusta") Muhammada Ibn Abi Amira, działającego z rozkazu wezyra Al-Muszafiego, i niedługo później zamordowany.

</doc>
<doc id="5118832" url="https://pl.wikipedia.org/wiki?curid=5118832" title="Bałaje (rejon miorski)">
Bałaje (rejon miorski)

Bałaje (; ) – wieś na Białorusi, w obwodzie witebskim, w rejonie miorski, w sielsowiecie Jazno.
Historia.
W czasach zaborów w gminie Jazno, w powiecie dzisieńskim, w guberni wileńskiej Imperium Rosyjskiego. Pod koniec XIX wieku wieś należała do dóbr skarbowych.
W latach 1921–1945 wieś leżała w Polsce, w województwie wileńskim, w powiecie dziśnieńskim, w gminie Jazno.
Według Powszechnego Spisu Ludności z 1921 roku zamieszkiwały tu 52 osoby, 4 były wyznania prawosławnego a 48 prawosławnego. Jednocześnie 26 mieszkańców zadeklarowało polską a 26 białoruską przynależność narodową. Było tu 8 budynków mieszkalnych. W 1931 w 9 domach zamieszkiwały 52 osoby.
Wierni należeli do parafii rzymskokatolickiej i prawosławnej w Jaźnie. Miejscowość podlegała pod Sąd Grodzki w Dziśnie i Okręgowy w Wilnie; właściwy urząd pocztowy mieścił się w Jaźnie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do obwodu witebskiego Białoruskiej SRR.
Od 1991 w składzie niepodległej Białorusi.

</doc>
<doc id="5118836" url="https://pl.wikipedia.org/wiki?curid=5118836" title="Kamienica przy ulicy Kiełbaśniczej 6 we Wrocławiu">
Kamienica przy ulicy Kiełbaśniczej 6 we Wrocławiu

Kamienica przy ulicy Kiełbaśniczej 6 – zabytkowa narożna kamienica o średniowiecznym rodowodzie znajdująca się przy ul. Kiełbaśniczej 6 we Wrocławiu. 
Historia kamienicy.
Zabudowa murowana zastępująca zabudowę drewnianą na posesji nr 6 pojawiła się na początku XIV wieku. Wówczas była to trzykondygnacyjna kamienica szczytowa wzniesiona na planie prostokąta z wolnym wjazdem na posesję obok budynku. W połowie XIV wieku budynek uległ spłyceniu i został przebudowany na kamienicę z przejazdem nakrytym kolebką, prawdopodobnie w wyniku nadbudowy piętra. Budynek był dwuskrzydłowy i zagłębiony w ziemi do połowy wysokości. 
Kolejne przebudowy budynku miały miejsce w połowie XVI wieku; z tego okresu pochodzą renesansowe fasciowe opaski dwóch okien znajdujących się na parterze, w 1602 roku kiedy to na parterze umieszczono dwa portale o motywie naprzemiennych kwadratowych i prostokątnych kwadr. W tym samym roku przykryto sklepieniami pomieszczenia piwniczne. Kolejna przebudowa miała miejsce w XVIII wieku. W jej wyniku fasada kamienicy otrzymała trzykondygnacyjny szczy z trójkątnym tympanonem ujętym w spływy.
Po 1945 roku.
Budynek został wyremontowany w latach 1986-1988 roku. Obecnie jest to trzykondygnacyjna kamienica z dwukondygnacyjnym szczytem i z pięcioosiową fasadą. Największą wartość architektoniczną stanowią wnętrza budynku, które zachowały swój wczesny układ mieszkania mieszczańskiego wraz z zachowanymi reliktami średniowiecznej zabudowy mieszkalnej. W oficynie kamienicy zachowały się sklepienia wnętrza, ozdobna kamieniarka okienna oraz jedyna we Wrocławiu gotycka klatka schodowa.

</doc>
<doc id="5118837" url="https://pl.wikipedia.org/wiki?curid=5118837" title="Bałajewo">
Bałajewo

Bałajewo – dawny folwark. Obecnie cześć Bosianki 3 wsi na Białorusi, w obwodzie witebskim, w rejonie miorski, w sielsowiecie Jazno.
Dawniej używana nazwa – Soroki-Bałajewo.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim, w gminie Jazno.
Według Powszechnego Spisu Ludności z 1921 roku zamieszkiwało tu 17 osób, wszystkie były wyznania prawosławnego. Jednocześnie 10 mieszkańców zadeklarowało polską a 7 białoruską przynależność narodową. Były tu 2 budynki mieszkalne. W 1931 w 2 domach zamieszkiwało 18 osób.
Wierni należeli do parafii rzymskokatolickiej i prawosławnej w Jaźnie. Miejscowość podlegała pod Sąd Grodzki w Dziśnie i Okręgowy w Wilnie; właściwy urząd pocztowy mieścił się w Jaźnie.

</doc>
<doc id="5118839" url="https://pl.wikipedia.org/wiki?curid=5118839" title="McLaren Artura">
McLaren Artura

 
McLaren Artura – hybrydowy supersamochód klasy średniej produkowany pod brytyjską marką McLaren w 2021 roku.
Historia i opis modelu.
W lutym 2021 roku McLaren przedstawił nową generację najmniejszego i najtańszego modelu w ofercie, prezentując model Artura zastępujący dotychczasową linię modelową McLaren 570S. 
McLaren Artura przeszedł ewolucyjny zakres zmian wizualnych w stosunku do poprzednika, zyskując smuklejsze linie nadwozia, węższe i ostrzej zarysowane reflektory, a także charakterystyczną tylną część nadwozia z wąskimi lampami oraz obszernym wlotem powietrza.
Samochód oparto o nową platformę "McLaren Carbon Lightweight Architecture", z kolei nadwozie wykonano z mieszanki aluminium i włókna węglowego. Dzięki wykorzystaniu nowej generacji architektury, Artura jest sztywniejsza i lżejsza od innych platform wykonanych z włókna węglowego, które stosowane są w starszych modelach McLarena. W ten sposób wagę pojazdu udało się obniżyć do 1498 kg.
W kabinie pasażerskiej zastosowano system inforozrywki MIS II nowej generacji, który sterowany jest za pomocą centralnie umieszczonego ekranu dotykowego. Zastosowane zostały także sportowe fotele Clubsport łączące elastyczność z właściwościami foteli kubełkowych.
Sprzedaż.
McLaren rozpoczął zbieranie zamówień na Arturę tuż po premierze, w lutym 2021 roku, wskazując jednocześnie, że pierwsze egzemplarze zostaną dostarczone do klientów w III kwartale tego samego roku. Samochód oferowany jest w trzech wariantach wyposażenia.
Dane techniczne.
McLaren Artura jest samochodem o napędzie hybrydowym typu plug-in, którego sam producent określa jako "High-Performance Hybrid". Spalinowo-elektryczny układ tworzy silnik typu V6, który charakteryzuje się pojemnością 3 litrów i mocą 585 KM. Dodatkowo, samochód wyposażono w silnik elektryczny o mocy 95 KM, a łączna moc napędu to 680 KM. McLaren Artura rozwija 100 km/h w 3 sekundy i rozpędza się do 300 km/h, a zasięg w trybie elektrycznym wynosi 30 kilometrów.

</doc>
<doc id="5118840" url="https://pl.wikipedia.org/wiki?curid=5118840" title="Philip Galle">
Philip Galle

Philip Galle lub Philips Galle (ur. 1537 w Haarlemie, zm. w 1612 w Antwerpii) – holenderski drukarz i rytownik.
Był jednym z najważniejszych wydawców w Niderlandach Południowych i w Europie. Wydawał ryciny na podstawie znanych dzieł malarskich, które sam również wykonywał jako rytownik. Był mistrzem Gildii św. Łukasza.

</doc>
<doc id="5118841" url="https://pl.wikipedia.org/wiki?curid=5118841" title="Kamienica przy ulicy Kiełbaśniczej 7a we Wrocławiu">
Kamienica przy ulicy Kiełbaśniczej 7a we Wrocławiu

Kamienica przy ulicy Kiełbaśniczej 7a – zabytkowa narożna kamienica o średniowiecznym rodowodzie znajdująca się przy ul. św. Mikołaja 77 i ul. Kiełbaśniczej 7a we Wrocławiu. 
Historia.
Najstarsze zachowane relikty murów murowanych w kamienicy pochodzą z początku XIV wieku. W zachowanych murach zastosowano gotyckie, jednowózkowe, wiązania cegieł. Pierwsza murowana budowla wzniesiona w narożniku parceli miała charakter wieżowy; była podwyższona o jedną kondygnację, co wyróżniało ją od innych zabudowań w Rynku. W pierwszej połowie XIV wieku budynek składał się z niskiego zagłębionego przyziemia oraz trzech pięter o wysokości 3,5–4 m nadając jej formę budowli wieżowej. Powodem tego było szybkie narastanie terenu na wrocławskim Rynku i na okolicznych ulicach. Budynek został wzniesiony na planie kwadratu i nie zajmował całej parceli. Do połowy XIV wieku pozostała część parceli zajmowała oficyna oraz graniczny mur kurtynowy. Dolna kondygnacja kamienicy była jedno- lub dwuizbowa i nie posiadała połączenia z ulicą, na co miał wpływ mniejszy przyrost terenu po stronie podwórza niż na ulicy.
Na planie Barthela Weihnera z 1562 roku na działce znajduje się już prostokątny dom z dachem dwuspadowym, ustawionym kalenicowo do ul. Kiełbaśniczej; byc może był to efekt przebudowy budynku w okresie renesansu.
Pierwotnie budynek został wzniesiony na planie prostokąta o wymiarach 14,5 na 11,5 metrów (dłuższy bok miał od ulicy św. Mikołaja) z wejściem na parterze (obecnie poziom piwnicy) od strony południowej. Kamienica była trójtraktowa w kierunku wschód - zachód. Po kolejnych przebudowach i rozbudowach w kierunku południowym budynek zmieniał swój kształt i wygląd. Obecnie jest to budynek usytuowany na rzucie prostokąta o układzie trójpiętrowym z mezzaninem z płaskim jednospadowym dachem. W ścianie wschodniej do II piętra widoczne są zamurowane arkady (trzy na parterze i po dwie na pozostałych piętrach); w zachodniej ścianie do wysokości nadproży okien II piętra zachowała się ściana gotycka. 
Od strony ul. Kiełbaśniczej budynek ma 13-osiową symetryczną elewację. Nad parterem znajduje się gzyms kordonowy na którym oparty jest kanelowane pilastry przerywające gzymsy kordonowe na wyższych kondygnacjach. Od drugiej kondygnacji elewacja podzielona jest kanelowanymi pilastrami z głowicami pseudokompozytowymi na trzy części: część środkowa ma 5 osi a dwie części zewnętrzne po cztery osie. Pomiędzy czwartą kondygnacją a dachem umieszczona została strefa belkowania złożona z kilku elementów: z architrawy, z fryzu ze zdwojonymi okienkami rozdzielonymi dekoracyjnymi płycinami z girlandami, z pasa jajownika, z pasa ząbków i z gzymsu wspieranego przez modyliony rozdzielonymi płytkami z rozetami. 
W wydzielonej części środkowej znajduje się dekoracyjny portal z prostokątnym otworem wejściowym znajdującym się we wgłębnym profilowanym obramieniu. Po obu stronach wejścia znajdują się pilastry kompozytowe, nad którymi znajduje się odcinek belkowania ozdobiony motywem jajownika oraz gzyms. Nad gzymsem znajduje się dekoracyjne obramowanie okienne otoczone parami kompozytowej kolumny i pilastra podtrzymujące strefę belkowania. We fryzie znajduje się w centralnej części głowa kobiety w otoczeniu roślinnych motywów dekoracyjnych. Podobnie ozdobione okno znajduje się z drugiej kondygnacji zamknięte trójkątnym naczółkiem.
Właściciele i najemcy.
Pierwszym, wspomnianym w rejestrze karowym z 1564 roku, znanym właścicielem kamienicy był Hans Bylerin. Kolejnymi, już XVIII wiecznymi właścicielami byli, kupiec Johann Philip Cornet (1749-1765), kupiec George Marcus Helstenstein (1766-1787), kupiec Johann Gottlieb Hayno (1787-1797), kupiec Johan Gottlieb Göllner (1798-1815). Kolejnych właścicieli rejestr karowy odnotowuje dopiero w roku 1837. kiedy to właścicielem kamienicy był kupiec G.G. Fiebieg, właściciel firmy "Göllner und Fiebig". Kamienica była wówczas zamieszkiwana przez złotników, rymarza, asesora sądu miejskiego, nauczyciela i stolarza. W rękach rodziny Fiebieg kamienica znajdowała się do 1861 roku. W 1862 roku została sprzedana niejakiemu Pietsch'emu a w 1866 roku nowym właścicielem został Schirmacher, który zamieszkał w kamienicy na II piętrze. W tym okresie kamienica został gruntownie wyremontowana. Główne wejście zostało przeniesione do zachodniej elewacji a kamienica zyskała adres Pańska 7a z zachowaniem starego św. Mikołaja 77. Kamienica zmieniała również swoją funkcję. W części parterowej swoją siedzibę otworzyła firma "Brost" produkująca kasy pancerne, oraz swój lokal otworzył Robert May antykwariusz i księgarz. I, II i IV piętro zajął salon meblowy "Neumeister u. Hoffman". W latach 1868 -1875 właścicielem kamienicy był sędzia Hülse. 
W 1875 roku kamienicę nabył kupiec Reiman, sam zamieszkały przy Rynku nr 53. W jego i rękach jego rodziny kamienica pozostała do 1911 roku. W tym okresie kamienica została ponownie przebudowana, otrzymała centralny korytarz na osi północ-południe oraz fasadę o obecnym wystroju. W okresie remontu obie firmy wymówiły lokale lub przeniosły się pod inne adresy; w 1879 powróciła firma "Brost". Prócz niej w lokalu swoje siedziby miało kilka innych firm kupieckich i usługowych. W latach 1890-1938 pod adresem Pańska 7a znajdował się sklep Weinfelda z galanterią męską a w latach 1904 -1928 swoją siedzibę miała tu firma "Schmidt u. Stensel" sprzedająca armaturę. 
W latach 1912-1926 roku właścicielem kamienicy był kupiec Mertis a przez kolejne dwa lata jego spadkobiercy. W 1928 roku kamienica miała już trzech właścicieli. W 1942 roku w kamienicy znajdował się lokal gastronomiczny będący własnością restauratora Mierzwy. 
Po 1945 roku.
Po 1945 roku kamienica przeszła na własność miasta. Budynek został wyremontowany w 1976 roku. Kolejny remont miał miejsce w 2000 roku. Czterokondygnacyjna kamienica posiada sześcioosiową od strony ul. Mikołaja i trzynastoosiową od strony ul. Kiełbaśniczej fasadę, utrzymaną w stylu klasycystycznym. 

</doc>
<doc id="5118843" url="https://pl.wikipedia.org/wiki?curid=5118843" title="John Bulwer">
John Bulwer

John Bulwer (ochrzcony 16 maja 1606 w Londynie, zm. ok. 1 października 1656 tamże) – angielski lekarz i bakoński filozof.
Napisał pięć prac zgłębiających ciało i komunikację międzyludzką, zwłaszcza gest ("Chirologia Or the Natural Language of the Hand"). Był pierwszą osobą w Anglii, która zaproponowała kształcenie osób niesłyszących. W 1648 w Londynie opublikował "Philocophus; lub The Deafe and Dumbe Man's Friend", gdzie zalecał edukację głuchych metodą czytania z ruchu warg.

</doc>
<doc id="5118844" url="https://pl.wikipedia.org/wiki?curid=5118844" title="Barbarynowo">
Barbarynowo

Barbarynowo (; ) – dawny chutor. Tereny na których leżał znajdują się obecnie na Białorusi, w obwodzie witebskim, w rejonie miorskim, w sielsowiecie Jazno.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark a następnie kolonia leżała w Polsce, w województwie wileńskim, w powiecie dziśnieńskim, w gminie Jazno.
Według Powszechnego Spisu Ludności z 1921 roku zamieszkiwało tu 10 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 9 domach zamieszkiwało 57 osób.
Wierni należeli do parafii rzymskokatolickiej i prawosławnej w . Miejscowość podlegała pod Sąd Grodzki w Dziśnie i Okręgowy w Wilnie; właściwy urząd pocztowy mieścił się w Jaźnie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do obwodu witebskiego Białoruskiej SRR.
Od 1991 w składzie niepodległej Białorusi.
Miejscowość została zlikwidowana w 2016 roku.

</doc>
<doc id="5118846" url="https://pl.wikipedia.org/wiki?curid=5118846" title="McLaren Elva">
McLaren Elva

 
McLaren Elva – supersamochód klasy średniej produkowany pod brytyjską marką McLaren od 2020 roku.
Historia i opis modelu.
W ramach ofensywy modelowej, która pod koniec drugiej dekady XXI wieku przyniosła wzmożoną rozbudowę portfolio McLarena, w listopadzie 2019 roku przedstawiony został model Elva radykalnie odbiegający od formuły, w jakiej zbudowano inne modele firmy.
Samochód przyjął awangardową koncepcję dwumiejscowego roadstera pozbawionego nie tylko dachu i słupków bocznych, ale i czołowej szyby. Koncepcja Elvy została zainspirowana samochodami wyścigowymi, których opracowaniem zajmował się Bruce McLaren w latach 60. XX wieku. Samochód ma swoją formą oferować doznania typowe dla ówczesnych bolidów poruszających się po torze, będąc jednocześnie dopuszczonym do jazdy po publicznych drogach.
Pomimo odmienności w konstrukcji, McLaren Elva zyskał liczne rozwiązania stylistyczne nawiązujące do pozostałych modeli brytyjskiej firmy, na czele ze stylizacją pasa przedniego, aerodynamicznie ukształtowaną sylwetką oraz masywnym tyłem z wąskimi lampami. Elva jest pojazdem dwumiejscowym, z deską rozdzielczą w minimalistycznym wzornictwie tożsamym z innymi modelami McLarena.
Samochód wyróżnia się najniższą masą całkowitą spośród wszystkich modeli McLarena - wynosi ona 1198 kg. Umiejscowiony z tyłu 4-litrowy silnik benzynowy typu V8 rozwija 815 KM mocy maksymalnej i 800 Nm momentu obrotowego.
Sprzedaż.
McLaren Elva to samochód limitowany - poczynając od 2020 roku, producent określił, że planuje zbudować nie więcej niż 249 sztuk pojazdu. W październiku 2020 roku odbyła się polska premiera pojazdu, gdzie nabywców znalazły 3 sztuki, a najtańsza cena wywoławcza za jeden określona została na 9 milionów złotych.

</doc>
<doc id="5118847" url="https://pl.wikipedia.org/wiki?curid=5118847" title="Trzęsienie ziemi w regionie Racza (1991)">
Trzęsienie ziemi w regionie Racza (1991)



</doc>
<doc id="5118849" url="https://pl.wikipedia.org/wiki?curid=5118849" title="Kutas (nazwisko)">
Kutas (nazwisko)



</doc>
<doc id="5118853" url="https://pl.wikipedia.org/wiki?curid=5118853" title="Philipp Tschauner">
Philipp Tschauner

Philipp Marcus Tschauner (ur. 3 listopada 1985 w Schwabach) – niemiecki piłkarz występujący na pozycji bramkarza. Wychowanek TSV Wendelstein, w trakcie swojej kariery grał także w takich zespołach, jak 1. FC Nürnberg, TSV 1860 Monachium, St. Pauli, Hannover 96, Ingolstadt 04 oraz RB Leipzig. Młodzieżowy reprezentant Niemiec.

</doc>
<doc id="5118855" url="https://pl.wikipedia.org/wiki?curid=5118855" title="Atak terrorystyczny w Wiedniu (2020)">
Atak terrorystyczny w Wiedniu (2020)



</doc>
<doc id="5118856" url="https://pl.wikipedia.org/wiki?curid=5118856" title="Codex Parisino-petropolitanus">
Codex Parisino-petropolitanus

Codex Parisino-petropolitanus – jeden z najstarszych znanych manuskryptów Koranu, datowany na koniec VII w. lub początek VIII w. (1. wiek po Hidżrze). Zachowana część manuskryptu zawiera około 45% Koranu – jest to 98 folio z całości, która mogła liczyć 210–220 folio. Fragmenty manuskryptu są obecnie przechowywane w czterech różnych kolekcjach, we Francji, Rosji, Wielkiej Brytanii i Watykanie.
Manuskrypt.
Miejsce przechowywania.
Fragmenty "Codex Parisino-petropolitanus" są przechowywane w czterech miejscach:
Datowanie.
Manuskrypt jest zazwyczaj datowany na koniec VII w. (m.in. przez François Déroche i David S. Powers). The Khalili Collections datuje folio znajdujące się w jej posiadaniu na początek VIII w.
Treść.
Manuskrypt w obecnej formie składa się z 98 folio, na których jest zapisane około 45% Koranu. Dwie główne porcje tekstu, które przetrwały (z brakującym fragmentem pomiędzy nimi), to: sura 2:275 do sura 10:78 oraz sura 23:15 do sura 31:23.
Materiał i skrybowie.
Manuskrypt został wykonany na pergaminie. Wymiary zachowanych folio to około 330 mm wysokości na 248 mm szerokości. Analiza paleograficzna wykazała, że nad manuskryptem pracowało pięciu kopistów, którzy używali wczesnego stylu pisma arabskiego – "Hidżazi".
Historia.
Manuskrypt był przechowywany wraz z innymi nieużywanymi rękopisami Koranu w Meczecie Amr ibn al-Asa w Fustacie. Podczas wyprawy Napoleona do Egiptu w latach 1798–1799 francuski arabista Jean-Joseph Marcel (1776–1856) zdobył pierwszą partię folio. Kilka folio więcej kupił Jean-Louis Asselin de Cherville (1772–1822), gdy parę lat później pełnił funkcję wicekonsula w Kairze. Kolekcja rękopisów arabskich Cherville'a została sprzedana Bibliotece Narodowej Francji po jego śmierci w 1822 roku. Część kupiona przez Jean-Josepha Marcela została sprzedana przez jego dziedziczkę rządowi rosyjskiemu, a w 1864 roku stała się częścią zbiorów Carskiej Biblioteki Publicznej (obecnie Rosyjska Biblioteka Narodowa w Sankt Petersburgu). Oprócz porcji zakupionych przez Marcela i de Cherville, dwa dodatkowe folio dotarły do Europy oddzielnie, jedno znajduje się obecnie w Bibliotece Watykańskiej (Vat. Ar. 1605/1), a drugie w The Khalili Collections w Londynie (KFQ 60).

</doc>
<doc id="5118858" url="https://pl.wikipedia.org/wiki?curid=5118858" title="Brian Brobbey">
Brian Brobbey

Brian Ebenezer Adjei Brobbey (ur. 1 lutego 2002 w Amsterdamie) – holenderski piłkarz ghańskiego pochodzenia występujący na pozycji napastnika w holenderskim klubie AFC Ajax oraz w reprezentacji Holandii do lat 21. Wychowanek Ajaksu.

</doc>
<doc id="5118860" url="https://pl.wikipedia.org/wiki?curid=5118860" title="Nahuel Molina">
Nahuel Molina

Nahuel Molina Lucero (ur. 6 kwietnia 1998 w Embalse) – argentyński piłkarz występujący na pozycji obrońcy w hiszpańskim klubie Atlético Madryt oraz w reprezentacji Argentyny. Wychowanek Boca Juniors, w trakcie swojej kariery grał także w takich zespołach, jak Defensa y Justicia, Rosario Central oraz Udinese.
Kariera reprezentacyjna.
Nahuel Molina w reprezentacji Argentyny pojawił się w kwalifikacjach do Mistrzostw Świata 2022 w meczu przeciwko Chile, zastępując Juana Foytha w 81 minucie.
Argentyńczyk pierwszego gola strzelił w meczu ćwierćfinałowym, przeciwko Holandii 9 grudnia na Mistrzostwach Świata 2022.

</doc>
<doc id="5118864" url="https://pl.wikipedia.org/wiki?curid=5118864" title="Poland Open 2021">
Poland Open 2021

Poland Open 2021, właśc. BNP Paribas Poland Open 2021 – tenisowy turniej WTA kategorii WTA 250 w sezonie 2021 z cyklu Poland Open rozgrywany w dniach 19–25 lipca 2021 roku w Gdyni na kortach ceglanych o puli nagród wynoszącej 235 238 dolarów amerykańskich.

</doc>
<doc id="5118865" url="https://pl.wikipedia.org/wiki?curid=5118865" title="BNP Paribas Poland Open 2021">
BNP Paribas Poland Open 2021



</doc>
<doc id="5118870" url="https://pl.wikipedia.org/wiki?curid=5118870" title="Poland Open">
Poland Open

Poland Open – kobiecy turniej tenisowy kategorii WTA 250 zaliczany do cyklu WTA Tour, rozgrywany od sezonu 2022 na kortach ceglanych w Warszawie, w sezonie 2021 zaś w Gdyni.
W 2021 roku zmagania odbywały się na kortach Klubu Tenisowego Arka w Gdyni. W 2022 roku zawody zorganizowano na obiekcie Legia Tenis &amp; Golf w Warszawie.
Sponsorem tytularnym pierwszej edycji zawodów był bank BNP Paribas. Organizatorem zawodów była firma Tennis Consulting reprezentowana przez prezesa
Tomasza Świątka. Dyrektorem rozgrywek został Marcin Matkowski. Dyrektorem drugiej edycji była Alina Sikora, Mariusz Fyrstenberg pełnił natomiast funkcję dyrektora sportowego.

</doc>
<doc id="5118872" url="https://pl.wikipedia.org/wiki?curid=5118872" title="Palermo Open 2021">
Palermo Open 2021

Palermo Open 2021, właśc. 32nd Palermo Ladies Open – tenisowy turniej WTA kategorii WTA 250 w sezonie 2021 z cyklu Palermo Open rozgrywany w dniach 19–25 lipca 2021 roku w Palermo na kortach ceglanych o puli nagród wynoszącej 189 708 euro.

</doc>
<doc id="5118874" url="https://pl.wikipedia.org/wiki?curid=5118874" title="Osiedle Leśna">
Osiedle Leśna

Osiedle Wschód – osiedle mieszkaniowe w południowo-wschodniej części Żyrardowa.
Historia.
1 stycznia 1959 wschodnią część wsi Międzyborów włączono do Żyrardowa. Obecnie jest to osiedle domów jednorodzinnych o luźnej zabudowie, od południa i wschodu sąsiaduje z gminą Jaktorów w powiecie grodziskim.

</doc>
<doc id="5118878" url="https://pl.wikipedia.org/wiki?curid=5118878" title="Croatia Open Umag 2021">
Croatia Open Umag 2021

Croatia Open Umag 2021, właśc. Plava Laguna Croatia Open Umag 2021 – tenisowy turniej ATP kategorii ATP Tour 250 w sezonie 2021 z cyklu Croatia Open Umag rozgrywany w dniach 19–25 lipca 2021 roku w Umagu na kortach ceglanych o puli nagród wynoszącej 481 270 euro.

</doc>
<doc id="5118882" url="https://pl.wikipedia.org/wiki?curid=5118882" title="Swiss Open Gstaad 2021">
Swiss Open Gstaad 2021

Swiss Open Gstaad 2021 – tenisowy turniej ATP kategorii ATP Tour 250 w sezonie 2021 z cyklu Swiss Open Gstaad rozgrywany w dniach 19–25 lipca 2021 roku w Gstaad na kortach ceglanych o puli nagród wynoszącej 481 270 euro.

</doc>
<doc id="5118895" url="https://pl.wikipedia.org/wiki?curid=5118895" title="Los Cabos Open 2021">
Los Cabos Open 2021

Los Cabos Open 2021, właśc. Mifel Open 2021 – tenisowy turniej ATP kategorii ATP Tour 250 w sezonie 2021 z cyklu Los Cabos Open rozgrywany w dniach 19–24 lipca 2021 roku w Los Cabos na kortach twardych o puli nagród wynoszącej 694 655 dolarów amerykańskich.

</doc>
<doc id="5118898" url="https://pl.wikipedia.org/wiki?curid=5118898" title="Helena Blehárová">
Helena Blehárová

Helena Blehárová (ur. 28 czerwca 1943 w Żylinie) – słowacko-czeska piosenkarka i aktorka.
Życiorys.
W 1963 roku rozpoczęła karierę wokalistki jazzowej w brneńskiej orkiestrze Gustava Broma. W latach 1964–1968 kształciła się w konserwatorium w Brnie. Z orkiestrą Gustava Broma wystąpiła w 1963 roku na Międzynarodowym Festiwalu Jazzowym w Pradze, później na festiwalach w Manchesterze, w Warszawie w 1964, w Monachium w 1965 i w Norymberdze w 1966.
W latach 1968–1970 pracowała w Niemczech, gdzie występowała w klubach nocnych.
Po powrocie do ojczyzny współpracowała z różnymi czechosłowackimi orkiestrami tanecznymi i formacjami jazzowymi.
Wystąpiła także w kilku filmach.
Reprezentowała Czechosłowację na festiwalu w Cannes. 
Dyskografia.
Na podstawie źródła:

</doc>
<doc id="5118901" url="https://pl.wikipedia.org/wiki?curid=5118901" title="Yvetta Simonová">
Yvetta Simonová

Yvetta Simonová (ur. 4 listopada 1928 w Českým Brodzie) – czeska piosenkarka
Życiorys.
Zasłużona Artystka.
W 2017 roku została odznaczona Medalem Za Zasługi.
Była dwukrotnie zamężna. Jej pierwszym mężem był František Spurný (od 1949, rozwód), z którym ma syna Tomáša. Jej drugim mężem był kompozytor Jaromír Vomáčka.

</doc>
<doc id="5118903" url="https://pl.wikipedia.org/wiki?curid=5118903" title="Jana Petrů">
Jana Petrů

Jana Petrů (ur. 14 lipca 1938 w Pradze, zm. 6 maja 1990) – czeska piosenkarka działająca w latach 60. XX wieku.
W 1964 roku uplasowała się na trzecim miejscu w plebiscycie muzycznym Zlatý slavík.

</doc>
<doc id="5118904" url="https://pl.wikipedia.org/wiki?curid=5118904" title="Yvonne Přenosilová">
Yvonne Přenosilová

Yvonne Přenosilová (ur. 2 lipca 1947 w Pradze) – czeska piosenkarka, dziennikarka i prezenterka.
Życiorys.
W 1963 roku wzięła udział w przesłuchaniach do teatru Semafor. Występowała z zespołem Olympic oraz współpracowała z takimi artystami jak Karel Gott czy Pavlína Filipovská. W latach sześćdziesiątych powstały jej największe przeboje, do których należą m.in. utwory "Roň slzy", "Mně se líbí Bob" i "Javory". Pojawiała się na szczycie plebiscytu muzycznego Zlatý slavík (w 1965 roku znalazła się w pierwszej piątce).

</doc>
<doc id="5118905" url="https://pl.wikipedia.org/wiki?curid=5118905" title="Pavlína Filipovská">
Pavlína Filipovská

Pavlína Filipovská (ur. 28 maja 1941 w Pradze) – czeska aktorka, piosenkarka i prezenterka.
Jest córką aktora Františka Filipovskiego.
Od końca lat 50. pojawiała się w programach telewizyjnych dla dzieci. Związała się również z teatrem Semafor (1959–65), gdzie zasłynęła przede wszystkim interpretacją jednej z najbardziej popularnych piosenek J. Suchego i J. Šlitra. Występowała także w teatrach Apollo (1965–69) i Rokoko (1969–74). Od lat 60. pojawia się w serialach i programach telewizyjnych ("Babiččina krabička", "Bejvávalo", "Píseň pro Rudolfa III."), a także w filmach jako aktorka.
Jest autorką książek gastronomicznych: "Dostaveníčko u plotny" (1996) i "Praha město labužníků" (2002).

</doc>
<doc id="5118907" url="https://pl.wikipedia.org/wiki?curid=5118907" title="Jiří Štědroň">
Jiří Štědroň

Jiří Štědroň (ur. 23 maja 1942 w Vyškovie) – czeski aktor, piosenkarz i tekściarz.
Wypromował szereg przebojów czeskiej sceny muzycznej, m.in. utwory "Belinda" i "Vlaky".
Jest członkiem teatru Semafor.

</doc>
<doc id="5118909" url="https://pl.wikipedia.org/wiki?curid=5118909" title="Pannónia Filmstúdió">
Pannónia Filmstúdió



</doc>
<doc id="5118913" url="https://pl.wikipedia.org/wiki?curid=5118913" title="Encyklopedia sportów świata">
Encyklopedia sportów świata

Encyklopedia sportów świata – 16-tomowa, polska encyklopedia sportowa poświęcona różnym dyscyplinom sportowym, która wydana została w latach 2001-2006 w Poznaniu.
Opis.
Encyklopedię zredagował i opracował historyk kultury fizycznej oraz etnolog sportu dr hab., prof. nadzw. AWF Wojciech Lipoński wraz ze współpracownikami.
Jej wydanie poprzedziła publikacja "Humanistycznej encyklopedii sportu" tego samego autora, która była wstępem do wielotomowego wydania. Zawiera ono zestawienie ponad 3 tysięcy historycznych, regionalnych, narodowych i międzynarodowych dziedzin sportu na 600 stronach publikacji w formacie A3.
Encyklopedia spotkała się z zainteresowaniem zagranicznych wydawców i doczekała się edycji w językach angielskim, hiszpańskim i francuskim.
Wydania.
Encyklopedię wydano w sumie 2 razy:

</doc>
<doc id="5118914" url="https://pl.wikipedia.org/wiki?curid=5118914" title="Tutkarz złociak">
Tutkarz złociak

Tutkarz złociak ("Rhynchites auratus") – gatunek chrząszcza z rodziny tutkarzowatych. Zamieszkuje palearktyczną Eurazję od Półwyspu Iberyjskiego po Syberię i Chiny. Żeruje na drzewach i krzewach z rodziny różowatych.
Taksonomia.
Gatunek ten opisany został po raz pierwszy w 1763 roku przez Giovanniego Antonia Scopoliego pod nazwą "Curculio auratus".
Morfologia.
Chrząszcz o ciele długości od 5,5 do 9 mm i metalicznie połyskującym oskórku o zielonozłotej, zielonozłoto-purpurowej lub całkiem purpurowej barwie. Owłosienie ciała ma długie, gęste, prawie stojące.
Ryjek jest krótszy niż głowa i przedplecze razem wzięte, gruby, walcowaty, w części nasadowej z bardzo wąskim i na całej długości ostrym żeberkiem wzdłuż grzbietu, kończącym się na wysokości nasady czułków. U samca ryjek w części wierzchołkowej jest wygięty i punktowany, u samicy zaś prosty i wyraźnie mikrorzeźbiony, z bardzo rozproszonym punktowaniem. Rowki na czułki są na ryjku dobrze widoczne. U samca czułki wyrastają za środkiem długości ryjka, u samicy zaś nieco przed nim. Ostatni człon czułków jest stożkowato zwieńczony. Głowa ma słabo wysklepione oczy, dłuższe od nich i ku tyłowi rozszerzone skronie oraz podłużne rowkowane i żeberkowane czoło.
U samca przedplecze jest wyraźnie wypukłe i po bokach zaokrąglone, u samicy słabiej wypukłe i zaokrąglone. Samiec ma po bokach przedtułowia bardzo długie, ostre, ukośne kolce. Pokrywy mają widoczne rzędy z okrągłymi do owalnych, niezlewającymi się ze sobą punktami oraz płaskie, znacznie szersze od rzędów, nieregularnie punktowane międzyrzędy. Słabo widoczny rząd dziewiąty dochodzi do wierzchołka pokryw. Odnóża samicy mają po dwa, samca po jednym kolcu na wierzchołkach goleni.
Ekologia i występowanie.
Owad ten zasiedla stanowiska suche i ciepłe, jak zakrzewione murawy kserotermiczne i psammofilne, nasłonecznione pobrzeża lasów i suche polany. Owady dorosłe są aktywne od kwietnia do lipca. Są foliofagami żerującymi na liściach i pąkach drzew i krzewów z rodziny różowatych. Od początku maja do lipca odbywa się składanie jaj przez samice. Larwy są owocożerne, a miejscem składania jaj są jeszcze niedojrzałe owoce. Do roślin pokarmowych larw należą: czeremcha zwyczajna, głóg dwuszyjkowy, głóg jednoszyjkowy, jabłoń domowa, śliwa domowa, śliwa tarnina oraz wiśnia karłowata. Preferuje drzewa dziko rosnące, sporadycznie pojawiając się na tych uprawnych. Wyrośnięta larwa schodzi do wierzchniej warstwy gleby, gdzie następuje przepoczwarczenie. W zależności od warunków może do niego dojść w sierpniu lub wrześniu (wówczas zimuje poczwarka lub owad dorosły), albo też wiosną (wówczas zimuje larwa).
Gatunek palearktyczny. W Europie znany jest z Portugalii, Hiszpanii, Wielkiej Brytanii, Francji, Belgii, Luksemburga, Holandii, Niemiec, Szwajcarii, Austrii, Włoch, Estonii, Łotwy, Litwy, Polski, Czech, Słowacji, Węgier, Białorusi, Ukrainy, Mołdawii, Rumunii, Bułgarii, Słowenii, Chorwacji, Bośni i Hercegowiny, Macedonii Północnej, Grecji oraz europejskich części Rosji i Turcji. W Azji zamieszkuje azjatycką część Turcji, Gruzję, Armenię, Azerbejdżan, Syberię, Kazachstan, Turkmenistan, Uzbekistan, Tadżykistan, Kirgistan, Irak, Iran, Afganistan oraz Chiny.
W Polsce był częściej notowany w XIX wieku; jego bardziej współczesne stanowiska są nieliczne. Na „Czerwonej liście chrząszczy województwa śląskiego” umieszczony jest jako gatunek przypuszczalnie regionalnie wymarły (RE?).

</doc>
<doc id="5118915" url="https://pl.wikipedia.org/wiki?curid=5118915" title="Rhynchites auratus">
Rhynchites auratus



</doc>
<doc id="5118920" url="https://pl.wikipedia.org/wiki?curid=5118920" title="Opel Astra GSI 16V">
Opel Astra GSI 16V



</doc>
<doc id="5118922" url="https://pl.wikipedia.org/wiki?curid=5118922" title="Škoda Favorit 136L">
Škoda Favorit 136L



</doc>
<doc id="5118923" url="https://pl.wikipedia.org/wiki?curid=5118923" title="Peugeot 306 S16">
Peugeot 306 S16



</doc>
<doc id="5118924" url="https://pl.wikipedia.org/wiki?curid=5118924" title="Seat Ibiza GTI 16V">
Seat Ibiza GTI 16V



</doc>
<doc id="5118925" url="https://pl.wikipedia.org/wiki?curid=5118925" title="Renault Mégane Maxi">
Renault Mégane Maxi



</doc>
<doc id="5118926" url="https://pl.wikipedia.org/wiki?curid=5118926" title="Gąsownica czarnoziarnista">
Gąsownica czarnoziarnista

Gąsownica czarnoziarnista ("Porpoloma elytroides" (Scop.) Singer) – gatunek grzybów należący do rzędu pieczarkowców ("Agaricales").
Systematyka i nazewnictwo.
Pozycja w klasyfikacji według Index Fungorum: "Porpoloma, Tricholomataceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy zdiagnozował go w 1772 roku Giovanni Antonio Scopoli nadając mu nazwę "Agaricus elytroides". Obecną, uznaną przez Index Fungorum nazwę nadał mu Rolf Singer w1973 r. 
Nazwę polską zaproponował Władysław Wojewoda w 2003 r.
Synonimy:
Występowanie i siedlisko.
Znane jest występowanie gąsownicy czarnoziarnistej tylko w niektórych krajach Europy. Władysław Wojewoda w zestawieniu wielkoowocnikowych grzybów podstawkowych Polski przytacza tylko jedno stanowisko (Tatrzański Park Narodowy 1956) z uwagą, że rozprzestrzenienie i stopień zagrożenia tego gatunku w Polsce nie są znane. W Europie występuje rzadko, na rozproszonych stanowiskach. Znajduje się na czerwonych listach gatunków zagrożonych w Szwajcarii, Niemczech, Danii, Wielkiej Brytanii, Norwegii, Szwecji. 
Występuje na dawnych, żyznych, nieużytkowanych łąkach, głównie na terenach górskich, aż do strefy subalpejskiej, ale także na nizinach.

</doc>
<doc id="5118928" url="https://pl.wikipedia.org/wiki?curid=5118928" title="Porpoloma elytroides">
Porpoloma elytroides



</doc>
<doc id="5118931" url="https://pl.wikipedia.org/wiki?curid=5118931" title="Beihefte zur Sydowia">
Beihefte zur Sydowia

Beihefte zur Sydowia – periodycznie wychodzące czasopismo naukowe z zakresu mykologii. Artykuły publikowane w nim były w języku angielskim i łacińskim. 
ISSN: 1016-0019
OCLC: 5735329
Linki zewnętrzne.
Wykaz artykułów naukowych opublikowanych w "Beihefte zur Sydowia"

</doc>
<doc id="5118934" url="https://pl.wikipedia.org/wiki?curid=5118934" title="Kowboj z Szaolin">
Kowboj z Szaolin

Kowboj z Szaolin (tytuł oryginalny: "Shaolin Cowboy") – amerykańska seria komiksowa autorstwa Geofa Darrowa, publikowana nieregularnie od 2004 przez wydawnictwa Burlyman Entertainment (siedem zeszytów) i Dark Horse Comics (15 zeszytów). Polskie wydanie ukazuje się w tomach zbiorczych od 2021 nakładem wydawnictwa KBOOM.
Fabuła.
Utrzymana w konwencjach parodii westernu, fantasy, opowieści o wschodnioazjatyckich sztukach walki i horroru, seria opowiada o bezimiennym byłym mnichu z klasztoru Szaolin, który wędruje po świecie z umiejącym mówić mułem o imieniu Lord Evelyn Dunkirk Winniferd Esq. trzeci. Kowboj został wyrzucony ze świątyni Shaolin, a od tego czasu wyznaczono nagrodę za jego głowę, którą wielu chętnie chciałoby zdobyć. Jednak biorąc pod uwagę biegłość kowboja w sztukach walki, będzie to bardzo trudne.
Akcja toczy się w bliżej nieokreślonym czasie (jak zostaje wspomniane w pierwszym zeszycie serii, „po wczorajszym dniu i tydzień przed jutrem”). Komiks zawiera niezwykle szczegółowe ilustracje, zwłaszcza brutalnych i absurdalnych scen walk; w jednej z nich główny bohater walczy z gigantycznym rekinem z ludzką głową w pysku za pomocą dwóch pił łańcuchowych zawiązanych na końcach długiego kija – wszystko to odbywa się w przewodzie pokarmowym żołądku wielkiej jaszczurki, na której grzbiecie znajduje się miasto.
Wyróżnienia.
"Kowboj z Szaolin" był nominowany do trzech nagród Eisnera w 2005 roku za "Najlepszą nową serię", "Najlepszy rysunek ołówkiem/tuszem indywidualnego lub zespołowego autorstwa" i "Najlepsze kolory". 

</doc>
<doc id="5118937" url="https://pl.wikipedia.org/wiki?curid=5118937" title="Puchar Ameryki Południowej w snowboardzie 2021">
Puchar Ameryki Południowej w snowboardzie 2021

Puchar Ameryki Południowej w snowboardzie w sezonie 2021 to kolejna edycja tej imprezy. Cykl ten rozpocznie się 3 sierpnia 2021 roku w chilijskiej La Parvie w zawodach slopestyle'u. Zmagania zakończą się 26 września tego samego roku w argentyńskim Cerro Castor zawodami snowcross'u, jednak zawody zostały odwołane, tj. cały cykl.

</doc>
<doc id="5118938" url="https://pl.wikipedia.org/wiki?curid=5118938" title="İlhan Şen">
İlhan Şen

İlhan Şen (ur. 19 grudnia 1987 w Bułgarii) – turecki aktor i model.
Życiorys.
Urodził się 19 grudnia 1987 w Bułgarii, ale w wieku 2 lat przeprowadził się do Stambułu w Turcji, gdzie ukończył studia na uniwersytecie technicznym Yildiz. Rozpoczął przygodę z modelingiem w wieku 17 lat i w 2008 roku wziął udział w konkursie na najlepszego tureckiego modela, gdzie otrzymał nagrodę dla "najlepszego modela w stroju kąpielowym". W 2009 roku wziął udział w tym samym konkursie i zdobył 1. miejsce i tytuł "najlepszego tureckiego modela 2009". Reprezentował Turcję w konkursie "najlepszy model świata 2009" i zdobył tytuł "najlepszego modela Europy". Wziął udział w Fashion Week w Mediolanie.
W 2011 roku zagrał w filmie krótkometrażowym "Perspective". Powrócił do aktorstwa w 2018 roku i zagrał w serialach "Fatih" i "Şahin Tepesi". W latach 2018-2019 grał w serialu "Eşkıya Dünyaya Hükümdar Olmaz". W 2020 roku zagrał w serialu "Ramo" i w filmie "Oto właśnie my". Rok później zagrał w serialach "Seni Çok Bekledim" oraz "Aşk Mantık İntikam".

</doc>
<doc id="5118942" url="https://pl.wikipedia.org/wiki?curid=5118942" title="Ewa von Tiele Winckler">
Ewa von Tiele Winckler



</doc>
<doc id="5118945" url="https://pl.wikipedia.org/wiki?curid=5118945" title="Ziarnojadek żałobny">
Ziarnojadek żałobny

Ziarnojadek żałobny ("Sporophila luctuosa") – gatunek małego ptaka z podrodziny ziarnojadków (Sporophilinae) w rodzinie tanagrowatych (Thraupidae). Występuje w Ameryce Południowej – na wschodnich zboczach Andów od Wenezueli do Boliwii. Nie jest zagrożony.
Systematyka.
Gatunek ten jako pierwszy opisał Frédéric de Lafresnaye w 1843 roku. Nie wyróżnia się podgatunków.
Morfologia.
Dosyć duży jak na inne gatunki ziarnojadków ptak o stosunkowo długim ogonie i krótkim, okrągłym i silnym dziobie oraz czarnych oczach. Samce mają czarną głowę z niewielkim, ale widocznym białym zabarwieniem w kształcie półksiężyca poniżej dolnej powieki, grzbiet, skrzydła i ogon czarne oraz biały spód ciała. Dziób samców jest niebieskoszary. Samice, oliwkowo-brązowe na grzbiecie i rudobrązowe na spodniej części ciała, mają matowy, szarostalowy dziób. W ubarwieniu są podobne do samic ziarnojadka wąsatego, ale o lekko ciemniejszym i cieplejszym odcieniu. Ubarwieniem młode osobniki przypominają samice. Długość ciała 11 cm; masa ciała 12,5 g.
Zasięg występowania.
Ziarnojadek żałobny występuje na obszarze północnych Andów, na wysokości od 1200 m do 3100 m n.p.m. (inne źródła podają 1400–3200 m n.p.m. w Peru lub 1200–2500 m n.p.m.), sporadycznie spotyka się go na niżej położonych terenach, ale nie niżej niż 300 m n.p.m. Zamieszkuje zachodnią Wenezuelę, Kolumbię, Peru, Ekwador i Boliwię (departamenty La Paz, Santa Cruz i Cochabamba). Nie migruje, choć prawdopodobnie sezonowo przemieszcza się na niższe wysokości, może też koczować w poszukiwaniu ziaren.
Ekologia.
Jego głównym habitatem są tereny trawiaste na skraju lasu, także przydrożne pastwiska i zakrzaczenia. Żywi się głównie ziarnami bambusów z rodzaju "Chusquea". Żeruje w sposób charakterystyczny dla tego gatunku, wspinając się po pędach bambusa i zjadając ziarna bezpośrednio z nich. Nie zjada ziaren spadłych na ziemię. Żeruje w parach lub niewielkich stadach dochodzących do 30 osobników.
Status.
W Czerwonej księdze gatunków zagrożonych IUCN ziarnojadek żałobny od 1988 roku klasyfikowany jest jako gatunek najmniejszej troski (LC, "Least Concern"). Liczebność populacji nie została oszacowana, ale ptak ten opisywany jest jako pospolity, choć rozmieszczony plamowo. Ze względu na brak istotnych zagrożeń i dowodów na spadki liczebności organizacja BirdLife International uznaje trend liczebności populacji za stabilny.

</doc>
<doc id="5118946" url="https://pl.wikipedia.org/wiki?curid=5118946" title="Jan Osiecki">
Jan Osiecki



</doc>
<doc id="5118949" url="https://pl.wikipedia.org/wiki?curid=5118949" title="Biblioteka Narodowa Wysp Świętego Tomasza i Książęcej">
Biblioteka Narodowa Wysp Świętego Tomasza i Książęcej

Biblioteka Narodowa Wyspy Świętego Tomasza i Książęcej – biblioteka narodowa w São Tomé.
Historia.
Do 1975 roku czyli momentu uzyskania niepodległości przez Wyspy Świętego Tomasza i Książęcą funkcję biblioteki narodowej pełniła biblioteka miejska mieszcząca się w ratuszu w São Tomé. Jej zbiory liczyły około 5000 woluminów. Po 1975 roku biblioteka podupadła i ostatecznie została zamknięta. Jej funkcję na ponad 10 lat częściowo przejęła czytelnia Francisco José Tenreiro. W 1994 roku powstała biblioteka Zgromadzenia Narodowego. Podstawą jej kolekcji były zbiory biblioteki ratuszowej. W 2000 roku portugalska Fundacja Calouste Gulbenkiana przekazała Wyspom Świętego Tomasza biblioteki wędrowne. Nowy gmach Biblioteki Narodowej został otwarty w maju 2002 roku, dzięki dofinansowaniu budowy przez Republikę Chińską. Znajduje się w nim kilka czytelni, sala konferencyjna i sale tematyczne. Biblioteka została zbudowana w centrum miasta, obok znajduje się kino i Archiwum (Arquivo Histórico de S. Tomé e Príncipe). W 2011 roku 15 zainstalowanych w niej komputerów podarowanych przez Tajwan zostało zrabowanych przez nieznanych sprawców. Sprzęt wykorzystywano do szkolenia urzędników. 18 maja 2021 roku w sali konferencyjnej biblioteki narodowej odebrał nagrodę literacką im. Guerra Janguieiro Albertino Bragança.
Zbiory.
Biblioteka powiększa zbiory dzięki darowiznom, głównie z Portugalii. W 2003 roku na wyspie nie było księgarni ani jednego wydawcy. W 2019 roku 119 książek przekazała jej brazylijska Academia Brasileira de Letras.

</doc>
<doc id="5118950" url="https://pl.wikipedia.org/wiki?curid=5118950" title="Michał Mazowiecki (szlachcic)">
Michał Mazowiecki (szlachcic)



</doc>
<doc id="5118951" url="https://pl.wikipedia.org/wiki?curid=5118951" title="Sielsowiet Azdzielina">
Sielsowiet Azdzielina

Sielsowiet Azdzielina (, ) – sielsowiet na Białorusi, w obwodzie homelskim, w rejonie homelskim, z siedzibą w Azdzielinie.
Demografia.
Według spisu z 2009 sielsowiet Azdzielina zamieszkiwało 1161 osób, w tym 1074 Białorusinów (92,51%), 58 Rosjan (5,00%), 11 Ukraińców (0,95%), 16 osób innych narodowości i 2 osoby, które nie podały żadnej narodowości.
Geografia.
Sielsowiet położony jest na północy rejonu homelskiego, przy granicy z rejonem budzkim. Przebiega przez niego droga magistralna M8.

</doc>
<doc id="5118954" url="https://pl.wikipedia.org/wiki?curid=5118954" title="Babowiczy">
Babowiczy

Babowiczy (; , pol. hist. Bobowicze) – agromiasteczko na Białorusi, w obwodzie homelskim, w rejonie homelskim, w sielsowiecie Babowiczy, przy ujściu Uzy do Soża.
W XIX i w początkach XX w. położone były w Rosji, w guberni mohylewskiej, w powiecie homelskim. Następnie w granicach Związku Sowieckiego. Od 1991 w niepodległej Białorusi.
W 2015 doszło tu do uszkodzenia przebiegającego przez Bobowicze rurociągu „Przyjaźń”.

</doc>
<doc id="5118955" url="https://pl.wikipedia.org/wiki?curid=5118955" title="Nicolás Domínguez">
Nicolás Domínguez

Nicolás Martín Domínguez (ur. 28 czerwca 1998 w Haedo) – argentyński piłkarz występujący na pozycji środkowego pomocnika we włoskim klubie Bologna oraz w reprezentacji Argentyny. Wychowanek Vélez Sarsfield. Posiada również obywatelstwo włoskie.

</doc>
<doc id="5118956" url="https://pl.wikipedia.org/wiki?curid=5118956" title="Bobowicze">
Bobowicze



</doc>
<doc id="5118959" url="https://pl.wikipedia.org/wiki?curid=5118959" title="Gonzalo Montiel">
Gonzalo Montiel

Gonzalo Ariel Montiel (ur. 1 stycznia 1997 w González Catán) – argentyński piłkarz hiszpańskiego pochodzenia występujący na pozycji prawego obrońcy w hiszpańskim klubie Sevilla oraz w reprezentacji Argentyny. Wychowanek River Plate.

</doc>
<doc id="5118961" url="https://pl.wikipedia.org/wiki?curid=5118961" title="Asaucy (obwód homelski)">
Asaucy (obwód homelski)

Asaucy (; , pol. hist. Osowce) – wieś na Białorusi, w obwodzie homelskim, w rejonie homelskim, w sielsowiecie Babowiczy, nad Sożem. Od wschodu i północy graniczą z Homlem.
W XIX i w początkach XX w. położone były w Rosji, w guberni mohylewskiej, w powiecie homelskim. Następnie w granicach Związku Sowieckiego. Od 1991 w niepodległej Białorusi.

</doc>
<doc id="5118962" url="https://pl.wikipedia.org/wiki?curid=5118962" title="Osowce (obwód homelski)">
Osowce (obwód homelski)



</doc>
<doc id="5118966" url="https://pl.wikipedia.org/wiki?curid=5118966" title="Zwijacz czarny">
Zwijacz czarny



</doc>
<doc id="5118967" url="https://pl.wikipedia.org/wiki?curid=5118967" title="Zwijacz brzozowiec">
Zwijacz brzozowiec



</doc>
<doc id="5118968" url="https://pl.wikipedia.org/wiki?curid=5118968" title="Tutkarz czarny">
Tutkarz czarny



</doc>
<doc id="5118970" url="https://pl.wikipedia.org/wiki?curid=5118970" title="Józef Dąbrowski (nauczyciel)">
Józef Dąbrowski (nauczyciel)

Józef Dąbrowski (ur. 8 września 1897 w Jeziernej, zm. 28 stycznia 1956 w Sanoku) – polski nauczyciel, burmistrz i przewodniczący MRN w Sanoku.
Życiorys.
Józef Dąbrowski urodził się 8 września 1897 w Jeziernej. Był synem Jana i Marii z domu Świątkiewicz. W rodzinnej miejscowości uczył się w szkole podstawowej. U kresu I wojny światowej w listopadzie 1918 jako szeregowy uczestniczył w obronie Lwowa w 1918 w trakcie wojny polsko-ukraińskiej. W Wojsku Polskim ukończył czwarty kurs polskiej rachunkowości wojskowej przy Intendenturze Kwatermistrzostwa Dowództwa Frontu Galicyjsko-Wołyńskiego we Lwowie, trwający od 11 lipca do 1 sierpnia 1919.
Po odzyskaniu przez Polskę niepodległości 22 sierpnia 1922 w kościele św. Elżbiety we Lwowie poślubił Janinę Urszulę Łazarewicz herbu Kościesza (także uczestniczka obrony Lwowa w 1918). U zarania II Rzeczypospolitej wraz z żoną osiedlił się w Sanoku. Tam kształcił się w Seminarium Nauczycielskim, gdzie 24 czerwca 1924 zdał egzamin dojrzałości. Został nauczycielem i pracował w tym zawodzie. Od 1923 do 1933 był nauczycielem w szkole powszechnej w Chołoniowie. W 1927 został absolwentem Wyższego Kursu Nauczycielskiego we Lwowie. Od 1 lutego 1933 do 1939 był nauczycielem i kierownikiem Szkoły Powszechnej w Sieniawie. Został mianowany członkiem Państwowej Komisji Egzaminacyjnej Rejonu IV w Krośnie na czas od 1 stycznia 1935 do 31 grudnia 1937.
Po wybuchu II wojny światowej i nastaniu okupacji niemieckiej był pozbawiony pracy w zawodzie nauczyciela do 4 maja 1941. Od 5 maja 1941 pracował w szkole polskiej w Besku. Od 1 sierpnia 1942 do 31 sierpnia 1944 był nauczycielem i kierownikiem szkoły w Zagórzu. W tym okresie został mianowany mężem zaufania w Zagórzu przez działającą w ramach tajnego nauczania Powiatową Komisji Oświaty i Kultury (PKOiK).
Po nadejściu frontu wschodniego, zakończeniu działań wojennych i nastaniu Polski Ludowej od 7 października 1944 do 1 grudnia 1946 pracował jako nauczyciel w 7-klasowej męskiej Szkole Powszechnej im. Króla Władysława Jagiełły w Sanoku. Od 1 stycznia 1947 do 31 maja 1949 był nauczycielem i kierownikiem trzyletniej Państwowej Szkoły Podstawowej dla Dorosłych w Sanoku (urlopowany ze stanowiska). Został kierownikiem funkcjonującego od 1951 Powiatowego Ośrodka Metodycznego w Sanoku. W trakcie pracy nauczycielskiej ukończył kursy zawodowe.
Od 15 października 1946 z ramienia PPS był członkiem zarządu miejskiego w Sanoku w okresie urzędowania burmistrza Michała Hipnera. Po rezygnacji tegoż (31 stycznia 1949), w dniu 25 marca 1949 Dąbrowski został wybrany burmistrzem Sanoka (wybór zatwierdzono na szczeblu wojewódzkim 6 maja 1949) i sprawował to stanowisko od 14 lub 15 maja 1949 do 30 czerwca 1950, według innego źródła do czasu rozwiązania zarządu miejskiego w dniu 26 maja 1950. Był ostatnią osobą piastującą ten urząd w okresie PRL z uwagi na wejście w życie Ustawy z 20 marca 1950 o terenowych organach jednolitej władzy państwowej, na mocy której likwidacji uległy zarządu miejskie i posady burmistrzów. Po wprowadzeniu nowego prawa został wybrany przewodniczącym Prezydium MRN w Sanoku 22 czerwca 1950 i pełnił tę funkcję od 30 czerwca 1950 do 31 grudnia 1951. W okresie sprawowania przez niego władzy swój rozwój zyskały przedsiębiorstwa komunalne, dokonano poprawy stanu ulic i placów (prowadzono brukowanie ulic), doprowadzono gaz i wodę do mieszkań, budowano obiekty użyteczności publicznej. Z posady przewodniczącego MRN został zdymisjonowany.
Od 1 lutego 1952 do śmierci był kierownikiem Powiatowego Ośrodka Doskonalenia Kadr w Sanoku. W Sanoku zamieszkiwał z żoną w domu przy ulicy Jana Matejki 12. Zmarł 28 stycznia 1956. Został pochowany na cmentarzu przy ul. Jana Matejki w Sanoku 30 stycznia 1956. Jego żona Janina (1899-1971) do końca życia zamieszkiwała przy ul. Matejki 6, spoczęła na cmentarzu w Sanoku obok męża. Miał syna.

</doc>
<doc id="5118973" url="https://pl.wikipedia.org/wiki?curid=5118973" title="NASA AD-1">
NASA AD-1

NASA AD-1 – amerykański eksperymentalny samolot o zmiennej geometrii skrzydeł w układzie oblique wing, zaprojektowany i wybudowany jako platforma testowa dla tego typu konstrukcji.
Historia.
W czasie drugiej wojny światowej, hitlerowskie Niemcy prowadziły prace nad opracowaniem samolotów w układzie oblique wing. Koncepcja pojawiła się po raz pierwszy w niezrealizowanych projektach samolotów Blohm &amp; Voss P.202 i Messerschmitt P.1009 z roku 1944, a w ich opracowaniu uczestniczył niemiecki konstruktor – Richard Vogt, przesiedlony po wojnie do USA w ramach operacji Paperclip. Zakładała ona możliwość znacznego zmniejszenia oporów oraz poprawę osiągów płatowca podczas lotu z dużą prędkością, co potwierdziły także w późniejszym czasie badania i eksperymenty w tunelu aerodynamicznym. Jednak z powodu ograniczeń technologicznych, prace nad tego typu maszynami rozpoczęto dopiero pod koniec lat siedemdziesiątych XX wieku.
Prototypowy samolot został oznaczony jako "NASA AD-1" lub też "Ames Dryden-1" (od nazw ośrodków badawczych, które pracowały nad projektem – NASA Ames i NASA Dryden). Firma Boeing odpowiadała za ogólny projekt samolotu. Rutan Aircraft Factory odpowiedzialna była za wykonanie szczegółowego projektu i analiz obciążeń, zaś Ames Industrial Company za wybudowanie płatowca. W pracach rozwojowych przy konstruowaniu maszyny udział brał także Richard Vogt. Samolot ukończono w lutym 1979 roku, po czym dostarczono na lotnisko NASA Dryden w stanie Kalifornia. Koszty wybudowania prototypu sięgały 240 tysięcy dolarów.
AD-1 został oblatany 21 grudnia 1979 roku, przez pilota testowego Thomasa McMurphy'ego. Samolot wystartował ze skrzydłem ustawionym prostopadle względem kadłuba; kąt obrotu skrzydła zmienił się podczas lotu po osiągnięciu wymaganej prędkości i wysokości. W ciągu 18 miesięcy z każdym lotem testowym skrzydło samolotu AD-1 obracano o 1 stopień, jednocześnie analizując wszystkie osiągi. W rezultacie w połowie 1980 roku eksperymentalny samolot osiągnął maksymalny kąt obrotu skrzydła – 60 stopni. Loty testowe trwały do ​​sierpnia 1982 roku, w sumie samolot wzbił się w powietrze 79 razy. Ostatni lot AD-1 odbył się 7 sierpnia 1982 roku. Loty za sterami AD-1 odbyło 17 pilotów.
Jedyny wybudowany egzemplarz NASA AD-1 eksponowany jest w Hiller Aviation Museum w San Carlos w stanie Kalifornia.
Przeznaczenie oraz wkład samolotu w badania.
Głównym celem programu AD-1 była ocena właściwości lotnych oraz pilotażowych samolotów z ukośnym skrzydłem, zbadanie wymagań dotyczących ich systemu sterowania oraz porównanie i analiza danych uzyskanych podczas lotów z informacjami uzyskanymi podczas wcześniejszych testów w tunelu aerodynamicznym na modelach w skali.
Niski nakład finansowy na program ograniczył zakres badań technicznych, jednak program wygenerował wystarczającą ilość niezbędnych danych dotyczących właściwości lotno-pilotażowych płatowców w układzie oblique wing oraz aerodynamiki przy różnych prędkościach i kątach obrotu skrzydła.
Konstrukcja.
NASA AD-1 był jednomiejscowym samolotem o napędzie odrzutowym, wykonanym z materiałów kompozytowych, głównie włókna szklanego. Jego długość wynosiła 11,8 metra, a wysokość 2,06 metra. Rozpiętość skrzydeł wynosiła od 9,85 metra przy ich klasycznym ułożeniu. Masa własna wynosiła 658 kg, zaś startowa 973 kg. Samolot miał stałe, niechowane trójkołowe podwozie, zamontowane blisko kadłuba w celu zmniejszenia oporów powietrza. 
Skrzydło było obracane przez elektrycznie napędzany mechanizm zębaty umieszczony wewnątrz kadłuba, tuż przed silnikami, zaś składane były w ten sposób, że prawa połowa skrzydła obróciła się w przód samolotu, natomiast lewa do tyłu. Maksymalny obrót skrzydła wynosił 60 stopni. Samolot miał konwencjonalny ster wysokości i kierunku.
Napęd stanowiły dwa silniki odrzutowe Microturbo TRS18-046 o mocy 100 kgf każdy. Silniki umiejscowione były w tylnej części kadłuba w gondolach silnikowych. Długotrwałość lotu wynosiła 75 minut przy pełnym zapasie paliwa. Prędkość maksymalna samolotu wynosiła około 400 km/h, natomiast prędkość przelotowa wynosiła 274 km/h. 
Sterowanie sterami oraz lotkami odbywało się za pomocą cięgieł. Miał on prosty kokpit przekazujący pilotowi informacje wyłącznie o wysokości, prędkości lotu, przyśpieszenia, kątach natarcia, kątach odchylenia skrzydeł, parametrach pracy silnika i pozycję trymu steru. Pilot nie miał przyrządów pokazujących położenie samolotu. 
AD-1 miał nieprzyjemną charakterystykę latania oraz był trudny w pilotażu przy ekstremalnie skośnych kątach załamania skrzydeł.

</doc>
<doc id="5118976" url="https://pl.wikipedia.org/wiki?curid=5118976" title="DJI">
DJI

SZ DJI Technology Co., Ltd., pełna nazwa Shenzhen DJI Sciences and Technologies Ltd. (), znane powszechnie pod nazwą handlową DJI – chińskie przedsiębiorstwo technologiczne z siedzibą w Shenzhen. Przedsiębiorstwo zajmuje się produkcją bezzałogowych statków powietrznych (dronów) do fotografii lotniczej i wideografii. W ofercie firmy znajdują się także gimbale, kamery sportowe, stabilizatory kamer, systemy napędowe i systemy sterowania lotem.
W marcu 2020 roku firma posiadała 70% udziałów światowego rynku dronów konsumenckich, żadna inna firma nie posiadała w tym czasie więcej niż 5% udziałów.

</doc>
<doc id="5118979" url="https://pl.wikipedia.org/wiki?curid=5118979" title="Operacja pod przykryciem">
Operacja pod przykryciem

Operacja pod przykryciem (ang. "covert operation" lub "undercover operation") – rodzaj operacji specjalnej prowadzonej przez tajnego agenta pod przykryciem, na którą składa się seria powiązanych ze sobą działań (więcej niż trzy osobiste kontakty agenta z podmiotami, które są przedmiotem operacji) na przestrzeni pewnego czasu. Pojęcie to zostało przeniesione na grunt polski z doktryny amerykańskiej.
Rola funkcjonariusza działającego pod przykryciem.
Funkcjonariusz działający pod przykryciem jest najważniejszym komponentem operacji specjalnej. Warunkiem skuteczności operacji jest poziom wyszkolenia, ale też cechy osobowości funkcjonariusza.
Funkcjonariusz działający pod przykryciem naraża się na dekonspirację. Za przykład może posłużyć ujawnienie personaliów czterech agentów rosyjskiego wywiadu w 2018 roku. Usiłowali włamać się do sieci internetowej Organizacji ds. Zakazu Broni Chemicznej. Rozszyfrowano też, kto próbował otruć emerytowanego rosyjskiego szpiega Siergieja Skripala w Wielkiej Brytanii.
Ważnym elementem jest psychologiczny aspekt przedsięwzięcia. Funkcjonariusz działający pod przykryciem musi liczyć się z kosztami psychicznymi akcji. Presja samego działania pod przykryciem, jak również stres i obawa przed dekonspiracją odbijają się na kondycji psychicznej funkcjonariusza.
Powszechny jest również „tajny syndrom sztokholmski”, który wiąże się z wytworzeniem się więzi psychicznej pomiędzy funkcjonariuszem działającym pod przykryciem a członkami grupy przestępczej.
Przykłady współczesnych operacji pod przykryciem.
„Donnie Brasco”.
Operacja rozpoczęta przez FBI w 1975 roku. Do struktur mafii przeniknął funkcjonariusz FBI Joe Pistone. Przez ponad sześć lat zbierał dowody na gangsterów. Po tym jak otrzymał propozycję pełnoprawnego członkostwa w mafii operacja została przerwana, ponieważ takie członkostwo wiązałoby się z dokonywaniem zabójstw na zlecenie. Po ujawnieniu dowodów mafia wyznaczyła nagrodę za głowę Joe Pistone.
„Abscam”.
Operacja prowadzona przez FBI miała na celu wykrycie korupcji politycznej. Rozpoczęła się w 1978 roku. Agenci FBI podawali się za arabskich biznesmenów, którzy mieli stworzyć warunki do prowadzenia interesów przez fikcyjnego szejka Kambira Abdula Rahmana. Szejk zamierzał kupić azyl w USA, uzyskać pomoc w transferze jego pieniędzy z ojczystego kraju oraz rozpocząć „proces inwestycyjny”. W tym celu inicjowano spotkania z amerykańskimi politykami, które były nagrywane. Na jednym z takich nagrań kongresmen z Florydy Richard Kelly po wypchaniu sobie kieszeni 25 tys. dolarów zapytał agenta pod przykryciem, czy coś widać. Z drugiej strony republikański senator z Dakoty Południowej Larry Pressler, jeden z 31 polityków objętych obserwacją FBI, po usłyszeniu propozycji przyjęcia łapówki w zamian za podjęcie działań na rzecz wspomnianego szejka Rahmana, odpowiedział: Chwileczkę, to, co proponujesz, może być nielegalne, po czym zawiadomił organy ścigania o próbie popełnienia przestępstwa.
„Dinero”.
Operacja realizowana przez amerykańskie DEA we współpracy z policjami: kolumbijską, włoską i hiszpańską. Funkcjonariusze DEA pod przykryciem uzyskali licencję bankową klasy B w Anquilli. Niemal od razu od otwarcia banku zaczęły wpływać fundusze pochodzące z działalności przestępczej. Schemat przelewów zazwyczaj polegał na wpłatach dolarów na konta we Włoszech i Francji, skąd transferowano je do Kolumbii. Rezultatem akcji „Dinero” było aresztowanie ponad 100 przestępców, konfiskata 33 mln dolarów i 9 ton kokainy.
„Samum”.
Ewakuacja funkcjonariuszy instytucji wywiadowczych USA z Iraku przez polski ZW UOP z 1990 roku.
W lipcu 1990 r. prawie pół irackiej armii znalazło się w południowej części kraju. Przebywający w stolicy Iraku od wielu lat dyplomaci państw arabskich lekceważyli jednak sprawę – Saddam Husajn regularnie urządzał pokazy siły. Na dodatek pod koniec lipca ambasador USA w Iraku April Glaspie spotkała się z Saddamem, który zapewnił ją, że ruchy wojsk nie oznaczają niczego poza właśnie pokazem siły. Tydzień później iracka armia zaatakowała Kuwejt i zajęła ten kraj w ciągu kilkunastu godzin. Od tego momentu wszyscy dyplomaci i oficerowie wywiadów, którzy jeszcze nie zdążyli wyjechać z Iraku i Kuwejtu do domów na wakacje, znaleźli się w środku dramatycznego kryzysu dyplomatycznego i militarnego.
Organizacja Narodów Zjednoczonych, po licznych ostrzeżeniach wobec Iraku, 29 listopada uchwaliła rezolucję nr 678, w której wystosowała do władz w Bagdadzie ostateczne ultimatum. W dokumencie ONZ żądała wycofania wojsk irackich z Kuwejtu do 15 stycznia 1991 roku.
Latem 1990 r. w Kuwejcie, w pobliżu granicy z Irakiem, pojawiło się sześciu oficerów CIA, DIA i NSA. Ich zadaniem było śledzenie, przy użyciu nowoczesnego sprzętu nasłuchowego, ruchów wojsk irackich po drugiej stronie granicy. Gdy Saddam wszedł do Kuwejtu, Amerykanie znaleźli się w pułapce. W depeszy skierowanej wyłącznie do polskiego rezydenta, centrala ujawniła: trzeba będzie wywieźć kilku oficerów amerykańskiego wywiadu, którzy z Kuwejtu przedostali się do Bagdadu. Pod fałszywym nazwiskiem Gromosław Czempiński przyleciał LOT-owskim czarterem do Bagdadu 13 października 1990 r. jako nowy pracownik polskiej ambasady. Dwa dni po przyjeździe, na jednej z ulic Bagdadu, Czempiński spotkał się z jednym z sześciu ukrywających się Amerykanów. Razem z Czempińskim do Iraku przyleciało sześć paszportów, 23 października wizy wyjazdowe były już w paszportach.
24 października o godz. 19 Czempiński i Kazimierz Szapował dwoma samochodami w umówionym miejscu w Bagdadzie zabrali z ulicy sześciu Amerykanów. 25 października o godz. 4 rano ruszyli dwoma toyotami polskich firm. W każdym samochodzie z tyłu siedziało trzech Amerykanów. Amerykanie bezpiecznie przeszli przez most graniczny, po drugiej stronie czekali na nich Polacy, którzy wsadzili ich w samolot do Warszawy.
Działania polskiego wywiadu w Iraku otworzyły Polakom drogę do sojuszu z USA. W ramach wdzięczności rząd USA umorzył Polsce znaczną część długu z czasów PRL.
„Gringo”.
„Gringo” to kryptonim największej operacji specjalnej w historii ABW. Tajnej – we współpracy z policją kolumbijską i amerykańską agencją antynarkotykową DEA. Dla ABW operacja „Gringo” zaczyna się 13 grudnia 2008 r. w Ipiales. Tego dnia członkowie Combo podczas przewożenia z dżungli kokainy, zostali schwytani przez policję kolumbijskią i DEA. Dla DEA i policji kolumbijskiej operacja zaczęła się w maju 2007 r. Nazwano ją „Manos Grande” – „Długie ręce”.
Operacja miała za cel rozpoznanie europejskich struktur przestępczych powiązanych z kartelami narkotykowymi, „uszczuplenie” ich finansów i zebranie dowodów pozwalających na oskarżenie.
18 lutego 2009 roku przy Porcie Lotniczym im. F. Chopina w Warszawie kamera rejestruje zielony mikrobus. Mężczyźni z samochodu to: czarnoskóry (na imię ma David), mężczyzna o wschodnich rysach („Turco”, czyli Turek), dwóch Latynosów (Jaime i „Mono”) oraz biały, ubrany po wojskowemu, a także kierowca. Wchodzą do magazynu, w którym jest ukryte aż 1130 kg kokainy. Narkotyk ma być później podzielony pomiędzy ważnych graczy narkotykowego świata w Europie przez dwóch Kolumbijczyków oraz urodzonego w Bogocie Szwajcara, którzy reprezentowali kartel narkotykowy z Meksyku. Na ich zaproszenie do Polski przybyli przedstawiciele gangów z Holandii i Hiszpanii, by dobić targu z bossami z Ameryki Południowej. Żaden z sześciu mężczyzn nie wiedział, że wszyscy wpadli w zręczną pułapkę zastawioną przez DEA, kolumbijską policję oraz oficerów Agencji Bezpieczeństwa Wewnętrznego. To służby specjalne zorganizowały „przemyt” narkotyków nad Wisłę.
W Polsce pilnowało kokainy, obserwowało i rozpracowywało przemytników ok. 300 funkcjonariuszy ABW. Założono ponad sto podsłuchów. W Agencji wprowadzono system wewnętrznej kontroli, by nie dopuścić do przecieku.
Czterech funkcjonariuszy ABW, w tym „wojskowy” (ten z Okęcia), pracowało pod przykryciem. Uczestniczyli w spotkaniach z „narkotrafikantami”. Rezerwowali im właściwe (naszpikowane pluskwami i kamerami) pokoje w hotelach Holiday Inn, Mercure, Intercontinental.
„Czerwony Świt” – pojmanie Saddama Husajna.
Saddam Husajn (Saddam Husajn Abd al-Madżid at-Tikriti) sprawował dyktatorskie rządy prezydenckie w Iraku w latach 1979–2003.
Operacja „Czerwony Świt” (ang. "Red Dawn") prowadzona była przez Grupę Zadaniową 121 (żołnierze jednostek specjalnych, m.in. Delta Force, Seal Team Six).
Wkrótce po inwazji na Irak, Saddam Husajn zniknął z radaru i przemieszczając się nie pozostawał w jednym miejscu dłużej niż na jedną noc. Dodatkowo, iracka armia oraz służby wywiadowcze złożyły broń i przeszły do cywila.
Podążając za cyfrowym śladem osób najbliższych Husajnowi udało się go namierzyć 13 grudnia 2003 roku w Ad Dawr w Iraku. Ukrywał się w specjalnie przygotowanej podziemnej kryjówce, do której prowadziło zamaskowane przejście. Pomieszczenie miało rozmiary 1,80 na 2,40 metra. Było wyposażone m.in. w wentylator. Po odkryciu klapy, żołnierze chcieli wrzucić granat, jednak Husajn wcześniej się ujawnił i prosił o negocjacje.
Husajn miał przy sobie pistolet, nie stawiał oporu i był „bardzo oszołomiony”. W podziemnej kryjówce, przykrytej styropianem i dywanem, nie miał żadnych środków łączności.
„Neptune Spear” – zabicie Osamy bin Ladena.
Osama bin Laden (Usama ibn Ladin) był współzałożycielem i przywódcą organizacji terrorystycznej Al-Ka’idy. Organizacja ta przyznała się do przeprowadzenia m.in. ataków z 11 września 2001 na World Trade Center.
CIA używała wszelkich dostępnych środków i technik przy polowaniu na bin Ladena. Po 10 latach od ataku na WTC ustalono, że prawdopodobnie przebywa w rezydencji w pakistańskim Abbotabadzie. Na podstawie długości cienia (o odpowiedniej porze dnia i kącie padania promieni słońca) zmierzono wzrost mężczyzny przebywającego w budynku z dokładnością co do milimetrów. Dodatkowo, przeprowadzono fałszywy program szczepień aby pobrać próbki DNA od osób przebywających w rezydencji.
W styczniu 2011 roku wiceadmirał William McRaven, dowódca Połączonego Dowództwa Operacji Specjalnych (JSOC) starannie wybrał zespół do rozpoczęcia szeroko zakrojonego planowania nalotu na rezydencję w kampusie CIA w Langley w stanie Wirginia. W kwietniu, na podstawie zebranych informacji, ówczesny prezydent USA Barack Obama wydaje zgodę na przeprowadzenie nalotu. W akcji brali udział członkowie Seal Team Six.
Rankiem 2 maja 2011 roku rozpoczęła się operacja „Neptune Spear” ("Włócznia Neptuna"). Oddziały wyruszyły z bazy lotniczej spedycji w Jalalabad w Afganistanie. Wykorzystano dwa śmigłowce MH-60 Black Hawk, które używały technik obniżonej wykrywalności. Jeden śmigłowiec miał opuścić żołnierzy na 3. piętro, drugi miał wysadzić pozostałych na ziemi, aby zabezpieczyli teren i mieli oko na pobliski pakistański ośrodek szkoleniowy. Pierwszy śmigłowiec rozbił się na terenie rezydencji, więc atak musiał zostać przeprowadzony z ziemi.
W ciągu zaledwie 40-minutowego nalotu dwoma strzałami zabito Bin Ladena, 3 współpracowników i kobietę, która służyła jako ludzka tarcza.

</doc>
<doc id="5118980" url="https://pl.wikipedia.org/wiki?curid=5118980" title="Dudziczy (przystanek kolejowy)">
Dudziczy (przystanek kolejowy)

Dudziczy (, ) – przystanek kolejowy w miejscowości Dudziczy, w rejonie kalinkowickim, w obwodzie homelskim, na Białorusi. Położony jest na linii Żłobin - Mozyrz - Korosteń.

</doc>
<doc id="5118982" url="https://pl.wikipedia.org/wiki?curid=5118982" title="Port lotniczy Washabo">
Port lotniczy Washabo



</doc>
<doc id="5118983" url="https://pl.wikipedia.org/wiki?curid=5118983" title="Juszki (stacja kolejowa)">
Juszki (stacja kolejowa)

Juszki (, ) – stacja kolejowa w pobliżu miejscowości Juszki, w rejonie kalinkowickim, w obwodzie homelskim, na Białorusi. Położona jest na linii Żłobin - Mozyrz - Korosteń.

</doc>
<doc id="5118984" url="https://pl.wikipedia.org/wiki?curid=5118984" title="Ewa Maria Janik">
Ewa Maria Janik



</doc>
<doc id="5118985" url="https://pl.wikipedia.org/wiki?curid=5118985" title="Cornelis Hofstede de Groot">
Cornelis Hofstede de Groot

Cornelis Hofstede de Groot (ur. 9 listopada 1863 w Dwingeloo, zm. 14 kwietnia 1930 w Hadze) – holenderski historyk sztuki, kurator muzealny i kolekcjoner.
Swoją kolekcję sztuki pozostawił licznym muzeom, jego spuścizna naukowa stała się podstawą do założenia Niderlandzkiego Instytutu Historii Sztuki (RKD), istniejącego od 1 lutego 1932.

</doc>
<doc id="5118986" url="https://pl.wikipedia.org/wiki?curid=5118986" title="Sigismondo Coccapani">
Sigismondo Coccapani

Sigismondo Coccapani (ur. w 1583 we Florencji, zm. 3 marca 1642 tamże) – włoski malarz, rysownik i architekt okresu baroku, przedstawiciel szkoły florenckiej.
Życiorys.
Był synem Regola Coccapaniego, szlachcica Carpi, który pracował jako złotnik na Ponte Vecchio we Florencji. Początkowo studiował literaturę i matematykę, następnie przeniósł się do Rzymu, gdzie został uczniem architekta Bernarda Buontalentiego oraz studiował malarstwo pod kierunkiem Ludovica Cigoliego. W latach 1610–1613 asystował Cigoliemu przy wykonywaniu fresków zdobiących kopułę kaplicy Pawłowej, w Santa Maria Maggiore.
Następnie powrócił do Florencji, gdzie powstała większość jego prac. Jako niezależny artysta wykonał m.in. fresk na lunecie w krużganku klasztoru św. Marka (1613), fresk "Michał Anioł ukoronowany przez Sztukę" w Casa Buonarroti (florenckiej rezydencji artysty) (1615–1617) oraz fresk na lunecie w kaplicy Martelli w kościele San Gaetano (ok. 1633).
Malował sceny rodzajowe (głównie biblijne), pejzaże i portrety (np. "Il flautista"). W jego dojrzałym stylu widoczne są bardzo silne wpływy Cigoliego, dlatego niektóre rysunki Coccapaniego były niegdyś przypisywane Cigoliemu.
Wraz ze swoim bratem Giovannim zgromadził kolekcję rysunków autorstwa Cigoliego i artystów z jego kręgu; wiele z tych prac ostatecznie wzbogaciło kolekcję Galerii Uffizi.
Uczniem Sigismonda Coccapaniego był Francesco Montelatici znany jako Cecco Bravo.

</doc>
<doc id="5118987" url="https://pl.wikipedia.org/wiki?curid=5118987" title="Haroczyczy (stacja kolejowa)">
Haroczyczy (stacja kolejowa)

Haroczyczy (, ) – stacja kolejowa w miejscowości Haroczyczy, w rejonie kalinkowickim, w obwodzie homelskim, na Białorusi. Położona jest na linii Żłobin - Mozyrz - Korosteń.

</doc>
<doc id="5118989" url="https://pl.wikipedia.org/wiki?curid=5118989" title="Ubałać (przystanek kolejowy)">
Ubałać (przystanek kolejowy)

Ubałać (, ) – przystanek kolejowy w pobliżu miejscowości Ubałać, w rejonie kalinkowickim, w obwodzie homelskim, na Białorusi. Położony jest na linii Żłobin - Mozyrz - Korosteń.

</doc>
<doc id="5119001" url="https://pl.wikipedia.org/wiki?curid=5119001" title="Al-Hadż (sura)">
Al-Hadż (sura)

Al-Hadż (Al-Hadżdż), w polskim tłumaczeniu Pielgrzymka (, "al ḥajj") – 22. sura Koranu. Składa się z 78 aja. Sura, której nie można zakwalifikować jednoznacznie, ani do okresu mekkańskiego, ani medyńskiego. Główne tematy sury to Dzień Ostateczny i pielgrzymka Hadżdż.
Pochodzenie nazwy sury.
Nazwa sury jest zaczerpnięta z wersetu 27.
W tłumaczeniu Józefa Bielawskiego:
I ogłoś wśród ludzi pielgrzymkę: oni przyjdą do ciebie pieszo lub na wszelkiego rodzaju wysmukłych wierzchowcach; oni przybędą z każdego głębokiego jaru,
W tłumaczeniu Musy Çaxarxana Czachorowskiego:
„I obwieść ludziom o pielgrzymce: niech przyjdą do ciebie piesi lub jadący na smukłych wierzchowcach, przybywający z każdego głębokiego wąwozu”
W aja 25-37 jest mowa o muzułmańskiej corocznej pielgrzymce – Hadżdż(alternatywna pisownia "Hadż"). Warto podkreślić, że (podobnie jak w przypadków nazw większości sur w Koranie) nazwa "Al-Hadż" nie opisuje tematu całej sury. Jest swego rodzaju słowem-kluczem, którego zwyczajowo używano, aby odróżnić tę surę od innych.
Okres objawienia sury.
Sura Al-Hadż jest jedną z sur, które ciężko zakwalifikować jednoznacznie do okresu mekkańskiego, lub medyńskiego. Z analizy stylu, tematyki oraz z przekazów muzułmańskich uczonych wynika, że niektóre aja zostały objawione tuż przed Hidżrą, inne tuż po niej – a to właśnie Hidżra jest najczęściej przyjmowana za granicę pomiędzy surami mekkańskimi, a medyńskimi. Problem z przyporządkowaniem sury wynika więc z tego, że została objawiona w obu okresach. Dokładna kwalifikacja zależy od szczegółowych kryteriów przyjętych przez osobę jej dokonującą. Nawet w zestawieniach przyporzodkowujących tę surę do konkretnej kategorii często znajdziemy adnotację „oprócz wersetów...”.

</doc>
<doc id="5119003" url="https://pl.wikipedia.org/wiki?curid=5119003" title="Biel (Białoruś)">
Biel (Białoruś)

Biel – dawna leśniczówka. Tereny na których leżała znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Łużki.
Dawniej używana nazwa – Bil, Białe.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 osada a następnie leśniczówka leżała w Polsce, w województwie wileńskim, w powiecie dziśnieńskim, w gminie Jazno, od 1929 w gminie Łużki.
Według Powszechnego Spisu Ludności z 1921 roku zamieszkiwało tu 11 osób, wszystkie były wyznania prawosławnego i zadeklarowały białoruską przynależność narodową. Był tu 1 budynek mieszkalny. W 1931 w 1 domu zamieszkiwały 3 osoby.
Wierni należeli do parafii rzymskokatolickiej i prawosławnej w Łużkach. Miejscowość podlegała pod Sąd Grodzki w Łużkach i Okręgowy w Wilnie; właściwy urząd pocztowy mieścił się w Łużkach.

</doc>
<doc id="5119005" url="https://pl.wikipedia.org/wiki?curid=5119005" title="Rezydencja dla Gości Państwowych w Kioto">
Rezydencja dla Gości Państwowych w Kioto



</doc>
<doc id="5119011" url="https://pl.wikipedia.org/wiki?curid=5119011" title="Paul Christoph Hennings">
Paul Christoph Hennings

Paul Christoph Hennings (ur. 27 listopada 1841 w Heide, zm. 14 października 1908 w Berlinie) – niemiecki botanik i mykolog, samouk.
Życiorys i praca naukowa.
Hennings uczęszczał do szkoły średniej w Meldorfie, ale sytuacja życiowa zmusiła go do opuszczenia jej w trzeciej klasie w 1860 roku bez dyplomu. Około 1861 odbył staż w Ogrodzie Botanicznym w Kilonii. Dzięki poparciu miejscowego dyrektora Ernsta Ferdinanda Nolte i swojego przyjaciela Klausa Grotha mógł zapisać się na uniwersytet w Kilonii w semestrze zimowym 1863/1864. Z powodu wojny niemiecko-duńskiej został jednak zmuszony do przerwania studiów. W 1864 roku i rozpoczął pracę na poczcie w Augustenburgu, a później w Hohenwestedt. W wolnych chwilach zajmował się jednak florą swojego otoczenia, odbywał liczne wycieczki z E.F. Nolte i zaczął zakładać swoją kolekcję botaniczną. Był także nauczycielem w szkole rolniczej w Hohenwestedt.
Po jakimś czasie nowy dyrektor Ogrodu Botanicznego w Kilonii August Wilhelm Eichler zatrudnił go na stanowisku asystenta. Tam Hennings zajmował się sortowaniem zielnika Lucasa i opublikował florę obszaru Hohenwestedt i części obszaru Kilonii. Zajmował się również roślinami kryptogamicznymi. Po raz pierwszy zebrał kompletną kolekcję większych glonów w Zatoce Kilońskiej.
Od 1885 zajmował się prawie wyłącznie grzybami, początkowo z grzybami kapeluszowymi, później także głowniowcami, rdzowcami i innymi pasożytniczymi workowcami. Opublikował również dwa artykuły o glonach. Szybko zyskał reputację autorytetu w dziedzinie grzybów i opisał nowe ich gatunki na północy Niemiec. Coraz częściej zajmował się także grzybami tropikalnymi przysyłanymi do rozpoznania z niemieckich kolonii. Opisał również wiele nowych ich gatunków. W 1890 został zastępcą kustosza, a w 1891 został mianowany kustoszem Ogrodu Botanicznego. Do tego czasu zebrał w Berlinie jedną z najważniejszych kolekcji grzybów na świecie. W 1902 r. został nawet mianowany profesorem, mimo braku wykształcenia akademickiego. Większość ze swoich około 250 publikacji opublikował w czasopiśmie "Hedwigia", którego był współredaktorem w latach 1893–1905. Napisał też liczne wiersze humorystyczne. Po krótkiej chorobie zmarł w wieku 66 lat.
W naukowych nazwach utworzonych przez niego taksonów dodawany jest skrót jego nazwiska Henn.

</doc>
<doc id="5119013" url="https://pl.wikipedia.org/wiki?curid=5119013" title="Kalinawaje">
Kalinawaje

Kalinawaje (; ; hist.: "Błoszniki") – wieś na Białorusi, w obwodzie witebskim, w rejonie miorskim, w sielsowiecie Jazno.
Siedziba parafii prawosławnej pw. św. Mikołaja Cudotwórcy (w dekanacie głębockim eparchii połockiej i głębockiej Egzarchatu Białoruskiego Patriarchatu Moskiewskiego).
Do 1964 wieś nosiła nazwę Błoszniki.
Historia.
W czasach zaborów miasteczko w gminie Jazno, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należało Korsaka.
W latach 1921–1945 Błoszniki leżały w Polsce, w województwie wileńskim, w powiecie dziśnieńskim, w gminie Jazno.
Według Powszechnego Spisu Ludności z 1921 roku zamieszkiwało tu 211 osób, 8 było wyznania prawosławnego, 163 prawosławnego a 40 mojżeszowego. Jednocześnie 108 mieszkańców zadeklarowało polską przynależność narodową, 53 białoruską, 40 żydowską a 10 rosyjską . Było tu 37 budynków mieszkalnych. W 1931 w 34 domach zamieszkiwało 192 osoby.
Wierni należeli do parafii rzymskokatolickiej w Jaźnie i miejscowej prawosławnej. Miejscowość podlegała pod Sąd Grodzki w Dziśnie i Okręgowy w Wilnie; właściwy urząd pocztowy mieścił się w Jaźnie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do obwodu witebskiego Białoruskiej SRR.
Od 1991 w składzie niepodległej Białorusi.

</doc>
<doc id="5119015" url="https://pl.wikipedia.org/wiki?curid=5119015" title="Powiat Hekikai">
Powiat Hekikai

 – dawny powiat w Japonii, w prefekturze Aichi.
Historia.
W pierwszym roku okresu Meiji na terenie powiatu znajdowało się 177 wiosek. Powiat został założony 20 grudnia 1878 roku. Wraz z utworzeniem nowego systemu administracyjnego 1 kwietnia 1889 roku powiat Hekikai został podzielony na 3 miejscowości i 56 wiosek.

</doc>
<doc id="5119017" url="https://pl.wikipedia.org/wiki?curid=5119017" title="Graham Potter">
Graham Potter

Graham Stephen Potter (ur. 20 maja 1975 w Solihull) – angielski piłkarz występujący na pozycji obrońcy oraz trener, obecnie zatrudniony w angielskim klubie Chelsea. Wychowanek Birmingham City, w trakcie swojej kariery grał także w takich zespołach, jak Wycombe Wanderers, Stoke City, Southampton, West Bromwich Albion, Northampton Town, Reading, York City, Boston United, Shrewsbury Town oraz Macclesfield Town. Jako szkoleniowiec prowadził natomiast takie drużyny, jak Östersunds FK, Swansea City oraz Brighton &amp; Hove Albion. Młodzieżowy reprezentant Anglii.

</doc>
<doc id="5119020" url="https://pl.wikipedia.org/wiki?curid=5119020" title="Audyt Energetyczny Przedsiębiorstwa">
Audyt Energetyczny Przedsiębiorstwa



</doc>
<doc id="5119024" url="https://pl.wikipedia.org/wiki?curid=5119024" title="Alda Neves da Graça do Espírito Santo">
Alda Neves da Graça do Espírito Santo

Alda Neves da Graça do Espírito Santo (ur. 30 kwietnia 1926 w São Tomé, zm. 9 marca 2010 w Luandzie) – poetka z Wysp Świętego Tomasza i Książęcej pisząca w języku portugalskim.
Życiorys.
Córka João Graça do Espírito Santo i Marii de Jesus Agostinho das Neves. Po ukończeniu szkoły wyjechała do Portugalii, gdzie ukończyła szkołę średnią w Porto i szkołę dla nauczycieli w Lizbonie. Podczas pobytu w Lizbonie została członkinią studenckiego stowarzyszenia Casa dos Estudantes do Império. W 1951 roku była współzałożycielką Centro de Estudos Africanos. Do kraju wróciła w 1953 roku i podjęła pracę w szkole. W grudniu 1965 roku podczas pobytu w Lizbonie została aresztowana za działalność na rzecz wyzwolenia i przez kilka miesięcy więziona przez władze portugalskie. Dnia 19 września 1974 roku szła na czele grupy ubranych na czarno kobiet podczas demonstracji przed pałacem rządowym w São Tomé, zorganizowanej w związku z podejrzeniem zatrucia wody solą przez Portugalczyków. Po uzyskaniu niepodległości data ta została ogłoszona dniem kobiet saotomejskich ("dia das mulheres santomenses").
Gdy w 1975 roku Wyspy Świętego Tomasza i Książęca uzyskały niezależność od Portugalii, pełniła funkcje ministra edukacji i kultury oraz ministra informacji i kultury, a w latach 1980–1990 przewodniczącej Zgromadzenia Narodowego. Przewodniczyła kobiecej organizacji Fórum da Mulher de São Tomé e Príncipe oraz od 1987 do śmierci narodowemu związkowi pisarzy i artystów União de Escritores e Artistas de São Tomé e Príncipe (UNEAS).
Była autorką tekstu hymnu narodowego „Independência total”.
Zmarła w wieku 83 lat w szpitalu w Luandzie w Angoli, gdzie wyjechała, aby się leczyć. Po jej śmierci 10 marca 2010 roku rząd Wysp Świętego Tomasza i Książęcej ogłosił pięciodniową żałobę narodową.

</doc>
<doc id="5119027" url="https://pl.wikipedia.org/wiki?curid=5119027" title="Federico Dimarco">
Federico Dimarco

Federico Dimarco (ur. 10 listopada 1997 w Mediolanie) – włoski piłkarz występujący na pozycji obrońcy we włoskim klubie Inter Mediolan. W trakcie swojej kariery grał także w takich zespołach, jak Ascoli, Empoli, Sion, Parma oraz Hellas Verona. Młodzieżowy reprezentant Włoch.

</doc>
<doc id="5119043" url="https://pl.wikipedia.org/wiki?curid=5119043" title="Welsh Premier League (2006/2007)">
Welsh Premier League (2006/2007)

Welsh Premier League 2006/2007 (znana jako "Principality Building Society" Welsh Premier League ze względów sponsorskich) był 15. sezonem najwyższej klasy rozgrywkowej w Walii.
Sezon został otwarty 18 sierpnia 2006 r., a zakończył się 28 kwietnia 2007 r.
Mistrzem po raz czwarty w swojej historii został zespół .
Skład ligi w sezonie 2006/2007.
W lidze rywalizowało siedemnaście drużyn z poprzedniego sezonu. Z powodów licencyjnych żadna z drużyn Welsh Football League Division One i Cymru Alliance nie otrzymała promocji, dzięki czemu w lidzie utrzymał się . Drugi zespół z miejsc spadkowych z powodów finansowych zrezygnował z gry w lidze.
Rozgrywki.
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

</doc>
<doc id="5119044" url="https://pl.wikipedia.org/wiki?curid=5119044" title="Man (zespół muzyczny)">
Man (zespół muzyczny)

Man – walijski zespół rockowy, którego styl jest mieszanką amerykańskiego rocka psychodelicznego z Zachodniego Wybrzeża, rocka progresywnego i blues rocka. Został utworzony w listopadzie 1968 roku jako reinkarnacja walijskiej grupy rockowej The Bystanders. Man znany jest z długich jamów podczas występów na żywo.
Historia.
The Bystanders.
Man wyewoluował z The Bystanders, odnoszącego sukcesy zespołu popowego z Merthyr Tydfil, który grał w wielu klubach w Walii, często grając nawet w kilku klubach jednej nocy. The Bystanders wydał osiem singli, w tym „98.6”, który zajął 45 miejsce na UK Singles Chart w lutym 1967 roku (został zagrany w filmie "Radio na fali" z 2009 roku) oraz „When Jesamine Goes”, napisany przez ich menedżerów Ronniego Scotta i Marty’ego Wilde’a pod pseudonimami Frere Manston oraz Jack Gellar (został później skowerowany przez The Casuals jako „Jesamine” i dotarł do 2 miejsca na brytyjskiej liście przebojów). Nagrywali również sesje coverów dla BBC, gdyż przepisy ograniczające czas antenowy wymagały występów „na żywo” pomiędzy nagraniami w latach 60. Stali się stałymi bywalcami "Jimmy Young Show", "David Symonds Show" i innych.
W momencie powstania w 1962 roku w skład Bystanders wchodził Owen Money, znany wówczas jako Gerry Braden, jednak został on zastąpiony przez Vica Oakleya, co dało klasyczny skład: Vic Oakley (śpiew), Michael „Micky” Jones (gitara), Clive John (klawisze, gitara), Ray Williams (bas) oraz Jeff Jones (perkusja). Do 1968 roku pozostali członkowie chcieli zmienić kierunek muzyczny na bardziej psychodeliczne, amerykańskie brzmienie gitarowe z Zachodniego Wybrzeża, więc Oakley odszedł. Na jego miejsce zajął gitarzysta Deke Leonard (właśc. Roger Leonard), a zespół zmienił nazwę na Man.
Pye Records: lata 1968–1970.
Man początkowo podpisali kontrakt z wytwórnią Pye Records, dla której nagrali swoje dwa pierwsze albumy. John Schroeder wyprodukował "Revelation" (styczeń 1969), zauważony za sprawą kontrowersyjnego, symulującego orgazm „Erotica”, który został zakazany w Wielkiej Brytanii oraz "2 Ozs of Plastic with a Hole in the Middle" (wrzesień 1969). Po nagraniu drugiego albumu, Deke Leonard odszedł i został zastąpiony przez Martina Ace’a z poprzedniego zespołu Leonarda, Dream. W tym czasie Man nagrywali trzy sesje demo tygodniowo dla Leeds Music, w tym „Down the Dustpipe” z repertuaru Status Quo.
Man następnie odbyli trasę koncertową po Europie, głównie w zachodnich Niemczech, gdzie supportowali Chicago, ale w Belgii zostali zatrzymani jako podejrzani o terroryzm, a następnie uwięzieni za przestępstwa narkotykowe. Deke Leonard ponownie dołączył do zespołu, niemniej Martin Ace pozostał w grupie jako multiinstrumentalista. Niedługo później basista Ray Williams i perkusista Jeff Jones zostali wyrzuceni. Terry Williams dołączył do zespołu na perkusji, a Martin Ace przerzucił się na bas. Deke Leonard, Martin Ace i Terry Williams grali wcześniej razem w Dream, co było postrzegane przez niektórych jako przejęcie zespołu.
Bootleg pierwszego koncertu w październiku 1970 roku w Hamburgu w tym składzie, został wydany jako "To Live for to Die" (nagrany 1970, na CD wydany jako "The Honest One" w 1992 oraz 1997) i był później rebootlegowany przez zespół. Pomimo dobrych recenzji w Wielkiej Brytanii "2 Ozs of Plastic with a Hole in the Middle" był bardziej popularny w Niemczech, więc zespół spędził rok w tym kraju, gdzie musząc grać 4–5 godzin na noc, większość numerów stała się rozbudowanymi jamami.
United Artists: lata 1970–1975.
Ich menadżer, Barrie Marshall, załatwił nowy kontrakt płytowy z Andrew Lauderem z United Artists Records, dla którego zespół nagrał album zatytułowany po prostu "Man" (marzec 1971), który otrzymał zróźnicowane recenzje. Ich medialny przełom nastąpił, gdy prześcignęli grupy takie jak Soft Machine, Yes i Family na koncercie w Berlinie Zachodnim, choć nadal grali na kontynencie. Po pojawieniu się na podwójnym kompilacyjnym samplerze wytwórni United Artists, "All Good Clean Fun" (1971), wyruszyli w trasę po Szwajcarii, by promować ten album, wraz z grupami Help Yourself i pochodzący z Leicester Gypsy.
Kolejny album "Do You Like It Here Now, Are You Settling In?" (listopad 1971) nagrany w Rockfield Studios przez Kingsleya Warda, otrzymał dobre recenzje, a zespół wystąpił w niemieckiej telewizji oraz na Islandii z grupą Badfinger. Jednak ciągłe trasy koncertowe powodowały wewnętrzne napięcia i w styczniu 1972 roku klawiszowiec Clive John opuścił zespół, by wraz z Philem Ryanem i Willem Youattem założyć Iorwerth Pritchard and the Neutrons.
Nowy, już czteroosobowy skład supportował Hawkwind i Brinsley Schwarz na koncercie charytatywnym w The Roundhouse 13 lutego 1972 roku, który został nagrany i wydany jako "Greasy Truckers Party" (z innymi artystami, kwiecień 1972), podwójny album w limitowanych egzemplarzach, który szybko stał się przedmiotem zainteresowania kolekcjonerów. Andrew Lauder, pracownik działu A&amp;R United Artists, przekonał ich do wydania albumu koncertowego. Materiał na "Live at the Padget Rooms, Penarth" (wrzesień 1972) został nagrany 8 kwietnia 1972 roku. Płyta ta została sprzedana po niskiej cenie i wytłoczono tylko 8000 kopii, które rozeszły się w ciągu tygodnia, dzięki czemu znalazła się na 1 miejscu listy przebojów albumów budżetowych.
Zespół następnie próbował stworzyć nowy album studyjny, ale zabrakło inspiracji. Basista Martin Ace odszedł, aby założyć The Flying Aces ze swoją żoną Georginą „George” Ace. Następnie Micky Jones i Terry Williams wyrzucili Deke’a Leonarda, a Clive John dołączył do zespołu już jako gitarzysta wraz z nowymi członkami, Philem Ryanem (klawisze) i Michaelem „Willem” Youattem (bas). Nowy zespół nagrał pierwszą z trzech sesji Peel Sessions 29 sierpnia 1972 roku (pozostałe to 18 września 1973 i 31 października 1974). Następnie nagrali album "Be Good to Yourself at Least Once a Day" (listopad 1972), który otrzymał dobre recenzje. Impreza z 19 grudnia 1972 roku z Davem Edmundsem, Help Yourself, The Flying Aces i innymi, została wydana jako "Christmas at the Patti" (lipiec 1973), podwójne wydawnictwo, który ponownie znalazł się na szczycie listy przebojów albumów „budżetowych”, ale w trasie Clive John pokłócił się z Mickym Jonesem i ponownie odszedł.
Czteroosobowy zespół zaczął nagrywać "Back into the Future" (wrzesień 1973), ale ponieważ czuł potrzebę zatrudnienia drugiego gitarzysty, ostatecznie dołączył Alan „Tweke” Lewis z Wild Turkey. 24 czerwca 1973 roku nagrali koncertową część tego podwójnego albumu w The Roundhouse, wspierani przez chór męski Gwalia Male Choir, który wcześniej uczestniczył z Man w The Oval, kiedy supportowali Franka Zappę. Album początkowo sprzedawał się dobrze, wznosząc się na 23 miejsce na brytyjskiej liście przebojów i znów zapowiadano, że będzie to album, który stworzy zespół, jednak tłoczenie zostało ograniczone przez brak plastiku w czasie kryzysu naftowego. Kolejna trasa koncertowa miała jako support Iceberg Deke’a Leonarda. Podczas trasy Micky Jones i Leonard dyskutowali o nowym składzie Man, więc kiedy Phil Ryan i Will Youatt odeszli, by stworzyć The Neutrons w grudniu 1973, Leonard rozwiązał Iceberg i ponownie dołączył do Man wraz z dwoma byłymi członkami Help Yourself, Malcolmem Morleyem (klawisze, gitara) i Kenem Whaleyem (bas), którzy również grali w Iceberg.
Kolejny album "Rhinos, Winos and Lunatics" (maj 1974) został wyprodukowany przez Roya Thomasa Bakera, znanego ze współpracy z Queen i spędził 4 tygodnie na brytyjskiej liście przebojów, osiągając 24 pozycję. W marcu i kwietniu 1974 Man supportował Hawkwind na The 1999 Party, 5-tygodniowej trasie po Stanach Zjednoczonych. W Whisky a Go Go w Los Angeles 12 marca, Jim Horn dołączył na saksofonie, co zostało wydane jako bonusowy dysk z reedycją albumu "Rhinos, Winos and Lunatics" w 2007 roku. Koncert z 21 kwietnia w Chicago został zarejestrowany dla radia i wydany na CD w 1997 roku jako "The 1999 Party Tour", lecz pomija Morleya w opisie na okładce, chociaż jest on obecny na nagraniu.
Malcolm Morley odszedł na dzień przed rozpoczęciem nagrywania kolejnego albumu "Slow Motion" (październik 1974). Zanim album został wydany, zespół odbył trasę koncertową po Wielkiej Brytanii (ponownie z Badfinger) i USA w sierpniu-październiku 1974. Powrócili do USA w marcu 1975 roku, aby promować album w trasie z REO Speedwagon i New Riders of the Purple Sage, ale trasa została przerwana już pierwszej nocy. Nowa trasa po Stanach Zjednoczonych, z REO Speedwagon i Blue Öyster Cult ponownie została przerwana w dwóch trzecich. Dodatkowe daty zostały zorganizowane, ale większość z nich została odwołana, kiedy Micky Jones zachorował na zapalenie płuc, więc ostatnie koncerty miały odbyć się w Winterland w San Francisco. Były one wielkim sukcesem, a promotor Bill Graham wypłacił im premię i zmienił rezerwację, jednak basista Ken Whaley miał już dość, czego w rezultacie odszedł.
Martin Ace zastąpił Kena Whaleya jako muzyk koncertowy, a zespół spotkał się i odbył próby z gitarzystą Johnem Cipolliną z Quicksilver Messenger Service, który grał z nimi w Winterland oraz zgodził się zagrać trasę po Wielkiej Brytanii. Podczas tej trasy koncert w Roundhouse został zarejestrowany z myślą kolejnego albumu koncertowego i chociaż Buckley i Ellingham twierdzą, że podobno Micky Jones musiał overdubbingować gitarę Cipolliny, w rzeczywistości był to tylko utwór „Bananas”, na którym jego gra została nałożona. Według Deke’a Leonarda: „Wszystko na "Maximum Darkness", co brzmi jak Cipollina to Cipollina”. Album "Maximum Darkness" (wrzesień 1975) ostatecznie osiągnął 25 miejsce na brytyjskiej liście przebojów, a Martin Ace kontynuował jako muzyk koncertowy, aż do końca francuskiej trasy koncertowej z Hawkwind, Gong i Magma, kiedy to powrócił do grupy The Flying Aces.
MCA Records: lata 1975–1976 i rozpad zespołu.
Zespół zmienił wytwórnię na MCA Records. Klawiszowiec Phil Ryan ponownie powrócił, ale ponieważ żaden basista, którego znali nie był dostępny, zespół musiał przesłuchać po raz pierwszy w swojej historii. Przesłuchania poszły fatalnie, aż do ostatniego przesłuchania Johna McKenziego z Global Village Trucking Company, który natychmiast otrzymał propozycję pracy. Następnie nagrali "The Welsh Connection" (marzec 1976), który osiągnął miejsce 40 na UK Album Chart i odbyli trasę koncertową w marcu-kwietniu 1976 w Wielkiej Brytanii i w czerwcu-lipcu w USA. Podczas trasy po Stanach Zjednoczonych ponownie pojawiły się różnice zdań, a podczas kolejnej trasy po Europie klawiszowiec Phil Ryan i basista John McKenzie ogłosili swoje odejście, a reszta zespołu zgodziła się zakończyć działalność. Kontrakt płytowy z MCA opiewał na trzy albumy, ale ponieważ nikt nie chciał wnieść nowego materiału, a ich próby coverów były nieudane, MCA ostatecznie zgodziło się na pożegnalny album koncertowy. "All’s Well That Ends Well" (listopad 1977) został nagrany w Roundhouse w dniach 11–13 grudnia, chociaż ostatni koncert odbył się w Slough 16 grudnia 1976 roku. Zespół zgodził się, że "„nigdy, przenigdy, nie będzie jednym z tych zespołów, które zreformowały się w daremnej próbie odzyskania minionej chwały...”".
Dalsze losy muzyków Man.
Po rozpadzie zespołu w 1976 roku, jego członkowie podejmowali liczne projekty, często z innymi byłymi członkami:
Martin Ace.
Basista i gitarzysta Martin Ace opuścił Man przed "The Welsh Connection", aby zreaktywować The Flying Aces ze swoją żoną George (gitara), Mickeyem Gee (gitara), Philem Ryanem (klawisze) i Stuartem Hallidayem (perkusja). Phil Ryan powrócił do Man, a Halliday dołączył do Alkatraz, gdzie został zastąpiony przez Dave’a Charlesa (ex-Help Yourself), a następnie Mike’a Gibbinsa (ex-Badfinger).
W latach 80. Ace i Micky Jones okazjonalnie wspierali walijskiego sobowtóra Elvisa, Petera Singha w zespole The Screaming Pakistanis. Ace grał również z gitarzystą Davidem Tiptonem i Johnem „Pugwash” Weathersem (ex-Gentle Giant) na perkusji.
Micky Jones.
Krótko po rozpadzie grupy, gitarzysta Micky Jones nagrał kilka demówek z Johnem McKenziem (bas), Malcolmem Morleyem (gitara i klawisze) i Derekiem Ballardem (perkusja). W 1978 roku utworzył Micky Jones Band, z Alanem „Tweke” Lewisem (gitara), Stevem Dixonem (perkusja), Alem McLaine (bas) i Stevem Gurlem (ex-Wild Turkey i Babe Ruth) (klawisze).
Lewis i Gurl odeszli, więc Jones, Dixon i McLaine kontynuowali działalność jako trio o nazwie Manipulator, okazjonalnie znany też jako The Acidtones. W 1981 roku Jones rozwiązał Manipulator i utworzył The Flying Pigs z Mickiem Hawksworthem (bas) i Philem Little (perkusja).
Deke Leonard.
Gitarzysta Deke Leonard reaktywował Iceberg z Lincolnem Carrem (bas) i Terrym Williamsem (kiedy nie grał z Rockpile). Nadal miał kontrakt płytowy i początkowo nagrywał z Martinem Ace i Terrym Williamsem, ale potrzebował dwóch prób, aby ukończyć album "Before Your Very Eyes" (1979), którego wydanie zostało opóźnione o pięć lat, kiedy EMI przejęło United Artists. W późniejszym składzie znalazło się dwóch muzyków, z którymi Leonard grał w Help Yourself: Richard Treece (gitara i bas) oraz B.J. Cole (gitara pedal steel), a także Reg Isadore (perkusja). Leonard zajął się pisaniem tekstów i na krótko przeniósł się do Stanów Zjednoczonych, gdzie pracował nad albumem Waltera Egana.
Leonard założył The Force z Seanem Tylą (ex-Ducks Deluxe) (gitara), Mickym Groomem (bas) i Paulem Simmonsem (perkusja). Ich album "Force’s First" (1982) zawierał także Terry’ego Williamsa i Martina Ace’a. The Force rozpadło się po tym, jak Tyla doznał ciężkiej tremy w 1982 roku, a Leonard zreformował zespół jako kolejny Iceberg.
John McKenzie.
Basista John McKenzie początkowo dołączył do Ryana i Pete’a Browna, po czym dołączył do Steve’a Hillage’a pojawiając się na niektórych utworach albumu "Live Herald" (1979). Następnie został muzykiem sesyjnym, koncertował z Dr Johnem, Albertem Lee, Davy Spillane, The Christians, Seal, Alison Moyet i Everything but the Girl oraz nagrywał z Bobem Dylanem, The Pretenders, Eurythmics, Davidem Bowie, Mary Coughlan, Paulem Brady, Maire Brennan, Andreą Corr, Damienem Rice i Wham.
Phil Ryan.
Klawiszowiec Phil Ryan ponownie dołączył do swojego byłego partnera z Piblokto Pete’a Browna i na krótko utworzył The Brown &amp; Ryan Band z McKenziem (bas), Taffem Williamsem (ex-Neutrons) (gitara) i Stevem Jonesem (perkusja). Drugi skład Pete Brown, Phil Ryan, Taff Williams, Dill Katz (bas) i Jeff Seopardie (perkusja) znany jako Pete Brown and the Interoceters oraz Ray Gammond and the Interoceters nagrał kilka utworów wydanych na albumie Pete’a Browna "Party in the Rain" z 1984 roku. Zagrał też kilka koncertów z The Flying Aces.
Phil Ryan następnie przeniósł się do Danii, skąd pochodziła jego żona Bolette. Pisał muzykę do filmów i telewizji. Zmarł 30 kwietnia 2016 roku.
Terry Williams.
Po rozpadzie Man, perkusista Terry Williams natychmiast dołączył do Rockpile z Dave’em Edmundsem, Nickiem Lowe i Billym Bremnerem. Ich działalność trwała do 1982 roku, wydając kilka albumów i singli oraz koncertując w USA i Europie. Williams krótko współpracował z Meat Loafem, zanim otrzymał propozycję od Dire Straits, z którym nadal współpracował, kiedy Man zreaktywował się.
Reaktywacja: lata 1983-obecnie.
Zespół zreaktywował się w 1983 roku, w składzie Micky Jones i Deke Leonard na gitarach, Martin Ace na basie i John „Pugwash” Weathers (wcześniej Gentle Giant) na perkusji. Ten skład miał pozostać niezmienny do 1996 roku, z wyjątkiem krótkiego okresu, kiedy John Weathers był chory i Rick Martinez tymczasowo przejął jego obowiązki.
Po próbach, ich pierwszy koncert odbył się w All Fools Day w klubie The Marquee w Londynie, a w czerwcu 1983 roku nagrali w The Marquee płytę koncertową "Friday 13th" (styczeń 1984, Picasso PIK 001), jednak zawierała ona stare numery, a nie nowy materiał. Nie mając kontraktu płytowego, który by ich promował, albumy były wydawane w kilku wytwórniach, np. "Friday 13th" został wydany również jako "Live at the Marquee" (Great Expectations PIPCD 055) i "Talk about a Morning" (Dressed to Kill DRESS 600). Jeszcze w tym samym roku zagrali na festiwalu w Reading, który został nagrany dla "Friday Rock Show" Tommy’ego Vance’a i wydany jako "Live at Reading '83" w 1993 roku.
W 1983 roku nagrali również album z nowym materiałem w Niemczech, jednak grupa pokłóciła się z producentem, który był również promotorem albumu, więc album nigdy nie został wydany. Tak więc pierwszym albumem studyjnym, który został wydany, był "The Twang Dynasty" z 1992 roku i zawierał utwór „Fast and Dangerous”, który został wykorzystany w trailerze do programu "Fast Show" Paula Whitehouse’a, chociaż zespół nie otrzymał za to wynagrodzenia.
Ich występ na festiwalu Glastonbury w 1994 roku został wydany jako "Live 1994 – Official Bootleg" (i ponownie wydany jako "Live Official Bootleg"), a w 1995 roku nagrali "Call Down the Moon" (maj 1995) wydany w wytwórni Hypertension, wyprodukowany przez zespół i Rona Sancheza – amerykańskiego muzyka oraz DJ-a, który od dawna był orędownikiem ich sprawy.
Weathers odszedł w 1996 roku, gdyż rzekomo Gentle Giant miał się zreaktywować, a jego miejsce zajął powracający perkusista Terry Williams, który w międzyczasie udzielał się w takich zespołach jak Dire Straits. Williams nagrał kilka utworów, które później ukazały się na albumie "Undrugged" (maj 2002). W tym czasie Deke Leonard doznał niewielkiego udaru, więc zespół zagrał kilka koncertów w trzyosobowym składzie. Kiedy Leonard powrócił w 1997 roku, Williams odszedł, a jego miejsce zajął perkusista Bob Richards, wcześniej grający w The Wild Family i The Adrian Smith Band.
Klawiszowiec Phil Ryan powrócił w 1998 roku, przywracając zespół do klasycznego pięcioosobowego składu, który w marcu tego samego roku nagrał podwójny album koncertowy "1998 at the Star Club" (1998) w The Star Club, Oberhausen w Niemczech. Ryan odegrał główną rolę w produkcji "Endangered Species" (czerwiec 2000), jednak potem musiał wycofać się z zespołu z przyczyn osobistych. Ryan został zastąpiony przez Garetha Llewellyna Thorringtona, który nie uczestniczył w nagraniu "Down Town Live" (2002) w Down Town Blues Club w Hamburgu w maju 2001 roku, ponieważ jego lot został odwołany z powodu wybuchu bomby, ale pojawił się na albumie "Undrugged" (maj 2002) (album unplugged z przekręconym tytułem), który został rozpoczęty w 1996 roku, a ostatecznie wydany w 2002 roku. "Undrugged" zawiera kilka klasycznych coverów, w tym „Sail on, Sailor” Beach Boys i „Georgia on My Mind” Raya Charlesa, w obu przypadkach zaśpiewany przez Micky’ego Jonesa, jednak to był już ostatni album z jego udziałem.
W 2002 roku u Micky’ego Jonesa zdiagnozowano guza mózgu i musiał przerwać granie na czas leczenia. Jego miejsce zajął tymczasowo jego syn George Jones, lecz kiedy Micky Jones wyzdrowiał na tyle, że mógł ponownie dołączyć do zespołu, w 2004 roku Deke Leonard postanowił odejść, więc George Jones został stałym członkiem zespołu. W 2005 roku stan zdrowia Micky’ego Jonesa pogorszył się z powodu ponownego pojawienia się guza mózgu i został zastąpiony przez syna Martina Ace’a, Josha Ace’a.
W listopadzie 2006 roku ukazał się po raz pierwszy nagrany bez Micky’ego Jonesa i Deke’a Lenonarda album "Diamonds and Coal", po którym Thorrington został zwolniony, a zespół kontynuował działalność w czteroosobowym składzie. Na trasę z okazji 40-lecia zespołu w 2008 roku ponownie powrócił Phil Ryan na klawiszach, tworząc wielopokoleniowy skład, w którym znaleźli się dwaj pierwsi członkowie (basista Martin Ace i klawiszowiec Phil Ryan), dwaj synowie pierwszych członków (gitarzyści George Jones i Josh Ace) oraz perkusista Bob Richards, który był w zespole od 1997 roku. Ten skład nagrał również album studyjny, ale zanim ukazał się, zespół się rozpadł. Josh Ace, Martin Ace i Phil Ryan zwerbowali do nowego składu Jamesa Becka (gitara, śpiew) oraz Rene’a Robrahna (perkusja, śpiew). Album "Kingdom of Noise" został wydany w czerwcu 2009 roku.
George Jones i Bob Richards utworzyli nowy zespół Son of Man, wraz z Richiem Gallonim (śpiew), Markiem Jamesem (klawisze) i Rayem Jonesem (bas) z walijskiego zespołu Sassafras oraz Glennem Quinnem (gitara) z Tigertailz. Od 2020 roku nadal grają muzykę Man na koncertach w całej Anglii i Walii, po wydaniu albumu "Son of Man" z nowym materiałem w październiku 2016 roku. Ich drugi album "State Of Dystopia" został wydany w marcu 2020 roku.
Po odejściu z Man, Micky Jones kontynuował występy przez jakiś czas, ale potem zdiagnozowano u niego kolejny nowotwór; następne półtora roku spędził w szpitalu i poza nim; jego stan zdrowia sprawił, że przez następne trzy lata przebywał w domu opieki w Swansea, aż do spokojnej śmierci w wieku 63 lat, 10 marca 2010 roku.
Clive John, znany również jako Clint Space, kolejny z członków założycieli, zmarł po długiej walce z rozedmą płuc 24 sierpnia 2011 roku w Hanover Street, Swansea, w wieku 66 lat. Były basista Ken Whaley zmarł na raka płuc 8 maja 2013 roku w wieku 66 lat. Phil Ryan pozostał w zespole aż do swojej śmierci 30 kwietnia 2016 roku w wieku 69 lat.
Nowy album "Reanimated Memories", został zaprezentowany na koncercie w The Half Moon, Putney 22 lutego 2015 roku, pierwszym występie zespołu w Wielkiej Brytanii od października 2011 roku.
W 2015 roku Swansea Museum zorganizowało wystawę "The Evolution of Man 1965-2014, Acid Rock from Wales", prezentującą pamiątki po Man z ostatnich 50 lat z kolekcji lokalnego fana Johna Bannona.
31 stycznia 2017 roku w wieku 72 lat zmarł Deke Leonard, jeden z członków założycieli grupy i istotna część historii walijskiej grupy. 13 września 2017 roku Will Youatt zmarł spokojnie we śnie.
Od 2011 roku Man ma siedzibę w Niemczech, gdzie nadal występują okazjonalnie, w tym jesienne trasy w 2012 i 2013 roku oraz krótkie tournee po Wielkiej Brytanii w 2019 roku
Na ich 50-lecie trasy koncertowej w 2018 roku, Shane Dixon dołączył do zespołu jako nowy perkusista, a Malcolm Morley powrócił do gry na klawiszach. Ich najnowszy album "Anachronism Tango" ukazał się w październiku 2019 roku.
Basista Man w latach 1975–1976 John McKenzie zmarł 10 maja 2020 roku w wieku 64 lat.
Dyskografia.
Pełną dyskografię można znaleźć w „The Manband Archive”. W lipcu 2017 roku lista ta zawierała 423 wydawnictwa w 75 wytwórniach w 24 krajach.

</doc>
<doc id="5119046" url="https://pl.wikipedia.org/wiki?curid=5119046" title="Błoszniki (zaścianek w sielsowiecie Jazno)">
Błoszniki (zaścianek w sielsowiecie Jazno)

Błoszniki – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie miorskim, w sielsowiecie Jazno.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, w gminie Jazno.
W 1931 w 2 domach zamieszkiwało 8 osób.
Wierni należeli do parafii rzymskokatolickiej w Jaźnie i prawosławnej we wsi Błoszniki. Miejscowość podlegała pod Sąd Grodzki w Dziśnie i Okręgowy w Wilnie; właściwy urząd pocztowy mieścił się w Jaźnie.

</doc>
<doc id="5119050" url="https://pl.wikipedia.org/wiki?curid=5119050" title="Grzegorz Hołub">
Grzegorz Hołub

Grzegorz Hołub (ur. 1969 w Żarach) – polski duchowny rzymskokatolicki, doktor habilitowany nauk humanistycznych, profesor filozofii na Uniwersytecie Papieskim Jana Pawła II w Krakowie (Wydział Filozoficzny), wykładowca w seminariach duchownych w Krakowie.
Życiorys.
Święcenia kapłańskie przyjął w 1999; od roku 2014 w Archidiecezji Krakowskiej. Pracę doktorską pod tytułem „Koncepcja bioetyki Hugo Tristrama Engelhardta” obronił w 2004 roku. Od 2004 roku zatrudniony na Wydziale Filozoficznym PAT (od 2009 roku Uniwersytet Papieski Jana Pawła II), od początku związany z Międzywydziałowym Instytutem Bioetyki na tejże uczelni. W 2007 otrzymał stanowisko adiunkta. W 2011 roku obronił pracę habilitacyjną, na podstawie dorobku naukowego, a szczególnie w oparciu o monografię „Problem osoby we współczesnych debatach bioetycznych”. W 2015 otrzymał stanowisko profesora nadzwyczajnego, a w roku 2021 uzyskał tytuł profesora (tzw. profesura belwederska). Od 2012 roku jest redaktorem czasopisma filozoficznego „Logos i Ethos”. Jest odpowiedzialny za krytyczną edycję dzieł Karola Wojtyły (w sekcji: pisma filozoficzne), prowadzoną przez Instytut Dialogu Międzykulturowego im. Jana Pawła II w Krakowie. Na Wydziale Filozoficzny UPJPII jest kierownikiem katedry Karola Wojtyły. Od 2020 roku jest dyrektorem Międzywydziałowego Instytutu Bioetyki na UPJPII.
W swojej pracy badawczej zajmuje się takimi zagadnieniami, jak metodologia bioetyki, bioetyka szczegółowa, zagadnienia antropologiczne w bioetyce, etyka środowiskowa, filozofia osoby ludzkiej, transhumanizm i ulepszanie człowieka, filozofia Karola Wojtyły. Uważa się za personalistę i personalizm fenomenologiczno-ontologiczny uważa za swoje stanowisko filozoficzne. Jest autorem ponad 100 artykułów w języku polskim i angielskim.

</doc>
<doc id="5119052" url="https://pl.wikipedia.org/wiki?curid=5119052" title="Serbska cyrylica">
Serbska cyrylica



</doc>
<doc id="5119053" url="https://pl.wikipedia.org/wiki?curid=5119053" title="Błoszniki (majątek w sielsowiecie Jazno)">
Błoszniki (majątek w sielsowiecie Jazno)

Błoszniki – dawny majątek. Tereny na których leżał znajdują się obecnie na Białorusi, w obwodzie witebskim, w rejonie miorskim, w sielsowiecie Jazno.
Historia.
W czasach zaborów w gminie Prozoroki, w powiecie dzisieńskim, w guberni wileńskiej Imperium Rosyjskiego. Pod koniec XIX własność Gołdziewicza.
W latach 1921–1945 majątek leżał w Polsce, w województwie wileńskim, w powiecie dziśnieńskim, w gminie Jazno.
Według Powszechnego Spisu Ludności z 1921 roku zamieszkiwało tu 51 osób, 15 było wyznania rzymskokatolickiego a 36 prawosławnego. Jednocześnie 39 mieszkańców zadeklarowało polską, 3 białoruską a 9 rosyjską przynależność narodową. Było tu 6 budynków mieszkalnych. W 1931 w 5 domach zamieszkiwało 50 osób.
Wierni należeli do parafii rzymskokatolickiej w Czerniewiczach i prawosławnej we wsi Błoszniki. Miejscowość podlegała pod Sąd Grodzki w Dziśnie i Okręgowy w Wilnie; właściwy urząd pocztowy mieścił się w Jaźnie.

</doc>
<doc id="5119055" url="https://pl.wikipedia.org/wiki?curid=5119055" title="Błoszniki">
Błoszniki



</doc>
<doc id="5119056" url="https://pl.wikipedia.org/wiki?curid=5119056" title="Wacław Szklarski">
Wacław Szklarski



</doc>
<doc id="5119063" url="https://pl.wikipedia.org/wiki?curid=5119063" title="Audytor efektywności energetycznej">
Audytor efektywności energetycznej



</doc>
<doc id="5119065" url="https://pl.wikipedia.org/wiki?curid=5119065" title="Juliusz Antoni Chrościcki">
Juliusz Antoni Chrościcki



</doc>
<doc id="5119068" url="https://pl.wikipedia.org/wiki?curid=5119068" title="Daniel André">
Daniel André

Daniel André (ur. 12 września 1965) – maurytyjski lekkoatleta, olimpijczyk.
Kariera.
Wystąpił na Letnich Igrzyskach Olimpijskich 1984 w trzech sprintach, czyli w biegach na 100 m, 200 m i 400 m. W każdym z nich odpadł w rundzie eliminacyjnej. W pierwszej z konkurencji zajął 8. pozycję w biegu eliminacyjnym (11,19), osiągając 75 wynik wśród 82 startujących zawodników. Również ostatnie miejsce zajął w biegu kwalifikacyjnym na 200 m (22,16), uzyskując 62. czas spośród 76 sprinterów. 7. lokatę osiągnął w biegu eliminacyjnym na 400 m (49,09), wyprzedzając łącznie 11 zawodników z 80.
André jest sześciokrotnym mistrzem kraju. Zdobył złote medale w biegu na 200 m (1984, 1985, 1989) i 400 m (1984, 1986, 1987).
Rekordy życiowe: bieg na 200 m – 21,7 (1985); bieg na 400 m – 48,69 (1988).

</doc>
<doc id="5119070" url="https://pl.wikipedia.org/wiki?curid=5119070" title="Dennis Borkowski">
Dennis Borkowski

Dennis Borkowski (ur. 26 stycznia 2002 w Riesie) – niemiecki piłkarz występujący na pozycji napastnika w niemieckim klubie 1. FC Nürnberg. Wychowanek RB Leipzig. Młodzieżowy reprezentant Niemiec.

</doc>
<doc id="5119071" url="https://pl.wikipedia.org/wiki?curid=5119071" title="Simon Ward">
Simon Ward

Simon Anthony Fox Ward (ur. 19 października 1941 w Beckenhamie, zm. 20 lipca 2012 w Londynie) – brytyjski aktor filmowy, teatralny i telewizyjny. Nominowany do nagrody Złotego Globu w kategorii „Najlepsza nowa gwiazda roku” i BAFTA dla najbardziej obiecującego nowicjusza w rolach filmowych. Absolwent londyńskiej Alleyn’s School i Royal Academy of Dramatic Art.

</doc>
<doc id="5119072" url="https://pl.wikipedia.org/wiki?curid=5119072" title="Caden Clark">
Caden Clark

Caden Christopher Clark (ur. 27 maja 2003 w Medinie) – amerykański piłkarz występujący na pozycji pomocnika w amerykańskim klubie New York Red Bulls. Wychowanek Barça Residency Academy, w trakcie swojej kariery grał także w RB Leipzig.

</doc>
<doc id="5119074" url="https://pl.wikipedia.org/wiki?curid=5119074" title="Faïz Selemani">
Faïz Selemani

Faïz Selemani (ur. 14 listopada 1993 w Marsylii) – komoryjski piłkarz występujący na pozycji skrzydłowego w belgijskim klubie KV Kortrijk oraz w reprezentacji Komorów.
Kariera klubowa.
Consolat Marsylia.
1 lipca 2014 podpisał kontrakt z klubem Consolat Marsylia. Zadebiutował 8 sierpnia 2014 w meczu Championnat National przeciwko SR Colmar (3:2). Pierwszą bramkę zdobył 13 lutego 2015 w meczu ligowym przeciwko Vendée Poiré-sur-Vie Football (1:2).
Chamois Niortais.
31 sierpnia 2015 przeszedł do drużyny Chamois Niortais. Zadebiutował 11 września 2015 w meczu Ligue 2 przeciwko AS Nancy (1:1). Pierwszą bramkę zdobył 30 października 2015 w meczu ligowym przeciwko AC Ajaccio (3:1).
FC Lorient.
24 czerwca 2016 podpisał czteroletni kontrakt z zespołem FC Lorient. Zadebiutował 13 sierpnia 2016 w meczu Ligue 1 przeciwko SM Caen (3:2).
Tours FC.
27 stycznia 2017 został wysłany na półroczne wypożyczenie do klubu Tours FC. Zadebiutował 3 lutego 2017 w meczu Ligue 2 przeciwko Stade de Reims (1:1). Pierwszą bramkę zdobył 21 kwietnia 2017 w meczu ligowym przeciwko AJ Auxerre (1:1).
AC Ajaccio.
23 stycznia 2018 udał się na wypożyczenie do drużyny AC Ajaccio. Zadebiutował 27 stycznia 2018 w meczu Ligue 2 przeciwko Tours FC (2:1). Pierwszą bramkę zdobył 11 maja 2018 w meczu ligowym przeciwko Chamois Niortais (2:2).
Royale Union Saint-Gilloise.
28 sierpnia 2018 przeszedł do zespołu Royale Union Saint-Gilloise. Zadebiutował 15 września 2018 w meczu Eerste klasse B przeciwko KSV Roeselare (2:0). Pierwszą bramkę zdobył 21 września 2018 w meczu ligowym przeciwko AFC Tubize (0:2).
KV Kortrijk.
19 sierpnia 2019 podpisał trzyletni kontrakt z klubem KV Kortrijk. Zadebiutował 1 grudnia 2019 w meczu Eerste klasse A przeciwko KAA Gent (0:2). Pierwszą bramkę zdobył 21 grudnia 2019 w meczu ligowym przeciwko KAS Eupen (1:2).
Kariera reprezentacyjna.
Komory.
W 2017 roku otrzymał powołanie do reprezentacji Komorów. Zadebiutował 11 listopada 2017 w meczu towarzyskim przeciwko reprezentacji Madagaskaru (1:1). Pierwszą bramkę zdobył 14 listopada 2019 w meczu kwalifikacji do Pucharu Narodów Afryki 2021 przeciwko reprezentacji Togo (0:1).

</doc>
<doc id="5119076" url="https://pl.wikipedia.org/wiki?curid=5119076" title="Frederik Jäkel">
Frederik Jäkel

Frederik Jäkel (ur. 7 marca 2001 w Dommitzsch) – niemiecki piłkarz występujący na pozycji obrońcy w belgijskim klubie KV Oostende. Wychowanek RB Leipzig. Młodzieżowy reprezentant Niemiec.

</doc>
<doc id="5119078" url="https://pl.wikipedia.org/wiki?curid=5119078" title="Boguckie">
Boguckie

Boguckie – część wsi Soroczyno na Białorusi, w obwodzie witebskim, w rejonie miorskim, w sielsowiecie Jazno.
Dawniej samodzielna wieś.
Historia.
W czasach zaborów w gminie Jazno, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do dóbr skarbowych Uholniki.
W latach 1921–1945 wieś leżała w Polsce, w województwie wileńskim, w powiecie dziśnieńskim, w gminie Jazno.
Według Powszechnego Spisu Ludności z 1921 roku zamieszkiwały tu 32 osoby, 2 były wyznania prawosławnego, 26 prawosławnego a 4 mojżeszowego. Jednocześnie 2 mieszkańców zadeklarowało polską, 26 białoruską a 4 żydowską przynależność narodową. Było tu 6 budynków mieszkalnych. W 1931 w 8 domach zamieszkiwało 60 osób.
Wierni należeli do parafii rzymskokatolickiej i prawosławnej w Jaźnie. Miejscowość podlegała pod Sąd Grodzki w Dziśnie i Okręgowy w Wilnie; właściwy urząd pocztowy mieścił się w Jaźnie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do obwodu witebskiego Białoruskiej SRR.
Od 1991 w składzie niepodległej Białorusi.

</doc>
<doc id="5119079" url="https://pl.wikipedia.org/wiki?curid=5119079" title="Tom Krauß">
Tom Krauß

Tom Krauß (ur. 22 czerwca 2001 w Lipsku) – niemiecki piłkarz występujący na pozycji pomocnika w niemieckim klubie Schalke 04 oraz w reprezentacji Niemiec do lat 21. Wychowanek RB Leipzig, w trakcie swojej kariery grał także w 1. FC Nürnberg.

</doc>
<doc id="5119081" url="https://pl.wikipedia.org/wiki?curid=5119081" title="Dyrektor Centrali Wywiadu">
Dyrektor Centrali Wywiadu



</doc>
<doc id="5119083" url="https://pl.wikipedia.org/wiki?curid=5119083" title="Konferencja Episkopatu Chorwacji">
Konferencja Episkopatu Chorwacji

Konferencja Episkopatu Chorwacji (chorw. "Hrvatska biskupska konferencija", HBK) – konferencja episkopatu zrzeszająca biskupów katolickich z Chorwacji.

</doc>
<doc id="5119084" url="https://pl.wikipedia.org/wiki?curid=5119084" title="Eric Martel">
Eric Martel

Eric Martel (ur. 29 kwietnia 2002 w Straubingu) – niemiecki piłkarz występujący na pozycji pomocnika w austriackim klubie Austria Wiedeń. Wychowanek Jahn Regensburg, w trakcie swojej kariery grał także w RB Leipzig. Młodzieżowy reprezentant Niemiec.

</doc>
<doc id="5119085" url="https://pl.wikipedia.org/wiki?curid=5119085" title="Korona krzyżowców">
Korona krzyżowców

Korona krzyżowców (ang. "The Crown Of The Crusader Kings") – komiks Dona Rosy.
Historia po raz pierwszy była wydana w październiku 2001 r. na łamach duńskiego czasopisma "Anders And &amp; Co". Pierwsze polskie wydanie pochodzi z lipca 2005 r.
Fabuła.
Sknerus w towarzystwie Donalda i jego siostrzeńców wyrusza na poszukiwania korony krzyżowców, która miała trafić do Kataju w trakcie pierwszej wyprawy Krzysztofa Kolumba.
Kaczory udają się do chaty Adolfa Erika Nordenskiölda, w której znajduje się dziennik Kolumba. Dowiadują się z niego, że korona została ukryta przez templariusza. Idąc tym tropem, trafiają do Paryża, siedziby Międzynarodowej Rady Pieniężnej. Jej dyrektor, monsieur Molay, informuje McKwacza o zaangażowaniu templariuszy w wyprawę Kolumba. Zakon przekazał koronę władcom Hiszpanii i Portugalii w zamian za udział w handlu ze Wschodem. Rycerze zastrzegli jednak, że gdyby wyprawa Kolumba nie dotarła do swego celu, umowa miała wygasnąć 13 października 1582 r., a korona miała z powrotem trafić w ręce templariuszy. Sknerus dowiaduje się także, że po kasacie zakonu jego bogactwa były ukryte na terenie Europy - między innymi w Szkocji.
Molay towarzyszy kaczorom w podróży na Haiti, gdzie mają nadzieję odnaleźć koronę. Gdy udaje im się ją znaleźć, Molay żąda jej zwrotu, wskazując, że Międzynarodowa Rada Pieniężna jest następcą prawnym templariuszy. Siostrzeńcy Donalda zwracają jednak uwagę, że w związku z wprowadzaniem kalendarza gregoriańskiego 13 października 1582 r. nie miał miejsca, korona powinna więc zostać przy znalazcy. Znalezisko ostatecznie przypada władzom Haiti.
Choć korona krzyżowców nie wzbogaciła kolekcji McKwacza, nie był on jednak rozczarowany. Skarb był bowiem zawinięty w tkaninę, w której Sknerus rozpoznał tartan McKwaczów, co mogło świadczyć o tym, że jego ród mógł wejść w posiadanie części skarbu templariuszy.

</doc>
<doc id="5119086" url="https://pl.wikipedia.org/wiki?curid=5119086" title="Borowcowo">
Borowcowo

Borowcowo – dawna wieś. Tereny na których leżała znajdują się obecnie na Białorusi, w obwodzie witebskim, w rejonie miorskim, w sielsowiecie Jazno.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek a następnie wieś leżała w Polsce, w województwie wileńskim, w powiecie dziśnieńskim, w gminie Jazno.
Według Powszechnego Spisu Ludności z 1921 roku zamieszkiwało tu 8 osób, wszystkie były wyznania prawosławnego i zadeklarowały białoruską przynależność narodową. Był tu 1 budynek mieszkalny. W 1931 w 3 domach zamieszkiwało 12 osób.
Wierni należeli do prawosławnej prawosławnej w Jaźnie. Miejscowość podlegała pod Sąd Grodzki w Dziśnie i Okręgowy w Wilnie; właściwy urząd pocztowy mieścił się w Jaźnie.

</doc>
<doc id="5119089" url="https://pl.wikipedia.org/wiki?curid=5119089" title="Borowe (sielsowiet Jazno)">
Borowe (sielsowiet Jazno)

Borowe – dawny folwark. Tereny na których leżał znajdują się obecnie na Białorusi, w obwodzie witebskim, w rejonie miorskim, w sielsowiecie Jazno.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim, w gminie Jazno.
Według Powszechnego Spisu Ludności z 1921 roku zamieszkiwało tu 15 osób, 9 było wyznania rzymskokatolickiego a 6 prawosławnego. Jednocześnie wszyscy mieszkańcy zadeklarowali polską przynależność narodową. Był tu 1 budynek mieszkalny. W 1931 w 2 domach zamieszkiwało 13 osób.
Wierni należeli do parafii rzymskokatolickiej i prawosławnej w Jaźnie. Miejscowość podlegała pod Sąd Grodzki w Dziśnie i Okręgowy w Wilnie; właściwy urząd pocztowy mieścił się w Jaźnie.

</doc>
<doc id="5119092" url="https://pl.wikipedia.org/wiki?curid=5119092" title="Dominique Béchard">
Dominique Béchard

Dominique Béchard (ur. 21 października 1963) – maurytyjski lekkoatleta, olimpijczyk.
Kariera.
Wystąpił na Letnich Igrzyskach Olimpijskich 1984 w dwóch konkurencjach – rzucie dyskiem i rzucie młotem. W rywalizacji dyskoboli uplasował się na 18. miejscu (41,10 m), osiągając najgorszy wynik wśród zawodników sklasyfikowanych. Podczas rzutu młotem nie zaliczył żadnej mierzonej próby i został niesklasyfikowany.
Béchard zdobył 3 złote medale podczas Igrzysk Wysp Oceanu Indyjskiego 1985, zwyciężając w pchnięciu kulą (13,36 m), rzucie dyskiem (44,86 m) i rzucie młotem (47,72 m). Osiągnął przynajmniej dwanaście tytułów mistrza kraju. Zdobył złote medale w pchnięciu kulą (1984, 1985), rzucie dyskiem (1983, 1984, 1985, 1987, 1990) i rzucie młotem (1982, 1983, 1984, 1985, 1987).
Rekordy życiowe: rzut dyskiem – 46,56 (1985); rzut młotem – 48,80 (1990).

</doc>
<doc id="5119097" url="https://pl.wikipedia.org/wiki?curid=5119097" title="Gąska karbowana">
Gąska karbowana

Gąska karbowana ("Tricholoma acerbum" (Bull.) Quél.) – gatunek grzybów należący do rzędu pieczarkowców ("Agaricales").
Systematyka i nazewnictwo.
Pozycja w klasyfikacji według Index Fungorum: "Tricholoma, Tricholomataceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy zdiagnozował go Jean Baptiste François Bulliard w 1792 r. nadając mu nazwę "Agaricus acerbus". Obecną, uznaną przez Index Fungorum nazwę nadał mu Lucien Quélet w 1872 r. 
Nazwę polską zaproponował Władysław Wojewoda w 2003 r.
Synonimy:
Morfologia.
O średnicy do 15 cm, początkowo półkulisty, potem wypukły, na koniec płaski. Brzeg zawsze podwinięty i prążkowany. Powierzchnia sucha i gładka, przeważnie żółtawo płowa, ale często z czerwonobrązowym środkiem.
Gęste, wąsko przyrośnięte, początkowo kremowo-białe lub jasnożółtawe, potem pokryte czerwonawo-brązowymi plamami. Dają się łatwo oddzielić. Ostrza gładkie.
Wysokość 6–10 cm, szerokość 2,5–3,5 cm, twardy, walcowaty, przy podstawie zwężony, pełny. Powierzchnia podłużnie włóknista, górą ziarnista, początkowo kredowobiała, potem brązowiejąca.
Mięsisty, o brzydkim zapachu. W smaku po chwili ostrogorzki.
Wysyp zarodników biały. Zarodniki szeroko elipsoidalne lub jajowate, gładkie, 5–7 × 3,5–5 μm z wyrostkiem wnękowym, nieamyloidalne.
Występowanie.
Znane jest występowanie gąski karbowanej w Ameryce Północnej, Europie, Maroku, Korei i Japonii. Władysław Wojewoda w zestawieniu wielkoowocnikowych grzybów podstawkowych Polski przytacza 4 jej stanowiska z uwagą, że jest to gatunek rzadki. Bardziej aktualne stanowiska podaje internetowy atlas grzybów. Znajduje się na "Czerwonej liście roślin i grzybów Polski". Ma status E – gatunek zagrożony wymarciem, którego przeżycie jest mało prawdopodobne, jeśli nadal będą działać czynniki zagrożenia. Znajduje się na listach gatunków zagrożonych także w Belgii, Szwajcarii, Niemczech, Litwie, Szwecji.
Grzyb mykoryzowy. Występuje w lasach liściastych i mieszanych, zwłaszcza na wapiennych glebach i w łęgach na ilastym podłożu, głównie pod dębami. Owocniki pojawiają się zwykle od sierpnia do października.

</doc>
<doc id="5119098" url="https://pl.wikipedia.org/wiki?curid=5119098" title="Tricholoma acerbum">
Tricholoma acerbum



</doc>
<doc id="5119099" url="https://pl.wikipedia.org/wiki?curid=5119099" title="Maxence Lacroix">
Maxence Lacroix

Maxence Lacroix (ur. 6 kwietnia 2000 w Villeneuve-Saint-Georges) – francuski piłkarz gwadelupskiego pochodzenia występujący na pozycji obrońcy w niemieckim klubie VfL Wolfsburg. Wychowanek Trélissac, w trakcie swojej kariery grał także w Sochaux. Młodzieżowy reprezentant Francji.

</doc>
<doc id="5119101" url="https://pl.wikipedia.org/wiki?curid=5119101" title="Nauczycielskie Kolegium Języków Obcych w Kaliszu">
Nauczycielskie Kolegium Języków Obcych w Kaliszu

Nauczycielskie Kolegium Języków Obcych w Kaliszu (NKJO w Kaliszu) – nauczycielskie kolegium języków obcych działające w Kaliszu w latach 1990–2015.
Kolegium kształciło w systemie 3-letnich studiów stacjonarnych i niestacjonarnych nauczycieli języka angielskiego, niemieckiego i rosyjskiego; opiekę naukowo-dydaktyczną sprawował Uniwersytet im. Adama Mickiewicza w Poznaniu i Uniwersytet Wrocławski.
Księgozbiór biblioteki kolegium (ponad 20 tys. woluminów) przejęła Książnica Pedagogiczna im. Alfonsa Parczewskiego w Kaliszu.

</doc>
<doc id="5119104" url="https://pl.wikipedia.org/wiki?curid=5119104" title="João Victor">
João Victor

João Victor Santos Sá (ur. 27 marca 1994 w São José dos Campos) – brazylijski piłkarz występujący na pozycji napastnika w emirackim klubie Al-Jazira. Wychowanek Palmeiras, w trakcie swojej kariery grał także w takich zespołach, jak Joseense, Kapfenberger SV, LASK Linz oraz VfL Wolfsburg.

</doc>
<doc id="5119107" url="https://pl.wikipedia.org/wiki?curid=5119107" title="Mazda CX-4">
Mazda CX-4

Mazda CX-4 – samochód osobowy typu crossover coupe klasy średniej produkowany pod japońską marką Mazda od 2016 roku.
Historia i opis modelu.
W sierpniu 2015 roku Mazda przedstawiła prototyp Mazda Koeru, zwiastujący model nowego średniej wielkości SUV-a mający uzupełnić ofertę japońskiego producenta w kolejnym roku, reprezentując systematycznie zdobywającą na popularności koncepcję tzw. SUV-a Coupe.
Produkcyjny model pod nazwą Mazda CX-4 zadebiutował oficjalnie w kwietniu 2016 roku podczas wystawy samochodowej Beijing Auto Show w Chinach. Pod kątem wizualnym samochód rozwinął koncepcję z prototypu Koeru, wyróżniając się połączeniem ówczesnego języka stylistycznego Mazdy ze sportową linią nadwozia. Samochód zyskał wyraźnie zarysowane, obłe nadkola, a także stopniowo opadającą linię dachu ze słupkami C położonymi pod dużym kątem, realizując przez to koncepcję tzw. SUV-ów Coupe.
Pod kątem technicznym Mazda CX-4 została wyposażona w dwie jednostki napędowe do wyboru w postaci benzynowych jednostek z rodziny Skyactiv-V o pojemności 2 lub 2,5-litra oraz mocy 158 lub 192 KM. W obu przypadkach pojazd oferowany jest wyłącznie z automatyczną, sześciobiegową przekładnią.
Mazda CX-4 trafiła do sprzedaży z zarówno 17-, jak i 19-calowymi alufelgami, z kolei prześwit pojazdu jest relatywnie niewielki: wynosi on 194 mm w przypadku tańszej odmiany silnikowej oraz 197 mm dla odmiany topowej.
Lifting.
W sierpniu 2019 roku została przedstawiona Mazda CX-4 po obszernej restylizacji nadwozia. Objęła ona głównie wygląd przedniej części nadwozia, gdzie pojawiły się większe, inaczej ukształtowane reflektory, przemodelowana chromowana listwa wokół atrapy chłodnicy oraz zmodyfikowane zderzaki.
Sprzedaż.
Mazda CX-4 została zbudowana z myślą o rynku chińskim, gdzie po lokalnej premierze ruszyła produkcja i sprzedaż pojazdu w połowie 2016 roku. Producent początkowo lakonicznie odnosił się do kwestii potencjalnego poszerzenia zasięgu rynkowego o inne państwa świata, jednak ostatecznie CX-4 pozostała modelem wytwarzanym wyłącznie dla nabywców w Chinach.

</doc>
<doc id="5119111" url="https://pl.wikipedia.org/wiki?curid=5119111" title="Pałac Franciszka Fischera">
Pałac Franciszka Fischera



</doc>
<doc id="5119119" url="https://pl.wikipedia.org/wiki?curid=5119119" title="Nissan Sunny GTI">
Nissan Sunny GTI



</doc>
<doc id="5119120" url="https://pl.wikipedia.org/wiki?curid=5119120" title="Toyota Celica Turbo 4WD">
Toyota Celica Turbo 4WD



</doc>
<doc id="5119121" url="https://pl.wikipedia.org/wiki?curid=5119121" title="Paulo Otávio">
Paulo Otávio

Paulo Otávio Rosa da Silva (ur. 23 listopada 1994 w Ourinhos) – brazylijski piłkarz występujący na pozycji obrońcy w niemieckim klubie VfL Wolfsburg. Wychowanek PSTC, w trakcie swojej kariery grał także w takich zespołach, jak Athletico Paranaense, Coritiba, Santo André, Paysandu, Tombense, LASK Linz oraz Ingolstadt 04.

</doc>
<doc id="5119122" url="https://pl.wikipedia.org/wiki?curid=5119122" title="Rajd Katalonii 1994">
Rajd Katalonii 1994

Rajd Katalonii 1994 ("30. Rallye Catalunya - Costa Brava - Rallye de España 1994") – siódma runda eliminacji Dwulitrowego Rajdowego Pucharu Świata w roku 1994, który odbył się w dniach 1-4 listopada. Bazą rajdu było miasto Lloret de Mar.

</doc>
<doc id="5119123" url="https://pl.wikipedia.org/wiki?curid=5119123" title="Rajd Hiszpanii 1994">
Rajd Hiszpanii 1994



</doc>
<doc id="5119127" url="https://pl.wikipedia.org/wiki?curid=5119127" title="Borowszczyzna (rejon miorski)">
Borowszczyzna (rejon miorski)

Borowszczyzna – dawny folwark. Tereny na których leżał znajdują się obecnie na Białorusi, w obwodzie witebskim, w rejonie miorskim, w sielsowiecie Jazno.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim, w gminie Orzechowo, od 1923 w gminie Jazno.
Według Powszechnego Spisu Ludności z 1921 roku zamieszkiwało tu 14 osób, 7 było wyznania rzymskokatolickiego a 7 prawosławnego. Jednocześnie wszyscy mieszkańcy zadeklarowali polską przynależność narodową. Były tu 2 budynki mieszkalne. W 1931 w 3 domach zamieszkiwało 27 osób.
Wierni należeli do parafii rzymskokatolickiej i prawosławnej w Jaźnie. Miejscowość podlegała pod Sąd Grodzki w Dziśnie i Okręgowy w Wilnie; właściwy urząd pocztowy mieścił się w Jaźnie.

</doc>
<doc id="5119128" url="https://pl.wikipedia.org/wiki?curid=5119128" title="Christine Béchard">
Christine Béchard

Christine Béchard (ur. 27 lutego 1963) – maurytyjska lekkoatletka, olimpijka.
Kariera.
Wystąpiła na Letnich Igrzyskach Olimpijskich 1984 w rzucie dyskiem. Zajęła 17. miejsce z rezultatem 37,94 m – był to najsłabszy wynik zawodów. Jest pierwszą kobietą z Mauritiusu, która wystartowała na igrzyskach olimpijskich.
W 1982 roku wystartowała na igrzyskach Wspólnoty Narodów, zajmując 10. pozycję w rzucie oszczepem (31,68 m) i 12. lokatę w rzucie dyskiem (37,74 m) – również były to najsłabsze wyniki wśród sklasyfikowanych zawodniczek. Zgłoszona była również do skoku wzwyż, jednak nie pojawiła się na starcie tej konkurencji.
Béchard zdobyła 3 złote medale podczas Igrzysk Wysp Oceanu Indyjskiego 1985, zwyciężając w rzucie dyskiem (39,74 m), skoku wzwyż (169 cm) i siedmioboju (5181 punktów). Osiągnęła przynajmniej dziewięć tytułów mistrzyni kraju. Zdobyła złote medale w biegu na 100 m przez płotki (1983), rzucie dyskiem (1982, 1983, 1985), rzucie oszczepem (1982, 1983, 1985) i skoku wzwyż (1983, 1985).
Rekordy życiowe: rzut dyskiem – 43,86 (1985), skok wzwyż – 179 cm (1986). W drugiej z konkurencji była w 2017 roku współrekordzistką Mauritiusu (wraz z Arielle Brette). W 2018 roku była halową rekordzistką kraju w pchnięciu kulą – 13,38 m (1986).

</doc>
<doc id="5119134" url="https://pl.wikipedia.org/wiki?curid=5119134" title="Aleksey Lukyanuk">
Aleksey Lukyanuk



</doc>
<doc id="5119147" url="https://pl.wikipedia.org/wiki?curid=5119147" title="Unibike">
Unibike

Unibike – polskie przedsiębiorstwo produkujące rowery i rowery elektryczne z siedzibą w Bydgoszczy. Jeden z największych polskich producentów rowerów.
Przedsiębiorstwo powstało w 1990. Marka oferuje kilka modeli rowerów różnego przeznaczenia, od dziecięcych, przez górskie oraz crossowe, do trekingowych i miejskich. Specjalizuje się w modelach klasy średniej i podstawowych, do zastosowań amatorskich. Reprezentuje na rynku polskim marki: Schwalbe, SKS, Jagwire, Selle Royal, B&amp;M, Ergotec, IceToolz.
Model elektryczny "Unibike Energy" ogłoszono najlepszym produktem dla kobiet na targach Kielce Bike-Expo w 2016.

</doc>
<doc id="5119160" url="https://pl.wikipedia.org/wiki?curid=5119160" title="Aster Vranckx">
Aster Vranckx

Aster Jan Vranckx (ur. 4 października 2002 w Erps-Kwerps) – belgijski piłkarz kongijskiego pochodzenia występujący na pozycji pomocnika w niemieckim klubie VfL Wolfsburg oraz w reprezentacji Belgii do lat 21. Wychowanek KV Mechelen.

</doc>
<doc id="5119162" url="https://pl.wikipedia.org/wiki?curid=5119162" title="Aleksander Rewerowski">
Aleksander Rewerowski

Aleksander Marian Rewerowski vel Rothkähl (ur. 4 września 1897 w Brylińcach, zm. 6 maja 1958 w Kluczborku) – major piechoty Wojska Polskiego.
Życiorys.
Urodził się 4 września 1897 w Brylińcach, w ówczesnym powiecie przemyskim Królestwa Galicji i Lodomerii, w rodzinie Karola i Ludwiki z Szeparowiczów. Był młodszym bratem Emila ps. „Rewera” (1896–1964), porucznika artylerii Wojska Polskiego, uczestnika powstania warszawskiego.
2 kwietnia 1915 został wcielony do cesarsko-królewskiej Obrony Krajowej. Walczył w szeregach 35 Pułku Piechoty Obrony Krajowej Złoczów. Początkowo walczył na froncie rosyjskim, gdzie dostał się do niewoli, z której udało mu się uciec. Później został skierowany na front włoski, gdzie został dwukrotnie ranny. W międzyczasie ukończył Szkołę Oficerów Rezerwy i oficerski kurs szturmowy.
W czasie wojny z bolszewikami walczył w szeregach 31 Pułku Strzelców Kaniowskich. 3 maja 1922 został zweryfikowany w stopniu porucznika ze starszeństwem z dniem 1 czerwca 1919 i 357. lokatą w korpusie oficerów piechoty. Później został przydzielony do Oddziału Wyszkolenia Sztabu Dowództwa Okręgu Korpusu Nr IV w Łodzi. 1 grudnia 1924 został awansowany do stopnia kapitana ze starszeństwem z dniem 15 sierpnia 1924 i 53. lokatą w korpusie oficerów piechoty. W lipcu 1925 został przeniesiony do 25 Pułku Piechoty w Piotrkowie i przydzielony do Powiatowej Komendy Uzupełnień Końskie na stanowisko oficera instrukcyjnego. W marcu 1926, w związku z likwidacją stanowiska oficera instrukcyjnego, wrócił do macierzystego pułku. W czerwcu 1933 został przeniesiony z 25 pp do Korpusu Ochrony Pogranicza. Dowodził kompanią odwodową Batalionu KOP „Dawidgródek”. 18 września 1933 Komitet Krzyża i Medalu Niepodległości odrzucił wniosek o nadanie mu tego odznaczenia „z powodu braku pracy niepodległościowej”. 27 czerwca 1935 został awansowany na majora ze starszeństwem z dniem 1 stycznia 1935 i 7. lokatą w korpusie oficerów piechoty. W sierpniu tego roku został przeniesiony z KOP do 64 Pułku Piechoty w Grudziądzu na stanowisko dowódcy batalionu.
W 1939 dowodził I batalionem 64 pp. 1 września 1939 około godz. 20.30 zastąpił rannego ppłk. dypl. Bolesława Ciechanowskiego na stanowisku dowódcy pułku. Dowodził nim w czasie bitwy nad Ossą, podczas walk odwrotowych, a następnie w bitwie nad Bzurą. 12 września dowodzony przez niego pułku stoczył walkę o opanowanie Łowicza, „uwieńczoną pięknym sukcesem dzięki wykorzystaniu dobrze pracującej liczniejszej artylerii”. 22 września 1939 dostał się do niemieckiej niewoli. Przebywał w Oflagu VII A Murnau. W kwietniu 1945, po uwolnieniu z niewoli, wrócił do kraju. Zmarł 6 maja 1958 w Kluczborku, w czasie podróży służbowej.
Aleksander Rewerowski w 1920 ożenił się z Zofią Lichocką.
11 listopada 1966 dowodzony przez niego pułk został odznaczony Krzyżem Srebrnym Orderu Virtuti Militari.

</doc>
<doc id="5119165" url="https://pl.wikipedia.org/wiki?curid=5119165" title="Aleksander Rothkähl">
Aleksander Rothkähl



</doc>
<doc id="5119167" url="https://pl.wikipedia.org/wiki?curid=5119167" title="Uniwersytet w Klagenfurcie">
Uniwersytet w Klagenfurcie



</doc>
<doc id="5119170" url="https://pl.wikipedia.org/wiki?curid=5119170" title="Elvis Rexhbecaj">
Elvis Rexhbecaj



</doc>
<doc id="5119171" url="https://pl.wikipedia.org/wiki?curid=5119171" title="Elvis Rexhbeçaj">
Elvis Rexhbeçaj

Elvis Rexhbeçaj (ur. 1 listopada 1997 w Gjonaju) – niemiecki piłkarz kosowskiego pochodzenia, występujący na pozycji pomocnika w niemieckim klubie FC Augsburg. Wychowanek VfL Wolfsburg, w trakcie swojej kariery grał także w 1. FC Köln oraz VfL Bochum.

</doc>
<doc id="5119174" url="https://pl.wikipedia.org/wiki?curid=5119174" title="Masakra w Batepá">
Masakra w Batepá

Masakra w Batepá – wydarzenia, które miały miejsce po 3 lutego 1953 roku na Wyspach Świętego Tomasza, gdy administracja kolonialna i portugalscy właściciele ziemscy dokonali masakry na miejscowej ludności kreolskiej nazywanej "forro".
Historia.
Carlos Gorgulho objął urząd gubernatora w 1945 roku. W tym czasie Wyspa São Tomé była jednym z największych na świecie producentów kakao. Większość gruntów rolnych na wyspie zajmowały duże plantacje zwane "roças." Zatrudniały one robotników kontraktowych ("serviçais") z Afryki kontynentalnej i Republiki Zielonego Przylądka. Forro byli potomkami pierwszych portugalskich kolonizatorów i ich afrykańskich niewolników. W XVII i XVIII wieku stali się właścicielami niewielkich działek ziemi, a także największą grupą społeczną na Wyspie. Utrzymywali się z produkcji wina palmowego i ginu. Odmawiali pracy fizycznej na plantacjach, ponieważ uważali ją za niewolnictwo. Gorgulho natomiast zgodnie z polityką reformy gospodarczej Nowego Państwa chciał zerwania zależności Wysp od pracowników kontraktowych z zagranicy. Aby to osiągnąć, Gorgulho wdrożył politykę ułatwiającą serviçais powrót do domu, jednocześnie poprawiając warunki na roças, licząc, że zachęci to do podjęcia pracy przez miejscową siłę roboczą. Wprowadził również zakaz sprzedaży wina palmowego i lokalnie produkowanego ginu oraz podniósł pogłówne z 30 do 90 escudo, wierząc, że zmusi w ten sposób forro do podjęcia pracy najemnej na roças. Ponieważ brakowało siły roboczej również na budowach i przy robotach publicznych, administracja kolonialna wykorzystywała naloty policji, aby porywać ludzi do pracy przymusowej.
Wobec powszechnych niedoborów siły roboczej w 1952 roku administracja kolonialna zaproponowała osiedlenie na terenie Wysp Świętego Tomasza piętnastu tysięcy ludzi z Wysp Zielonego Przylądka. W styczniu 1953 roku rozeszły się pogłoski, że rząd przejmie ziemię forro"," aby dać ją nowo przybyłym mieszkańcom i zmusi forro do pracy jako kontraktową siłę roboczą"." 2 lutego 1953 roku na terenie Wysp Świętego Tomasza pojawiły się ręcznie pisane broszury grożące śmiercią każdemu, kto zatrudniał forro jako robotników. Rząd odpowiedział na to oficjalną deklaracją, że informacje te szerzą komuniści. W Trindade policjanci zastrzelili jednego z tubylców. Tłum udał się na posterunek policji do Batepá. Ponieważ na posterunku było tylko ośmiu policjantów, wezwali oni posiłki i odstraszyli protestujących seriami w powietrze z karabinu maszynowego. Obawiając się buntu, Gorgulho wezwał wszystkich białych kolonistów do chwycenia za broń, aby chronić siebie i białe kobiety. Szybko powstały oddziały milicji, do których przyłączyli się niektórzy mieszkańcy Wysp Zielonego Przylądka. Ponadto plantatorzy zmobilizowali robotników z Angoli i Mozambiku. W ciągu następnych kilku dni oddziały milicji i rząd kolonialny aresztowały wielu mieszkańców. Umieszczano ich w więzieniu w twierdzy São Sebastião, deportowano na Wyspę Książęcą, a na molo we wsi Fernão Dias utworzono obóz, w którym stosowano wobec więźniów przemoc, zmuszano ich do ciężkiej, często bezsensownej pracy, dlatego niektórzy badacze porównują go do obozu koncentracyjnego. Władze poddawały więźniów torturom przy użyciu prądu, a dziesiątki więźniów zmarło w wyniku tortur, bicia i pracy przymusowej. Wiele ciał zostało wrzuconych do morza. Nie udało się określić, ile osób zginęło. W zachowanych na Wyspach dokumentach odnotowano 1032 zgony, a źródła portugalskie mówią o stu do dwustu ofiarach. Oskarżonych w procesach bronił portugalski prawnik Manuel João Palma Carlos, który przyjechał na Wyspę miesiąc po masakrze. Zachęcał też do składania skarg do rządu w Lizbonie. Siedmiu forro zostało osądzonych i skazanych za zabójstwo dwóch policjantów.
Gdy 4 marca przybyli przedstawiciele PIDE, aby przeprowadzić śledztwo w sprawie rzekomego spisku komunistycznego, szybko doszli do wniosku, że go nie było, i w kwietniu minister terytoriów zamorskich Sarmento Rodrigues nakazał Gorgulho powrót do Lizbony. W lutym 1954 roku otrzymał on pochwałę za stłumienie rewolty, a w 1956 roku został odznaczony Orderem Avis.
Wydarzenia te przyczyniły się do rozwoju ruchu niepodległościowego na terenie Wysp Świętego Tomasza i Książęcej.

</doc>
<doc id="5119176" url="https://pl.wikipedia.org/wiki?curid=5119176" title="Ulica św. Filipa w Krakowie">
Ulica św. Filipa w Krakowie

Ulica św. Filipa – ulica w Krakowie, w Dzielnicy I Stare Miasto, na Kleparzu. Łączy ulicę Długą, z rejonem placu Jana Matejki i ulicą Warszawską, biegnąc częściowo w linii północnej pierzei Rynku Kleparskiego.
Historia.
Ulica została wytyczona w średniowieczu, jako trakt łączący kościół św. Floriana z nieistniejącymi już obecnie kościołem św. Walentego i zabudowaniami szpitala dla trędowatych, które to znajdowały się w rejonie dzisiejszego zbiegu ulic Długiej i Pędzichów. Początkowo była to droga bezimienna, w późniejszym czasie nazywano ją ulicą św. Walentego – nazwę tę po raz pierwszy odnotowuje się w 1499 roku. Od początku XVI wieku ulica nazywana była Krowią, co ma związek z faktem, iż mieszkańcy Kleparza pędzili nią bydło na pastwiska miejskie. Nazwa ulicy św. Filipa używana jest od początku XIX wieku i pochodzi ona od rozebranego w 1801 roku kościoła św. Filipa i Jakuba. Wcześniej tą nazwą określano dawną drogę, prowadzącą od Bramy Sławkowskiej do tegoż kościoła.
Zabudowa.
Pod koniec XVII wieku w rejonie ulicy znajdowały się dwa dworki szlacheckie. W 1755 roku cała okoliczna zabudowa została zniszczona w wyniku pożaru Kleparza. Do 1910 roku w rejonie skrzyżowania ulic św. Filipa i Długiej znajdował się jeden z nielicznych dworków kleparskich, zwany „Na Kwiecińskiem”. Obecna zabudowa ulicy ukształtowała się od lat 70. XIX wieku do ok. 1915 roku. Stanowią ją dwu- i trzypiętrowe kamienice czynszowe, wzniesione w stylu historycznym i modernistycznym.

</doc>
<doc id="5119177" url="https://pl.wikipedia.org/wiki?curid=5119177" title="Omar Marmoush">
Omar Marmoush

Omar Khaled Mohamed Marmoush (ur. 7 lutego 1999 w Kairze) – egipski piłkarz występujący na pozycji napastnika w niemieckim klubie VfB Stuttgart. Wychowanek Wadi Degla, w trakcie swojej kariery grał także w takich zespołach, jak VfL Wolfsburg oraz St. Pauli. Młodzieżowy reprezentant Egiptu. Posiada również obywatelstwo kanadyjskie.

</doc>
<doc id="5119182" url="https://pl.wikipedia.org/wiki?curid=5119182" title="Go! Discs">
Go! Discs

Go! Discs – niezależna brytyjska wytwórnia płytowa, założona w 1983 roku w Londynie przez Andy’ego Macdonalda, specjalizująca się w wydawaniu płyt z muzyką spod znaku indie rocka, brit popu, downtempo i trip hopu. Wydała albumy takich artystów jak: The Housemartins, Billy Bragg, The Beautiful South, Paul Weller, Gabrielle i Portishead.
Historia.
Go! Discs założył w 1983 roku w Londynie przez Andy Macdonald. Wśród pierwszych artystów, którzy podpisali kontrakty z nową wytwórnią, znaleźli się: The Housemartins (a później The Beautiful South), Billy Bragg i The La's, a także Paul Weller, który wydał pod jej szyldem swoje pierwsze trzy solowe albumy - w tym Wild Wood (1993) i Stanley Road (1995).
W 1992 roku rozpoczęła działalność spółka-filia, Go! Beat. Do kierowania nią Macdonald zatrudnił Ferdy’ego Unger-Hamiltona, który podpisał kontrakty z takimi wykonawcami jak Gabrielle, Portishead i Beats International.
W 1995 roku Go! Discs wzięła udział w akcji charytatywnej, mającej na celu zbieranie funduszy na rzecz mało znanej wówczas organizacji War Child. Nagrany i wydany w tym samym roku album "The Help", w realizacji którego wzięli udział tacy artyści jak: Oasis, Radiohead, Paul McCartney, Blur, The Stone Roses i Manic Street Preachers przyniósł organizacji dochód w wysokości ponad 1 miliona funtów.
W 1996 roku Macdonald sprzedał Go! Discs konsorcjum PolyGram/Universal Music Group, po czym założył wytwórnię Independiente, z którą odnosił największe sukcesy w swojej karierze. 
Artyści.
Lista według Discogs:
Certyfikaty.
Z komercyjnego punktu widzenia największym sukcesem Go! Discs okazały się wszystkie albumy studyjne Portishead: 
oraz:

</doc>
<doc id="5119186" url="https://pl.wikipedia.org/wiki?curid=5119186" title="Ulysses Llanez">
Ulysses Llanez

Ulysses Llanez Jr. (ur. 2 kwietnia 2001 w Lynwood) – amerykański piłkarz meksykańskiego pochodzenia występujący na pozycji napastnika w austriackim klubie SKN St. Pölten oraz w reprezentacji Stanów Zjednoczonych. Wychowanek Los Angeles Galaxy, w trakcie swojej kariery grał także w VfL Wolfsburg oraz Heerenveen.

</doc>
<doc id="5119189" url="https://pl.wikipedia.org/wiki?curid=5119189" title="SM U-6 (1910)">
SM U-6 (1910)

SM U-6 – niemiecki okręt podwodny typu "U-5" z okresu I wojny światowej, który wszedł do służby w Cesarskiej Marynarce Wojennej w 1910 roku. Podczas swoich czterech patroli bojowych zatopił 16 jednostek wroga. Zatopiony w 1915 roku przez brytyjski okręt podwodny.
Projekt i budowa.
Zamówienie na drugi okręt "typu U-5" zostało złożone w stoczni Germaniawerft w Kilonii 8 kwietnia 1908 roku. Rozpoczęcie budowy nastąpiło 24 sierpnia 1908 roku, wodowanie 18 maja 1910 roku. Okręt wszedł do służby 12 sierpnia 1910 roku.
Służba.
Po wybuchu I wojny światowej okręt wyruszył w swój pierwszy patrol bojowy 25 lutego 1915 roku. Zajął pozycję w rejonie kanału La Manche, gdzie 28 lutego w pobliżu Beachy Head zaatakował brytyjską jednostkę handlową „Thordis”. Wystrzelona torpeda okazała się niecelna, a załoga atakowanej jednostki po zauważeniu peryskopu podjęła decyzję o staranowaniu zanurzonego okrętu. Na U-6 został zniszczony peryskop i okręt musiał wrócić do bazy na remont. Załoga „Thordis” była przekonana że zatopiła niemiecki okręt podwodny i uzyskała w lokalnych mediach tytuł pierwszej cywilnej jednostki, która zatopiła niemieckiego U-bota. W ramach podziękowań za domniemane zatopienie U-6 załoga otrzymała z różnych źródeł kilkaset funtów nagrody.
7 kwietnia okręt rozpoczął swój kolejny wojenny patrol, gdzie operował w rejonie wschodniego wybrzeża Wielkiej Brytanii. Po dwóch nieudanych atakach torpedowych 11 kwietnia, 14 kwietnia zatopił swoje dwie pierwsze jednostki handlowe. 21 kwietnia powrócił do bazy w Helgolanddzie, wraz z zajętą jako pryz małą brytyjską jednostką „Glencarse”.
15 września 1915 roku u wybrzeży Norwegii, w czasie gdy przebywał na powierzchni, został zatopiony przez brytyjski okręt podwodny HMS „E16”. Z załogi uratowało się jedynie pięć osób, które w momencie ataku znajdowały w rejonie kiosku okrętu.
Podsumowanie działalności bojowej.
SM U-6 odbył cztery rejsy operacyjne, w wyniku których zatopił lub przejął jednostki o pojemności 11951 BRT.

</doc>
<doc id="5119194" url="https://pl.wikipedia.org/wiki?curid=5119194" title="Irena Kurpisz-Stefanowa">
Irena Kurpisz-Stefanowa

Irena Kurpisz-Stefanowa (ur. 17 sierpnia 1901 w Rogożewie, zm. 24 stycznia 1994 w Poznaniu) – pianistka, pedagog, organizatorka szkolnictwa muzycznego po II wojnie światowej w Toruniu.
Życiorys.
Urodziła się 17 sierpnia w 1901 w Rogożewie koło Rawicza, w którym ukończyła szkołę średnią. W 1927 otrzymała dyplom Państwowe Konserwatorium Muzyczne w Poznaniu. Wówczas wyjechała do Bydgoszcz, gdzie podjęła pracę nauczycielki gry na fortepianie w miejscowym Konserwatorium Muzycznym. W 1935 przeniosła się do Torunia. Tu została zatrudniona w Konserwatorium Muzycznym Pomorskiego Towarzystwa Muzycznego. W latach 1936 - 1938 pracowała także jako akompaniatorka w Pomorskiej Rozgłośni Polskiego Radia w Toruniu.
Po II wojnie światowej rozpoczęła organizowanie szkolnictwa muzycznego w Toruniu, tworząc Instytut Muzyczny Pomorskiego Towarzystwa Muzycznego przy ul. Mickiewicza 28, którego została wiceprezesem. W 1947 nastąpił podział Instytutu Muzycznego na dwie szkoły: średnią (o nazwie Instytut Muzyczny, kierowaną przez I. Kurpisz-Stefanową) i niższą (Szkoła Muzyczna, z dyrektorem F. Tomaszewskim). W 1948 obie te placówki upaństwowiono i połączono w jeden organizm, czyli Państwową Szkołę Muzyczną im. Karola Szymanowskiego.
W 1952 zrezygnowała ze stanowiska dyrektora Szkoły Muzycznej w Toruniu i wyjechała do Poznania, gdzie rozpoczęła pracę jako profesor klasy fortepianu w Państwowej Wyższej Szkole Muzycznej. Przez kilka lat była również przewodniczącą Okręgowego Zespołu Metodyczno-Programowego Centralnego Ośrodka Pedagogicznego Szkolnictwa Artystycznego. Jej uczniowie to m.in.: Jerzego Godziszewskiego i Bernadetty Matuszczak.
Zmarła 24 stycznia 1994 w Poznaniu, a pochowana została na cmentarzy na Junikowie.
Życie prywatne.
Była mężatką, matką syna Zbigniewa.

</doc>
<doc id="5119197" url="https://pl.wikipedia.org/wiki?curid=5119197" title="Ustrój polityczny Południowej Afryki">
Ustrój polityczny Południowej Afryki

Ustrój polityczny Południowej Afryki
Południowa Afryka jest państwem unitarnym podzielonym na 9 prowincji, o demokratyczno-parlamentarnej formie rządów.
Głową o państwa jest prezydent, który jest także szefem rządu. Oprócz prezydenta w skład gabinetu wchodzi wiceprezydent i ministrowie, powoływani przez prezydenta spośród członków Zgromadzenia Narodowego. Konstytucja przewiduje powołanie tylko dwóch ministrów niebędących parlamentarzystami. Prezydent powoływany jest w wyborach pośrednich spośród członków Zgromadzenia Narodowego przez połączone izby parlamentu: niższej (Zgromadzenia Narodowego) oraz wyższej (Narodowej Rady Prowincji).
Izbę niższą powołuje się w wyborach powszechnych w okręgach wielomandatowych i na zasadzie proporcjonalności. Izbę wyższą – Narodową Radę Prowincji – powołują lokalne parlamenty każdej z 9 prowincji.
Władza ustawodawcza.
Władzę ustawodawczą sprawuje dwuizbowy parlament z siedzibą w Kapsztadzie. Składa się on z izby deputowanych – Zgromadzenia Narodowego ("National Assembly") oraz Krajowej Rady Prowincji ("National Council of Provinces"). Krajowa Rada Prowincji (90-osobowa izba samorządowa) zastąpiła funkcjonujący do 1997 r. Senat. W skład Rady wchodzą 10-osobowe delegacje każdej z 9 prowincji z ich premierami na czele oraz bez prawa głosu delegacja Zrzeszenia Władz Lokalnych (SALGA). Delegaci wyłaniani są przez zgromadzenia (sejmiki) poszczególnych prowincji. Zgromadzenie Narodowe liczy, wg zapisów konstytucji, od 350 do 400 członków, wybieranych na pięcioletnią kadencję. Połowa miejsc obsadzana jest z partyjnych list krajowych, druga – z list regionalnych. Do prerogatyw niższej izby parlamentu należy m.in. wybór prezydenta kraju, uchwalanie ustaw, kontrola władzy wykonawczej.
Pierwsze ogólnonarodowe, demokratyczne wybory w 1994 r. wygrał Afrykański Kongres Narodowy (do 1994 r. główna partia opozycyjna przeciw białemu rządowi kraju), który od tej pory pozostaje partią rządzącą, uzyskującą ponad 60% głosów we wszystkich wyborach powszechnych.
Pomimo absolutnej większość głosów i miejsc w parlamencie ze względów polityczno-praktycznych Afrykański Kongres Narodowy (ANC) rządzi w koalicji z Partią Komunistyczną oraz największym ugrupowaniem związków zawodowych w kraju, Kongresem Związków Zawodowych RPA (COSATU).
W wyborach powszechnych i prowincjonalnych, które miały miejsce w maju 2019 r., ANC uzyskał 57,50% głosów, wyprzedzając oficjalną opozycję – Partię Demokratyczną – która otrzymała 20,77% głosów. Trzecim ugrupowaniem, które uzyskało dwucyfrowy wynik wyborczy (10,8%) było Economic Freedom Fighters (EFF). Frekwencja wyborcza wyniosła 66%.
Władza wykonawcza.
Głową państwa, a zarazem szefem rządu, jest prezydent (od 15.02.2018 r. Cyril Ramaphosa). Władza wykonawcza składa się z gabinetu, w skład którego oprócz prezydenta wchodzi wiceprezydent, 28 ministrów i 34 wiceministrów.

</doc>
<doc id="5119219" url="https://pl.wikipedia.org/wiki?curid=5119219" title="Gąska selerowa">
Gąska selerowa

Gąska selerowa ("Tricholoma apium" Jul. Schäff.) – gatunek grzybów należący do rzędu pieczarkowców ("Agaricales").
Systematyka i nazewnictwo.
Pozycja w klasyfikacji według Index Fungorum: "Tricholoma, Tricholomataceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy zdiagnozował go Julius Schäffer w 1925 r. Synonimy:
Nazwę polską zaproponował Władysław Wojewoda w 2003 r.
Morfologia.
O średnicy 4–8 cm, początkowo łukowaty, potem płaski, pofałdowany, zawsze z podwiniętym brzegiem. Powierzchnia sucha, matowa, delikatnie pilśniowata, miejscami popękana, początkowo biaława, potem coraz ciemniejsza; o barwie od ochrowobrązowej do oliwkowobrązowej, czasami także żółtozielonkawa, na środku nieco ciemniejsza.
Wąskie, przyrośnięte z ząbkiem lub nieco zbiegające przyrośnięte, początkowo kremowobiałe, potem żółtawobiałe.
Wysokość 4–6 cm, szerokość 1–2 cm, twardy, walcowaty ze spiczastą podstawą, pełny. Powierzchnia sucha, biaława, w górnej części nieco łuskowata, przy podstawie ochrowożółtawa lub ochrowobrązowa. Uszkodzony żółknie.
W środku gruby i mięsisty, o barwie od białej do brudnobiałej, po uszkodzeniu żółknie. Smak delikatny, nieco korzenny, zapach nieco selerowy lub podobny do smaku mleczaja selerowego.
Występowanie i siedlisko.
Znane jest występowanie gąski karbowanej w Ameryce Północnej, i Europie. Władysław Wojewoda w zestawieniu wielkoowocnikowych grzybów podstawkowych Polski przytacza tylko jedno stanowisko z uwagą, że rozmieszczenie tego gatunku i stopień zagrożenia nie są znane. Liczne i bardziej aktualne stanowiska podaje internetowy atlas grzybów. Znajduje się w nim na liście gatunków rzadkich i wartych objęcia ochroną.
Grzyb mykoryzowy. W Europie tworzy mykoryzę z sosną zwyczajną, w Ameryce Północnej z różnymi drzewami iglastymi. W Europie występuje głównie w suchych, często zdominowanymi przez porosty piaszczystych lasach sosnowych o cienkiej glebie, na osadach wodnolodowcowych, m.in. na równinach zalewowych wzdłuż większych rzek i na ozach utworzonych z rzek polodowcowych. Spotykany jest również na przybrzeżnych wydmach porośniętych sosnami. W południowej Skandynawii występuje również w wapiennych lasach sosnowych bez osadów piaskowych (ale na glebach mineralnych z niewielką ilością próchnicy). Występowaniu tego gatunku sprzyjają małe ścieżki i otwory w warstwie próchnicy, a także prawdopodobnie mało intensywne pożary lasów z rozproszonymi, zachowanymi sosnami. Gatunek ten jest prawie ograniczony do starodrzewu i prawie nie występuje w młodszych, jednowiekowych lasach zrębowych.

</doc>
<doc id="5119220" url="https://pl.wikipedia.org/wiki?curid=5119220" title="Rhynchites giganteus">
Rhynchites giganteus

Rhynchites giganteus – gatunek chrząszcza z rodziny tutkarzowatych. Zamieszkuje palearktyczną Eurazję od Półwyspu Iberyjskiego po Syberię i Chiny. Żeruje na drzewach i krzewach z rodziny różowatych.
Taksonomia.
Gatunek ten opisany został po raz pierwszy w 1832 roku przez Jana Krynickiego.
Morfologia.
Chrząszcz o ciele długości od 6,5 do 9 mm i metalicznie połyskującym oskórku o ciemnozielonej, brązowej lub purpurowej barwie. Owłosienie ciała ma gęste, na pokrywach stosunkowo krótkie i półwzniesione, w kątach tylnych przedplecza oraz na tarczce i zewnętrznych powierzchniach ud białawe.
Ryjek ma równoległe boki, tylko u wierzchołka lekko rozszerzone. Rzeźbią go gęste, owalne, głębokie punkty, zlewające się w zmarszczki. U samicy ryjek jest prosty i tak długi jak głowa i przedplecze razem wzięte. U samca jest łukowato zakrzywiony i może być dłuższy. Czułki u samicy wyrastają w połowie długości ryjka, u samca zaś za nią. Ostatni człon czułków jest stożkowato zwieńczony. Głowa u samca jest punktowana gęsto, u samicy rzadziej. 
U samca przedplecze jest wyraźnie wypukłe, po bokach zaokrąglone i za przednim brzegiem wyraźnie przewężone, u samicy jest bardzo nieznacznie wypukłe i słabo zaokrąglone z niewielkim przewężeniem za przednim brzegiem. Samiec ma po bokach przedtułowia płaskie wzgórki. Zarys tarczki jest prostokątny. Pokrywy mają bardzo słabo widoczne rzędy z dużymi, miejscami zlanymi w owalne jamki punktami oraz płaskie, znacznie szersze od rzędów, nieregularnie punktowane międzyrzędy. Słabo widoczny rząd dziewiąty dochodzi do wierzchołka pokryw. Odnóża u obu płci mają po dwa kolce na wierzchołkach goleni.
Ekologia i występowanie.
Owady dorosłe aktywne są od kwietnia do września. Są foliofagami żerującymi na liściach i pąkach drzew i krzewów z rodziny różowatych. Od maja do sierpnia samice składają jaja do młodych owoców, w których rozwijać się będą larwy. Do roślin pokarmowych larw należą głogi, grusze, jabłonie i śliwy, w tym odmiany uprawne. Larwa jest stadium zimującym. Przepoczwarczenie następuje wczesną wiosną.
Gatunek palearktyczny. W Europie znany jest z Francji, Austrii, Włoch, Czech, Słowacji, Węgier, Ukrainy, Mołdawii, Rumunii, Bułgarii, Słowenii, Chorwacji, Grecji oraz europejskich części Rosji i Turcji. W Azji zamieszkuje azjatycką część Turcji, Gruzję, Armenię, Azerbejdżan, Syberię, Kazachstan, Uzbekistan, Iran oraz Chiny. Występowanie tego gatunku w Polsce jest wątpliwe. Na początku XX wieku dwa okazy z Warszawy oznaczone jako "R. giganteus" znajdowały się w zbiorze Ludwika Fryderyka Hildta, jednak zniszczony on został w trakcie II wojny światowej.

</doc>
<doc id="5119228" url="https://pl.wikipedia.org/wiki?curid=5119228" title="Orion (singel Kenshiego Yonezu)">
Orion (singel Kenshiego Yonezu)

„orion” – szósty singel japońskiego piosenkarza Kenshiego Yonezu, wydany w Japonii 15 lutego 2017 roku przez Sony Music Records. Tytułowa piosenka została wykorzystana jako ending drugiego sezonu anime "Marcowy lew".
Singel został wydany w trzech edycjach: regularnej (CD) i dwóch limitowanych („Orion-ban” oraz „Raion-ban”). Zadebiutował na 3. pozycji tygodniowej listy Oricon Singles Chart i pozostał na niej przez 30 tygodni. Sprzedał się w nakładzie egzemplarzy fizycznych i zdobył status platyny za sprzedaż cyfrową tytułowej piosenki.
Lista utworów.
Wszystkie utwory zostały napisane, skomponowane i zaaranżowane przez Kenshiego Yonezu.

</doc>
<doc id="5119232" url="https://pl.wikipedia.org/wiki?curid=5119232" title="Mihrigul Tursun">
Mihrigul Tursun

Mihrigul Tursun, także Mehrigul Tursun (; ur. 28 grudnia 1989) – Ujgurka, w latach 2015 i 2017–2018 więźniarka jednego z chińskich obozów reedukacyjnych w Sinciangu, której historia zyskała międzynarodowy rozgłos, bohaterka mangi "What Has Happened to Me – A Testimony of a Uygur Woman".
Tursun studiowała w Egipcie, gdzie zawarła związek małżeński z obywatelem Egiptu i urodziła trójkę dzieci. W 2015 r. wróciła do Chińskiej Republiki Ludowej, gdzie – według swoich zeznań – aresztowano ją na lotnisku jako osobę zagrożoną religijną radykalizacją, torturowano i przetrzymywano przez kilka tygodni w jednym z obozów reedukacyjnych w Sinciangu; w tym czasie jedno z jej dzieci zmarło w szpitalu. Została ponownie aresztowana w latach 2017 i 2018. W połowie 2018 r. władze chińskie zezwoliły jej na wizytę w Egipcie, w celu przekazania dzieci rodzinie męża. Po emigracji do Stanów Zjednoczonych w 2018, Tursun przedstawiła swoje przeżycia dziennikarzom, a także Komisji Senatu Stanów Zjednoczonych do spraw Chińskiej Republiki Ludowej. Jej historia została nagłośniona przez międzynarodowe media. Lekarze w USA potwierdzili, że Tursun została poddana sterylizacji, która według niej była przymusowa i dokonana bez jej wiedzy podczas jednego z aresztów w Chińskiej Republice Ludowej.
Władze Chińskiej Republiki Ludowej zaprzeczyły jej zarzutom, nazywając większość z nich fikcją, a potwierdzając jedynie, że była zatrzymana w 2017 r. na okres około dwóch tygodni za „szerzenie nienawiści na tle rasowym”.
W 2019 r. na podstawie jej historii została opublikowana manga "What Has Happened to Me – A Testimony of a Uygur Woman", która została określona jako „wiralnie popularna”.

</doc>
<doc id="5119234" url="https://pl.wikipedia.org/wiki?curid=5119234" title="Kitta modra">
Kitta modra

Kitta modra ("Urocissa caerulea") – gatunek dużego ptaka z rodziny krukowatych (Corvidae). Występuje endemicznie na Tajwanie poza nizinami oraz pasmami górskimi w środku wyspy. Nie jest zagrożony wyginięciem.
Taksonomia.
Po raz pierwszy gatunek opisał John Gould w 1863. Holotyp pochodził z Tajwanu. Autor nadał nowemu gatunkowi nazwę "Urocissa caerulea". Obecnie (2021) Międzynarodowy Komitet Ornitologiczny podtrzymuje tę nazwę. Uznaje kittę modrą za gatunek monotypowy, podobnie jak autorzy "Handbook of the Birds of the World" (HBW), "Clements Checklist of Birds of the World" (2019) i listy ptaków świata opracowywanej we współpracy BirdLife International z autorami HBW (5. wersja online: grudzień 2020).
Filogeneza.
Kitta modra tworzy nadgatunek z żółtodziobą ("U. flavirostris") i czerwonodziobą ("U. erythrorhyncha"). Z linii rozwojowej "U. caerulea" + "U. flavirostris" + "U. erythrorhyncha" kitta modra wyodrębniła się około 3,12 mln lat temu, następnie żółtodzioba i czerwonodzioba rozdzieliły się blisko 1,91 mln lat temu.
Morfologia.
Długość ciała wynosi 63–68 cm; masa ciała – 254–260 g.
W upierzeniu nie występuje dymorfizm płciowy. Głowa, kark i górna część piersi są czarne z ciemnoniebieskimi końcówkami piór. Pozostała część upierzenia ma głęboki lazurowy kolor. Pokrywy podogonowe mają wąskie białe krawędzie. Pokrywy nadogonowe czarne z wąskimi białymi obrzeżeniami, co daje wrażenie wzoru podobnego do łuskowania. Pióra z wierzchu skrzydła są ciemnolazurowe z wąskimi białymi krawędziami na lotkach III rzędu i słabo widocznymi białymi plamami na końcówkach lotek I rzędu. Ogon również lazurowy, sterówki mają szerokie białe końcówki i czarne paski przedkońcowe. Od spodu tworzą wzór przypominający drabinę. Tęczówka ma barwę od cytrynowej do żółtawej. Obrączka oczna wąska, matowa, od szkarłatnej do czarniawej. Dziób i nogi szkarłatne.
Zasięg występowania, ekologia i zachowanie.
Kitty modre zamieszkują Tajwan. Odnotowywane były ogółem między 300 a 1200 m n.p.m., lecz najczęściej przebywają na wysokości 400–1000 m n.p.m. Nie występują w nizinnej części wyspy oraz w środkowych pasmach górskich. Według szacunków BirdLife International obszar ich występowania zajmuje 36,3 tysiąca km².
Zasiedlają lasy liściaste. Są wszystkożerne. Zjadają różnorodne bezkręgowce, do tego jagody i owoce figowców ("Ficus"). Żerują na wszystkich piętrach lasu, również w podszycie. Zwykle są spotykane w grupach złożonych z 6–7 osobników, prawdopodobnie ze sobą spokrewnionych. Po opierzeniu się młodych kitty modre zbierają się już liczniej. Są to czujne i płochliwe ptaki, przeważnie trzymające się koron drzew, co utrudnia dłuższe obserwacje. Niechętnie przekraczają otwarte tereny. Na ziemi poruszają się podskakując. Prowadzą raczej osiadły tryb życia, w zimie mogą przemieszczać się na niżej położone tereny.
Lęgi.
Okres lęgowy trwa od maja do czerwca. Zniesienia przypadają na połowę i koniec maja. Stosunkowo duże gniazdo ma formę podobną do platformy. Zbudowane jest z różnych rozmiarów patyków w poziomym rozwidleniu kilku mniejszych gałęzi. Zniesienie składa się z od 3 do 6 jaj. Białawą skorupę na szerszym końcu pokrywają brązowe plamy. Wysiadywanie trwa około 17 dni. Młode opuszczają gniazdo blisko 22 dni po wykluciu. Występuje gniazdowanie kooperatywne. Młode z poprzednich lęgów pomagają w odchowie piskląt, ale też zbieraniu materiałów do budowy gniazda i wspólnym przepędzaniu drapieżników. Samice przeważnie po roku lub dwóch opuszczają grupę i podejmują próby gniazdowania, ale samce mogą zostać i pomagać w wychowywaniu młodych kilka lat.
Status i zagrożenia.
IUCN uznaje kittę modrą za gatunek najmniejszej troski (LC, "Least Concern") nieprzerwanie od 1988 (stan w 2021). Liczebność populacji nie została oszacowana, ale nie jest to ptak rzadki. BirdLife International uznaje trend liczebności populacji za spadkowy ze względu na utratę siedlisk.

</doc>
<doc id="5119235" url="https://pl.wikipedia.org/wiki?curid=5119235" title="Ruch Wyzwolenia Wysp Świętego Tomasza i Książęcej-Partia Socjaldemokratyczna">
Ruch Wyzwolenia Wysp Świętego Tomasza i Książęcej-Partia Socjaldemokratyczna

Ruch Wyzwolenia Wysp Świętego Tomasza i Książęcej–Partia Socjaldemokratyczna (', w skrócie MLSTP-PSD) – jedna z głównych partii politycznych Wysp Świętego Tomasza i Książęcej. Do 1972 roku nosiła nazwę Komitet Wyzwolenia Wyspy Świętego Tomasza i Książęcej ('), a następnie Ruch Wyzwolenia Wysp Świętego Tomasza i Książęcej (""). W październiku 1990 roku dodano do dotychczasowej nazwy "Partido Social Democrata" zmieniając tym samym po raz kolejny nazwę.
Historia.
Partia została założona w 1960 roku jako Komitet Wyzwolenia Wyspy Świętego Tomasza i Książęcej przez emigrantów w Gabonie. Założycielami byli: Leonel Mário d’Alva, Cícero Santiago, Nazaré Mendes, Pedro Rita Vaz de Alcântara, Armindo d’Alva Ribeiro, Junqueira d’Alva, Guadalupe de Ceita i Miguel Trovoada. W 1961 roku Kongres dołączył do "Conferência das Organizações Nacionalistas das Colónias Portuguesas" (Konferencji Organizacji Nacjonalistycznych Kolonii Portugalskich (CONCP)) i wraz z innymi grupami komunistycznymi i socjalistycznymi podejmował próby obalenia rządów kolonialnych w Afryce. W czasach reżimu António de Oliveiry Salazara wszelkie akcje polityczne były surowo zabronione i kontrolowane przez PIDE. Podobnie jak wszystkie ruchy niepodległościowe w Imperium Portugalskim Komitet był początkowo pod wpływem marksizmu. 12 lipca 1972 roku podczas spotkania w Malabo nazwę grupy zmieniono na Ruch Wyzwolenia Wysp Świętego Tomasza i Książęcej.
Niepodległość.
Po rewolucji goździków w Portugalii 25 kwietnia 1974 roku postanowiono pozbyć się kolonii. Pierwsze rozmowy podjęto 28 września 1974 roku w Libreville. Przedstawiciele rządu hiszpańskiego proponowali konsultacje społeczne, ale po protestach MLSTP 3 października 1972 roku uznano ja za jedynego i prawowitego przedstawiciela ludności Wysp Świętego Tomasza i Książęcej. 26 listopada 1974 roku w Algierze podpisano porozumienie w którym na datę ogłoszenia niepodległości wyznaczono 12 lipca 1975 roku i zorganizowanie wcześniej wyborów do zgromadzenia konstytucyjnego. Ustalono również, że 21 grudnia władzę w kraju przejmie rząd tymczasowy z pięcioma ministrami z MLSTP, w tym premierem Leonelem d’Alva. W wyborach, które odbyły się 7 lipca partia zdobyła wszystkie 16 miejsc w zgromadzeniu konstytucyjnym. Jego kadencja trwała 90 dni, a zadaniem było przygotowanie konstytucji. % listopada odbyło się wspólne posiedzenie Biura Politycznego MLSTP i Zgromadzenia Ustawodawczego podczas którego przez aklamację konstytucja została zatwierdzona. W składzie biura politycznego znaleźli się: Miguel Trovoada, Leonel Mário de Alva, Carlos Dias da Graça, Alda Graça do Espírito Santo, José Fret Lau Chong, João de Alva Tores i Alexandrina Barros Lima. W konstytucji zapisano również, że partia MLSTP jako awangarda rewolucyjna odpowiada za politykę i ma prawo wyboru kierunku politycznego państwa"."
Po jej zatwierdzeniu Zgromadzenie rozwiązało się, a zgodnie z konstytucja zostało powołane na cztery lata Zgromadzenie Narodowe w skład którego weszli przedstawiciele partii, członkowie rządu, przedstawiciele organizacji młodzieżowych i kobiecych, 5 reprezentatywnych obywateli, a za wybór wszystkich kandydatów odpowiadała MLSTP.
Przewodniczący MLSTP Manuel Pinto da Costa został wybrany pierwszym prezydentem kraju, a MLSTP sprawowała władzę do 1991 roku. W tym okresie partia utrzymywała bliskie stosunki ze Związkiem Radzieckim, Kubą, NRD i Chińską Republiką Ludową. W związku z narastającymi trudnościami gospodarczymi po 1985 roku partia stopniowo odsunęła się od bloku wschodniego. Pod koniec 1989 roku część partii zaangażowała się w demokratyzację kraju i w sierpniu 1990 roku w referendum została przyjęta nowa konstytucja. Zniosła system jednopartyjny i zaczęły powstawać nowe partie.
Kongres partii w październiku 1990 roku wybrał Carlosa da Graça na nowego sekretarza generalnego, zmieniając nazwę partii przez dodanie do nazwy partii socjaldemokratyczna na (MLSTP-PSD). Zmieniona zostaje również flaga.
Podczas pierwszych wolnych wyborów 20 stycznia 1991 roku MLSTP-PSD osiąga 30,5% głosów uzyskując tym samym 21 z 55 miejsc w parlamencie i jest w opozycji. W wyborach prezydenckich na następcę Manuela Pinto da Costy wygrywa kandydat niezależny Miguel Trovoada.
Podczas wyborów regionalnych w grudniu 1992 roku MLSTP-PSD odnosi ogromny sukces i wygrywa w pięciu z siedmiu prowincji. Podczas kolejnych wyborów parlamentarnych 3 października 1994 roku partia zdobywa 27 z 55 miejsc i wraca do władzy. Jej przewodniczący Carlos da Graça zostaje wybrany premierem. W marcu 1995 partia wygrywa w wyborach powszechnych na Wyspie Książęcej. W wyborach prezydenckich w 1995 roku prezydent Miguel Trovoada został ponownie wybrany w drugiej turze, pokonując po raz drugi byłego prezydenta Manuela Pinto da Costę.
Podczas kolejnego kongresu w maju 1998 roku przewodniczącym partii został Guilherme Posser da Costa. 8 listopada 1998 roku MLSTP-PSD uzyskała po raz pierwszy bezwzględną większość zdobywając 31 miejsc. 27 lutego 2001 roku Costa startuje w wyborach prezydenckich i ponownie przegrywa, tym razem z Fradique de Menezesem, który uzyskuje 55,2% głosów. Wybory parlamentarne w marcu 2002 roku wzmocniły partię, chociaż uzyskała ona tylko 24 z 55 miejsc. Aby rządzić partia musiała szukać koalicjanta.
Po trzech kolejnych porażkach wyborczych, z których ostatnia została poniesiona podczas wyborów samorządowych w 2010 roku, 28 sierpnia 2010 roku Guilherme Posser da Costa rezygnuje z pełnienia funkcji przewodniczącego partii. Zastępuje go wiceprzewodniczący Dionísio Dias, a w styczniu 2011 roku nowym przewodniczącym zostaje wybrany Aurélio Martins. Pod koniec 2011 roku do władzy powrócił pierwszy prezydent Manuel Pinto da Costa, ale nie był już członkiem partii. W czerwcu 2012 roku przewodniczącym partii zostaje wybrany Jorge Amado, a wiceprzewodniczącym Osvaldo Vaz. Amado szybko traci poparcie i podczas wyborów parlamentarnych w 2014 roku na czele listy wyborczej decyzją przewodniczącego, zatwierdzoną przez członków partii staje Vaz. W tym samym roku dysydent partii, António Quintas tworzy przed wyborami "" (Platformę Narodową Rozwoju Wysp Świętego Tomasza i Książęcej). Do jego partii przeszedł tę inny ważny polityk MLSTO-SD Victor Monteiro.
W styczniu 2016 roku Aurélio Martins zostaje ponownie wybrany przewodniczącym partii.
Przed wyborami parlamentarnymi w 2018 roku Ruch Wyzwolenia Wyspy Świętego Tomasza i Książęcej–Partia Socjaldemokratyczna organizuje ogólnokrajową konferencję w dniach 25–26 listopada 2017 roku. 3 maja 2018 roku Rada Narodowa MLSTP-PSD zawiesza kilku przywódców partyjnych w tym: przewodniczącego Aurélio Martinsa, przewodniczącego grupy parlamentarnej Jorge Amado i specjalnej komisji ds. gospodarczych Zgromadzenia Narodowego Vasco Guivę. Amado został zastąpiony przez Arlindo Barbosa. Powodem zawieszenia było poparcie zwrotu browaru Rosema grupie Ridux de Melo Xavier z Angoli. Powołana zostaje komisja ds. wzmocnienia instytucjonalnego pod przewodnictwem Américo Barrosa, która ma zarządzać partią do wyborów parlamentarnych w październiku 2018 roku.
Podczas piątego zjazdu partii 30 czerwca 2018 roku, w wyborach na przewodniczącego startują: Américo Barros, Elsa Pinto i Jorge Bom Jesus. Przewodniczącym zostaje wybrany ten ostatni, a wiceprzewodniczącymi Elsa Pinto, Américo Barros i Osvaldo Abreu.
W wyborach parlamentarnych MLSTP-PSD zajmuje drugie miejsce i uzyskuje przewagę zdobywając 25 mandatów (z 55). Zawiera koalicję z Partią Konwergencji Demokratycznej–MDFM-UDD w celu utworzenia rządu i uzyskania większości w Zgromadzeniu Narodowym. 3 grudnia 2018 roku Jorge Bom Jesus zostaje premierem.
Powiązane organizacje polityczne.
Z partią związana jest organizacja młodzieżowa "" (JMLSTP). W latach 1975–1991 sekretarzem krajowym JMLSTP był Alcino Pinto. W grudniu 2013 roku przewodniczącym organizacji został wybrany przez 1200 członków Jerssy Costa.
MLSTP–PSD skupia kobiety w "" (OMSTP lub OMSTEP). Na jej czele w 2016 roku stała była premier Maria das Neves.

</doc>
<doc id="5119236" url="https://pl.wikipedia.org/wiki?curid=5119236" title="Thurston Dart">
Thurston Dart

Robert Thurston Dart (ur. 3 września 1921 w Londynie, zm. 6 marca 1971 tamże) – brytyjski klawesynista i muzykolog.
Życiorys.
W latach 1938–1939 uczył się w Royal College of Music w Londynie. Studiował matematykę na University of Exeter, w 1943 roku uzyskując tytuł Bachelor of Science, następnie odbył służbę wojskową w RAF. W semestrze 1945/1946 był studentem Charlesa Van den Borrena w Brukseli, ucząc się gry na historycznych instrumentach klawiszowych. W zakresie muzykologii był autodydaktą. W 1947 roku otrzymał stanowisko docenta na University of Cambridge, od 1962 roku zatrudniony był tamże na stanowisku profesora. Od 1964 roku wykładał na King’s College London. 
Grał na wirginale, klawesynie i organach, zajmował się też badaniami źródłowymi, publicystyką i edytorstwem. Jego zainteresowania badawcze koncentrowały się wokół muzyki renesansu i baroku. Wydał kompozycje m.in. Thomasa Morleya, Henry’ego Purcella i John Bulla. Był redaktorem „The Galpin Society Journal” (1948–1958) i sekretarzem wydania źródłowego „Musica Britannica” (1949–1964). W latach 1955–1959 prowadził orkiestrę kameralną Philomusica of London. Był autorem pracy "The Interpretation of Music" (Londyn 1954, 5. wydanie 1984).

</doc>
<doc id="5119238" url="https://pl.wikipedia.org/wiki?curid=5119238" title="Formuła 2 – Silverstone 2021">
Formuła 2 – Silverstone 2021

Runda Formuły 2 na torze Silverstone Circuit – czwarta runda mistrzostw Formuły 2 w sezonie 2021.
Wyniki.
Kwalifikacje.
Źródło: fia.com
W pierwszym sprincie kolejność pierwszej dziesiątki została odwrócona.
Pierwszy sprint.
Wyścig.
Źródło: fia.com
Drugi sprint.
Wyścig.
Źródło: fia.com
Wyścig główny.
Źródło: fia.com

</doc>
<doc id="5119240" url="https://pl.wikipedia.org/wiki?curid=5119240" title="Jerzy Kownacki">
Jerzy Kownacki

Jerzy Kownacki (ur. 11 września 1940 w Toruniu, zm. 16 lipca 2021 w Gdańsku) – polski duchowny rzymskokatolicki, doktor teologii, redaktor radiowy.
Życiorys.
Ks. Jerzy Kownacki przyjął święcenia kapłańskie 21 czerwca 1964 roku w wieku 23 lat, po uzyskaniu specjalnej zgody papieża Pawła VI, z rąk ówczesnego biskupa gdańskiego Edmunda Nowickiego. Czas jego studiów łączy się z powstawaniem Gdańskiego Seminarium Duchownego, gdzie był absolwentem drugiego rocznika w historii tej uczelni. Rok później młody prezbiter został skierowany na dalsze kształcenie do Rzymu. Ukończył Papieski Instytut Liturgiczny, Papieski Instytut Laterański i Papieski Instytut Pastoralny w Rzymie.
Uczestniczył w obradach Soboru Watykańskiego II. W 1971 roku ks. J. Kownacki uzyskał stopień doktora teologii. W 1987 roku, podczas pielgrzymki Jana Pawła II do diecezji gdańskiej, był ceremoniarzem papieskim. W swojej pracy duszpasterskiej pełnił również funkcję ceremoniarza biskupiego i wykładowcy liturgiki w Gdańskim Seminarium Duchownym.
Duchowny pracował w Radiu Watykańskim. Zasłynął jako redaktor Radia Plus, z którym związany był przez 28 lat. Znany był między innymi z porannej audycji „Ksiądz dobrze nastawiony”. Podjął także współpracę z Radiem Gdańsk i Telewizją Polską. W 2001 roku ks. Kownacki otrzymał tytuł Radiowa Osobowość Roku, a w 2005 roku Złotą Żyrafę miesięcznika „Styl życia” za Styl Mediów. W ostatnim czasie posługi kapłańskiej był kapelanem Domu Seniora w Gdańsku Przymorzu prowadzonego przez Caritas Archidiecezji Gdańskiej. 16 lipca 2021 roku zmarł w tej placówce, mając 80 lat. Uroczysty pogrzeb odbył się 20 lipca 2021 r. w archikatedrze oliwskiej. Mszy żałobnej przewodniczył biskup Zbigniew Zieliński. Ks. dr Jerzy Kownacki pochowany został na cmentarzu katolickim w Sopocie.

</doc>
<doc id="5119243" url="https://pl.wikipedia.org/wiki?curid=5119243" title="Innersloth">
Innersloth



</doc>
<doc id="5119245" url="https://pl.wikipedia.org/wiki?curid=5119245" title="Loser/Number Nine">
Loser/Number Nine

 – piąty singel japońskiego piosenkarza Kenshiego Yonezu, wydany w Japonii 28 września 2016 roku przez Sony Music Records.
Singel został wydany w trzech edycjach: regularnej (CD) i dwóch limitowanych („LOSER-ban” oraz „Number Nine-ban”). Zadebiutował na 2. pozycji tygodniowej listy Oricon Singles Chart i pozostał na niej przez 45 tygodni. Sprzedał się w nakładzie egzemplarzy fizycznych i zdobył status potrójnej platyny za sprzedaż cyfrową tytułowej piosenki.
Lista utworów.
Wszystkie utwory zostały napisane, skomponowane i zaaranżowane przez Kenshiego Yonezu.

</doc>
<doc id="5119249" url="https://pl.wikipedia.org/wiki?curid=5119249" title="Paulo Otavio">
Paulo Otavio



</doc>
<doc id="5119250" url="https://pl.wikipedia.org/wiki?curid=5119250" title="Neocoenorrhinus interpunctatus">
Neocoenorrhinus interpunctatus

Neocoenorrhinus interpunctatus – gatunek chrząszcza z rodziny tutkarzowatych. Zamieszkuje Palearktykę od Półwyspu Iberyjskiego po Syberię. Żeruje na dębach.
Taksonomia.
Gatunek ten opisany został po raz pierwszy w 1831 roku przez Jamesa Francisa Stephensa pod nazwą "Rhynchites interpunctatus".
Morfologia.
Chrząszcz o krępym ciele długości od 2,3 do 3,8 mm. Ubarwienie ma miedziane, brązowozielone lub ciemnoniebieskie, zawsze z metalicznym połyskiem; czasem wierzch ciała jest dwubarwny – głowa i przedplecze są brązowozielone, a pokrywy ciemnoniebieskie. Owłosienie wierzchu ciała jest ciemne, na pokrywach bardzo długie i sterczące.
Ryjek jest cienki i ma bardzo dobrze wykształcone żeberko podłużne przez środek grzbietu. U samca ryjek jest tak długi jak przedplecze i ma czułki umieszczone niemal w połowie długości. U samicy ryjek jest niewiele krótszy niż głowa i przedplecze razem wzięte, a czułki osadzone są przed jego środkiem. Głowa ma punktowanie czoła i ciemienia mocniejsze niż to na przedpleczu. Oczy u samicy są słabo wysklepione, u samca zaś mocno wyłupiaste.
Tułów ma słabo wypukłe przedplecze o gęstym, drobnym i równomiernym punktowaniu. Pokrywy są krótkie, rzędy mają płytko punktowane, a dziewiąty z nich łączy się z dziesiątym za środkiem długości pokrywy. Międzyrzędy są szerokie, spłaszczone i zaopatrzone w szereg punktów każdy.
Ekologia i występowanie.
Owad ten jest foliofagiem dębów. Owady dorosłe aktywne są od kwietnia do lipca i żerują na liściach i pąkach rośliny pokarmowej. Samice składają jaja do ogonków liściowych lub głównych nerwów liści.
Gatunek palearktyczny. W Europie znany jest z Hiszpanii, Wielkiej Brytanii, Francji, Belgii, Niemiec, Szwajcarii, Austrii, Włoch, Danii, Szwecji, Polski, Czech, Słowacji, Węgier, Ukrainy, Bułgarii, Słowenii, Chorwacji oraz europejskich części Rosji i Turcji. W Afryce Północnej zasiedla Algierię, w Azji zaś Kaukaz i Syberię.
W Polsce jest owadem rzadkim, znanym z nielicznych stanowisk. Na „Czerwonej liście chrząszczy województwa śląskiego” umieszczony jest jako zagrożony gatunek najmniejszej troski (LC). Z kolei na „Czerwonej liście gatunków zagrożonych Republiki Czeskiej” umieszczony został ze statusem bliskiego zagrożenia wymarciem (NT).

</doc>
<doc id="5119251" url="https://pl.wikipedia.org/wiki?curid=5119251" title="Caenorhinus interpunctatus">
Caenorhinus interpunctatus



</doc>
<doc id="5119253" url="https://pl.wikipedia.org/wiki?curid=5119253" title="Coenorhinus interpunctatus">
Coenorhinus interpunctatus



</doc>
<doc id="5119254" url="https://pl.wikipedia.org/wiki?curid=5119254" title="Rhynchites interpunctatus">
Rhynchites interpunctatus



</doc>
<doc id="5119257" url="https://pl.wikipedia.org/wiki?curid=5119257" title="Palatynat Dwóch Mostów">
Palatynat Dwóch Mostów



</doc>
<doc id="5119261" url="https://pl.wikipedia.org/wiki?curid=5119261" title="Asteriks w Italii">
Asteriks w Italii

Asteriks w Italii (fr. "Astérix et la Transitalique") – trzydziesty siódmy album o przygodach Gala Asteriksa. Autorem scenariusza jest Jean-Yves Ferri, a za rysunki odpowiadał Didier Conrad.
Premiera albumu miała miejsce w październiku 2017 r.
Historia wzbudziła zainteresowanie mediów w 2020 r., po ogłoszeniu pandemii zakaźnej choroby COVID-19, wywoływanej przez koronawirusa SARS-CoV-2, ponieważ jedną z postaci jest Rzymianin Coronavirus.
Fabuła.
Senat Rzymu debatuje nad opłakanym stanem rzymskich dróg. Odpowiedzialny za ten obszar senator Lactus Bifidus odpiera stawiane mu zarzuty; chce zorganizować wyścigi zaprzęgów konnych wokół Półwyspu Apenińskiego, by w ten sposób udowodnić jakość dróg Italii. Juliusz Cezar popiera pomysł wyścigu i możliwość udziału w nim zarówno Rzymian, jak i mieszkańców Italii oraz barbarzyńców. Zobowiązuje jednak Bifidusa do zapewnienia, że zwycięstwo przypadnie załodze rzymskiej.
W tym czasie Asteriks, Obeliks, Idefiks i Długowieczniks przebywają na jarkmarku w Darioritum w Armoryce. Obeliks dowiaduje się od sybilii, że zostanie wielkim woźnicą rydwanu. Pod wpływem tej wróżby decyduje się kupić rydwan i wziąć udział w organizowanym przez Cezara wyścigu. Chcąc nie chcąc, Asterix przyłącza się do przyjaciela.

</doc>
<doc id="5119262" url="https://pl.wikipedia.org/wiki?curid=5119262" title="Załogowy przelot wokół Wenus">
Załogowy przelot wokół Wenus

Załogowy przelot wokół Wenus (ang. Manned Venus Flyby) – planowana przez NASA w latach 1967–1968 koncepcja wysłania trzech astronautów na misję wokół Wenus, za pomocą statku kosmicznego Apollo w latach 1973–1974.
Program Zastosowań Apollo.
W połowie lat sześćdziesiątych NASA rozważała „trzyosobowy przelot obok Wenus” jako część programu Apollo Applications Program (Program Zastosowań Apollo), wykorzystującego sprzęt wywodzący się z programu Apollo. Kilka profili misji rozważano do uruchomienia w latach 70. Misja z 1973 r. wydaje się być tą, która została najpoważniej uwzględniona i najlepiej udokumentowana. Wystrzelenie miałoby nastąpić 31 października 1973, z przelotem obok Wenus 3 marca 1974 i powrotem na Ziemię 1 grudnia 1974.
tło.
Proponowana misja wykorzystałaby rakietę Saturn V do wysłania trzech astronautów w lot obok Wenus, który trwałby około roku. Stopień S-IVB byłby tzw. „mokrym warsztatem” podobnym do oryginalnego projektu Skylab. W tej koncepcji wnętrze zbiornika paliwa byłoby i różnymi urządzeniami, które nie zajmowałyby dużej objętości. S-IVB zostałby następnie normalnie napełniony propelentami i użyty do przyspieszenia statku w drodze na Wenus. Po zakończeniu spalania wszelkie pozostałości paliwa byłyby wypuszczane w przestrzeń kosmiczną, zaś większy zbiornik paliwa mógłby służyć jako przestrzeń życiowa. Mniejszy zbiornik tlenu zostałby wykorzystany do przechowywania odpadów.
Tylko część sprzętu można było przechowywać w zbiorniku wodoru, ponieważ niektóre elementy nie mogły być zanurzone w ciekłym wodorze. Sprzęt ten zostałby umieszczony w obszarze międzystopniowym między S-IVB a modułem dowodzenia/serwisowym Apollo (CSM), znanym jako adapter statku kosmicznego LM, który normalnie utrzymywał moduł LM podczas misji księżycowych. Aby zmaksymalizować ilość miejsca dostępnego w tym obszarze, silnik Service Propulsion System w CSM zostałby zastąpiony dwoma silnikami LM Descent Propulsion System. Miały one znacznie mniejsze dzwony silnika i leżałyby w module serwisowym, zamiast rozciągać się do obszaru adaptera. Silniki te byłyby odpowiedzialne zarówno za korektę kursu podczas lotu, jak i wyhamowanie przed ponownym wejściem w atmosferę.
W przeciwieństwie do misji księżycowych Apollo, CSM wykonałby swój manewr transpozycji i dokowania ze stopniem S-IVB przed opuszczeniem orbity okołoziemskiej. Było to wymagane, ponieważ istniało tylko krótkie okno na przerwanie spalania przez CSM, aby powrócić na Ziemię po awarii S-IVB, więc wszystkie systemy statków kosmicznych musiały być sprawne i sprawdzone przed opuszczeniem orbity parkingowej.
Loty testowe przed misją obejmowałyby wstępny lot testowy na orbicie z „mokrym warsztatem” S-IVB i podstawowym adapterem dokowania oraz roczny lot testowy, w którym S-IVB znalazł się na orbicie prawie geostacjonarnej wokół Ziemi.
Rozwój misji.
Misja zostałaby zrealizowana w serii dwóch lotów rozwojowych i jednego lotu właściwego, oznaczonych jako fazy od A do C.
Faza A.
Faza A obejmowałaby wystrzelenie „mokrego warsztatu” S-IVB i standardowego Apollo CSM Block II na orbitę okołoziemską za pomocą Saturna V. Załoga wykonałaby manewr transpozycji i dokowania podobny do tego z misji księżycowych, w celu dokowania z modułem dokowania przymocowanym z przodu S-IVB. Opcjonalnie mogli następnie użyć silnika S-IVB do wystrzelenia ich na wysoką orbitę, zanim wypuszczą w kosmos resztki paliwa i wejdą do zbiornika paliwa S-IVB, aby przez kilka tygodni prowadzić eksperymenty. Po ocenie wykorzystania S-IVB jako długoterminowego siedliska astronautów oddzieliliby CSM od S-IVB i wrócili na Ziemię.
Faza B.
Podczas Fazy B planowano przetestować statek przelatujący obok Wenus w długiej misji na wysokiej orbicie okołoziemskiej. Saturn V wystrzeliłby CSM Block III przeznaczony do długotrwałych lotów kosmicznych oraz zmodyfikowany S-IVB z modułem wsparcia środowiskowego wymaganym do rzeczywistego przelotu obok Wenus, a po wykonaniu manewru transpozycji i dokowania silnik S-IVB przeniósłby statek kosmiczny na wysokość ok. 40000 km nad Ziemią. Ta wysokość byłaby wystarczająco wysoka, aby ominąć pasy radiacyjne Ziemi, jednocześnie wystawiając statek kosmiczny na środowisko podobne do podróży na Wenus, ale wystarczająco blisko Ziemi, aby astronauci mogli użyć CSM, aby powrócić w ciągu kilku godzin w sytuacji awaryjnej.
Energia prawdopodobnie byłaby dostarczana przez panele słoneczne podobne do tych stosowanych na Skylabie, ponieważ ogniwa paliwowe wymagałyby bardzo dużej ilości paliwa do działania przez rok. Podobnie ogniwa paliwowe w SM używane do zasilania podczas lotów księżycowych zostałyby zastąpione bateriami, które zapewniłyby wystarczającą moc na czas operacji startu i powrotu.
Faza C.
Faza C byłaby rzeczywistym przelotem załogowym przy użyciu CSM block IV i zmodyfikowanego S-IVB, który miałby dużą antenę radiową do komunikacji z Ziemią i dwie lub więcej małych sond, które zostałyby wypuszczone na krótko przed przelotem wejść w atmosferę Wenus. Block IV CSM zostałby wyposażony w silniki LM zastępujące silniki Service Propulsion System, akumulatory zastępujące ogniwa paliwowe i inne modyfikacje wspierające komunikację dalekiego zasięgu z Ziemią oraz umożliwiające wyższe prędkości powrotu wymagane do trajektorii powrotu w porównaniu z powrotem z orbity Księżyca.
Misję fazy C planowano wystrzelić pod koniec października lub na początku listopada 1973 roku, kiedy wymagania dotyczące prędkości koniecznej do dotarcia do Wenus i czas trwania misji byłyby najniższe. Po krótkim pobycie na orbicie parkingowej w celu sprawdzenia statku kosmicznego, załoga udałaby się na Wenus. W przypadku poważnego problemu podczas manewru Trans Venus Injection, załoga miałaby około godziny na oddzielenie CSM od S-IVB i użycie silnika SM do powrotu na Ziemię.
Po udanym uruchomieniu trzeciego stopnia, statek kosmiczny miałby przelecieć około 5000 km od powierzchni Wenus około czterech miesięcy później. Prędkość przelotu byłaby tak duża, że załoga miałaby tylko kilka godzin na szczegółowe zbadanie planety. W tym momencie jeden lub więcej automatycznych lądowników oddzieliłoby się od głównego statku, by wylądować na Wenus.
Przez resztę misji załoga wykonałaby astronomiczne badania Słońca i Merkurego.
TMK-MAVR.
Jeden z wariantów planowanej przez Związek Radziecki misji TMK na Marsa w latach 1971–1974 obejmował przelot obok Wenus w drodze powrotnej i nadano mu kryptonim „MAVR” (MArs – VeneRa), co oznacza Mars – Wenus. Jednak program TMK został anulowany po tym, jak rakieta N1, która była potrzebna do startu misji, okazała się porażką.

</doc>
<doc id="5119263" url="https://pl.wikipedia.org/wiki?curid=5119263" title="Tor kolarski Społem">
Tor kolarski Społem

Tor kolarski Społem – otwarty (niezadaszony) tor kolarski w Łodzi, w Polsce. Został otwarty 28 lipca 1892 roku. Może pomieścić 8000 widzów. Użytkowany jest przez klub Społem Łódź. Długość toru wynosi 400 m.
Historia.
Budowę toru rozpoczęto wiosną 1892 roku. Obiekt powstał we wschodniej części Parku Helenów, w miejscu w którym wcześniej znajdował się plac pozostawiony z myślą o budowie w przyszłości obiektu sportowego. 28 lipca 1892 roku miało miejsce otwarcie prowizorycznego, okrężnego, 400-metrowego toru kolarskiego. Tor był następnie wydzierżawiany towarzystwom kolarskim i udostępniany bezpłatnie amatorom. We wrześniu 1892 roku odbyły się na nim pierwsze wyścigi rowerowe. Tor był wielokrotnie modernizowany i przebudowywany, pierwszej modernizacji doczekał się już w 1893 roku. 17 września 1893 roku rozegrano na nim kolejne zawody, z udziałem zawodników z zagranicy i 7-tysięcznej publiczności. W 1898 roku tor wyposażono w nawierzchnię betonową, a w roku 1906 w nawierzchnię bitumiczną. Tor przez kolejne lata wykorzystywany był do rozgrywania zawodów kolarskich, a także motocyklowych i samochodowych.
Po II wojnie światowej, w styczniu 1946 roku, obiekt został przekazany Związkowi Robotniczych Stowarzyszeń Sportowych, który następnie oddał go w zarządzanie Robotniczemu Klubowi Sportowemu TUR (w roku 1957 na bazie RKS TUR powstał klub sportowy Społem Łódź). W sierpniu 1946 roku przystąpiono do odbudowy zniszczeń wojennych, a pierwsze zawody (mistrzostwa Polski w drużynowym wyścigu na 4000 m na dochodzenie) rozegrano 11 sierpnia 1946 roku. Po zakończeniu sezonu w 1946 roku przystąpiono do dalszych prac, m.in. wyremontowano już istniejącą trybunę i wybudowano nową, usypano wał ziemny dla publiczności i ustawiono drewnianą bandę wokół toru. Pojemność obiektu po modernizacji wynosiła 8000 widzów (z czego 2000 miejsc było siedzących). W tym samym okresie ogrodzono również teren toru kolarskiego, wyłączając go z przestrzeni Parku Helenów. W okresie PRL-u wewnątrz toru znajdowały się tory łucznicze, boiska do gier zespołowych, korty tenisowe i strzelnica sportowa. Wielokrotnie przeprowadzane były na nim zawody sportowe, w tym mistrzostwa Polski, wychowało się na nim wielu utytułowanych zawodników. Obiekt był często modernizowany, m.in. w 1962 roku obok toru, od strony zachodniej, wybudowano pawilon klubowy. Od lat 70. XX wieku mówiło się o konieczności zadaszenia toru, co jednak nie doczekało się realizacji. Z czasem znaczenie toru spadło i zaczął on służyć głównie do treningów oraz organizacji zawodów rangi juniorskiej. Ostatnią przebudowę toru przeprowadzono na początku XXI wieku.

</doc>
<doc id="5119265" url="https://pl.wikipedia.org/wiki?curid=5119265" title="United SportsCar Championship">
United SportsCar Championship



</doc>
<doc id="5119267" url="https://pl.wikipedia.org/wiki?curid=5119267" title="Wrangel">
Wrangel

Wrangel () – dawne osiedle typu miejskiego w Kraju Nadmorskim na Dalekim Wschodzie Rosji, obecnie część Nachodki. W 2002 roku zamieszkany przez 15 346 osób. Osiedle zostało zlikwidowane w 2004 roku.
We Wranglu znajduje się Port Wostocznyj, jeden z największych intermodalnych portów rosyjskich. Dociera do niego również odnoga Kolei Transsyberyjskiej.

</doc>
<doc id="5119269" url="https://pl.wikipedia.org/wiki?curid=5119269" title="Podkowadle">
Podkowadle

Podkowadle lub Ściana pod Kowadłem – skała na wzniesieniu Zielona Góra w miejscowości Kusięta w województwie śląskim, w powiecie częstochowskim, w gminie Olsztyn. Jest to jedno z wzgórz Wyżyny Mirowsko-Olsztyńskiej będącej częścią Jury Krakowsko-Częstochowskiej. 
Podkowadle wraz ze stojącym tuż obok niego Kowadłem znajdują się na szczycie Zielonej Góry. Zbudowane są z wapieni skalistych. Znajdują się w rezerwacie przyrody Zielona Góra, ale od 2017 roku wspinaczka na nich jest dopuszczalna przy zachowaniu określonych zasad. Podkowadle to skała o pionowych ścianach. Są na niej cztery drogi wspinaczkowe o stopniu trudności od V do VI.2+ w skali Kurtyki. Drogi mają długość 8–10 m i są częściowo obite stałymi punktami asekuracyjnymi w postaci 1-4 ringów (r), spitów i ringów zjazdowych.
Szlak turystyczny.
Obok Kowadła prowadzi Szlak Orlich Gniazd.

</doc>
<doc id="5119270" url="https://pl.wikipedia.org/wiki?curid=5119270" title="Ściana pod Kowadłem">
Ściana pod Kowadłem



</doc>
<doc id="5119272" url="https://pl.wikipedia.org/wiki?curid=5119272" title="Ustrój polityczny Mauritiusa">
Ustrój polityczny Mauritiusa

Konstytucja Mauritiusa określa ustrój państwa jako republikę. Głową państwa jest wybierany przez Zgromadzenie Narodowe prezydent, którego kadencja trwa 5 lat.
Władza wykonawcza.
Władza wykonawcza na Mauritiusie należy do Rady Ministrów na której czele stoi mianowany przez prezydenta premier. Ten tworzy rząd składający się z członków Zgromadzenia Narodowego.
Władza ustawodawcza.
Rolę władzy ustawodawczej na Mauritiusie pełni jednoizbowe Zgromadzenie Narodowe, którego kadencja trwa 5 lat. Składa się z 62 członków wybranych w wyborach oraz do 8 członków, którzy nie zostali wybrani w celu zwiększenia reprezentacji mniejszych partii oraz mniejszości. 

</doc>
<doc id="5119274" url="https://pl.wikipedia.org/wiki?curid=5119274" title="Monte Cristallo">
Monte Cristallo



</doc>
<doc id="5119280" url="https://pl.wikipedia.org/wiki?curid=5119280" title="Dimityr Grekow (ur. 1958)">
Dimityr Grekow (ur. 1958)

Dimityr Ferdinadow Grekow, (ur. 22 stycznia 1958 w Lubimecu) – bułgarski agronom, profesor, były rektor Uniwersytetu Rolniczego w Płowdiwie, w latach 2013–2014 minister rolnictwa i żywności.
Życiorys.
W 1984 ukończył studia w Wyższym Instytucie Rolniczym w Płowdiwie, uzyskał następnie doktorat. Początkowo pracował jako agronom w rodzinnej miejscowości, później zajął się działalnością dydaktyczną w ramach macierzystej uczelni (przekształconej w Uniwersytet Rolniczy w Płowdiwie). W 1995 objął stanowisko docenta, a w 2010 uzyskał pełną profesurę, specjalizując się w jedwabnictwie. Od 1999 do 2007 był dziekanem wydziału agronomicznego, następnie do 2013 rektorem uczelni. Pracował przy międzynarodowych projektach agronomicznych. W 2011 powołany w skład doradczej rady naukowej Bułgarskiej Akademii Nauk.
Związany z Bułgarską Partią Socjalistyczną. Z jej rekomendacji w maju 2013 został ministrem rolnictwa i żywności w gabinecie Płamena Oreszarskiego. Urząd ten sprawował do sierpnia 2014. Powoływany później w skład państwowej komisji akredytacyjnej.

</doc>
<doc id="5119284" url="https://pl.wikipedia.org/wiki?curid=5119284" title="Srđa Popović (aktywista)">
Srđa Popović (aktywista)

Srđa Popović (ur. 1 lutego 1973 w Belgradzie) – serbski aktywista i polityk, założyciel i dyrektor Center for Applied Nonviolent Actions and Strategies (CANVAS), belgradzkiej instytucji prowadzącej szkolenia z prowadzenia protestów za pomocą metod pokojowych.
Srđa Popović urodził się w 1973 roku w Belgradzie, wówczas należącej do Jugosławii. Jego ojciec był reporterem telewizyjnym, a matka prezenterką telewizyjną. Studiował biologię na Uniwersytecie w Belgradzie. W 1998 roku współtworzył ruch studencki Otpor (pol. Opór). Głównym celem ruchu było odsunięcie od władzy Slobodana Miloševicia. Po obaleniu Miloševicia Srđa Popović został deputowanym do Zgromadzenia Narodowego. Mandat sprawował w latach 2000–2004.
W 2004 roku Popović założył CANVAS, organizację szkolącą aktywistów, chcących zaprotestować przeciwko dyktaturom. Podczas rewolucji w Egipcie CANVAS szkolił członków Ruchu 6 Kwietnia, będącej egipskim odpowiednikiem Otporu. Ponadto CANVAS szkolił działaczy m.in. w: Gruzji, Palestynie, Tunezji, Birmie, Zimbabwe, Iranie, Indiach oraz na Białorusi i Ukrainie.
W 2011 roku znalazł się na liście FP Top 100 Global Thinkers. W 2012 roku był nominowany do Pokojowej Nagrody Nobla.

</doc>
<doc id="5119285" url="https://pl.wikipedia.org/wiki?curid=5119285" title="Srđa Popović">
Srđa Popović



</doc>
<doc id="5119287" url="https://pl.wikipedia.org/wiki?curid=5119287" title="Wędziełkowce">
Wędziełkowce



</doc>
<doc id="5119299" url="https://pl.wikipedia.org/wiki?curid=5119299" title="Dubas (powiat kolbuszowski)">
Dubas (powiat kolbuszowski)



</doc>
<doc id="5119300" url="https://pl.wikipedia.org/wiki?curid=5119300" title="Zagranica (powiat kolbuszowski)">
Zagranica (powiat kolbuszowski)



</doc>
<doc id="5119301" url="https://pl.wikipedia.org/wiki?curid=5119301" title="Zarzecze (powiat kolbuszowski)">
Zarzecze (powiat kolbuszowski)



</doc>
<doc id="5119302" url="https://pl.wikipedia.org/wiki?curid=5119302" title="Brzezówka (powiat kolbuszowski)">
Brzezówka (powiat kolbuszowski)



</doc>
<doc id="5119303" url="https://pl.wikipedia.org/wiki?curid=5119303" title="Polska na Letnich Igrzyskach Olimpijskich 2020">
Polska na Letnich Igrzyskach Olimpijskich 2020

Polska na Letnich Igrzyskach Olimpijskich 2020 – reprezentacja Polski na Letnich Igrzyskach Olimpijskich 2020 rozegranych w dniach 23 lipca – 8 sierpnia 2021 roku w Tokio.
6 lipca 2021 roku przyjęto proponowane przez polskie związki sportowe składy osobowe. Polską Reprezentację Olimpijską będzie reprezentowało 216 sportowców, z czego będą 103 zawodniczki oraz 113 zawodników.
Polski Komitet Olimpijski poinformował 13 lipca 2021 roku, że chorążymi Polskiej Reprezentacji Olimpijskiej podczas ceremonii otwarcia igrzysk olimpijskich będą: Maja Włoszczowska (kolarstwo górskie) i Paweł Korzeniowski (pływanie). Polska, jako jedno z wielu państw, zgodziła się na zaproponowany przez Międzynarodowy Komitet Olimpijski pomysł dotyczący dwojga chorążych różnej płci, który jest przejawem dążenia do równouprawnienia.
W środę 14 lipca przed rozpoczęciem igrzysk zabrakło na opublikowanych oficjalnych listach zgłoszeniowych sześciorga polskich pływaków: Alicji Tchórz, Pauliny Pedy, Aleksandry Polańskiej, Jakuba Kraski, Mateusza Chowańca i Jana Kozakiewicza. Wynikało to z faktu, że szefowie Polskiego Związku Pływackiego (PZP) źle zinterpretowali regulamin zgłoszeniowy i przekroczyli przysługującą reprezentacji Polski pulę miejsc możliwych do obsadzenia. Zawodnicy i sztab o decyzji Światowej Federacji Pływackiej (FINA) dowiedzieli się w piątek 16 lipca, będąc na basenie na treningu w miejscowości Takasaki. Podczas sobotniej wideokonferencji, w której wzięli udział PKOl, MKOl i FINA, nie doszło do porozumienia i sześcioro polskich pływaków nie zostało dopisanych do listy zgłoszeniowej. Ostatecznie zaakceptowano rozwiązanie, że spośród sześciorga skreślonych pływaków można zgłosić trzy osoby, ale w miejsce trójki pływaków, którzy na razie na listach figurują. Po naradzie sztab szkoleniowy zdecydował, że w igrzyskach nie wystąpią: Alicja Tchórz, Aleksandra Polańska, Mateusz Chowaniec, Dominika Kossakowska, Jan Hołub oraz Bartosz Piszczorowicz.
Ostatecznie Polacy zdobyli łącznie 14 medali – był to najlepszy wynik medalowy reprezentantów Polski od Igrzysk Olimpijskich w 2000 roku.
Polska Reprezentacja Olimpijska.
Polska Reprezentacja Olimpijska liczy 423 osoby, z czego 211 to sportowcy.
Kierownictwo reprezentacji:
Misja Olimpijska:
Sportowcy:
Wyniki.
Gimnastyka.
Kobiety
Lekkoatletyka.
Konkurencje biegowe
Konkurencje techniczne
Wieloboje
Siatkówka.
Turniej mężczyzn
Żeglarstwo.
M – Wyścig medalowy

</doc>
<doc id="5119306" url="https://pl.wikipedia.org/wiki?curid=5119306" title="Stanisław Anastasow">
Stanisław Anastasow

Stanisław Dimitrow Anastasow, (ur. 5 czerwca 1983 w Chaskowie) – bułgarski polityk i działacz partyjny, deputowany, w 2014 minister ochrony środowiska i zasobów wodnych.
Życiorys.
Przez jeden semestr studiował informatykę na Uniwersytecie Technicznym w Monachium. Uzyskał licencjat z zarządzania w biznesie na Uniwersytecie Sofijskim im. św. Klemensa z Ochrydy (2009) i magisterium z polityki publicznej na Nowym Uniwersytecie Bułgarskim (2012). Pracował krótko jako informatyk i administrator systemów na uczelniach.
W 2006 wstąpił do Ruchu na rzecz Praw i Wolności. W 2008 został sekretarzem organizacji młodzieżowej DPS, później odpowiadał w niej za sprawy międzynarodowe. Pełnił funkcję wiceprezesa międzynarodowej młodzieżówki liberalnej IFLRY (2011–2016), był też koordynatorem bałkańskiej organizacji liberalnej ISEEL (2012–2015). Od czerwca do sierpnia 2014 sprawował urząd ministra ochrony środowiska i zasobów wodnych w gabinecie Płamena Oreszarskiego (zastąpił w nim Iskrę Michajłową). W 2014 uzyskał mandat posła do Zgromadzenia Narodowego 43. kadencji. W 2016 wszedł do centralnych władz wykonawczych swojego ugrupowania. W wyborach z lipca 2021, listopada 2021 i października 2022 był również wybierany do bułgarskiego parlamentu.

</doc>
<doc id="5119307" url="https://pl.wikipedia.org/wiki?curid=5119307" title="Stadion Budowlanych Łódź">
Stadion Budowlanych Łódź

Stadion Budowlanych Łódź – stadion do rugby w Łodzi, w Polsce. Został wybudowany w latach 1963–1972. Może pomieścić 3000 widzów. Obiekt wykorzystywany jest przez rugbystów klubu Budowlani Łódź, wielokrotnych mistrzów Polski w rugby.

</doc>
<doc id="5119315" url="https://pl.wikipedia.org/wiki?curid=5119315" title="Tomasz Szypuła (ur. 1962)">
Tomasz Szypuła (ur. 1962)

Tomasz Szypuła (ur. 19 października 1962 we Wrocławiu) – polski przedsiębiorca i menadżer, prezes zarządu Ogólnopolskiej Federacji Małych i Średnich Przedsiębiorstw; członek Prezydium Krajowej Izby Gospodarczej.
Życiorys.
Jest absolwentem Wydziału Inżynieryjno-Ekonomicznego Uniwersytetu Ekonomicznego we Wrocławiu. Początkowo związany ze sportem, był m.in. członkiem kadry narodowej juniorów w piłce nożnej, a później działaczem sportowym WKS Śląsk Wrocław oraz Polar Wrocław. W 2010 r. związał się z Holdingiem PTAK S.A. i obecnie pełni funkcję prezesa zarządu Ptak Warsaw Expo, największego centrum targowo-konferencyjnego w Europie Środkowej.
Działalność pozarządowa.
Jest prezesem zarządów Ogólnopolskiej Federacji Małych i Średnich Przedsiębiorstw i Stowarzyszenia Polskich Producentów Odzieży, a także członkiem Prezydium Krajowej Izby Gospodarczej, Rady Gospodarczej Województwa Łódzkiego, Polsko-Tureckiej Rady Biznesu oraz Rady Przedsiębiorców przy Rzeczniku Małych i Średnich Przedsiębiorstw. Autor Listu do Prezesa Rady Ministrów w sprawie Polskiego Nowego Ładu

</doc>
<doc id="5119321" url="https://pl.wikipedia.org/wiki?curid=5119321" title="Vettor Pisani (1927)">
Vettor Pisani (1927)

Vettor Pisani – włoski okręt podwodny z okresu międzywojennego i II wojny światowej, jedna z czterech jednostek typu "Pisani". Okręt wypierał 880 ton w położeniu nawodnym i 1058 ton pod wodą, a jego główną bronią było dziewięć torped kalibru 533 mm wystrzeliwanych z sześciu wewnętrznych wyrzutni. Jednostka rozwijała na powierzchni prędkość 15 węzłów, osiągając zasięg 4230 Mm przy prędkości 9,3 węzła.
Okręt został zwodowany 24 listopada 1927 roku w stoczni Cantiere Navale Triestino w Monfalcone, a w skład Regia Marina wszedł 16 czerwca 1929 roku. Nazwę otrzymał na cześć admirała Vettora Pisaniego – dowódcy floty weneckiej z XIV wieku. Pełnił służbę na Morzu Śródziemnym i Atlantyku, biorąc udział m.in. w wojnie domowej w Hiszpanii i kampanii śródziemnomorskiej. Jednostka została wycofana ze służby 1 lutego 1948 roku.
Projekt i budowa.
Budowane przez Włochy w okresie przed i w trakcie I wojny światowej okręty podwodne były małymi jednostkami przeznaczonymi do działań na Adriatyku, przeciwko Austro-Węgrom. Zmiana sytuacji międzynarodowej spowodowała konieczność wymiany posiadanych okrętów na pełnomorskie, o dużym zasięgu, mogące działać przeciw Marine nationale czy Royal Navy. Przyjęty przez Włochy program zbrojeniowy z lat 1923–1924 zakładał zbudowanie okrętów o łącznej wyporności 36 568 ton, na co miały się składać dwa krążowniki ciężkie („Trento” i „Trieste”), niszczyciele typów "Sauro" i "Turbine" oraz okręty podwodne typów "Balilla", "Mameli" i "Pisani". Projekty trzech typów okrętów podwodnych powstały w tym samym czasie, w celu porównania ich charakterystyk i stworzenia na podstawie doświadczeń eksploatacyjnych docelowych typów dla włoskiej floty podwodnej. Jednostki typu "Pisani" zaprojektowali inżynierowie: pułkownik Curio Bernardis i major Rodolfo Tito Tizzoni w czerwcu 1924 roku. Przyjęto konstrukcję jednokadłubową, z powiększonymi w stosunku do typu "Mameli" zbiornikami paliwa. Problemem była jednak słaba stateczność okrętów. Rozwiązano go, instalując zewnętrzne siodłowe zbiorniki balastowe, co jednak zmniejszyło osiąganą prędkość maksymalną (z projektowanych 17,3 węzła na powierzchni do 15 węzłów i podwodną z 8,8 do 8,2 węzła).
Okręt zbudowany został w stoczni Cantiere Navale Triestino w Monfalcone (numer stoczniowy 150). Stępkę jednostki położono 18 listopada 1925 roku, a zwodowana została 24 listopada 1927 roku. Nazwę otrzymał na cześć dowódcy floty weneckiej z XIV wieku, Vettora Pisaniego. Dewizą jednostki było "Ardisci".
Dane taktyczno-techniczne.
„Vettor Pisani” był oceanicznym jednokadłubowym okrętem podwodnym średniej wielkości. Długość całkowita wynosiła 68,2 metra, szerokość – 6,09 metra, a zanurzenie – 4,93 metra. Wyporność normalna w położeniu nawodnym wynosiła 880 ton, a w zanurzeniu 1058 ton. Okręt napędzany był na powierzchni przez dwa silniki wysokoprężne Tosi o łącznej mocy 3000 KM. Napęd podwodny zapewniały dwa silniki elektryczne CGE o łącznej mocy 1100 KM. Dwuśrubowy układ napędowy pozwalał osiągnąć prędkość 15 węzłów na powierzchni i 8,2 węzła w zanurzeniu. Zasięg wynosił 4230 Mm przy prędkości 9,3 węzła w położeniu nawodnym (lub 1600 Mm przy prędkości 17,1 węzła) oraz 70 Mm przy prędkości 4 węzłów w zanurzeniu (lub 7 Mm przy prędkości 8,2 węzła). Zbiorniki paliwa mieściły 70 ton oleju napędowego. Dopuszczalna głębokość zanurzenia wynosiła 100 metrów.
Okręt wyposażony był w sześć stałych wyrzutni torped kalibru 533 mm: cztery na dziobie i dwie na rufie, z łącznym zapasem dziewięciu torped. Uzbrojenie artyleryjskie stanowiło zainstalowane na podeście przed kioskiem pojedyncze działo pokładowe kalibru 102 mm L/35 Schneider–Armstrong 1914-15 z zapasem 168 naboi. Masa działa z zamkiem wynosiła 1,22 tony (całego stanowiska 5 ton), kąt podniesienia lufy wynosił od -5° do 45°, masa naboju 13,74 kg, prędkość początkowa pocisku 750 m/s, donośność 11 700 metrów przy maksymalnym kącie podniesienia, zaś szybkostrzelność 7 strz./min. Broń przeciwlotniczą stanowiły umieszczone na kiosku dwa pojedyncze wielkokalibrowe karabiny maszynowe Breda M1931 kalibru 13,2 mm L/76 z zapasem 3000 naboi. Masa karabinu wynosiła 47,5 kg, kąt podniesienia lufy wynosił od -10° do 80°, masa naboju 0,125 kg, prędkość początkowa pocisku 790 m/s, donośność maksymalna 6000 metrów (skuteczna 2000 metrów), zaś szybkostrzelność 500 strz./min. Jednostka wyposażona też była w hydrofony.
Załoga okrętu składała się z 4–5 oficerów oraz 44 podoficerów i marynarzy.
Służba.
„Vettor Pisani” został wcielony do służby w Regia Marina 16 czerwca 1929 roku. Okręt rozpoczął służbę na Morzu Śródziemnym, wchodząc w skład 5 eskadry (wł. "Squadriglia") okrętów podwodnych średniego zasięgu Flotylli stacjonującej w Neapolu (wraz z siostrzanymi „Marcantonio Colonna”, „Giovanni Bausan” i „Des Geneys”). W 1930 roku „Vettor Pisani” odbył daleki rejs na Atlantyk, docierając do Las Palmas de Gran Canaria i w drodze powrotnej zawijając do kilku innych hiszpańskich portów. W tym samym roku cała eskadra odbyła długi rejs po Morzu Śródziemnym, odwiedzając porty w Grecji i osiągając archipelag Dodekanez.
W 1935 roku 5 eskadra okrętów podwodnych średniego zasięgu, w której służyły jednostki typu "Pisani", została przeniesiona do La Spezia, wchodząc w skład 1. Flotylli (wł. "Gruppo") okrętów podwodnych. W 1936 roku okręty typu "Pisani" przebazowano na Leros, gdzie utworzyły 2 eskadrę 6. Flotylli okrętów podwodnych. Podczas wojny domowej w Hiszpanii „Vettor Pisani”, „Marcantonio Colonna” i „Des Geneys” odbyły misje specjalne trwające łącznie 41 dni. W 1938 roku okręty typu "Pisani" przebazowano do Mesyny, gdzie weszły w skład 31 eskadry 3. Flotylli okrętów podwodnych.
10 czerwca 1940 roku, w momencie ataku Włoch na Francję, okręt nadal znajdował się w składzie 31 eskadry okrętów podwodnych 3. Flotylli w Mesynie (wraz z siostrzanymi „Marcantonio Colonna”, „Giovanni Bausan” i „Des Geneys”). Dowództwo jednostki sprawował kmdr ppor. (wł. "capitano di corvetta") Bruno Zelick. Od 19 czerwca do 2 lipca „Vettor Pisani”, „Pier Capponi” i „Giovanni da Procida” patrolowały wody Cieśniny Sycylijskiej. W pierwszej połowie lipca „Vettor Pisani”, „Pier Capponi”, „Tembien”, „Benedetto Brin” i „Durbo” operowały na wodach nieopodal Malty. Pod koniec 1940 roku ze względu na zużycie „Vettor Pisani”, „Giovanni Bausan” i „Des Geneys” zostały przeniesione do Szkoły Okrętów Podwodnych w Poli.
W styczniu 1942 roku okręt wziął udział w zabezpieczeniu włoskiej operacji konwojowej, operując na wschód od Malty wraz z „Onice”, „Enrico Dandolo”, „Alagi”, „Aradam”, „Tricheco” i „Axum”. W sierpniu „Vettor Pisani”, „Fratelli Bandiera”, „Ciro Menotti”, „Squalo” i H 2 uczestniczyły w defensywnych patrolach na wodach włoskich.
W momencie kapitulacji Włoch we wrześniu 1943 roku okręt nadal pełnił funkcje szkoleniowe w Poli, wchodząc w skład 12. Flotylli okrętów podwodnych. We wrześniu dowodzony przez kmdra ppor. Mario Resio „Vettor Pisani” dotarł do zajętego przez aliantów Tarentu, a w październiku przeszedł remont w Neapolu i powrócił do Tarentu. W styczniu 1944 roku jednostka pod dowództwem por. mar. (wł. "sottotenente di vascello") Aldo Andolfiego została skierowana do Augusty. Od marca 1944 roku jednostka stacjonowała w Neapolu (wraz z „Onice”, „Vortice” i „Platino”), uczestnicząc do końca wojny w ćwiczeniach sił ZOP. Od początku wojny do 8 września 1943 roku „Vettor Pisani” przeprowadził 12 rejsów operacyjnych, 9 przejść między portami krajowymi i 286 rejsów szkoleniowych, pokonując dystans 4759 mil na powierzchni i 286 mil pod wodą.
Okręt został rozbrojony 23 marca 1947 roku i wycofany ze służby 1 lutego 1948 roku.

</doc>
<doc id="5119330" url="https://pl.wikipedia.org/wiki?curid=5119330" title="Marek Kamieński">
Marek Kamieński

Marek Kamieński (ur. 20 października 1953 w Katowicach) – polski artysta malarz, autor filmów, ilustracji, performance oraz instalacji, założyciel i wokalista zespołu muzycznego Zilch. Członek Polskiego Związku Artystów Plastyków.
Marek Kamieński studiował na Wydziale Grafiki katowickiej filii ASP w Krakowie (1972–1979). W roku 1979 obronił dyplom z malarstwa w pracowni Andrzeja Kowalskiego oraz z grafiki projektowej w pracowni Gerarda Labusa.
W latach 80. był jednym z głównych przedstawicieli nowej ekspresji. Wtedy powstały obrazy takie jak "Motohead", "Matisse le Patron", "Dinozaury" czy "Biały niedźwiedź". Na przełomie lat 80. i 90. zwrócił się w stronę postmodernizmu, nieustannie żonglując oraz bawiąc się przeróżnymi konwencjami i stylami rozpiętymi między abstrakcją a szczegółowo dopracowanym malarstwem. Poprzez swoje obrazy, z charakterystyczną dla siebie ironią i poczuciem humoru, wchodzi w dialog z dziełami takich artystów jak Vincent van Gogh, Paul Gauguin, Iwan Szyszkin czy Jan Matejko.
W latach 90. wraz ze swoją żoną Wiesławą Rutą-Kamieńską, również artystką malarką, ilustrowali, tworzyli lub współtworzyli książki dla dzieci np. "Ele-mele, Opowieść wigilijna, O koguciku Eryku, pisance taczance i zającu wielkanocnym, ABC" oraz publikacje takie jak "Poradnik dobrych manier" i serię "1001 aforyzmów".
Ma szczególne upodobanie do malowania obrazów wielkoformatowych, zwłaszcza poliptyków, których wymiary przekraczają 4 m – "Kobieta-Ptak i mężczyzna z gitarą" (2,80 × 4,20), 5 m – "Pracownia artysty wg Courbeta" (2,40 × 5,10), a nawet 8 m, jak w przypadku dzieła "Dan. Al. Inf. c. 3 v 17". Jest również autorem portretów np. portretu Piotra Szmitke pod tytułem "Equilibriste."
Jednym z głównych tematów, który przewija się przez całą twórczość Marka Kamieńskiego jest kobieta, nierzadko naga i pełna erotyzmu.
Jak sam twierdzi, jego obrazy najlepiej charakteryzują trzy pojęcia: humor, pojedynczość oraz zmienność.

</doc>
<doc id="5119342" url="https://pl.wikipedia.org/wiki?curid=5119342" title="Kaplica pw. Matki Bożej Nieustającej Pomocy w Brzezówce k/ Kolbuszowej">
Kaplica pw. Matki Bożej Nieustającej Pomocy w Brzezówce k/ Kolbuszowej



</doc>
<doc id="5119383" url="https://pl.wikipedia.org/wiki?curid=5119383" title="Błyskoporek płaczący">
Błyskoporek płaczący



</doc>
<doc id="5119385" url="https://pl.wikipedia.org/wiki?curid=5119385" title="Helmut Kämpfe">
Helmut Kämpfe

Helmut Kämpfe (ur. 31 lipca 1909 w Jenie, zm. 10 czerwca 1944 w Breuilaufa) – niemiecki oficer, SS-Sturmbannführer. 10 czerwca został porwany i zamordowany przez francuski ruch oporu, co stało się pretekstem do masakry w Oradour-sur-Glane.
Życiorys.
Kämpfe dołączył do SS 9 listopada 1939 roku jako SS-Untersturmführer.
Dowodził 3 Batalionem SS-Panzergrenadier-Regiment 4 „Der Führer“ na froncie wschodnim, za co został odznaczony Krzyżem Rycerskim. Dywizja była odpowiedzialna za powieszenie 99 Francuzów 9 czerwca 1944.
Tego samego dnia Kämpfe został schwytany przez francuski ruch oporu z Oradour-sur-Vayres. 10 czerwca 1944 roku doszło do jego egzekucji, a następnie do spalenia jego zwłok. Milicja Francuska doniosła o tym SS-Sturmbannführerowi Adolfowi Diekmannowi. W akcie zemsty 2 Dywizja Pancerna SS wymordowała 642 mieszkańców Oradour-sur-Glan.
Helmut Kämpfe został pochowany na niemieckim cmentarzu wojennym w Berneuil.

</doc>
<doc id="5119402" url="https://pl.wikipedia.org/wiki?curid=5119402" title="Joža Uprka">
Joža Uprka

Joža Uprka (ur. 26 października 1861 w Kněždubie, zm. 12 stycznia 1940 w Hroznovej Lhocie) – czeski malarz. 
Życiorys.
Był pierwszym synem Jana Uprki i jego drugiej żony Evy Machalkovéj. Jego ojciec amatorsko malował i zdobił gospodarstwo. Uczęszczał do szkoły w Strážnicy (tylko do czwartej klasy). Potem zapisał się do „Niemieckiego Instytutu Nauczycielskiego” w Ołomuńcu, skąd przeniósł się do miejscowego gimnazjum. Po maturze kontynuował naukę w Akademii Praskiej, a następnie w Monachijskiej. W trakcie studiów był współzałożycielem stowarzyszenia „Škréta”, którego głównym celem było organizowanie wystaw, wykładów i innych działań mających na celu integrację studentów pochodzenia słowiańskiego. Od kwietnia 1885 był prezesem tej organizacji, które rozpoczęło wydawanie pisma „Paleta”. Po studiach wrócił w strony rodzinne, gdzie oddał się pracy pisarskiej. Jego twórczość opierała się o kulturę regionu. Zaczął również malować. W 1894 ukończył wielkoformatowy obraz „Pielgrzymka do św. Antoniego” (czes. "Pouť u svatého Antonínka") i rozpoczął pracę nad swoim późniejszym, najbardziej znanym obrazem „Jazda królów” (czes. "Jízda králů"). Za „Pielgrzymkę do św. Antoniego” otrzymał wyróżnienie na Salonie Paryskim. Obraz ten wystawił w Pradze w salonie "Topiča". W 1895 Akademia Czeska przyznała mu za niego drugi doroczny złoty medal.
W 1897 ukończył „Jazdę królów” w dwóch wersjach, z których druga jest uważana za dojrzalszą. Mały dom, w którym mieszkał w Hroznovej Lhocie, i który był jego pracownią, został przebudowany na willę według projektu Dušana Jurkoviča. Przebywały tu okresowo osoby ze środowisk artystycznych, m.in. Alois i Vilém Mrštíkovie, Hanuš Schwaigr, Zdenka Braunerová, Herbert Masaryk, Leoš Janáček, czy Vítězslav Novák.
15 maja 1899 poślubił Anežkę Králíkovą ze Svatobořic, malarkę ludową i ornamencistkę. Wiosną 1902 roku odwiedził go francuski rzeźbiarz, August Rodin. W 1939 jego stan zdrowia pogorszył się. Zmarł we własnej willi. Pochowano go w rodzinnym Kněždubie.
Rodzina.
Miał dwóch braci: Františka (rzeźbiarza) i Martina (rolnika), jak również siostrę Bětę, która wyszła za mąż w 1884 za kowala, Martina Laga.

</doc>
<doc id="5119411" url="https://pl.wikipedia.org/wiki?curid=5119411" title="Desisława Terziewa">
Desisława Terziewa

Desisława Iliewa Terziewa, (ur. 17 sierpnia 1965 w Sofii) – bułgarska urzędniczka państwowa i prawniczka, w latach 2013–2014 minister rozwoju regionalnego.
Życiorys.
W 1987 ukończyła studia prawnicze na Uniwersytecie Sofijskim im. św. Klemensa z Ochrydy. Pracowała początkowo jako doradca do spraw prawnych w administracji w Sofii i w komitecie planowania przestrzennego, potem jako ekspert w resorcie rozwoju regionalnego i robót publicznych oraz w administracji państwowych portów. Od 2003 kierowała dyrekcjami polityki transportowej w ministerstwie transportu i komunikacji oraz do spraw europejskich i współpracy międzynarodowej w ministerstwie administracji publicznej i reformy instytucjonalnej. Od 2011 do 2013 kierowała dyrekcją do spraw koordynacji i rozwoju strategicznego w kancelarii premiera. W maju 2013 została ministrem rozwoju regionalnego w gabinecie Płamena Oreszarskiego; urząd ten sprawowała do sierpnia 2014.
Związana z Bułgarską Partią Socjalistyczną, była kandydatką lewicowej koalicji w wyborach parlamentarnych.

</doc>
<doc id="5119413" url="https://pl.wikipedia.org/wiki?curid=5119413" title="Muhammad al-Manfi">
Muhammad al-Manfi

Muhammad Junis al-Manfi (, ur. w 1976 w Tobruku) – libijski dyplomata i polityk, przewodniczący Rady Prezydenckiej Libii (głowa państwa) od 10 marca 2021, wcześniej ambasador Libii w Grecji.

</doc>
<doc id="5119420" url="https://pl.wikipedia.org/wiki?curid=5119420" title="Kościół Św. Marka z Rzochowa (Brzezówka)">
Kościół Św. Marka z Rzochowa (Brzezówka)



</doc>
<doc id="5119422" url="https://pl.wikipedia.org/wiki?curid=5119422" title="Iwan Danow">
Iwan Danow

Iwan Ewgeni Danow, (ur. 6 czerwca 1957 w Sofii) – bułgarski architekt i nauczyciel akademicki, profesor, w latach 2013–2014 minister ds. projektów inwestycyjnych.
Życiorys.
W latach 1978–1983 studiował architekturę w wyższym instytucie architektury i budownictwa, na bazie którego powstał Uniwersytet Architektury, Budownictwa i Geodezji w Sofii (UASG). Kształcił się też w Leicester School of Architecture, gdzie specjalizował się w zakresie rekonstrukcji budynków. Zawodowo związany z macierzystą uczelnią, został nauczycielem akademickim w katedrze budynków mieszkalnych. W 1991 obronił doktorat, w 2006 został docentem, a w 2013 uzyskał pełną profesurę. Był prodziekanem wydziału architektury (2008–2011), a w 2013 objął kierownictwo swojej katedry. Jeden z założycieli izby architektów w Bułgarii i członek komisji w konkursach architektonicznych. Podjął praktykę w zawodzie architekta, od 2005 w ramach współtworzonego przez siebie biura architektonicznego. Realizował projekty w Bułgarii, Wielkiej Brytanii, Niemczech i Francji.
W maju 2013 z rekomendacji Bułgarskiej Partii Socjalistycznej objął urząd ministra ministrem ds. projektów inwestycyjnych w gabinecie Płamena Oreszarskiego; sprawował go do sierpnia 2014.

</doc>
<doc id="5119432" url="https://pl.wikipedia.org/wiki?curid=5119432" title="Mistrzostwa Europy w Piłce Nożnej 1968/Finał">
Mistrzostwa Europy w Piłce Nożnej 1968/Finał

Finał Mistrzostw Europy w Piłce Nożnej 1968 – finał piłkarskich mistrzostw Europy, który odbył się w dniach 8 czerwca (pierwszy mecz) i 10 czerwca (drugi mecz) 1968 roku o godzinie 21:15 na Stadio Olimpico w Rzymie. Spotkały się w nim reprezentacja Włoch (gospodarze turnieju) z reprezentacją Jugosławii. Sędzią pierwszego meczu był Szwajcar Gottfried Dienst, który przy stanie 1:0 dla Jugosławii nie uznał prawidłowo zdobytej bramki przez Dragana Džajicia. Zaliczył natomiast kontrowersyjną bramkę Angelo Domenghiniego z rzutu wolnego, wykonanego przed gwizdkiem. Sędzią drugiego meczu został natomiast Hiszpan José María Ortiz de Mendíbil. Pierwszy mecz zakończył się remisem 1:1 (dogrywka nie przyniosła rozstrzygnięcia), finał zatem powtórzono dwa dni później. Zwycięzcą drugiego spotkania, a tym samym mistrzem Europy, po raz pierwszy w historii zostali Włosi, którzy pokonali Jugosłowian 2:0 po bramkach Pietro Anastasiego i Luigiego Rivy.
Uczestnicy.
 vs 
Drugi mecz finałowy.
----MISTRZ EUROPY 1968
WŁOCHY
PIERWSZY TYTUŁ

</doc>
<doc id="5119433" url="https://pl.wikipedia.org/wiki?curid=5119433" title="Lekkoatletyka na Igrzyskach Afrykańskich 1978">
Lekkoatletyka na Igrzyskach Afrykańskich 1978

Lekkoatletyka na Igrzyskach Afrykańskich w 1978 – zawody lekkoatletyczne, które były rozgrywane w Algierze w Algierii.
Rozegrano 23 konkurencje męskie i 14 kobiecych. Mężczyźni po raz pierwszy rywalizowali w chodzie na 20 kilometrów i w dziesięcioboju, a kobiety w pięcioboju.

</doc>
<doc id="5119435" url="https://pl.wikipedia.org/wiki?curid=5119435" title="XLI Puchar Gordona Bennetta (balonowy)">
XLI Puchar Gordona Bennetta (balonowy)

41 Puchar Gordona Bennetta – zawody balonów wolnych o Puchar Gordona Bennetta zorganizowane w Warstein w Niemczech. Start nastąpił 6 września 1997 roku.
Uczestnicy.
Wyniki zawodów.

</doc>
<doc id="5119440" url="https://pl.wikipedia.org/wiki?curid=5119440" title="Yacine Bourhane">
Yacine Bourhane

Yacine Bourhane (ur. 30 września 1998 w Noisy-le-Grand) – komoryjski piłkarz występujący na pozycji środkowego pomocnika we francuskim klubie Chamois Niortais oraz w reprezentacji Komorów.
Kariera klubowa.
Chamois Niortais.
W 2014 roku dołączył do akademii Chamois Niortais. W 2017 roku podpisał profesjonalny kontrakt i został przesunięty do pierwszej drużyny. Zadebiutował 16 października 2017 w meczu Ligue 2 przeciwko FC Lorient (0:0). Pierwszą bramkę zdobył 17 października 2020 w meczu ligowym przeciwko SM Caen (3:0).
Kariera reprezentacyjna.
Komory.
W 2020 roku otrzymał powołanie do reprezentacji Komorów. Zadebiutował 11 października 2020 w meczu towarzyskim przeciwko reprezentacji Libii (1:2).

</doc>
<doc id="5119443" url="https://pl.wikipedia.org/wiki?curid=5119443" title="Stadion Startu Łódź">
Stadion Startu Łódź

Stadion Startu Łódź – wielofunkcyjny stadion w Łodzi, w Polsce. Został otwarty 21 lipca 1960 roku. Może pomieścić 10 000 widzów. Swoje spotkania rozgrywają na nim piłkarze klubu Start Łódź.
Historia.
Budowa kompleksu obiektów sportowych dla powstałego w 1953 roku klubu Start Łódź rozpoczęła się 26 września 1954 roku. Kompleks powstał na osiedlu Julianów, w północnej części miasta, choć początkowo planowano budowę obiektów na osiedlu Chojny. Budowę w dużej mierze prowadzono w czynie społecznym. 5 lipca 1958 roku dokonano wmurowania aktu erekcyjnego. Uroczyste otwarcie kompleksu miało miejsce 21 lipca 1960 roku, dzień przed obchodami Święta Odrodzenia Polski. W skład kompleksu wchodził m.in. kryty, 25-metrowy basen, hala sportowa, korty tenisowe i boiska. Głównym elementem kompleksu był jednak stadion piłkarsko-lekkoatletyczny. Bieżnię stadionu ze wszystkich stron otaczały trybuny oparte na wałach ziemnych, mogące w chwili otwarcia pomieścić ponad 15 000 widzów (plany zakładały późniejszą rozbudowę do pojemności 50 000 widzów, jednak nie zostały one zrealizowane). W późniejszym okresie kompleks rozbudowywano o nowe obiekty, m.in. halę dla sztangistów, oddaną do użytku 29 października 1982 roku.
W 1962 roku występujący na stadionie piłkarze Startu Łódź awansowali do II ligi. Zespół rozegrał ogółem na drugim szczeblu rozgrywkowym 12 sezonów (po raz ostatni w sezonie 1985/1986).

</doc>
<doc id="5119446" url="https://pl.wikipedia.org/wiki?curid=5119446" title="Anthony Lewis">
Anthony Lewis



</doc>
<doc id="5119448" url="https://pl.wikipedia.org/wiki?curid=5119448" title="Kapuśna Skała">
Kapuśna Skała



</doc>
<doc id="5119449" url="https://pl.wikipedia.org/wiki?curid=5119449" title="Anthony Lewis (muzyk)">
Anthony Lewis (muzyk)

Sir Anthony Carey Lewis (ur. 2 marca 1915 na Bermudach, zm. 5 czerwca 1983 w Haslemere) – brytyjski dyrygent, muzykolog, kompozytor i pedagog.
Życiorys.
W latach 1928–1932 uczył się gry na fortepianie i kompozycji w Royal Academy of Music w Londynie. W 1932 roku otrzymał posadę organisty w kolegium Peterhouse na University of Cambridge i rozpoczął studia pod kierunkiem Edwarda Josepha Denta, w 1935 roku uzyskując stopień Bachelor of Arts i Bachelor of Music. W 1934 roku dzięki otrzymanemu stypendium uczył się także w Paryżu u Nadii Boulanger. Od 1935 do 1947 roku był pracownikiem działu muzycznego BBC, gdzie zorganizował serię audycji „Foundations of Music”. Opracował repertuar muzyczny dla uruchomionego w 1947 roku III Programu BBC i został jego naczelnym dyrektorem muzycznym. Od 1947 do 1968 roku wykładał na University of Birmingham, w latach 1961–1964 pełnił też funkcję dziekana wydziału sztuk pięknych. Od 1963 do 1969 roku był przewodniczącym Royal Music Association. W latach 1968–1982 był dyrektorem Royal Academy of Music. Komandor Orderu Imperium Brytyjskiego (1967). W 1972 roku otrzymał tytuł szlachecki.
Był inicjatorem i redaktorem naczelnym ukazującego się od 1951 roku źródłowego wydania dawnej muzyki angielskiej „Musica Britannica”. Wydał pracę "The Language of Purcell" (Hull 1968). Jako dyrygent wykonywał utwory muzyki dawnej, pozostawiając liczne nagrania płytowe. Opracował i wydał dzieła m.in. Monteverdiego, Lully’ego, Purcella i Händla.
Skomponował m.in. "Psalm LXXXVI" na baryton i chór (1935), "Choral Overture" na chór mieszany (1938), "City Dances" na orkiestrę (1944), "Elegy and Capriccio" na trąbkę i orkiestrę (1947), "Koncert" na trąbkę (1950), "A Tribute of Praise" na głosy (1951), "Koncert" na róg (1959).

</doc>
<doc id="5119451" url="https://pl.wikipedia.org/wiki?curid=5119451" title="Artiomowskij (Kraj Nadmorski)">
Artiomowskij (Kraj Nadmorski)

Artiomowskij () – dawne osiedle typu miejskiego w Kraju Nadmorskim na Rosyjskim Dalekim Wschodzie. Obecnie część miasta Artiom.
W 2002 roku osiedle posiadało populację 9728 osób. W 2004 wraz z Zawodskoj i Ugłowoje zostało włączone w obszar miasta Artiom.

</doc>
<doc id="5119453" url="https://pl.wikipedia.org/wiki?curid=5119453" title="Marceli Paweł Plebiński">
Marceli Paweł Plebiński

Marceli Paweł Plebiński (ur. 13 stycznia 1839 w Koniecpolu, zm. 12 stycznia 1906 w Warszawie) – polski architekt.
Ukończył Szkołę realną wyższą w Kielcach oraz wydział budowlany Szkoły sztuk pięknych w Warszawie. W r. 1862 pracował pod kierunkiem Feliksa Zygadlewicza, w 1863 i 1864 r. pracował przy odbudowaniu spalonego miasteczka Mszczonowa. Wybudował kilkadziesiąt domów w Warszawie (m.in. domy na Nowym Świecie nr 38, Hotel Royal, dom przy zbiegu Marszałkowskiej i Wilczej, przy zbiegu Nowogrodzkiej i Kruczej), również kilka kościołów na prowincji (m.in. Kościół Matki Bożej Różańcowej w Nagłowicach.
Kilkukrotnie wybierany na wiceprezesa Koła Architektów, reprezentanta Kasy Przemysłowców i Tow. Kredytowego Miejskiego, kierownika sekcji technicznej przy Warszawskim Towarzystwie Dobroczynności.

</doc>
<doc id="5119463" url="https://pl.wikipedia.org/wiki?curid=5119463" title="Amadou Meïté">
Amadou Meïté

Amadou Meïté (ur. 28 listopada 1949, zm. 11 lutego 2014 w Abidżanie) – iworyjski lekkoatleta, sprinter, dwukrotny uczestnik igrzysk olimpijskich.
Odpadł w ćwierćfinale biegu na 100 metrów i eliminacjach sztafety 4 × 100 metrów na igrzyskach olimpijskich w 1972 w Monachium. Na kolejnych igrzyskach olimpijskich w 1976 w Montrealu odpadł w półfinałach biegu na 100 metrów i sztafety 4 × 100 metrów. Zajął 7. miejsce w biegu na 100 metrów i 6. miejsce w sztafecie 4 × 100 metrów w zawodach pucharu świata w 1977 w Düsseldorfie.
Zwyciężył w biegu na 100 metrów na igrzyskach afrykańskich w 1978 w Algierze. Zdobył brązowy medal w sztafecie 4 × 100 metrów na uniwersjadzie w 1979 w Meksyku. Sztafeta Wybrzeża Kości Słoniowej ustanowiła wówczas rekord Afryki czasem 38,73 s. Meïté wystąpił w sztafecie 4 × 100 metrów w zawodach pucharu świata w 1981 w Rzymie, ale sztafeta afrykańska została zdyskwalifikowana.
Był mistrzem Wybrzeża Kości Słoniowej w biegu na 200 metrów w 1981.
Jego synowie Ben-Youssef Meïté i Ibrahim Meïté byli również sprinterami, olimpijczykami.

</doc>
<doc id="5119465" url="https://pl.wikipedia.org/wiki?curid=5119465" title="Amadou Meité">
Amadou Meité



</doc>
<doc id="5119466" url="https://pl.wikipedia.org/wiki?curid=5119466" title="Chrześcijaństwo w Republice Zielonego Przylądka">
Chrześcijaństwo w Republice Zielonego Przylądka

Chrześcijaństwo stanowi największą religię w Republice Zielonego Przylądka, wyspiarskim państwie położonym na zachodnim brzegu Afryki. Według nieformalnej sondy przeprowadzonej przez lokalne kościoły, ponad 85% populacji państwa deklaruje się jako katolicy. Około 5% populacji jest protestantami. Największym wyznaniem protestanckim jest Kościół Nazarejczyka. Wśród innych wyznań znajduje się Kościół Adwentystów Dnia Siódmego, Kościół Jezusa Chrystusa Świętych w Dniach Ostatnich (Mormoni), Zbory Boże, Uniwersalny Kościół Królestwa Bożego, Kościół Nowoapostolski i inne grupy zielonoświątkowe oraz ewangelickie, a także Świadkowie Jehowy.

</doc>
<doc id="5119471" url="https://pl.wikipedia.org/wiki?curid=5119471" title="Waldemar Fegelein">
Waldemar Fegelein

Waldemar Fegelein (ur. 9 stycznia 1912 w Ansbach, zm. 20 listopada 2000 w Obermeitingen) – niemiecki oficer, SS-Standartenführer, dowódca 37 Ochotniczej Dywizji Kawalerii SS Lützow.
Życiorys.
Waldemar Fegelein urodził się 9 stycznia 1912 roku w Ansbach. Jego bratem był Hermann Fegelein – adiutant Heinricha Himmlera. Obaj bracia mieli zamiłowanie do koni, jako że ich ojciec zarządzał szkołą jeździecką w Monachium, która w lipcu 1937 została główną szkołą jeździecką SS.
28 kwietnia 1933 dołączył do NSDAP. 1 września 1935 dołączył do SS pod numerem członkowskim 229780. 16 grudnia 1943 jako dowódca 2 Pułku 8 Dywizji Kawalerii SS Florian Geyer, za działania na froncie wschodnim został odznaczony Krzyżem Rycerskim. Order otrzymał z rąk Heinricha Himmlera.
Po wojnie zmienił imię na Axel i założył własną szkołę jeździecką niedaleko Bad Wörishofen.
Waldemar Fegelein zmarł 20 listopada 2000 roku w Obermeitingen i został pochowany razem z żoną Anneliese na cmentarzu Waldfriedhof w Ansbach.

</doc>
<doc id="5119472" url="https://pl.wikipedia.org/wiki?curid=5119472" title="Bogdan Bladowski">
Bogdan Bladowski

Bogdan Bladowski (ur. 22 listopada 1928 w Kaliszu) – doktor nauk prawnych, sędzia Sądu Najwyższego w stanie spoczynku, procesualista; autor kilkuset publikacji z zakresu prawa i postępowania cywilnego, społecznik, wieloletni prezes stowarzyszenia Klub Kaliszan w Warszawie.
Życiorys.
W 1949 złożył egzamin dojrzałości w I Liceum Ogólnokształcącym im. Adama Asnyka w Kaliszu. 
Kariera prawnicza.
W 1952 r. ukończył studia prawnicze na Wydziale Prawa Uniwersytetu Poznańskiego. W tym samym roku został mianowany aplikantem sądowym w okręgu Sądu Wojewódzkiego w Poznaniu, z przydziałem do Sądu Powiatowego w Kaliszu. Jako sędzia Sądu Powiatowego w Kaliszu sprawował funkcję przewodniczącego Wydziału Cywilnego. Od czerwca 1967 r. był sędzią Sądu Wojewódzkiego w Poznaniu z przydziałem służbowym do Ośrodka Zamiejscowego tego Sądu w Kaliszu, a od 1975 r. wiceprezesem Sądu Wojewódzkiego w Kaliszu. W 1973 r. został doktorem nauk prawnych. W 1981 r. objął obowiązki sędziego Sądu Najwyższego – Izba Cywilna. Po przejściu na emeryturę w 1991 r. praktykował w Warszawie jako adwokat. Od 1 stycznia 1998 r. jest sędzią Sądu Najwyższego w stanie spoczynku.
Działalność społeczna.
W Kaliszu działał społecznie w Zrzeszeniu Prawników Polskich, Towarzystwie Wiedzy Powszechnej i Polskim Towarzystwie Historycznym. Był przewodniczącym Oddziału Miejskiego, później Wojewódzkiego Społecznego Komitetu Przeciwalkoholowego. Jest Honorowym Prezesem Stowarzyszenia Wychowanków Gimnazjum i Liceum im. Adama Asnyka w Kaliszu.
Był prezesem Koła Zrzeszenia Prawników Polskich przy warszawskich sądach, członkiem władz Oddziału Zrzeszenia Prawników Polskich w Warszawie, prezesem Zarządu Głównego Społecznego Komitetu Przeciwalkoholowego. Od początku istnienia jest prezesem Klubu Kaliszan w Warszawie.
Życie prywatne.
Żonaty z Alicją Anną, z małżeństwa pochodzi dwójka dzieci: Ewa i Jacek (zm. 2022).

</doc>
<doc id="5119473" url="https://pl.wikipedia.org/wiki?curid=5119473" title="Organic house">
Organic house

Organic house – jeden z podgatunków muzyki tanecznej house. Wywodzi się z pogranicza deep house, i melodic house’u. Jest rodzajem muzyki elektronicznej zbliżonej do downtempo z wyraźnymi wpływami muzyki etnicznej, indyjskiej i Bliskiego Wschodu.
Nazwa.
Po raz pierwszy termin ten oficjalnie został wprowadzony przez specjalizujący się w muzyce elektronicznej sklep Beatport w czerwcu 2020, chociaż muzyka posiadająca cechy "organic house" była obecna już od około 2017, między innymi na znanych festiwalach takim jak Burning Man, czy "Desert Hearts". Operatorzy Beatport wprowadzili nową kategorię jako nowy gatunek by skatalogować muzykę z gatunku house posiadającą wspólne elementy, która wcześniej trafiała do segmentów mniej dla niej charakterystycznych. W ślad za "Beatport" gatunek pojawił się w innych źródłach jak: amazon music, soundcloud czy last fm.
Charakterystyka.
Gatunek charakteryzuje się głębszym łagodnym brzmieniem będącym połączeniem wielowarstwowej linii perkusyjnej opierającej się w dużej mierze na brzmieniu afrykańskich bębnów takich jak bongosy czy kongi oraz nastrojowych melodii tworzonych zarówno na bazie syntezatorów, jak i tradycyjnych instrumentów – skrzypiec, wibrafonu, czy kalimby.
Przedstawiciele gatunku.
Do najpopularniejszych muzyków, których twórczość zaliczana jest do tego gatunku należą: , , , , czy .
Do najważniejszych wytwórni promujących muzykę organic house zaliczyć można "All Day I Dream" oraz "TRYBESof" założone przez jedną z czołowych postaci tego gatunku – ; rosyjską wytwórnię "Shanti Moscow Radio", czy francuską oficynę "Lost Miracle" zarządzaną przez .

</doc>
<doc id="5119476" url="https://pl.wikipedia.org/wiki?curid=5119476" title="Cerioporius varius">
Cerioporius varius



</doc>
<doc id="5119477" url="https://pl.wikipedia.org/wiki?curid=5119477" title="Cerioporus squamosus">
Cerioporus squamosus



</doc>
<doc id="5119478" url="https://pl.wikipedia.org/wiki?curid=5119478" title="Stadion Polonii Poznań">
Stadion Polonii Poznań

Stadion Polonii Poznań – stadion piłkarski w Poznaniu, w Polsce. Obiekt może pomieścić 500 widzów. Swoje spotkania rozgrywają na nim piłkarze klubu Polonia Poznań. Stadion położony jest tuż obok stacji kolejowej Poznań Wschód.
Stadion powstał niedługo po II wojnie światowej. Obiekt służy piłkarzom klubu Polonia Poznań. W przeszłości występowali na nim również zawodnicy nieistniejącej już sekcji rugby tego klubu, mistrzowie Polski z lat 1971, 1974, 1975, 1976 i 1978, a także piłkarki żeńskiej sekcji Polonii, które w sezonie 2018/2019 występowały w Ekstralidze. W 2019 roku stadion został gruntownie zmodernizowany.

</doc>
<doc id="5119480" url="https://pl.wikipedia.org/wiki?curid=5119480" title="Müsch">
Müsch



</doc>
<doc id="5119485" url="https://pl.wikipedia.org/wiki?curid=5119485" title="Gmina związkowa Adenau">
Gmina związkowa Adenau



</doc>
<doc id="5119486" url="https://pl.wikipedia.org/wiki?curid=5119486" title="Twardziak anyżkowy">
Twardziak anyżkowy



</doc>
<doc id="5119487" url="https://pl.wikipedia.org/wiki?curid=5119487" title="Brenk">
Brenk



</doc>
<doc id="5119488" url="https://pl.wikipedia.org/wiki?curid=5119488" title="Żagiewka">
Żagiewka



</doc>
<doc id="5119493" url="https://pl.wikipedia.org/wiki?curid=5119493" title="Gmina związkowa Brohltal">
Gmina związkowa Brohltal



</doc>
<doc id="5119496" url="https://pl.wikipedia.org/wiki?curid=5119496" title="Chromosera cyanophylla">
Chromosera cyanophylla



</doc>
<doc id="5119498" url="https://pl.wikipedia.org/wiki?curid=5119498" title="Hokuto no Ken">
Hokuto no Ken



</doc>
<doc id="5119500" url="https://pl.wikipedia.org/wiki?curid=5119500" title="Borsuki (sielsowiet Zaucie)">
Borsuki (sielsowiet Zaucie)

Borsuki – dawny folwark. Tereny na których leżał znajdują się obecnie na Białorusi, w obwodzie witebskim, w rejonie miorskim, w sielsowiecie Zaucie.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim, w gminie Jazno.
Według Powszechnego Spisu Ludności z 1921 roku zamieszkiwało tu 15 osób, 1 była wyznania rzymskokatolickiego a 14 prawosławnego. Jednocześnie wszyscy mieszkańcy zadeklarowali polską przynależność narodową. Był tu 1 budynek mieszkalny. W 1931 w 1 domu zamieszkiwało 14 osób.
Wierni należeli do parafii rzymskokatolickiej i prawosławnej w . Miejscowość podlegała pod Sąd Grodzki w Dziśnie i Okręgowy w Wilnie; właściwy urząd pocztowy mieścił się w Jaźnie.

</doc>
<doc id="5119504" url="https://pl.wikipedia.org/wiki?curid=5119504" title="Disk'O">
Disk'O

Disk'O – rodzaj karuzeli produkowanej przez włoską firmę Zamperla. Składa się z dużej, najczęściej okrągłej gondoli mieszczącej od 24 do 40 osób, obracającej się wokół własnej osi i jednocześnie poruszającej się w tę i z powrotem po krótkim, półokrągłym torze. W Polsce występują trzy egzemplarze tego typu urządzenia: "Tidal Wave Twister" (model "Disk'O Coaster") i "Stormy Ship" ("Rockin' Tug") w parku Energylandia oraz "Wielka Fala" w parku Majaland Kownaty ("Disk'O Coaster").

</doc>
<doc id="5119505" url="https://pl.wikipedia.org/wiki?curid=5119505" title="Bosianki I">
Bosianki I

Bosianki I – dawna wieś. Tereny na których leżała znajdują się obecnie na Białorusi, w obwodzie witebskim, w rejonie miorskim, w sielsowiecie Jazno.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim, w gminie Jazno.
Według Powszechnego Spisu Ludności z 1921 roku zamieszkiwało tu 37 osób, 12 były wyznania rzymskokatolickiego a 25 prawosławnego. Jednocześnie 22 mieszkańców zadeklarowało polską a 15 białoruską przynależność narodową. Było tu 6 budynków mieszkalnych. W 1931 w 9 domach zamieszkiwało 46 osób.
Wierni należeli do parafii rzymskokatolickiej i prawosławnej w Jaźnie. Miejscowość podlegała pod Sąd Grodzki w Dziśnie i Okręgowy w Wilnie; właściwy urząd pocztowy mieścił się w Jaźnie.

</doc>
<doc id="5119513" url="https://pl.wikipedia.org/wiki?curid=5119513" title="Bosianki 2">
Bosianki 2

Bosianki 2 (; ) – wieś na Białorusi, w obwodzie witebskim, w rejonie miorskim, w sielsowiecie Jazno.
Historia.
W czasach zaborów wieś w gminie Jazno, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do dóbr skarbowych Pawłowicze.
W latach 1921–1945 wieś leżała w Polsce, w województwie wileńskim, w powiecie dziśnieńskim, w gminie Jazno.
Według Powszechnego Spisu Ludności z 1921 roku zamieszkiwały tu 92 osoby, 2 były wyznania prawosławnego a 90 prawosławnego. Jednocześnie 53 mieszkańców zadeklarowało polską a 39 białoruską przynależność narodową. Było tu 15 budynków mieszkalnych. W 1931 w 15 domach zamieszkiwało 79 osób.
Wierni należeli do parafii rzymskokatolickiej i prawosławnej w Jaźnie. Miejscowość podlegała pod Sąd Grodzki w Dziśnie i Okręgowy w Wilnie; właściwy urząd pocztowy mieścił się w Jaźnie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do obwodu witebskiego Białoruskiej SRR.
Do 1960 w składzie sielsowietu Zaucie.
Od 1991 w składzie niepodległej Białorusi.

</doc>
<doc id="5119514" url="https://pl.wikipedia.org/wiki?curid=5119514" title="Adam Majewski (adwokat)">
Adam Majewski (adwokat)

Adam August Ignacy Majewski (ur. 28 sierpnia 1838 w Warszawieu, zm. 19 lutego 1908 w Lublinie) – adwokat, zesłaniec syberyjski.
Życie.
Był synem Józefa Benedykta (aktor, powstaniec listopadowy) oraz Zofii z Brzezińskich. Uczęszczał do gimnazjum w Warszawie, które ukończył w 1857. Studiował prawo na uniwersytecie w Petersburgu, wieńcząc studia stopniem kandydata praw (1861). Był aplikantem sądowym przy Trybunale Cywilnym w Warszawie. Wygrał konkurs na wykładowcę prawa w Instytucie Puławskim (1862), ale w związku z wybuchem powstania styczniowego funkcji nie objął. W kwietniu 1863 Tymczasowy Rząd Narodowy powierzył mu stanowisko komisarza powstania w Lublinie, gdzie się przeniósł i kontynuował aplikację sądową. Na początku sierpnia został pojmany i był przetrzymywany przez trzy miesiące w więzieniu na zamku. Na wiosnę 1864 został asesorem sądu w Brześciu Kujawskim. Po kolejnym aresztowaniu został osadzony w Cytadeli Warszawskiej. Sąd wojenny skazał go na śmierć, którą to karę zamieniono na dekadę ciężkich robót na Syberii w miejscowości Usole. Dobrowolnie przebywała z nim tam żona Elżbieta. Po amnestii (1869) przeniósł się do Krasnojarska (prowadził tu sklep, a potem był urzędnikiem w kopalni złota). W 1873 zamieszkał w guberni tambowskiej. W 1876 wrócił do Lublina, gdzie był adwokatem. Pełnił też funkcję prezesa Towarzystwa Kredytowego Miejskiego. Z żoną Elżbietą z domu Pawłowska (ślub w 1864) miał siedmioro dzieci: Marię Anielę, Adama Kazimierza, Zofię, Zygmunta, Władysława, Jadwigę i Karola. Pochowany na cmentarzu przy ul. Lipowej w Lublinie.

</doc>
<doc id="5119515" url="https://pl.wikipedia.org/wiki?curid=5119515" title="Węzłowiec">
Węzłowiec

Węzłowiec (niem. "Wenzlowitz") – historyczna część Chorzowa w dzielnicy Chorzów Stary oraz osiedle mieszkaniowe w Siemianowicach Śląskich, na terenach dzielnicy Bytków. Jego początki sięgają końca XVIII wieku jako kolonii Chorzowa Starego, zaś w latach 70. XX wieku w rejonie obecnych ulic: W. Wróblewskiego i Wł. Jagiełły zaczęto budowę osiedla Węzłowiec na terenie Bytkowa.
Historia.
Węzłowiec został założony pod koniec XVIII wieku przy drodze do obecnych Siemianowic Śląskich, na wykarczowanym lesie jako kolonia Chorzowa (Starego). Pochodzenie samej zaś nazwy "Węzłowiec" jest niejednolite. Jedna z hipotez mówi o tym, że w rejonie Węzłowca gnieździła się duża liczba gadów – po raz pierwszy też osadę wzmiankowano w 1799 roku jako "Wężowiec", a w późniejszym czasie pojawiła się niemiecka nazwa – "Wenzlowitz". W XVIII wieku właścicielem Węzłowca był Wenzl Fragstein i druga hipoteza wskazuje jego imię jako genezę nazwy osady. Ponadto nierozstrzygnięta jest kwestia podobieństwa nazwy Węzłowca do nazwy sąsiedniej osady – Wełnowca, będącej obecnie częścią Katowic.
W 1834 roku powstała droga łącząca Królewska Hutę (Chorzów) z Węzłowcem i dalej z Katowicami – obecna ulica Siemianowicka. Około 1860 roku w Węzłowcu znajdowało się kilkanaście domów. W 1862 roku przy obecnej ulicy Wschodniej w Węzłowcu wzniesiono krzyż przydrożny – Boża Męka, z figurami Chrystusa, Matki Bożej Bolesnej i św. Jana Ewangelisty, otoczony drewnianym płotem. W grudniu 1885 roku w Węzłowcu mieszkało 104 bądź 230 osób. W tym czasie osada była częścią gminy oraz obszaru dworskiego Chorzów (Stary) w powiecie katowickim (Kattowitz). Dnia 25 lipca 1900 roku oddano do użytku linię tramwajową łączącą Hutę Laura (Siemianowice Śląskie) z Królewską Hutą, przebiegającą przez Węzłowiec. W 1934 roku tereny Węzłowca, będącego częścią obecnego Chorzowa Starego włączono do Królewskiej Huty (obecny Chorzów).
W latach 70. XX wieku rozpoczęto budowę w sąsiednich Siemianowicach Śląskich osiedla mieszkaniowego Węzłowiec. Pierwsze budynki na osiedlu oddano do użytku w latach 1983–1984. Osiedle to było sukcesywnie rozbudowywane – ostatnie, mniejsze budynki na osiedlu ukończono w latach 2002–2009. Pomiędzy Starym Węzłowcem a osiedlem Węzłowiec w 2007 roku oddano do użytku pierwsze domy na osiedlu Planty Śląskie, mające charakter willowy wraz z dwoma budynkami apartamentowymi. Za projekt architektoniczno-urbanistyczny osiedla odpowiada zespół projektowy pracowni Konior Studio, na czele którego stał Tomasz Konior. W dniu 1 stycznia 2009 roku zlikwidowano połączenie tramwajowe przebiegające wzdłuż ulicy Siemianowickiej w Węzłowcu którą kursowała linia nr 12.
Charakterystyka.
Tzw. Stary Węzłowiec położony jest w Chorzowie, na terenie dzielnicy Chorzów Stary, w rejonie ulic: Akacjowej, Siemianowickiej, Węzłowiec i Wschodniej, przy granicy z Parkiem Śląskim. Ma on mieszkaniowy charakter – do większych przedsiębiorstw na terenie Starego Węzłowca należy gospodarstwo ogrodnicze, położone przy ulicy Wschodniej. Ta terenie Węzłowca, na ulicy Siemianowickiej znajduje się przystanek autobusowy Chorzów Stary Węzłowiec, z którego kursują autobusy na zlecenie ZTM-u, łączące Węzłowiec z pozostałymi dzielnicami Chorzowa oraz sąsiednimi miastami: z Katowicami i Siemianowicami Śląskimi. W chorzowskiej części Węzłowca znajdują się też dwa przystanki systemu rowerów miejskich Kajteroz – stacje: Węzłowiec i Planty Śląskie
Osiedle Węzłowiec zaś położone jest w granicach sąsiednich Siemianowic Śląskich, na terenie dzielnicy Bytków. Zarządzane ono jest przez Siemianowicką Spółdzielnię Mieszkaniową. Siedziba administracji znajduje się przy ulicy W. Wróblewskiego 28b. Zabudowa osiedla koncentruje się w rejonie ulic: Grunwaldzkiej, Jagiellońskiej, Wł. Jagiełły, Wł. Łokietka, J. Polaczka i W. Wróblewskiego. Łącznie na osiedlu znajduje około 2,0 tys. mieszkań na powierzchni ok. 117,5 tys. m². Przy ulicy Grunwaldzkiej funkcjonuje Przedszkole nr 15 w Zespole Przedszkolnym nr 1. Przez osiedle Węzłowiec kursują autobusy ZTM-u. Znajdują się tutaj trzy przystanki: Węzłowiec Centrum Handlowe, Węzłowiec Jagiełły i Węzłowiec Pętla, z których odjeżdżają autobusy w kierunku pozostałych dzielnic Siemianowic Śląskich oraz do innych, niektórych miast Górnośląsko-Zagłębiowskiej Metropolii.

</doc>
<doc id="5119516" url="https://pl.wikipedia.org/wiki?curid=5119516" title="Filia Katolickiego Uniwersytetu Lubelskiego Jana Pawła II w Stalowej Woli">
Filia Katolickiego Uniwersytetu Lubelskiego Jana Pawła II w Stalowej Woli

Filia Katolickiego Uniwersytetu Lubelskiego Jana Pawła II w Stalowej Woli – zamiejscowa jednostka dydaktyczno-naukowa Katolickiego Uniwersytetu Lubelskiego, powstała z dniem 15 lutego 2021 roku na miejscu dotychczasowego Wydziału Nauk Inżynieryjno-Technicznych Katolickiego Uniwersytetu Lubelskiego w Stalowej Woli.
Kierunki kształcenia.
Dostępne kierunki:
Struktura filii.
W skład Filii wchodzą kolegia:
Zadaniem kolegiów jest prowadzenie i obsługa procesu kształcenia studentów na kierunkach przyporządkowanych do poszczególnych dyscyplin.

</doc>
<doc id="5119520" url="https://pl.wikipedia.org/wiki?curid=5119520" title="Osiedle Węzłowiec">
Osiedle Węzłowiec



</doc>
<doc id="5119521" url="https://pl.wikipedia.org/wiki?curid=5119521" title="Siegmund Lympasik">
Siegmund Lympasik

Siegmund Lympasik (ur. 14 stycznia 1920 w Berlinie, zm. 2 stycznia 1996 tamże) – niemiecki malarz, grafik, fotografik i pedagog.
Życiorys.
W 1938 roku rozpoczął studia artystyczne na Universität der Künste Berlin. Po wojnie, od 1947 roku studiował w berlińskiej Akademie der Künste. Początkowo pracował jako nauczyciel, później wyspecjalizował się w pedagogice artystycznej. Studentów przyjmował w swojej przestronnej pracowni przy Sybelstraße w Berlinie. W 1951 roku otrzymał nagrodę artystyczną miasta Berlina.
Uprawiał malarstwo akrylowe i teperowe (głównie wielkoformatowe), akwarelę i gwasz, a także rysunek tuszem i węglem oraz grafikę warsztatową i kolaż. Tematem jego prac były abstrakcyjne kompozycje, portrety i pejzaże.
Wystawiał tylko w Niemczech, po raz pierwszy w 1964 roku na wystawie „Neodada, Pop, Décollage, Kapitalistischer Realismus” w Galerie René Block – Berlin. Nie miał wystaw indywidualnych, tylko zbiorowe z Lotharem Quintem i K.P. Brehmerem. Najważniejszą wystawą, w której uczestniczył była „80 Jahre Deutscher Künstlerbund 1903-1983” w berlińskiej Martin-Gropius-Bau w 1983 roku.
Współcześnie prace Lympasika są w ofertach domów aukcyjnych. Od 2016 roku najwyższą cenę 713 USD osiągnęła jego praca na kartonie "Komplexe Verbindung", sprzedana w 2021 (stan na 2022 rok).

</doc>
<doc id="5119523" url="https://pl.wikipedia.org/wiki?curid=5119523" title="Bosianki 3">
Bosianki 3

Bosianki 3 (; ) – wieś na Białorusi, w obwodzie witebskim, w rejonie miorskim, w sielsowiecie Jazno.
Historia.
W czasach zaborów wieś w gminie Jazno, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do dóbr skarbowych Pawłowicze.
W latach 1921–1945 wieś a następnie kolonia leżała w Polsce, w województwie wileńskim, w powiecie dziśnieńskim, w gminie Jazno.
Według Powszechnego Spisu Ludności z 1921 roku zamieszkiwało tu 46 osób, 5 były wyznania prawosławnego a 41 prawosławnego. Jednocześnie 43 mieszkańców zadeklarowało polską a 3 białoruską przynależność narodową. Było tu 15 budynków mieszkalnych. W 1931 w 8 domach zamieszkiwały 42 osoby.
Wierni należeli do parafii rzymskokatolickiej i prawosławnej w . Miejscowość podlegała pod Sąd Grodzki w Dziśnie i Okręgowy w Wilnie; właściwy urząd pocztowy mieścił się w Jaźnie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do obwodu witebskiego Białoruskiej SRR.
Do 1960 w składzie sielsowietu Zaucie.
Od 1991 w składzie niepodległej Białorusi.

</doc>
<doc id="5119526" url="https://pl.wikipedia.org/wiki?curid=5119526" title="Książęta (serial telewizyjny)">
Książęta (serial telewizyjny)

Książęta (ang. "Young Royals") – szwedzki serial telewizyjny z gatunku dramatu z 2021 roku, stworzony dla platformy Netflix przez Lisę Ambjörn, Larsa Beckunga oraz Camilla Holter. Premiera sześcioodcinkowego serialu odbyła się 1 lipca 2021 roku. 
22 września 2021 potwierdzono realizację drugiego sezonu. Premiera drugiego sezonu odbyła się 1 listopada 2022 roku. 14 grudnia 2022 ogłoszono, że trzeci i zarazem ostatni sezon jest w trakcie produkcji.
Fabuła.
Serial opowiada historię najmłodszego syna królowej Szwecji - Wilhelma, który zostaje wysłany przez rodzinę do luksusowej szkoły z internatem Hillerska, w której uczą się dzieci najbogatszych ludzi w kraju. Tam wita go kuzyn August, student trzeciego roku. W szkole Wilhelm zbliża się do innego ucznia z Hillerska – Simona. Kiedy książę niespodziewanie zostaje następcą tronu, staje przed wyborem pomiędzy królewskimi obowiązkami, a miłością i wolnością.
Produkcja.
Casting.
W styczniu 2021 ogłoszono, że w głównych rolach zostali obsadzeni Edvin Ryding, Pernilla August, Malte Gårdinger, Frida Argento, Nikita Uggla i Omar Rudberg, podczas gdy Nathalie Varli, Felicia Trudsson, Mimmi Cyon, Ingela Olsson, Rennie Mirro, Livia Millhagen i David Lenneman zostali obsadzeni w drugoplanowych rolach. Ryding został obsadzony w roli księcia Wilhelma, a Pernilla wcieliła się w jego matkę królową Szwecji Kristinę. Później ogłoszono, że Omar zagra Simona, sympatię księcia Wilhelma.
Zdjęcia.
Serial jest kręcony w Kaggeholms gård, rezydencji położonej w Sztokholmie, w filmie budynek pełnił funkcje szkoły w Hillerska, w rzeczywistości budynek pełni funkcję centrum konferencyjnego.
Sceny które miały miejsce w pałacu królewskim zostały nakręcone w zamku Stora Sundby Castle.

</doc>
<doc id="5119530" url="https://pl.wikipedia.org/wiki?curid=5119530" title="Judex Lefou">
Judex Lefou

Pierre Judex Lefou (ur. 24 czerwca 1966) – maurytyjski lekkoatleta, płotkarz, olimpijczyk.
Kariera.
Trzykrotny uczestnik igrzysk olimpijskich w biegu na 110 m przez płotki (IO 1988, IO 1992, IO 1996). Za każdym razem odpadł w eliminacjach. W Seulu uzyskał 34. wynik wśród 41 zawodników (14,73), w Barcelonie 35. rezultat wśród 39 sportowców (14,45), natomiast w Atlancie było to 60. miejsce eliminacji wśród 62 startujących lekkoatletów (14,69).
W 1994 roku wystartował na igrzyskach Wspólnoty Narodów, odpadając w eliminacjach biegu na 400 m przez płotki (52,35) i sztafecie 4 × 400 m (3:11,48).
Wielokrotny medalista imprez rangi międzynarodowej. Brązowy medalista Igrzysk Frankofońskich 1989 w biegu na 110 m przez płotki (14,06). W tej samej konkurencji był dwukrotnym złotym medalistą igrzysk afrykańskich w latach 1987 (14,11) i 1991 (14,12). Mistrz Afryki z 1992 roku (13,91) i dwukrotny brązowy medalista z lat 1990 (14,42) i 1996 (13,9), ponadto w 1990 roku zdobył brązowy medal w biegu na 400 m przez płotki (51,41). Lefou ma także w dorobku pięć złotych medali zdobytych podczas igrzysk wysp Oceanu Indyjskiego. W 1985 roku zwyciężył w biegu na 110 m przez płotki, natomiast w latach 1990 i 1993 został podwójnym mistrzem w obu sprintach płotkarskich. Indywidualnie osiągnął dziesięć tytułów mistrza kraju: osiem w biegu na 110 m przez płotki (1985, 1990, 1991, 1992, 1993, 1996, 1997, 1998) i dwa w biegu na 400 m przez płotki (1990, 1992).
Rekord życiowy w biegu na 110 m przez płotki – 13,91 (1992). W 2017 roku był to aktualny rekord kraju.

</doc>
<doc id="5119531" url="https://pl.wikipedia.org/wiki?curid=5119531" title="Bór (rejon miorski)">
Bór (rejon miorski)

Bór (; ) – dawny chutor. Tereny na których leżał znajdują się na Białorusi, w obwodzie witebskim, w rejonie miorskim, w sielsowiecie Jazno.
Inna nazwa miejscowości – Bór Fursowski.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim, w gminie Jazno.
Według Powszechnego Spisu Ludności z 1921 roku zamieszkiwało tu 42 osoby, 1 była wyznania rzymskokatolickiego a 41 prawosławnego. Jednocześnie 10 mieszkańców zadeklarowało polską a 32 białoruską przynależność narodową. Było tu 7 budynków mieszkalnych. W 1931 w 7 domach zamieszkiwały 34 osoby.
Wierni należeli do parafii rzymskokatolickiej i prawosławnej w Jaźnie. Miejscowość podlegała pod Sąd Grodzki w Dziśnie i Okręgowy w Wilnie; właściwy urząd pocztowy mieścił się w Jaźnie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do obwodu witebskiego Białoruskiej SRR.
Do 1960 w składzie sielsowietu Zaucie.
Od 1991 w składzie niepodległej Białorusi.
W 2011 miejscowość została zlikwidowana.

</doc>
<doc id="5119533" url="https://pl.wikipedia.org/wiki?curid=5119533" title="Kościół bł. Marii Teresy Ledóchowskiej w Muszynie">
Kościół bł. Marii Teresy Ledóchowskiej w Muszynie

Kościół błogosławionej Marii Teresy Ledóchowskiej w Muszynie – rzymskokatolicki kościół parafialny należący do parafii pod tym samym wezwaniem (dekanat Krynica-Zdrój diecezji tarnowskiej).
Jest to świątynia wzniesiona w latach 1982-1995 według projektu architekta Sławomira Grzelli. Kamień węgielny, poświęcony przez Ojca Świętego Jana Pawła II w dniu 22 czerwca 1983 roku w Krakowie, został wmurowany w dniu 3 lipca 1983 roku przez biskupa Jerzego Ablewicza. Kościół został poświęcony w dniu 21 października 1984 roku pod przewodnictwem biskupa Józefa Gucwy, który także w dniu 2 lipca 1995 roku wmurował w ołtarz święte relikwie. Świątynia została konsekrowana w dniu 4 września 2004 roku pod przewodnictwem biskupa Wiktora Skworca. Wystrój wnętrza, ołtarz chrzcielnica, ściana ołtarzowa w mozaice oraz witraże to projekt i wykonanie Józefa Furdyny.

</doc>
<doc id="5119536" url="https://pl.wikipedia.org/wiki?curid=5119536" title="Bór-Polana">
Bór-Polana

Bór-Polana (; ) – chutor na Białorusi, w obwodzie witebskim, w rejonie miorskim, w sielsowiecie Jazno.
Dawniej używane nazwa – Bór Kraśniański.
Historia.
W czasach zaborów w gminie Jazno, w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark a następnie majątek leżał w Polsce, w województwie wileńskim, w powiecie dziśnieńskim, w gminie Jazno.
Według Powszechnego Spisu Ludności z 1921 roku zamieszkiwało tu 21 osób, 7 było wyznania prawosławnego a 14 prawosławnego. Jednocześnie wszyscy mieszkańcy zadeklarowali polską przynależność narodową. Były tu 3 budynki mieszkalne. W 1931 w 4 domach zamieszkiwało 18 osób.
Wierni należeli do parafii rzymskokatolickiej i prawosławnej w Ćwiecinie. Miejscowość podlegała pod Sąd Grodzki w Dziśnie i Okręgowy w Wilnie; właściwy urząd pocztowy mieścił się w Jaźnie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do obwodu witebskiego Białoruskiej SRR.
Od 1991 w składzie niepodległej Białorusi.

</doc>
<doc id="5119537" url="https://pl.wikipedia.org/wiki?curid=5119537" title="Lucien Agoume">
Lucien Agoume



</doc>
<doc id="5119538" url="https://pl.wikipedia.org/wiki?curid=5119538" title="Lucien Agoumé">
Lucien Agoumé

Lucien Jefferson Agoumé (ur. 9 lutego 2002 w Jaunde) – francuski piłkarz kameruńskiego pochodzenia występujący na pozycji pomocnika we francuskim klubie Stade Brestois 29. Wychowanek Racing Besançon, w trakcie swojej kariery grał także w takich zespołach, jak Sochaux, Inter Mediolan oraz Spezia. Młodzieżowy reprezentant Francji.

</doc>
<doc id="5119539" url="https://pl.wikipedia.org/wiki?curid=5119539" title="Tanja Andreewa">
Tanja Andreewa

Tanja Lubomirowa Andreewa-Rajnowa, (ur. 7 lipca 1973 w Sofii) – bułgarska lekarka i polityk, w latach 2013–2014 minister zdrowia.
Życiorys.
W latach 1993–1999 studiowała na Uniwersytecie Medycznym w Sofii, w 2009 uzyskała na tej uczelni magisterium z zarządzania w ochronie zdrowia. Specjalizowała się w ginekologii, położnictwie i medycynie prenatalnej. Odbyła kurs specjalistyczny na uczelni w Rennes, w 2004 rozpoczęła studia doktoranckie. Jako lekarka zawodowo związana ze stołecznymi szpitalami, powoływana w skład zarządów spółek z branży medycznej. Od 2011 do 2013 była p.o. dyrektora szpitala ginekologicznego.
Działała w młodzieżówce Związku Sił Demokratycznych, później związała się z Bułgarską Partią Socjalistyczną. W 2013 uzyskała mandat deputowanej do Zgromadzenia Narodowego 42. kadencji. Od maja 2013 do sierpnia 2014 pozostawała ministrem zdrowia w gabinecie Płamena Oreszarskiego.

</doc>
<doc id="5119544" url="https://pl.wikipedia.org/wiki?curid=5119544" title="Renault Kangoo Z.E.">
Renault Kangoo Z.E.



</doc>
<doc id="5119545" url="https://pl.wikipedia.org/wiki?curid=5119545" title="Renault Kangoo E-Tech Electric">
Renault Kangoo E-Tech Electric



</doc>
<doc id="5119546" url="https://pl.wikipedia.org/wiki?curid=5119546" title="Franciszek Klemens Balicki">
Franciszek Klemens Balicki

Franciszek Klemens (Stanisław ?) Balicki (zm. 1708) – polski kaznodzieja i teolog, jeden z wybitniejszych w kraju w XVII i XVIII wieku.
Życiorys.
Wywodził się ze szlacheckiego rodu Balickich herbu Zadora. W nieznanych latach odbył studia na Akademii Krakowskiej (być może rozpoczął je w 1673 lub 1674). 18 września 1677, za rektoratu Alberta Łańcuckiego, złożył bakalaureat. Wygłosił panegiryk na cześć uczelni, co świadczy o tym, że był jednym z wybitniejszych studentów. 9 lipca 1681 promowano go na doktora filozofii. Również wówczas wygłosił stosowny panegiryk. Wkrótce potem był już wspominany jako profesor. Odbył także studia teologiczne w Krakowie oraz podróże zagraniczne, jednak nie dochowały się informacje, jakie miejsca wówczas odwiedził. W 1690 magistrat Krakowa przedstawił go, jako minorzystę, na stanowisko altarysty ołtarza Świętego Krzyża w kościele mariackim (propozycję zatwierdzono). Wyświęcony na kapłana w 1690 został kanonikiem kolegiaty Wszystkich Świętych w Krakowie. Również w 1690 występował jako altarysta i kanonik . 30 maja 1691 otrzymał instytucję kanoniczną na kaznodzieję sobotniego przy kaplicy Matki Bożej Loretańskiej w kościele mariackim. Począwszy od lipca 1692 był penitencjarzem tej świątyni. Funkcje te pełnił do śmierci w 1708. Zmarł podczas zarazy. 
Twórczość.
Do historii literatury przeszedł jako poeta – twórca łacińskich panegiryków. Zachowało się zaledwie kilka jego pozycji. Pierwszy panegiryk, poświęcony kolegom-bakałarzom, wydrukowano w 1677. Wersja drukowana zawiera dedykację dla Wawrzyńca z Granowa Wodzickiego, skarbnika ziemi nurskiej. Drugi ukazał się drukiem w 1681 i napisany został na cześć współkandydatów na doktorat z filozofii (tym razem dedykowano go Michałowi z Radziejowic Radziejowskiemu, biskupowi warmińskiemu). Kolejny powstał z okazji ingresu biskupa chełmińskiego, Jana Małachowskiego, na biskupstwo krakowskie. Przypisuje mu się również "Panegiryk Morsztynom". Najpoważniejszym jego utworem są "Kazania Sobotnie" (zachowane tylko w rękopisie, w dwóch księgach). Autor ofiarował je bibliotece Akademii Krakowskiej tuż przed śmiercią. Księga pierwsza zawiera 154 kazania maryjne z lat 1691-1694, a druga 141 kazań osnutych na tle okresowych antyfon maryjnych. 
W swoich dziełach nie zawierał przesadnych lub niezasłużonych pochwał, unikał schlebiania możnym, potępiał nadużycia szlachty, w tym chciwość, prywatę i nadmierne sejmikowanie. Ganił układanie się z wrogami ojczyzny i domagał się kar dla senatorów-zdrajców, nie wymieniając ich jednak z personaliów. Twierdził, że Królestwo Polskie jest "niebem szlachty, rajem żydów, czyśćcem ubogich mieszczan, piekłem utrapionych chłopów i poddanych". Piętnował zniewieściałość mężczyzn, tchórzostwo i bezkarność żołnierzy, zbytek w strojach, przekupstwo sędziów i niedbałość magistratów. Potępiał zakonników wynoszących się ponad wiernych. Ostro krytykował protestantów i Żydów oraz „herezję i ateizm”. 
W utworach cytował chętnie Arystotelesa, Pliniusza, Platona, Owidiusza, Cycerona, Plutarcha i Senekę. Był pod wrażeniem Izokratesa, którego pilnie studiował. Przytaczał częstokroć św. Bernarda z Clairvaux, św. Augustyna, św. Ambrożego, św. Hieronima i innych. Nie stosował makaronizmów. Miał rzetelną wiedzę teologiczną. 

</doc>
<doc id="5119548" url="https://pl.wikipedia.org/wiki?curid=5119548" title="Renault Twingo ZE">
Renault Twingo ZE



</doc>
<doc id="5119551" url="https://pl.wikipedia.org/wiki?curid=5119551" title="Facundo Colidio">
Facundo Colidio

Facundo Colidio (ur. 4 stycznia 2000 w Rafaeli) – argentyński piłkarz występujący na pozycji napastnika we włoskim klubie Inter Mediolan. Wychowanek Boca Juniors, w trakcie swojej kariery grał także w Sint-Truidense. Młodzieżowy reprezentant Argentyny. Posiada również obywatelstwo włoskie.

</doc>
<doc id="5119554" url="https://pl.wikipedia.org/wiki?curid=5119554" title="Masakra w Paracuellos">
Masakra w Paracuellos

Masakra w Paracuellos () – seria masowych morderstw na cywilach i wojskowych dokonanych przez żołnierzy republikańskich w czasie hiszpańskiej wojny domowej, która miała miejsce przed i podczas oblężenia Madrytu na wczesnych etapach konfliktu. Liczba ofiar śmiertelnych pozostaje przedmiotem debaty publicznej i licznych kontrowersji.
Tło sytuacyjne.
Około 5000 więźniów politycznych i żołnierzy armii hiszpańskiej, którzy poparli bunt generała Francisco Franco, zostało uwięzionych przez władze republikańskie w Madrycie na początku wojny, w lipcu 1936 roku. Wielu z nich zostało schwytanych podczas nieudanego powstania w koszarach Montaña w zachodniej części stolicy. Więźniowie znaleźli się pod kontrolą nowo utworzonej "Junta de Defensa de Madrid" (Komitetu Obrony Madrytu), nadzwyczajnego organu, który zarządzał miastem od 7 listopada, po tym, jak rząd republikański, kierowany przez Francisco Largo Caballero, ewakuował się z Madrytu do tymczasowej stolicy, Walencji.
Wielu więźniów zostało wyprowadzonych z więzienia w tak zwanych "sacas" (ekstrakcjach), w sumie 33, między 7 listopada a 4 grudnia, gdy siły frankistów rozpoczęły atak na Madryt. Republikanie obawiali się obecności tak wielu potencjalnie wrogo nastawionych więźniów na tyłach frontu podczas bitwy. Ekstrakcje zostały zlecone na piśmie przez władze republikańskie w Madrycie, w tym w licznych dokumentach podpisanych przez Segundo Serrano Poncela, zastępcę ministra ds. porządku publicznego, pracującego bezpośrednio pod nadzorem młodego komunistycznego polityka Santiago Carrillo.
Według historyka Javiera Cervera "sacas", które przeprowadzono w celu przeniesienia więźniów w inne miejsca, nie zakończyły się egzekucjami, a więźniowie zostali przeniesieni dalej od linii frontu, do Alcalá de Henares. Jednak w Paracuellos doszło do masakry. Według brytyjskiego historyka Antony'ego Beevora rozkaz zabicia więźniów najprawdopodobniej wyszedł od hiszpańskiego komunisty José Cazorli Maurego lub, bardziej pośrednio, od sowieckiego doradcy Michaiła Kolcowa.
Masowe rozstrzeliwania.
Większość więźniów, którym powiedziano, że zostaną uwolnieni, wywieziono ciężarówkami na pola pod Paracuellos de Jarama i Torrejón de Ardoz, gdzie zostali rozstrzelani i pochowani w masowych grobach. Pierwsze rozstrzeliwania miały miejsce przed świtem 7 listopada i trwały do 10 listopada, kiedy zostały tymczasowo wstrzymane po tym, jak anarchista Melchor Rodríguez García, który sprzeciwiał się egzekucjom, został szefem madryckiego systemu więziennego.
Egzekucje wznowiono jednak 14 listopada, kiedy Rodríguez zrezygnował ze stanowiska i nie ustały, dopóki nie objął on stanowiska ponownie na początku grudnia.
Od pierwszych dni rozchodziły się wieści o egzekucjach, które były potępiane przez zagranicznych dyplomatów przebywających w Madrycie, w tym konsula Norwegii i ambasadora Niemiec Felixa Schlayera, który rozmawiał o sprawie z Carrillo.
Próba zabójstwa Georgesa Henny'ego.
8 grudnia samolot wiozący dr Georgesa Henny'ego, wysłannika Międzynarodowego Czerwonego Krzyża, w drodze powrotnej do Francji, został zestrzelony nad Pastraną, na północny wschód od Madrytu. Henny miał przy sobie raport z masakry i planował przedstawić go na spotkaniu Ligi Narodów w Genewie. Władze republikańskie oskarżyły o atak lotnictwo frankistowskie, ale 21 grudnia ujawniono, że samolot został zestrzelony przez samoloty sowieckie pilotowane przez sowieckich pilotów..
Henny spędził cztery miesiące w szpitalu i nie był w stanie dostarczyć swojego raportu. Louis Delaprée, francuski dziennikarz, który leciał tym samym samolotem i zmarł kilka tygodni później z powodu odniesionych obrażeń, obwinił za ten incydent generała Aleksandra Orłowa, rezydenta NKWD w Hiszpanii.
Ofiary.
Większość zabitych w masakrze Paracuellos to cywile, żołnierze lub księża katoliccy.
Wśród ofiar znaleźli się m.in. Federico Salmón, były konserwatywny minister pracy w 1935 roku, znany polityk Jesús Cánovas del Castillo oraz piłkarz Atlético Madryt i Realu Madryt, Monchin Triana; słynny pisarz i monarchista Pedro Muñoz Seca, czy emerytowany admirał Mateo García de los Reyes; stracono także adwokata Ricardo de la Cierva y Codorníu, ojca historyka Ricardo de la Cierva y Hocesa. Inną głośną ofiarą zabitą w masakrze był 18. książę Peñaranda, bogaty hiszpański szlachcic.
Liczba zabitych w Paracuellos wciąż budzi kontrowersje. W 1977 roku prawicowe czasopismo „El Alcazar” podało liczbę 12 000 ofiar, a listę nazwisk opublikował César Vidal Manzanares w „Matanzas en el Madrid Republicano”, ale wielu ciał wymienionych tam osób nigdy nie odnaleziono.
Względna zgoda panuje co do minimalnej liczby ofiar: jest to 1000 zabitych wspominanych przez Gabriela Jacksona w 1967 roku i Paula Prestona w 2006 roku, ale jest to znacznie mniej niż szacunki większości współczesnych historyków. Jackson wspomina o około 1000 zmordowanych tylko w dniach 6 i 7 listopada.
Inni historycy umieścili szacunkową liczbę ofiar w przedziale od 2000 do 3000. Hugh Thomas ustalił ją na 2000, Beevor na co najmniej 2000; Ledesma na 2200-2500; Julián Casanova na 2700, a Javier Cervera mówi o ponad 2000.
Wiele ofiar zostało pochowanych w Cementerio de Los Mártires de Paracuellos ().

</doc>
<doc id="5119555" url="https://pl.wikipedia.org/wiki?curid=5119555" title="Gabriel Brazão">
Gabriel Brazão

Gabriel Nascimento Resende Brazão (ur. 5 października 2000 w Uberlândii) – brazylijski piłkarz występujący na pozycji bramkarza we włoskim klubie Inter Mediolan. Wychowanek Cruzeiro, w trakcie swojej kariery grał także w takich zespołach, jak Parma, Albacete oraz Real Oviedo. Młodzieżowy reprezentant Brazylii.

</doc>
<doc id="5119557" url="https://pl.wikipedia.org/wiki?curid=5119557" title="Jan Coenen">
Jan Coenen



</doc>
<doc id="5119559" url="https://pl.wikipedia.org/wiki?curid=5119559" title="Yan Zibei">
Yan Zibei

Yan Zibei (; ur. 12 października 1995 w Xiangyangu) – chiński pływak specjalizujący się w stylu klasycznym, wicemistrz olimpijski, dwukrotny brązowy medalista mistrzostw świata i złoty medalista igrzysk azjatyckich, rekordzista świata w sztafecie mieszanej 4 × 100 m stylem zmiennym.
Kariera.
Na igrzyskach olimpijskich w Rio de Janeiro w 2016 roku zajął 27. miejsce w konkurencji 100 m stylem klasycznym, uzyskawszy czas 1:00,88.
Rok później, podczas mistrzostw świata w Budapeszcie wraz z Xu Jiayu, Zhang Yufei i Zhu Menghui zdobył brązowy medal w sztafecie mieszanej 4 × 100 m stylem zmiennym. Chińczycy czasem 3:41,25 poprawili rekord Azji. Na dystansie 100 m stylem klasycznym był siódmy (59,42), a w konkurencji 50 m stylem klasycznym zajął 15. miejsce (27,33).
W 2018 roku na igrzyskach azjatyckich w Dżakarcie zwyciężył w męskiej i mieszanej sztafecie zmiennej. Yan zdobył też srebrne medale na 50 i 100 m stylem klasycznym, uzyskawszy odpowiednio czasy 27,25 i 59,31.
Podczas mistrzostw świata w Gwangju w 2019 roku w półfinale 100 m stylem klasycznym pobił rekord Azji (58,67), który poprawił o 0,04 s w finale tej konkurencji, zdobywając brązowy medal. Na dystansie 50 m stylem klasycznym uplasował się na szóstej pozycji, wyrównując rekord Azji (26,86), który dzień wcześniej ustanowił w półfinale.
W październiku 2020 roku na mistrzostwach Chin w Qingdao wraz z Xu Jiayu, Zhang Yufei i Yang Junxuan czasem 3:38,41 pobił rekord świata w sztafecie mieszanej 4 × 100 m stylem zmiennym.

</doc>
<doc id="5119563" url="https://pl.wikipedia.org/wiki?curid=5119563" title="Zigmantas Viktoras Morkūnas">
Zigmantas Viktoras Morkūnas

Zigmantas Viktoras Morkūnas (ur. 30 czerwca 1938 w Szyrwintach, zm. 15 czerwca 1995 w Wilnie) – litewski socjolog, doktor habilitowany nauk społecznych.
Życiorys.
Urodził się w 1938 roku w Szyrwintach. W 1963 ukończył studia na Wydziale Historyczno-Filologicznym Uniwersytetu Wileńskiego. W latach 1970–1973 wykładał na Wydziale Humanistycznym Uniwersytetu Wileńskiego w Kownie. W latach 1973–1977 pracował w Instytucie Historii Litewskiej Akademii Nauk, zaś w latach 1977–1995 w Instytucie Filozofii i Socjologii Litwy. W latach 1990–1995 również wykładał na Uniwersytecie Witolda Wielkiego. W 1991 był przewodniczącym Naukowego Towarzystwa Zarządzania. W 1994 roku uzyskał tytuł profesora.
Prace.
Opublikował ponad 140 artykułów naukowych.

</doc>
<doc id="5119570" url="https://pl.wikipedia.org/wiki?curid=5119570" title="Papirus Cezara">
Papirus Cezara

Papirus Cezara (fr. "Le Papyrus de César") – trzydziesty szósty album o przygodach Gala Asteriksa. Autorem scenariusza jest Jean-Yves Ferri, a za rysunki odpowiadał Didier Conrad.
Premiera albumu miała miejsce w październiku 2015 r.
Fabuła.
Cezar kończy prace nad swoimi pamiętnikami "O wojnie galijskiej". Początkowo, w imię prawdy historycznej, chce umieścić tam także rozdział XXIV ("Porażki w walkach z nieugiętymi Galami z Armoryki"). Za namową wydawcy Bonusa Promoplusa decyduje się jednak ominąć ten etap podboju Galii.
Bonus Promoplus zmusza swoich skrybów, niemych Numidów, do zniszczenia wszystkich kopii rozdziału. Jednak Bigdatha, jeden z podwładnych Promoplusa, ucieka z ostatnim egzemplarzem tekstu, który wkrótce trafia w ręce Gala Ostropolemiksa.
Mimo poszukiwań wszczętych przez Promoplusa Ostropolemiksowi udaje się dostać do wioski Asteriksa, gdzie przedstawia Galom swoje znalezisko. Rozdział XXIV jest dowodem na to, że nie cała Galia została podbita przez Rzym oraz że Cezar, pisząc "O wojnie galijskiej", posunął się do kłamstwa.
Panoramiks, w towarzystwie Asteriksa i Obeliksa, wyrusza do Lasu Karnuckiego, by przekazać papirus druidowi Archeopteryksowi. Jego zadaniem będzie wyuczenie się treści papirusu na pamięć, a następnie przekazywanie go kolejnym pokoleniom druidów.

</doc>
<doc id="5119572" url="https://pl.wikipedia.org/wiki?curid=5119572" title="Arena Radunia">
Arena Radunia

Arena Radunia – wielofunkcyjny stadion w Stężycy, w województwie pomorskim, w Polsce. Został otwarty 27 lipca 2017. Może pomieścić 950 widzów. Swoje spotkania rozgrywają na nim piłkarze klubu Radunia Stężyca.
Stadion wybudowano w latach 2015–2017 w miejscu dawnego stadionu piłkarskiego w Stężycy. Obiekt wyposażono m.in. w 4-torową (6-torową na głównej prostej), tartanową bieżnię lekkoatletyczną i zadaszoną trybunę z 450 miejscami dla widzów. Uroczyste otwarcie areny miało miejsce 27 lipca 2017 roku. W 2021 roku grający na stadionie piłkarze klubu Radunia Stężyca wywalczyli historyczny awans do rozgrywek na szczeblu centralnym (II liga – trzeci poziom rozgrywkowy).

</doc>
<doc id="5119580" url="https://pl.wikipedia.org/wiki?curid=5119580" title="Jitka Schneiderová">
Jitka Schneiderová

Jitka Schneiderová (ur. 23 marca 1973 w Znojmie) – czeska aktorka.
Po ukończeniu wyższej szkoły pedagogicznej w 1991 r. zaczęła się uczyć w Akademii Sztuk Scenicznych im. Leoša Janáčka w Brnie. W 1994 przeszła na Wydział Teatralny Akademii Sztuk Scenicznych w Pradze, gdzie ukończyła studia aktorskie. Jeszcze podczas studiów występowała gościnnie w Teatrze braci Mrštíków w musicalach i dramatach. W 1996 dołączyła do zespołu Studia Ypsilon, z którym była związana przez 7 lat.
Pojawia się również w filmach i serialach telewizyjnych. Zagrała główną rolę w filmie "Samotni" (reż. David Ondříček) z 2000 roku.

</doc>
<doc id="5119581" url="https://pl.wikipedia.org/wiki?curid=5119581" title="Sasnouka (rejon homelski)">
Sasnouka (rejon homelski)

Sasnouka (; ) – wieś na Białorusi, w obwodzie homelskim, w rejonie homelskim, w sielsowiecie Babowiczy.
W pobliżu wsi znajduje się węzeł dróg magistralnych M8 i M10.

</doc>
<doc id="5119583" url="https://pl.wikipedia.org/wiki?curid=5119583" title="Kościół Chrystusa Króla w Bolewicach">
Kościół Chrystusa Króla w Bolewicach

Kościół Chrystusa Króla w Bolewicach – rzymskokatolicki kościół parafialny należący do parafii pod tym samym wezwaniem (dekanat lwówecki archidiecezji poznańskiej).
Jest to świątynia wzniesiona w okresie międzywojennym, w latach 1933 - 1936 według projektu Mariana Andrzejewskiego, późniejszego profesora Politechniki Poznańskiej. pełniła funkcję kościoła filialnego parafii w Lwówku. Podczas okupacji hitlerowskiej kościół został zamieniony na magazyn zboża. Podczas II wojny światowej początkowo odprawiano jeszcze Msze święte w świątyni, a następnie życie w kościele zamarło. Po wyzwoleniu Bolewic, w dniu 17 stycznia 1945 roku, od razu zaczęto wydawać zboże zgromadzone w świątyni. Zboże zakończono wydawać w kwietniu 1945 r. i od razu przystąpiono do urządzania kościoła. Została przywrócono ambona, która po niewielkiej konserwacji została zainstalowana na miejscu gdzie znajduje się do dnia dzisiejszego. Powróciły sztandary, wszystkie szaty i naczynia liturgiczne. Ołtarz pozostał na swym miejscu, nie został zniszczony. Dzięki staraniom mieszkańców świątynia otrzymała ławki ze zboru ewangelickiego w Miedzichowie, w zamian za zniszczone w czasie wojny przez hitlerowców. W kwietniu 1945 roku ks. Stefan Janiak tymczasowy proboszcz parafii w Lwówku, przywrócił odprawianie Mszy świętej w co drugą niedzielę. Dekretem księdza arcybiskupa Walentego Dymka Metropolity Poznańskiego z dniem 1 listopada 1946 roku przy kościele filialnym w Bolewicach została erygowana parafia pod wezwaniem Chrystusa Króla, a jej pierwszym proboszczem został ustanowiony ks. Antoni Kaczmarek.

</doc>
<doc id="5119587" url="https://pl.wikipedia.org/wiki?curid=5119587" title="Staryja Dziatławiczy">
Staryja Dziatławiczy

Staryja Dziatławiczy (; ) – wieś na Białorusi, w obwodzie homelskim, w rejonie homelskim, w sielsowiecie Babowiczy, nad Sożem.
W XIX i w początkach XX w. położone były w Rosji, w guberni mohylewskiej, w powiecie homelskim. Następnie w granicach Związku Sowieckiego. Od 1991 w niepodległej Białorusi.
W czasach carskich istniała gmina Dziatłowicze. Później wieś była siedzibą sielsowietu Dziatławiczy do jego likwidacji 26 września 2006.

</doc>
<doc id="5119588" url="https://pl.wikipedia.org/wiki?curid=5119588" title="Mariana Georgiewa">
Mariana Georgiewa

Mariana Wasilewa Georgiewa-Benczewa, (ur. 21 września 1961 w Dżurowie w gminie Prawec) – bułgarska filolog i nauczycielka akademicka, w latach 2013–2014 minister młodzieży i sportu.
Życiorys.
W 1984 ukończyła studia z filologii bułgarskiej na Uniwersytecie Wielkotyrnowskim im. Świętych Cyryla i Metodego, pracowała przez rok jako nauczycielka w Botewgradzie. W 1997 i 2009 uzyskiwała kolejne stopnie naukowe, w 2011 została profesorem. Jako nauczycielka akademicka związana z macierzystą uczelnią, wykładała też na Wolnym Uniwersytecie Burgas, podjęła również pracę naukową w instytucie języka bułgarskiego Bułgarskiej Akademii Nauk. Od 2001 do 2010 zatrudniona w ministerstwie edukacji i nauki. W 2010 związała się z Ruchem na rzecz Praw i Wolności, została współpracownikiem Lutwiego Mestana. W maju 2013 objęła stanowisko ministra młodzieży i sportu w gabinecie Płamena Oreszarskiego, które zajmowała do sierpnia 2014.

</doc>
<doc id="5119590" url="https://pl.wikipedia.org/wiki?curid=5119590" title="Kamienica przy ulicy Kiełbaśniczej 5 we Wrocławiu">
Kamienica przy ulicy Kiełbaśniczej 5 we Wrocławiu

Kamienica przy ulicy Kiełbaśniczej 5 – kamienica o średniowiecznym rodowodzie znajdująca się przy ul. Kiełbaśniczej 5 we Wrocławiu. 
Historia kamienicy.
Zabudowa murowana na posesji nr 5 pojawiła się przy ulicy już w końcu XIII wieku. Z tego okresu pochodzi część odkrytych murów piwnic i parteru. Pierwsza kamienica szczytowa na działce nr 5 została wzniesiona na planie mocno wydłużonego prostokąta z bocznym odkrytym wjazdem na posesje (podobnie jak kamienica nr 7) i miała charakter gospodarczy. Pod koniec średniowiecza kamienica stanowiła już zwartą wieloskrzydłową zabudowę z przejazdem pośrodku trójdzielnego skrzydła frontowego. Na początku XIX wieku fasada budynku został przebudowana wg projektu Karla Benjamina Gottfrieda Geisslera i nadano jej klasycyzującą formę. Dwie środkowe osie zostały zaakcentowane lizenami ozdobionymi stylizowanym motywem fascii. 
Po 1945 roku.
Budynek został wyremontowany w latach 1986-1988.

</doc>
<doc id="5119594" url="https://pl.wikipedia.org/wiki?curid=5119594" title="Uza (rejon homelski)">
Uza (rejon homelski)

Uza (biał. i , pol. hist. "Uza") – wieś na Białorusi, w obwodzie homelskim, w rejonie homelskim, w sielsowiecie Babowiczy, nad Uzą. Od północnego wschodu graniczy z Homlem.
W XIX i w początkach XX w. położona była w Rosji, w guberni mohylewskiej, w powiecie homelskim. Następnie w granicach Związku Sowieckiego. Od 1991 w niepodległej Białorusi.

</doc>
<doc id="5119595" url="https://pl.wikipedia.org/wiki?curid=5119595" title="Jamkówka pogięta">
Jamkówka pogięta



</doc>
<doc id="5119597" url="https://pl.wikipedia.org/wiki?curid=5119597" title="Patrik Děrgel">
Patrik Děrgel

Patrik Děrgel (ur. 24 lutego 1989 w Boguminie) – czeski aktor.
Ukończył Konserwatorium Janáčka w Ostrawie. Podczas nauki w konserwatorium występował w ostrawskim Teatrze Petra Bezruča oraz w teatrze w Czeskim Cieszynie. Następnie kontynuował edukację na Wydziale Teatralnym Akademii Sztuk Scenicznych w Pradze. Od sezonu 2011/2012 występował w Teatrze Švandy (Švandovo divadlo) na Smíchowie, a następnie dołączył do zespołu Teatru Narodowego w Pradze.
Zagrał także w filmie "DonT Stop" (2012) w reżyserii Richardy Řeřichy. W trylogii "Gorejący krzew" (reż. Agnieszka Holland) wcielił się w postać Pavla Jandy.
Jest wokalistą i gitarzystą zespołu muzycznego EMA.
Otrzymał nagrodę Alfréda Radoka (Cena Alfréda Radoka) w kategorii Talent roku (za rok 2013).

</doc>
<doc id="5119599" url="https://pl.wikipedia.org/wiki?curid=5119599" title="Mezocyklon">
Mezocyklon



</doc>
<doc id="5119601" url="https://pl.wikipedia.org/wiki?curid=5119601" title="Wyższa Szkoła Biznesu i Administracji w Łukowie">
Wyższa Szkoła Biznesu i Administracji w Łukowie



</doc>
<doc id="5119602" url="https://pl.wikipedia.org/wiki?curid=5119602" title="Kombinat gastronomiczny „Kaskada” w Łodzi">
Kombinat gastronomiczny „Kaskada” w Łodzi

Kombinat gastronomiczny „Kaskada” (także: Spółdzielnia gastronomiczna „Kaskada”) – budynek znajdujący się w Łodzi przy ul. prez. Gabriela Narutowicza 7/9, wzniesiony na początku lat 70. XX w. (na jednej z belek konstrukcyjnych widnieje napis: kwiecień 1971), otwarty 20 lutego 1975 r.
Budynek ma 5 kondygnacji i 7 tys. m² powierzchni użytkowej. Obiekt wyróżnia się charakterystycznym neonem przedstawiającym 2 lampki szampana oraz nazwę kombinatu.
Historia.
Budowę obiektu rozpoczęto w 1969 r. Po jego wybudowaniu i próbnym rozruchu rozpoczęto wyburzanie kamienic stojących pomiędzy kombinatem a ul. prez. Gabriela Narutowicza. Wraz z realizacją kombinatu gastronomicznego wybudowano również schron, do którego wejście prowadzi bezpośrednio z budynku, niemniej budowla ta nie znajduje się pod budynkiem kombinatu. Początkowo w obiekcie Kaskady znajdowały się: restauracja i kawiarnia (lokale kategorii I) oraz bar szybkiej obsługi (lokal kategorii III), w których znajdowało się łącznie około 600 miejsc dla gości. Ponadto budynek obejmował wytwórnię cukierniczą wraz ze sklepem, a także laboratoria, kuchnię doświadczalną i pomieszczenia biurowe. Budynek połączono z budynkiem łódzkiej telewizji łącznikiem, w którym znajdowała się kawiarnia, i w której planowano realizację programu telewizyjnego Dobry wieczór, tu Łódź oraz występy kabaretowe. W kawiarni grywały orkiestry, w restauracji zaś odbywały się występy artystyczne oraz striptease. Ponadto kombinat gastronomiczny zaopatrywał w żywność: uczelnie, zakłady pracy, bufety oraz zapewniał obsługę cateringową wydarzeń w obrębie całego województwa łódzkiego.
29 maja 2005 r. w kuchni Kaskady wybuchł pożar, który gasiło 22 strażaków. Straty wyniosły około 10 tys. zł. Obyło się bez ofiar. Obiekt z czasem przestał pełnić funkcje restauracyjne a zaczął funkcje biurowo-usługowe. 6 stycznia 2007 r. w budynku otwarto klub Frame – wówczas największy klub bilardowy w Polsce o powierzchni 600 m², w którym znajdowało się 21 stołów do poola oraz 2 do snookera, na jego otwarciu wystąpił Bogdan Wołkowski – wielokrotny mistrz świata w trikach bilardowych. 21 i 22 kwietnia 2007 r. odbyły się w nim zawody bilardowe WIK Pol Tour – Grand Prix Łodzi „8” bil, w których wzięło udział 149 zawodników. Od tego czasu odbywają się w nim regularnie turnieje bilardowe, a liczba stołów powiększyła się łącznie do 33 sztuk. 14 listopada 2008 r. w budynku otworzona została szkoła tańca Project Salsa – na uroczystej gali otwarcia zaśpiewali Marco Bocchino oraz Dominika Korzeniowska. Od 2016 r. w budynku znajduje się pub Klubopiwiarnia, w którym od 2018 r. warzone jest piwo browaru Warkot.

</doc>
<doc id="5119608" url="https://pl.wikipedia.org/wiki?curid=5119608" title="Martina Schindlerová">
Martina Schindlerová

Martina Schindlerová (ur. 29 czerwca 1988 w Bratysławie) – słowacka piosenkarka.
Swoją karierę rozwinęła po zajęciu drugiego miejsca w konkursie muzycznym Slovensko hľadá SuperStar.
Swój pierwszy album "Patríme k sebe" nagrała w Belgii z producentem Stanem Šimorem. Album osiągnął status platynowej płyty za sprzedaż 10 tys. nośników muzycznych. W 2008 roku wydała swój drugi album pt. "Čo sa to tu deje", przy którym współpracowali producent Oskar Rózsa i tekściarz Peter Kollár.
Ukończyła prawo na Uniwersytecie Paneuropejskim w Bratysławie.

</doc>
<doc id="5119614" url="https://pl.wikipedia.org/wiki?curid=5119614" title="Rally di Roma Capitale 2021">
Rally di Roma Capitale 2021

Rally di Roma Capitale 2021 (9. Rally di Roma Capitale) – 9 edycja Rally di Roma Capitale, rajdu samochodowego, rozgrywanego we Włoszech od 23 do 25 lipca 2021 roku. Była to trzecia runda Rajdowych Mistrzostw Europy w roku 2021. Rajd został rozegrany na nawierzchni asfaltowej. Składał się z trzynastu odcinków specjalnych.
Lista startowa.
Poniższa lista startowa obejmuje tylko zawodników startujących i zgłoszonych do rywalizacji w kategorii ERC w najwyższej klasie RC2, samochodami najwyższej klasy mogącymi startować w rajdach ERC - grupy R5.
Wyniki końcowe rajdu.
W klasyfikacji końcowej dodatkowe punkty przyznawane są pierwszej piątce za poszczególne etapy rajdu.
Klasyfikacja RME po 3 rundach.
Kierowcy
Punkty w klasyfikacji generalnej ERC otrzymuje 15 pierwszych zawodników, którzy uczestniczą w programie ERC i w ukończą wyścig, punktowanie odbywa się według klucza:
Dodatkowo po każdym etapie (dniu) rajdu prowadzona jest osobna klasyfikacja, w której przyznawano punkty pierwszym pięciu zawodnikom, według klucza 5-4-3-2-1. W tabeli podano, które miejsce zajął zawodnik, a w indeksie górnym ile zdobył punktów za ukończenie poszczególnych etapów na punktowanym miejscu. 

</doc>
<doc id="5119632" url="https://pl.wikipedia.org/wiki?curid=5119632" title="Lucia Šoralová">
Lucia Šoralová

Lucia Šoralová (ur. 9 stycznia 1977 w Bratysławie) – słowacka piosenkarka.
Jeszcze jako uczennica szkoły podstawowej została członkinią Dziecięcego Studia Teatralnego przy Parku Kultury i Wypoczynku (PKO) w Bratysławie. Później działała w zespole teatralnym Ludus. W szkole średniej zapisała się do szkolnego zespołu folklorystycznego Polienko, a później występowała z zespołem Lúčnica. W 1996 roku udała się na przesłuchanie do czeskiej wersji musicalu "Vlasy" i wyjechała do Pragi, gdzie studiowała śpiew w Konserwatorium im. Jaroslava Ježka.
Stworzyła szereg głównych ról w musicalach. W 2000 roku wystąpiła z piosenką "Prší" w konkursie Talent 2000.
W 2002 roku wydała swój pierwszy album pt. "Zblízka". Album ten przyniósł jej nominację do nagród Aurel.
W 2010 roku została nominowana do nagrody Talii (Cena Thálie) za rolę Joanny d'Arc w nowej inscenizacji musicalu o tym samym tytule.

</doc>
<doc id="5119633" url="https://pl.wikipedia.org/wiki?curid=5119633" title="300 Entertainment">
300 Entertainment

300 Entertainment to amerykańska wytwórnia płytowa założona przez , Rogera Golda, i . Wśród artystów wytwórni znajdują się wykonawcy reprezentujący różne gatunki muzyczne, takie jak hip-hop, rock, pop, elektronika, alternatywa i country. Wśród aktualnych artystów znajdują się Young Thug, YNW Melly, , Megan Thee Stallion, Fetty Wap, Waterparks, , , Tee Grizzley, Famous Dex, , No Savage, , , , , , , , , , Savage Gasp i TLE Cinco. Siedziba wytwórni znajduje się w Nowym Jorku. Wytwórnia działa również jako dystrybutor dla wytwórni Young Thug’a – YSL Records, do której należą raperzy Gunna i .
Historia.
Fundacja.
Cohen zrezygnował z funkcji prezesa i dyrektora generalnego Warner Music Group, aby rozpocząć działalność w 300 wraz z , byłym prezesem Warner Bros, , byłym EVP Warner Music i Rogerem Goldem, byłym SVP biura prezesa i CEO w Warner Music. Cohen, Liles i Moscowitz pracowali również razem w Def Jam, którą Cohen prowadził w latach 80. i 90.
Ogłoszono, że piosenkarz został podpisany z 300 Entertainment. W kwietniu 2014 roku Atlantic Records A&amp;R DJ Drama stwierdził, że raper z Atlanty Young Thug został podpisany z 300 Entertainment, W czerwcu 2014 roku ujawniono, że grupa hiphopowa z Atlanty Migos również została podpisana z wytwórnią. Na początku 2014 roku Lyor Cohen po cichu podpisał po tym, jak Sewell został pominięty przez większość głównych wytwórni. Dzień po podpisaniu z 300, australijski piosenkarz otrzymał oferty od praktycznie każdej wytwórni, która go pominęła, w niektórych przypadkach, „za dobrze ponad 1 milion dolarów.”
Od 2017 roku „” Fetty’ego Wapa jest największym singlem wytwórni do tej pory, przechodząc 10x platyna. Ich pierwszym popowym hitem było „” Cheat Codes z udziałem Demi Lovato. Był ich pierwszym artystą country pop, który został podpisany jest .
Opuszczenie Cohena.
We wrześniu 2016 roku Lyor Cohen ogłosił swoje odejście z 300. Po tym ogłoszeniu Kevin Liles przejął rolę dyrektora generalnego. Liles pojawił się później w The Wall Street Journal i na MSNBC, aby omówić swoją rolę i przyszłość wytwórni.
Partnerzy.
Finansowanie.
Za przedsiębiorstwem stoi wielu inwestorów, w tym Google, przedsiębiorstwo inwestycyjne , fundusz hedgingowy TOMS Capital należący do miliardera , byłego szefa działu cyfrowego Warner Music Alex Zubillaga oraz współzałożyciel Andresa Santo Domingo. Umowy inwestycyjne zostały zawarte przez bankiera inwestycyjnego mediów i Ori Winitze z .
Atlantic Records.
Atlantic Records podpisało umowę dystrybucyjną na rozpowszechnianie wszystkich treści 300 Entertainment w listopadzie 2013 roku.
+1 Records.
W 2014 roku 300 Entertainment ogłosiło, że stało się oficjalną wytwórnią partnerską przedsiębiorstwa.
YSL Records.
W listopadzie 2016 roku Young Thug rozpoczął YSL Records jako imprint w ramach 300 Entertainment. Artyści na imprintze obejmują Gunna, Lil Keed, Strick, T-Shyne, Lil Duke, Karlae, Yak Gotti, Yung Kayo, HiDoraah i Dolly White.
Unauthorized Entertainment.
W lutym 2017 roku starszy wiceprezes wytwórni ds. A&amp;R, Selim Bouab, uruchomił wytwórnię Unauthorized Entertainment pod szyldem 300 Entertainment.
Murder Inc. Records.
W czerwcu 2017 roku ogłoszono, że 300 Entertainment nawiązało współpracę z .
Undercover Prodigy.
We wrześniu 2017 roku Hopsin udzielił wywiadu dla HardKnocktv, w którym stwierdził, że podpisał kontrakt z 300. Jego singiel „The Purge” został wydany za pośrednictwem 300 Entertainment i . 24 listopada 2017 roku Hopsin Wydał swój album "" i zadebiutował na 42 miejscu na Billboard 200. Zarówno Kevin Liles, jak i Hopsin odnieśli się do umowy jako partnerstwa dla 300 i Undercover Prodigy.

</doc>
<doc id="5119634" url="https://pl.wikipedia.org/wiki?curid=5119634" title="Keith Oatley">
Keith Oatley

Keith Oatley (ur. 16 marca 1939) – anglo-kanadyjski powieściopisarz i emerytowany profesor psychologii poznawczej na Uniwersytecie w Toronto. Jego powieść "Przypadek Emily V" wygrał 1994 za pierwszą powieść.
Życie.
Urodził się w Londynie. Uzyskał tytuł magistra psychologii na Uniwersytecie w Cambridge oraz tytuł doktora psychologii na University College London. Odbył staż podoktorski w dziedzinie inżynierii w medycynie w Imperial College London. W 1990 roku przeniósł się do Kanady.

</doc>
<doc id="5119635" url="https://pl.wikipedia.org/wiki?curid=5119635" title="Mária Podhradská">
Mária Podhradská

Mária Podhradská (ur. 2 lipca 1975 w Bratysławie) – słowacka piosenkarka i aktorka.
Jako dziecko była związana z Bratysławskim Chórem Dziecięcym. Później śpiewała w zespole Lúčnica.
Była współzałożycielką zespołu Atlanta, z którym nagrała trzy płyty.
W 2013 roku otrzymała nagrodę SOZA (Slovenský ochranný zväz autorský) za najlepiej sprzedający się tytuł w kategorii nagranie audiowizualne za "Spievankovo".

</doc>
<doc id="5119636" url="https://pl.wikipedia.org/wiki?curid=5119636" title="Dorota Nvotová">
Dorota Nvotová

Dorota Nvotová (ur. 27 października 1982 w Powaskiej Bystrzycy) – słowacka aktorka i piosenkarka.
Jest córką aktorów Anny Šiškovej i Jaroslava Filipa.
Współpracuje z tygodnikiem .týždeň.

</doc>
<doc id="5119637" url="https://pl.wikipedia.org/wiki?curid=5119637" title="Eva Máziková">
Eva Máziková

Eva Máziková (ur. 29 października 1949 w Bratysławie) – słowacka piosenkarka.
W trakcie nauki w szkole średniej odnosiła sukcesy w amatorskich konkursach wokalnych. W 1966 roku zajęła pierwsze miejsce w konkursie telewizyjnym "Zlatá kamera" oraz w konkursie "Hľadáme spevácke talenty". Od 1967 roku śpiewała z orkiestrą Vlada Hronca. W 1979 roku została laureatką konkursu telewizyjnego "Vyberte si pesničku".
W latach 1971 i 1972 była laureatką festiwalu Bratysławska Lira (Strieborná Bratislavská lýra za utwór „Orfeus a Eurydika“, Zlatá Bratislavská lýra za utwór „Krédo“).

</doc>
<doc id="5119639" url="https://pl.wikipedia.org/wiki?curid=5119639" title="Jana Hubinská">
Jana Hubinská

Jana Hubinská (ur. 7 czerwca 1964 w Bratysławie) – słowacka aktorka i piosenkarka. W 2002 roku otrzymała Czeskiego Lwa dla najlepszej aktorki drugoplanowej za rolę w filmie "Děvčátko". Występuje w teatrach takich jak Divadlo West (Bratysława) i Divadlo Na zábradlí (Praga).

</doc>
<doc id="5119640" url="https://pl.wikipedia.org/wiki?curid=5119640" title="Tina (piosenkarka)">
Tina (piosenkarka)

Tina (wł. Martina Csillagová; ur. 11 marca 1984 w Preszowie) – słowacka piosenkarka.
Debiutowała w 2004 r. albumem "Tina".

</doc>
<doc id="5119641" url="https://pl.wikipedia.org/wiki?curid=5119641" title="Kryštof Hádek">
Kryštof Hádek

Kryštof Hádek (ur. 10 marca 1982 w Pradze) – czeski aktor.
Zdobywca dwóch Czeskich Lwów. Swoją pierwszą dużą rolę filmową miał w filmie "Ciemnoniebieski świat" z 2001 roku.
Jest bratem aktora Matěja Hádka.

</doc>
<doc id="5119643" url="https://pl.wikipedia.org/wiki?curid=5119643" title="Władysław Antoni Brejta">
Władysław Antoni Brejta

Władysław Antoni Brejta (ur. 1956) – polski zootechnik, dr inż., od lipca 2021 prezes Polskiego Związku Hodowców Koni.
Życiorys.
22 lutego 2000 uzyskał stopień naukowy doktora inżyniera nauk rozlicznych; specjalność zootechnika na podstawie rozprawy pt. "Wykorzystanie nienasyconych kwasów tłuszczowych w opasie młodego bydła rzeźnego do modyfikacji składu tłuszczu i poprawy walorów dietetycznych mięsa wołowego". W lipcu 2021, XXXII Nadzwyczajny Walny Zjazd Delegatów Polskiego Związku Hodowców Koni wybrał go na nowego prezesa PZHK. Zastąpił na tym stanowisku Adama Kowalczyka. 
Jest również prezesem Zakładu Doświadczalnego Instytutu Zootechniki PIB Odrzechowa Spółka z o.o.

</doc>
<doc id="5119647" url="https://pl.wikipedia.org/wiki?curid=5119647" title="Złotopępówka">
Złotopępówka



</doc>
<doc id="5119648" url="https://pl.wikipedia.org/wiki?curid=5119648" title="Igrzyska Afrykańskie 1987">
Igrzyska Afrykańskie 1987

4. Igrzyska Afrykańskie – multidyscyplinarne zawody sportowe, które odbyły się w Nairobi między 1 a 12 sierpnia 1987 roku.
Dyscypliny.
Rozegrano zawody w 14 dyscyplinach sportowych:
Klasyfikacja medalowa.
Legenda:

</doc>
<doc id="5119651" url="https://pl.wikipedia.org/wiki?curid=5119651" title="Włóknica">
Włóknica



</doc>
<doc id="5119652" url="https://pl.wikipedia.org/wiki?curid=5119652" title="Strzępiak stęchły">
Strzępiak stęchły



</doc>
<doc id="5119656" url="https://pl.wikipedia.org/wiki?curid=5119656" title="Urnula craterium">
Urnula craterium



</doc>
<doc id="5119658" url="https://pl.wikipedia.org/wiki?curid=5119658" title="Urna diabla">
Urna diabla



</doc>
<doc id="5119659" url="https://pl.wikipedia.org/wiki?curid=5119659" title="Tadeusz Zygmunt Lorenz">
Tadeusz Zygmunt Lorenz

Tadeusz Zygmunt Lorenz (ur. 21 stycznia 1906 w Drohobyczu, zm. 3 stycznia 1986 we Wrocławiu) – chirurg, urolog, profesor nauk medycznych.
Życiorys.
W 1926 roku T.Z. Lorenz zdał egzamin dojrzałości w liceum w Stanisławowie, po którym podjął studia na kierunku lekarskim na Uniwersytecie im. Jana Kazimierza we Lwowie. Po uzyskaniu dyplomu lekarskiego, w 1933 roku, rozpoczął pracę w Szpitalu Państwowym Świętego Łazarza w Krakowie. Od 1934 r. zatrudniony był na stanowisku asystenta w uniwersyteckiej Klinice Ginekologii i Położnictwa we Lwowie. Rok później objął etat na Oddziale Urologicznym w Państwowym Szpitalu Powszechnym we Lwowie. 26 marca 1938 roku uzyskał stopień naukowy doktora nauk medycznych. W latach 1944–1946 roku pracował jako urolog i ordynator Szpitala Powiatowego w Dąbrowie Tarnowskiej. Przez kolejny rok był współorganizatorem Oddziału Urologicznego Szpitala Miejskiego w Gdyni oraz tamtejszej Przychodni Urologicznej w Pogotowiu Portowym. W 1947 r. został zatrudniony na stanowisku kierownika Oddziału Urologicznego w Klinice Chirurgicznej Akademii Lekarskiej w Gdańsku. Rok później współzałożył Polskie Towarzystwo Urologiczne. Od 1950 r. był członkiem Komitetu Redakcyjnego czasopisma „Urologia Polska”. W roku tym także podjął pracę w I Klinice Chirurgicznej Państwowego Szpitala Klinicznego nr 1 Akademii Medycznej w Gdańsku, a w 1953 r. w III Katedrze i Klinice Chirurgicznej w Państwowym Szpitalu Klinicznym nr 3 AMG. 22 października 1954 r. otrzymał tytuł naukowy docenta.
1 lutego 1958 roku Lorenz został powołany na stanowisko kierownika Katedry i Kliniki Urologii Akademii Medycznej we Wrocławiu, obejmując równocześnie funkcję ordynatora Oddziału Urologicznego Wojewódzkiego Szpitala im. Babińskiego. 30 października 1958 roku podniesiony został do rangi profesora nadzwyczajnego. W latach 1962–1965 pełnił funkcję prodziekana Wydziału Lekarskiego, a przez 2 kolejne lata był dziekanem tego Wydziału. W roku 1969 został profesorem zwyczajnym. W latach 1972–1975 należał do Rady Naukowej Instytutu Balneoklimatycznego w Poznaniu. W 1976 r. przeszedł na emeryturę.
W kręgu zainteresowań prof. Tadeusza Zygmunta Lorenza były badania nad schorzeniami nowotworowymi, problemy kamicy moczowej, wady rozwojowe układu moczowo-płciowego. Uważany jest za polskiego prekursora leczenia zapalnych schorzeń gruczołu krokowego za pomocą borowiny.

</doc>
<doc id="5119660" url="https://pl.wikipedia.org/wiki?curid=5119660" title="Lekkoatletyka na Igrzyskach Afrykańskich 1987">
Lekkoatletyka na Igrzyskach Afrykańskich 1987

Lekkoatletyka na Igrzyskach Afrykańskich w 1987 – zawody lekkoatletyczne, które były rozgrywane w Nairobi w Kenii.
Rozegrano 23 konkurencje męskie i 18 kobiecych. Kobiety po raz pierwszy rywalizowały biegu na 3000 metrów, biegu na 10 000 metrów, biegu na 400 metrów przez płotki i w chodzie na 5000 metrów, a także w siedmioboju zamiast w pięcioboju.

</doc>
<doc id="5119662" url="https://pl.wikipedia.org/wiki?curid=5119662" title="Żagiew włosistobrzega">
Żagiew włosistobrzega



</doc>
<doc id="5119663" url="https://pl.wikipedia.org/wiki?curid=5119663" title="Świt Skolwin">
Świt Skolwin



</doc>
<doc id="5119665" url="https://pl.wikipedia.org/wiki?curid=5119665" title="Boyd Neel">
Boyd Neel

Louis Boyd Neel (ur. 19 lipca 1905 w Blackheath, zm. 30 września 1981 w Toronto) – brytyjski dyrygent.
Życiorys.
Ukończył Royal Naval College w Dartmouth (1923), następnie studiował medycynę na University of Cambridge (B.A. 1926, M.A. 1930). Po krótkiej praktyce lekarskiej podjął studia w Guildhall School of Music w Londynie oraz dyrygował amatorskimi zespołami orkiestrowymi i chórami. W 1932 roku założył własną 18-osobową orkiestrę smyczkową, znaną pod nazwą Boyd Neel Orchestra, z którą występował w Europie, Australii, Nowej Zelandii oraz Stanach Zjednoczonych i Kanadzie. Z zespołem tym wykonywał muzykę kompozytorów brytyjskich oraz muzykę barokową. Benjamin Britten napisał specjalnie dla Boyd Neel Orchestra swoje "Variations on a Theme of Frank Bridge" (prapremiera Salzburg 1937) i dyrygował nią podczas nagrań swoich utworów dla wytwórni Decca Records.
Dyrygował Sadler’s Wells Theatre (1945–1947), Carte Opera (1948–1949) i Robert Mayer Children’s Concerts (1946–1952). W 1953 roku wyjechał do Kanady, gdzie w latach 1953–1971 był profesorem dyrygentury i dziekanem Royal Conservatory of Music w Toronto. Dyrygował także Hart House Orchestra (1954–1971) i Mississauga Symphony Orchestra (1971–1978). W 1961 roku otrzymał obywatelstwo kanadyjskie.
Komandor Orderu Imperium Brytyjskiego (1953) i oficer Orderu Kanady (1973). Opublikował pracę "The Story of an Orchestra" (Londyn 1950).

</doc>
<doc id="5119668" url="https://pl.wikipedia.org/wiki?curid=5119668" title="Żagiew zimowa">
Żagiew zimowa



</doc>
<doc id="5119670" url="https://pl.wikipedia.org/wiki?curid=5119670" title="Lekkoatletyka na Letnich Igrzyskach Olimpijskich 1932 – bieg na 80 m przez płotki kobiet">
Lekkoatletyka na Letnich Igrzyskach Olimpijskich 1932 – bieg na 80 m przez płotki kobiet

Bieg na 80 metrów przez płotki kobiet był jedną z konkurencji lekkoatletycznych rozgrywanych podczas X Letnich Igrzysk Olimpijskich. Zawody odbyły się w dniach 3–4 sierpnia 1932 roku na Los Angeles Memorial Coliseum w Los Angeles. Wystartowało 9 zawodniczek z 6 krajów. Konkurencja ta była rozgrywana po raz pierwszy na igrzyskach olimpijskich.
Wyniki.
Eliminacje.
Trzy najlepsze zawodniczki z każdego biegu kwalifikowały się do finału.

</doc>
<doc id="5119672" url="https://pl.wikipedia.org/wiki?curid=5119672" title="Lekkoatletyka na Letnich Igrzyskach Olimpijskich 1932 – sztafeta 4 × 100 m kobiet">
Lekkoatletyka na Letnich Igrzyskach Olimpijskich 1932 – sztafeta 4 × 100 m kobiet

Bieg sztafetowy 4 × 100 metrów kobiet – jedna z konkurencji lekkoatletycznych rozgrywanych podczas igrzysk olimpijskich w Los Angeles. Zawody odbyły się 7 sierpnia 1932 roku na stadionie Los Angeles Memorial Coliseum. Wystąpiły 24 zawodniczki z 6. krajów.
Wyniki.
Z uwagi na fakt zgłoszenia się tylko 6 sztafet rozegrano tylko bieg finałowy.

</doc>
<doc id="5119675" url="https://pl.wikipedia.org/wiki?curid=5119675" title="Żagiew orzęsiona">
Żagiew orzęsiona



</doc>
<doc id="5119679" url="https://pl.wikipedia.org/wiki?curid=5119679" title="Alex Cordaz">
Alex Cordaz

Alex Cordaz (ur. 1 stycznia 1983 w Vittorio Veneto) – włoski piłkarz występujący na pozycji bramkarza we włoskim klubie Inter Mediolan, którego jest wychowankiem. W trakcie swojej kariery grał także w takich zespołach, jak Spezia, Acireale, Pizzighettone, Treviso, Lugano, Cittadella, Parma, ND Gorica oraz Crotone.

</doc>
<doc id="5119681" url="https://pl.wikipedia.org/wiki?curid=5119681" title="Twardziak lepki">
Twardziak lepki



</doc>
<doc id="5119684" url="https://pl.wikipedia.org/wiki?curid=5119684" title="Selina Chirchir">
Selina Chirchir

Selina Chirchir (ur. 28 sierpnia 1968) – kenijska lekkoatletka, biegaczka średnio- i długodystansowa, mistrzyni Afryki, dwukrotna uczestniczka igrzysk olimpijskich.
Odpadła w eliminacjach biegu na 800 metrów na igrzyskach olimpijskich w 1984 w Los Angeles. Zwyciężyła na tym dystansie na mistrzostwach Afryki w 1985 w Kairze. Zajęła 6. miejsce w tej konkurencji w zawodach pucharu świata w 1977 w Düsseldorfie.
Zdobyła złoty medal w biegu na 800 metrów i srebrny medal w biegu na 1500 metrów na mistrzostwach świata juniorów w 1986 w Atenach. Zwyciężyła w obu tych konkurencjach na igrzyskach afrykańskich w 1987 w Nairobi. Na mistrzostwach świata w 1987 w Rzymie odpadła w eliminacjach biegu na 800 metrów.
Wystąpiła w maratonie na igrzyskach olimpijskich w 1996 w Atlancie, ale go nie ukończyła.
Była mistrzynią Kenii w biegu na 800 metrów w 1985 i 1987 oraz w biegu na 1500 metrów w 1987.

</doc>
<doc id="5119685" url="https://pl.wikipedia.org/wiki?curid=5119685" title="Twardziak pucharowaty">
Twardziak pucharowaty



</doc>
<doc id="5119689" url="https://pl.wikipedia.org/wiki?curid=5119689" title="Twardziak łuskowaty">
Twardziak łuskowaty



</doc>
<doc id="5119692" url="https://pl.wikipedia.org/wiki?curid=5119692" title="Porzyca jesionowa">
Porzyca jesionowa



</doc>
<doc id="5119693" url="https://pl.wikipedia.org/wiki?curid=5119693" title="Eddie Salcedo">
Eddie Salcedo

Eddie Anthony Salcedo Mora (ur. 1 października 2001 w Genui) – włoski piłkarz kolumbijskiego pochodzenia występujący na pozycji napastnika we włoskim klubie Spezia oraz w reprezentacji Włoch do lat 21. Wychowanek Genoi, w trakcie swojej kariery grał także w takich zespołach, jak Inter Mediolan oraz Hellas Verona.

</doc>
<doc id="5119694" url="https://pl.wikipedia.org/wiki?curid=5119694" title="Prva hrvatska nogometna liga (2021/2022)/Wyniki spotkań">
Prva hrvatska nogometna liga (2021/2022)/Wyniki spotkań

Wyniki spotkań – Tabela krzyżowa.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Wyniki spotkań – Raporty meczów.
Źródło:

</doc>
<doc id="5119698" url="https://pl.wikipedia.org/wiki?curid=5119698" title="Krzysztof Zyzik">
Krzysztof Zyzik

Krzysztof Zyzik – polski publicysta, dziennikarz. Kierownik projektu regiopedia. W „Nowej Trybunie Opolskiej” pracował od 1993 roku. W 2006 roku został zastępcą redaktora naczelnego dziennika, a w latach 2007–2021 redaktor naczelny „Nowej Trybuny Opolskiej”. W czasie pełnienia funkcji redaktora naczelnego przeprowadził proces transformacji redakcji gazetowej w multimedialne wydawnictwo.

</doc>
<doc id="5119700" url="https://pl.wikipedia.org/wiki?curid=5119700" title="Most na Sanie w Nowej Wsi">
Most na Sanie w Nowej Wsi

Most na Sanie w Nowej Wsi – drogowy most przez San (w budowie) w Nowej Wsi, w ciągu drogi ekspresowej S19. Budowa mostu rozpoczęła się pod koniec 2019 roku.
Połączy leżącą na lewym brzegu Nową Wieś z prawobrzeżną Bukowiną. Najdłuższe przęsło nurtowe o dł. 142 m budowane jest metodą nawisową i pod względem długości jest trzecim w Polsce.

</doc>
<doc id="5119701" url="https://pl.wikipedia.org/wiki?curid=5119701" title="BTS, the Best">
BTS, the Best

BTS, THE BEST – trzecia japońska kompilacja południowokoreańskiej grupy BTS, wydany 16 czerwca 2021 roku przez Universal Music. Osiągnął 1 pozycję w rankingu Oricon i pozostał na liście przez 4 tygodnie. Album został wydany w czterech edycjach: regularnej i trzech limitowanych (CD+DVD). Płytę promowały piosenki "Film Out" oraz "Dynamite".
Album zdobył status płyty Million.
Lista utworów.
Autorem słów jest KM-MARKIT.

</doc>
<doc id="5119702" url="https://pl.wikipedia.org/wiki?curid=5119702" title="Trzęsienie ziemi w San Salvador (1986)">
Trzęsienie ziemi w San Salvador (1986)



</doc>
<doc id="5119704" url="https://pl.wikipedia.org/wiki?curid=5119704" title="Trzęsienie ziemi w San Salvadorze">
Trzęsienie ziemi w San Salvadorze



</doc>
<doc id="5119705" url="https://pl.wikipedia.org/wiki?curid=5119705" title="Trzęsienie ziemi w San Salvador">
Trzęsienie ziemi w San Salvador



</doc>
<doc id="5119706" url="https://pl.wikipedia.org/wiki?curid=5119706" title="Rhyncolus punctatulus">
Rhyncolus punctatulus

Rhyncolus punctatulus – gatunek chrząszcza z rodziny ryjkowcowatych. Zamieszkuje krainę palearktyczną od Półwyspu Iberyjskiego po Rosję i Zakaukazie. Owady dorosłe i larwy są próchnojadami.
Taksonomia i ewolucja.
Gatunek ten opisany został po raz pierwszy w 1838 roku przez Carla Henrika Bohemana. Jego zapis kopalny znany jest ze środkowego plejstocenu. Szczątki tego gatunku znaleziono w czwartorzędowych osadach na terenie Hackney w Wielkim Londynie.
Morfologia.
Chrząszcz o ciele długości od 2,3 do 2,7 mm, w zarysie owalnym. Ubarwiony jest czarnobrunatnie z czerwonobrunatnymi odnóżami i czułkami. Punktowanie głowy jest grube i gęste. Ryjek jest tak szeroki jak głowa, w przybliżeniu o połowę krótszy niż u podstawy szeroki, zaopatrzony w płytką rynienkę przez środek, u samca przeciętnie krótszy i grubszy niż u samicy. Oczy są słabo wysklepione. Czułki są przysadziste, o drobnych buławkach i siedmioczłonowej pozostałej części biczyka. Przedplecze jest niewiele szersze niż dłuższe, po bokach mniej lub bardziej zaokrąglone. W przedniej części przedplecza występuje przewężenie, które przechodzić może na stronę grzbietową jako płytka bruzda. Powierzchnia przedplecza jest drobno i stosunkowo gęsto punktowana. Tarczka jest widoczna. Pokrywy są na całej powierzchni pyliście owłosione, mają punktowane rzędy i zwykle płaskie międzyrzędy o dość dużych punktach. Dziewiąty międzyrząd ma zaostrzoną krawędź w tylnej części.
Ekologia i występowanie.
Owad ten zasiedla lasy, parki, ogrody, zadrzewienia przydrożne i nadrzeczne. Gatunek saproksyliczny. Zalicza się do kariofagów. Zarówno larwy, jak i postacie dorosłe zasiedlają martwe, próchniejące, przegrzybiałe drewno pni, kłód, pniaków i gałęzi drzew liściastych. Podawany był z buków, jesionów, kasztanowców, klonów, topól i wierzb. Zdarza mu się także zamieszkiwać drewniane słupy, a wyjątkowo miazgę i łyko silnie uszkodzonych drzew żywych. Owady dorosłe spotyka się w ciągu całego roku. Rójkę odbywają w maju i czerwcu. Zimują pod korą drzew i w drewnie.
Gatunek palearktyczny, w Europie znany z Portugalii, Hiszpanii, Andory, Francji, Belgii, Holandii, Niemiec, Włoch, Danii, Szwecji (z Gotlandii), Polski, Czech, Słowacji, Węgier, Ukrainy, Bośni i Hercegowiny, Krymu oraz europejskiej części Rosji. Poza tym stwierdzono go na Kaukazie i w Armenii. W Polsce jest owadem rzadko spotykanym, znanym z nielicznych stanowisk, w dodatku na wielu z nich nienotowany od XIX wieku. Wymaga obecności drzew obumierających i martwych. Zagrażają mu gospodarka leśna oraz zabiegi pielęgnacyjne zieleni miejskiej.

</doc>
<doc id="5119707" url="https://pl.wikipedia.org/wiki?curid=5119707" title="Lekkoatletyka na Letnich Igrzyskach Olimpijskich 1932 – rzut oszczepem kobiet">
Lekkoatletyka na Letnich Igrzyskach Olimpijskich 1932 – rzut oszczepem kobiet

Rzut oszczepem kobiet – był jedną z konkurencji lekkoatletycznych rozgrywanych podczas igrzysk olimpijskich w Los Angeles. Zawody odbyły się w dniu 31 lipca 1932 roku na stadionie Los Angeles Memorial Coliseum. Wystartowało 8 zawodniczek z 4 krajów. Konkurencja ta była rozgrywana po raz pierwszy na igrzyskach olimpijskich.
Wyniki.
Rozegrano jedynie serię finałową.

</doc>
<doc id="5119709" url="https://pl.wikipedia.org/wiki?curid=5119709" title="Lekkoatletyka na Letnich Igrzyskach Olimpijskich 1932 – skok wzwyż kobiet">
Lekkoatletyka na Letnich Igrzyskach Olimpijskich 1932 – skok wzwyż kobiet

Skok wzwyż kobiet był jedną z konkurencji lekkoatletycznych rozgrywanych podczas igrzysk olimpijskich w Los Angeles. Zawody odbyły się w dniu 7 sierpnia 1932 roku na stadionie Los Angeles Memorial Coliseum. Wystartowało 10 zawodniczek z 6 krajów.
Wyniki.
Rozegrano tylko serię finałową. Shiley i Didrikson skoczyły 1,65 m (poprawiając tym samym rekord świata) i strąciły trzykrotnie wysokość 1,67 m. W zarządzonej dogrywce Shiley zaliczyła 1,67 m, a skok Didrikson uznano za sprzeczny z ówcześnie obowiązującymi przepisami. 

</doc>
<doc id="5119711" url="https://pl.wikipedia.org/wiki?curid=5119711" title="Lekkoatletyka na Letnich Igrzyskach Olimpijskich 1932 – rzut dyskiem kobiet">
Lekkoatletyka na Letnich Igrzyskach Olimpijskich 1932 – rzut dyskiem kobiet

Rzut dyskiem kobiet był jedną z konkurencji lekkoatletycznych rozgrywanych podczas igrzysk olimpijskich w Los Angeles. Zawody odbyły się w dniu 2 sierpnia 1932 roku na stadionie Los Angeles Memorial Coliseum. Wystartowało 9 zawodniczek z 4 krajów.
Wyniki.
Rozegrano tylko serię finałową.

</doc>
<doc id="5119713" url="https://pl.wikipedia.org/wiki?curid=5119713" title="Darian Males">
Darian Males

Darian Males (ur. 3 maja 2001 w Lucernie) – szwajcarski piłkarz serbskiego pochodzenia występujący na pozycji pomocnika w szwajcarskim klubie FC Basel oraz w reprezentacji Szwajcarii do lat 21. Wychowanek FC Luzern, w trakcie swojej kariery grał także w Genoi.

</doc>
<doc id="5119715" url="https://pl.wikipedia.org/wiki?curid=5119715" title="Marian Markowski">
Marian Markowski



</doc>
<doc id="5119722" url="https://pl.wikipedia.org/wiki?curid=5119722" title="Rysostrzępiak">
Rysostrzępiak



</doc>
<doc id="5119726" url="https://pl.wikipedia.org/wiki?curid=5119726" title="Stadion Miejski Concordia w Piotrkowie Trybunalskim">
Stadion Miejski Concordia w Piotrkowie Trybunalskim

Stadion Miejski Concordia – wielofunkcyjny stadion w Piotrkowie Trybunalskim, w Polsce. Obiekt może pomieścić 2950 widzów. Swoje spotkania rozgrywają na nim piłkarze klubu UKS Concordia 1909. Do czasu wycofania zespołu z rozgrywek w 2015 roku, gospodarzem stadionu była Concordia Piotrków Trybunalski.
W latach 2009–2010 dokonano gruntownej modernizacji stadionu, m.in. wyposażono go wówczas w 6-torową, tartanową bieżnię lekkoatletyczną. 1 kwietnia 2014 roku na stadionie odbył się mecz piłkarskich reprezentacji do lat 18 Polska – Finlandia (3:3).

</doc>
<doc id="5119727" url="https://pl.wikipedia.org/wiki?curid=5119727" title="Strzępiak porysowany">
Strzępiak porysowany



</doc>
<doc id="5119728" url="https://pl.wikipedia.org/wiki?curid=5119728" title="George Bennett">
George Bennett



</doc>
<doc id="5119730" url="https://pl.wikipedia.org/wiki?curid=5119730" title="Strzępiak perłowy">
Strzępiak perłowy



</doc>
<doc id="5119732" url="https://pl.wikipedia.org/wiki?curid=5119732" title="System SENT">
System SENT

System SENT (System Elektronicznego Nadzoru Transportu) – teleinformatyczny system monitorowania przewozu towarów wrażliwych utworzony przez Krajową Administrację Skarbową.
Wdrożenie systemu SENT stanowi realizację Ustawy z dnia 9 marca 2017 r. o systemie monitorowania drogowego i kolejowego przewozu towarów oraz obrotu paliwami opałowymi (). Nakłada ona na podmioty przewożące tzw. towary „wrażliwe” na i przez terytorium Rzeczypospolitej Polskiej, obowiązek dokonania zgłoszenia takiego przewozu do elektronicznego rejestru oraz jego uzupełniania i aktualizacji.
Wykaz towarów objętych systemem monitorowania SENT obejmuje m.in.:
Wykonane przejazdy są rejestrowane poprzez urządzenia ZSL, które przesyłają dane geolokalizacyjne do rejestru SENT.
Obsługa systemu.
Obsługa systemu SENT jest możliwa poprzez Platformę Usług Elektronicznych Skarbowo-Celnych (PUESC) i dokonywana jest poprzez elektroniczną usługę e-Przewóz. Powstały także dedykowane aplikacje mobilne do obsługi zgłoszeń w systemie SENT – Aplikacja Kierowcy SENT-GEO przeznaczona dla kierowców i przewoźników, a także Aplikacja SENT DOSTAWY dedykowana dla odbiorców towarów zgłoszonych w rejestrze SENT. Możliwe jest również przekazywanie danych lokalizacyjnych do systemu SENT w ramach korzystania z systemu e-TOLL.

</doc>
<doc id="5119733" url="https://pl.wikipedia.org/wiki?curid=5119733" title="Rejestr sent">
Rejestr sent



</doc>
<doc id="5119734" url="https://pl.wikipedia.org/wiki?curid=5119734" title="Strzępiak łuskowaty">
Strzępiak łuskowaty



</doc>
<doc id="5119739" url="https://pl.wikipedia.org/wiki?curid=5119739" title="Sebastiano Esposito">
Sebastiano Esposito

Sebastiano Esposito (ur. 2 lipca 2002 w Castellammare di Stabia) – włoski piłkarz występujący na pozycji napastnika w szwajcarskim klubie FC Basel oraz w reprezentacji Włoch do lat 21. Wychowanek Brescii, w trackie swojej kariery grał także w takich zespołach, jak Inter Mediolan, SPAL oraz Venezia.

</doc>
<doc id="5119743" url="https://pl.wikipedia.org/wiki?curid=5119743" title="Michele Di Gregorio">
Michele Di Gregorio

Michele Di Gregorio (ur. 27 lipca 1997 w Mediolanie) – włoski piłkarz występujący na pozycji bramkarza we włoskim klubie AC Monza. Wychowanek Interu Mediolan, w trackie swojej kariery grał także w takich zespołach, jak Renate, Avellino, Novara oraz Pordenone. Młodzieżowy reprezentant Włoch.

</doc>
<doc id="5119744" url="https://pl.wikipedia.org/wiki?curid=5119744" title="Jean-Yves Ferri">
Jean-Yves Ferri

Jean-Yves Ferri (ur. 20 kwietnia 1959 w Mustaghanim) – francuski pisarz i scenarzysta komiksowy. Od 2013 autor scenariuszy albumów komiksowych o Asteriksie.
Życiorys.
Urodził się 20 kwietnia 1959 r. w Mustaghanim (na terenie ówczesnej Algierii Francuskiej). W 1962 r. przeniósł się z matką do Albi.
W 1993 r. rozpoczął współpracę z francuskim czasopismem "Fluide Glacial", na łamach którego publikował swoje komiksy.
Twórczość.
Cykl komiksów o Asteriksie.
W 2011 r. Alberto Uderzo (który po śmierci René Goscinny’ego w 1977 r. sam publikował kolejne albumy przygód Asteriksa) ogłosił przejście na emeryturę. Tego samego roku grupa mediowa Hachette (właściciel praw autorskich) ogłosiła, że komiksy o Asteriksie będą tworzone według scenariuszy Ferriego, a ilustratorem będzie Didier Conrad. Sam Uderzo nalegał, by prace nad komiksem kontynuowały dwie osoby, a nie całe studio artystów.
Jean-Yves Ferri przyznał w wywiadzie, że jego ulubionym albumem o Asteriksie jest "Asteriks legionista", a ulubioną postacią z serii – Obeliks.
Komiksy o Asteriksie ze scenariuszem Ferriego:
Pozostała twórczość.
Jest także autorem komiksów:

</doc>
<doc id="5119745" url="https://pl.wikipedia.org/wiki?curid=5119745" title="Jacek Kramek">
Jacek Kramek

Jacek Kramek (ur. 21 marca 1989 w Nowym Dworze Mazowieckim, zm. 19 lipca 2021 w Warszawie) – polski kulturysta, trener i szkoleniowiec. Dwukrotny mistrz Polski.
Mistrz Polski wszechkategorii w Męskiej Sylwetce z 2015 roku, czwarty zawodnik mistrzostw świata z 2018 roku. Zdobywca statuetki Fitness Motywatora 2014 roku. Wykładowca Akademii Instruktorów Sportu S4.Trener gwiazd.
Zmarł nagle 19 lipca 2021 roku na udar mózgu, miał 32 lata. Został pochowany na Cmentarzu komunalnym w Kiełpinie koło Łomianek.

</doc>
<doc id="5119746" url="https://pl.wikipedia.org/wiki?curid=5119746" title="Lorenzo Pirola">
Lorenzo Pirola

Lorenzo Pirola (ur. 20 lutego 2002 w Carate Brianza) – włoski piłkarz występujący na pozycji obrońcy we włoskim klubie AC Monza oraz w reprezentacji Włoch do lat 21. Wychowanek Interu Mediolan.

</doc>
<doc id="5119751" url="https://pl.wikipedia.org/wiki?curid=5119751" title="Petar Vujičić">
Petar Vujičić

Petar Vujičić, cyr. Петар Вујичић (ur. 27 czerwca 1924 w Boljevci, zm. 4 grudnia 1993 w Nowym Sadzie) – serbski tłumacz.
Życiorys.
Ukończył studia na Wydziale Filozoficznym Uniwersytetu Belgradzkiego. Pracował jako bibliotekarz i tłumacz z języka polskiego, rosyjskiego, czeskiego i niemieckiego. Przełożył m.in. "Nad Niemnem" Elizy Orzeszkowej (1964), nowele Henryka Sienkiewicza, dzieła Fiodora Dostojewskiego, Thomasa Manna oraz kilkadziesiąt powieści współczesnych jemu autorów (m.in. Jerzego Andrzejewskiego, Jarosława Iwaszkiewicza, Romana Bratnego, Tadeusza Brezę, Jana Parandowskiego, Tadeusza Różewicza, Stanisława Lema). Dokonał opracowania i wyboru poezji współczesnych polskich poetów (np. Zbigniewa Herberta, Konstantego Ildefonsa Gałczyńskiego, Juliana Przybosia, Marii Pawlikowskiej-Jasnorzewskiej, Tadeusza Różewicza, Czesława Miłosza). Przetłumaczył w sumie 150 książek.
Twórczość Herberta tłumaczył już w latach 50., z czasem (dzięki także Slavko Šanticiowi) doprowadzając do znacznej rozpoznawalności poety w Jugosławii. Z Herbertem Vujičicia łączyła także przyjaźń, pamięci Serba poświęcony jest wiersz Herberta z 2011 – „Do Piotra Vujičića”.
Jego uczennicą była Biserka Rajčić. Większość życia mieszkał na ulicy 6 w Belgradzie.

</doc>
<doc id="5119756" url="https://pl.wikipedia.org/wiki?curid=5119756" title="Andreaw Gravillon">
Andreaw Gravillon

Andreaw Rayan Gravillon (ur. 8 lutego 1998 w Pointe-à-Pitre) – gwadelupski piłkarz francuskiego pochodzenia występujący na pozycji obrońcy we francuskim klubie Stade de Reims. Wychowanek Interu Mediolan, w trackie swojej kariery grał także w takich zespołach, jak Benevento, Pescara, Sassuolo, Ascoli oraz Lorient.

</doc>
<doc id="5119761" url="https://pl.wikipedia.org/wiki?curid=5119761" title="Aleja Jerzego Popiełuszki w Kielcach">
Aleja Jerzego Popiełuszki w Kielcach

Aleja Księdza Jerzego Popiełuszki – jedna z ulic w Kielcach. Stanowi fragment drogi krajowej nr 73.
Przebieg.
Aleja Popiełuszki zaczyna się na skrzyżowaniu z ulicą Piotra Ściegiennego. Później krzyżuje się z ulicą Wrzosową. Kończy się po około 2 km na skrzyżowaniu z ulicami: Tarnowską, Wapiennikową i Witolda Pileckiego. Jest główną drogą wylotową w kierunku Buska-Zdroju i Tarnowa. 
Od skrzyżowania Alei Popiełuszki swój bieg zaczyna droga wojewódzka nr 764. Do 2018 roku było to skrzyżowanie Alei Popiełuszki z ulicą Wrzosową, a od tamtej pory - Alei Popiełuszki i ulicy Tarnowskiej z ulicami Wapiennikową i Witolda Pileckiego.
Historia.
Obecna Aleja Popiełuszki przez długi okres była fragmentem ulicy Tarnowskiej, która nazwę wzięła z kierunku, w którym prowadziła - na Tarnów. Dopiero w roku 2004 fragment ulicy Tarnowskiej (od skrzyżowania z ul. Wapiennikową do skrzyżowania z ul. Piotra Ściegiennego) została przemianowana na Aleję Księdza Jerzego Popiełuszki.
Przebudowy Alei Popiełuszki.
W 2018 roku, w ramach budowy Lidla przy Alei Popiełuszki, został wyremontowany jeden pas na odcinku od skrzyżowania z ulicami Tarnowską i Wapiennikową do skrzyżowania z ulicą Wrzosową. Wybudowano również nowe skrzyżowanie wraz z zjazdami do supermarketu. Mimo remontu tegoż fragmentu, pozostałe pasy pozostały niewyremontowane.
18 października 2019 roku rozpoczął się remont około 500-metrowego fragmentu Alei. Prace zakładały położenie nowej nawierzchni na odcinku od skrzyżowania z ulicą Wrzosową w stronę Morawicy. Koszt przebudowy wyniósł 1 848 167,37 zł, natomiast wykonawcą była firma "DROGOMEX" Sp. z o. o..
Komunikacja miejska.
Na Alei Popiełuszki znajdują się 7 przystanków autobusowych, które są obsługiwane przez 8 linii: 11, 25, 33, 34, 45, 54, 108 i N2.

</doc>
<doc id="5119773" url="https://pl.wikipedia.org/wiki?curid=5119773" title="Franklin University">
Franklin University

Franklin University (dawniej: "YMCA School of Commerce") – amerykański uniwersytet prywatny z siedzibą w Columbus (Ohio), będący początkowo uczelnią organizacji YMCA.
Historia.
Początki uczelni sięgają roku 1902, kiedy to kursy oferowane w przez YMCA w Columbus przekształcono w stacjonarną YMCA School of Commerce. W 1933 przyjęto nazwę Franklin University. W 1964 uniwersytet uniezależnił się od organizacji YMCA. W 1969 oddano do użytku pierwszy własny budynek, Frasch Hall. W 1976 uczelnia zdobyła akredytację North Central Association of Colleges and Schools. W 1998 utworzono Community College Alliance oraz wprowadzono pierwsze zajęcia online. W 2001, jako jedna z pierwszych instytucji edukacyjnych, uczelnia została wybrana do udziału w programie amerykańskich sił zbrojnych "GoArmyEd". W 2008 zdobyła wyróżnienie "Top Military Friendly College &amp; Universities". W 2009 otwarto pierwszą placówkę edukacyjną poza Ohio – w Indianapolis. W tym samym roku wprowadzono nauczanie w kampusach w Macedonii, w Polsce i na Słowacji. Zdobyto też nagrodę "Exemplar of Integrity Award". W 2010 otwarto kampusy na Ukrainie, w Turcji i Omanie oraz zwiększono obecność w Polsce. W tym samym czasie uniwersytet wyznaczony został przez Departament Stanu USA jako sponsor w ramach programu "DOS Exchange Visitor Program". W 2011 zakupiono budynek Neff przy Grant Avenue w Columbus, celem umieszczenia w nim College of Arts, Sciences &amp; Technology. Zainicjowano też naukę w kampusie w Serbii. W 2014 wybrano uczelnię jako najlepsza szkołę przyjazną dla wojska w USA.
Studia.
Uczelnia oferuje studia licencjackie, magisterskie, doktoranckie, m.in. z zakresu księgowości, administracji, informatyki, zarządzania zasobami ludzkimi, analityki biznesowej, psychologii biznesu, ma też program MBA.

</doc>
<doc id="5119774" url="https://pl.wikipedia.org/wiki?curid=5119774" title="Cumulonimbus capillatus incus">
Cumulonimbus capillatus incus



</doc>
<doc id="5119778" url="https://pl.wikipedia.org/wiki?curid=5119778" title="Paweł Skrzydlewski">
Paweł Skrzydlewski

Paweł Waldemar Skrzydlewski – polski filozof, nauczyciel akademicki, doktor habilitowany nauk humanistycznych, były wykładowca Katolickiego Uniwersytetu Lubelskiego Jana Pawła II, profesor uczelni w Państwowej Wyższej Szkoły Zawodowej w Chełmie. Specjalności: filozofia kultury, filozofia prawa, filozofia wychowania, metafizyka.
Życiorys.
W 1994 ukończył studia filozoficzne na Katolickim Uniwersytecie Lubelskim. W 1999 na podstawie napisanej pod kierunkiem Andrzeja Maryniarczyka rozprawy pt. "Wolność człowieka i sposób jej realizacji w cywilizacji łacińskiej w ujęciu Feliksa Konecznego" uzyskał tam na Wydziale Filozofii stopień naukowy doktora nauk humanistycznych (dyscyplina: filozofia, specjalność: filozofia). Na tym samym wydziale na podstawie dorobku naukowego oraz rozprawy pt. "Antropologiczne i społeczne determinanty prawa. Studium z filozofii prawa" uzyskał w 2014 stopień doktora habilitowanego nauk humanistycznych w dyscyplinie filozofia.
Był adiunktem i starszym wykładowcą w Instytucie Filozofii Teoretycznej Wydziału Filozofii KUL oraz adiunktem w Instytucie Filozofii Akademii Ignatianum w Krakowie. Został profesorem uczelni w Instytucie Matematyki i Informatyki Państwowej Wyższej Szkoły Zawodowej w Chełmie.
W październiku 2020 został doradcą ministra edukacji i nauki Przemysława Czarnka. 1 września 2021 roku został przez ministra Czarnka wyznaczony na stanowisko rektora reaktywowanej Akademii Zamojskiej.

</doc>
<doc id="5119779" url="https://pl.wikipedia.org/wiki?curid=5119779" title="Eric Akogyiram">
Eric Akogyiram

Eric Akogyiram (ur. 25 czerwca 1969) – ghański lekkoatleta, sprinter, dwukrotny uczestnik igrzysk olimpijskich.
Zdobył srebrny medal w biegu na 100 metrów na igrzyskach afrykańskich w 1987 w Nairobi, przegrywając tylko z Chidim Imohem z Nigerii, a wyprzedzając Charlesa-Louisa Secka z Senegalu. Odpadł w półfinałach biegu na 100 metrów i sztafety 4 × 100 metrów na mistrzostwach świata w 1987 w Rzymie. Na igrzyskach olimpijskich w 1988 w Seulu wystąpił tylko w biegu sztafetowym 4 × 100 metrów, odpadając w półfinale.
Odpadł w półfinale biegu na 60 metrów na halowych mistrzostwach świata w 1991 w Sewilli. Na mistrzostwach świata w 1991 w Tokio odpadł w eliminacjach sztafety 4 × 100 metrów.
Na igrzyskach olimpijskich w 1992 w Barcelonie odpadł w ćwierćfinale biegu na 100 metrów i w półfinale sztafety 4 × 100 metrów.
Był mistrzem Ghany w biegu na 100 metrów w 1990.

</doc>
<doc id="5119782" url="https://pl.wikipedia.org/wiki?curid=5119782" title="Pomorskie Towarzystwo Muzyczne w Toruniu">
Pomorskie Towarzystwo Muzyczne w Toruniu

Pomorskie Towarzystwo Muzyczne w Toruniu – stowarzyszenie, którego celem jest upowszechnianie kultury muzycznej i edukacji artystycznej w Toruniu oraz w regionie.
Stowarzyszenie przez 100 lat swojej działalności było organizatorem licznych koncertów, spotkań i wykładów poświęcone kulturze muzycznej zarówno w Toruniu, jak i na Pomorzu. 
Historia.
1921 - 1945.
Pomorskie Towarzystwo Muzyczne powołano do życia 7 kwietnia 1921 roku z inicjatywy członków Konfraterni Artystów. Pierwszym jego prezesem został wicewojewoda pomorski Stanisław Woyda. Celem Stowarzyszenia było krzewienie i szerzenie kultury muzycznej wśród ludności polskiej w odrodzonej Polsce. W tym samym roku przy Towarzystwie utworzono w Toruniu Konserwatorium Muzyczne. 22 kwietnia 1936 roku, dzięki zaangażowaniu władz oraz członków Stowarzyszenia, założono w Toruniu orkiestrę symfoniczną, a jej inauguracyjny koncert odbył się 21 grudnia tegoż roku. W tym samym czasie władze województwa pomorskiego, miasta i Stowarzyszenia podjęli decyzję o budowie w Toruniu filharmonii im. Karola Szymanowskiego. Wybuch II wojny światowej zaprzepaścił te plany. W 1939 roku PTM liczyło 428 członków i posiadało 8. oddziałów, m.in. w Chełmnie, Świeciu, Tczewie, Grudziądzu i Gdyni.
Od 1945.
W 1945 roku reaktywowano Stowarzyszenie, co nie było łatwe, ponieważ wielu muzyków i pedagogów zginęło lub wyjechało z Torunia. Jego pierwszym powojennym dyrektorem został Zygmunt Chojnicki. W tym okresie Członkowie stowarzyszenia brali czynny udział w odbudowie życia muzycznego w mieście. Wspierali dydaktycznie utworzony w 1945 roku Instytut Muzyczny, kierowany przez Irenę Kurpisz-Stefanową. Na początku lat 50. XX wieku powołało do życia Społeczne Ognisko Artystyczne w Toruniu. Warto podkreślić, że Towarzystwo było inicjatorem powstania w powojennym Toruniu orkiestry symfonicznej, która jednak na skutek nacisków politycznych przetrwała tylko jeden sezon artystyczny. Pod koniec lat 90. XX wieku działalność Towarzystwa zawieszono. Reaktywowano je w 2012 roku z inicjatywy kompozytorki, Magdaleny Cynk-Mikołajewskiej. Towarzystwo współpracuje z: Dworem Artusa, Zespołem Szkół Muzycznych, Toruńską Orkiestrą Symfoniczną oraz Ośrodkiem Chopinowskim w Szafarni. 
Koncerty.
Wybrane koncerty organizowane przez PTM: 

</doc>
<doc id="5119783" url="https://pl.wikipedia.org/wiki?curid=5119783" title="Stary Kapitol w Olympii">
Stary Kapitol w Olympii

Stary Kapitol w Olympii (ang. Old Capitol Building in Olympia, WA) – zabytkowy gmach w Olympii, stolicy stanu Waszyngton. 
W latach 1892-1901 siedziba Sądu Hrabstwa Thurston (ang. Thurston County Courthouse). Od 1901 do 1928 r. mieścił się tu Kapitol Stanu Waszyngton (ang. Washington State Capitol). Od 1906 r. siedziba Biura Superintendenta Instrukcji Publicznych (ang. Office of Superintendent of Public Instruction).
30 maja 1975 r. budynek został wpisany do Narodowego Rejestru Zasobów Kulturowych.
Położenie i architektura.
Budynek znajduje się przed wejściem do Parku Sylwestra (ang. Sylvester Park) w śródmieściu Olympii, stolicy stanu Waszyngton. Zbudowano go w latach 1890-92 według projektu Willisa A. Ritchie (1865-1931). Reprezentuje styl neoromański. Do jego budowy użyto szarego piaskowca z Wilkeson. Otwarcie nastąpiło w październiku 1892 r. Początkowo gmach wieńczyła wysoka na 150 stóp (ok. 45,72 m) ośmiokątna wieża. Na każdej ze stron wieży umieszczono zegar z podświetlaną tarczą, dniem i nocą widoczny z każdego punktu miasta. Dzięki temu uchodziła za najistotniejszy element krajobrazu Olympii. Każda ze stron była też zwieńczona lukarną. Wieża uległa zniszczeniu podczas pożaru w 1928 roku i nie została odbudowana. Dach budynku wieńczy miedziany gont. Dla zwiększenia bezpieczeństwa przeciwpożarowego, dachu nie podparto drewnianym stropem. Również legary były stalowe.
Nad głównym wejściem znajduje się diamentowy witraż wielkości 8 stóp autorstwa Michaela Kenned'a z Northwestu. Ufundowała go Fundacja Ben'a B. Cheney (ang. Ben B. Cheney Foundation) z Tacomy z okazji 100-lecia utworzenia stanu w 1989 roku. W jego centrum znajduje się Pieczęć stanowa Waszyngtonu. Do jego stworzenia użyto europejskich i amerykańskich tafli szklanych, ołowianych i cynkowych. Witraż umieszczono w dębowej ramie. 
Przed frontem gmachu znajduje się pomnik Johna Rankina Rogers'a, trzeciego gubernatora Waszyngtonu, odsłonięty w 1904 roku.
Historia.
Sąd Hrabstwa Thurston i Kapitol, 1892-1928.
Początkowo w jego zachodnim skrzydle znajdowały się biura Sądu Hrabstwa Thurston (ang. Thurston County Courthouse). W 1901 r. gmach został sprzedany za cenę 350 tys. dolarów i przekształcony w Kapitol Stanu Waszyngton. W 1910 r. stan Waszyngton zakupił działkę na którym postawiono gmach. Większość urzędów stanowych wyprowadziła się z budynku do 1919 roku. Do 1928 r. spotykała się tu agenda Kapitolu, Legislatura Stanowa (ang. State Legislature), kiedy to oddano do użytku nową siedzibę - Kapitol Stanu Waszyngton (ang. Washington State Capitol). Od 1906 r. do dziś ma tu swoją siedzibę Biuro Superintendenta Instrukcji Publicznych.
W maju 1903 r. w Parku Sylwestra, przed wejściem głównym Kapitolu przemawiał ówczesny prezydent USA Theodore Roosevelt. 11 stycznia 1905 r. oddano do użytku wschodnie skrzydło gmachu, także zaprojektowane przez Willisa Ritchie. Koszt budowy skrzydła wynosił 500 tys. dolarów. Tego dnia gubernator Albert E. Mead dokonał otwarcia budynku przed pierwszym posiedzeniem Stanowej Legislatury. We wschodnim skrzydle ulokowano siedzibę Senatu i Izby Reprezentantów stanu Waszyngton (ang. Senate and House of Representatives). W budynku znajdowała się też Biblioteka Stanowa (ang. State Library) oraz Sąd Najwyższy (ang. Supreme Court). Po przebudowie gmach posiadał łącznie 12 stożkowych wież, 20 świetlików oraz ozdobną windę z kutego żelaza.
Pożar w 1928 roku.
8 września 1928 r. miał miejsce pożar, który strawił część wieży, trzeciego i czwartego piętra zachodniego skrzydła oraz łącznika pomiędzy skrzydłami. Nastąpił on już po przeniesieniu urzędów do gmachu nowego Kapitolu, otwartego 28 kwietnia. Pożar zaczął się na trzecim piętrze w zachodnim skrzydle, w starszej części kompleksu. Stąd rozprzestrzenił się na wyższe partie budynku. Dozorca zauważył ogień o godzinie 15:35, po czym natychmiast wszczął alarm. W akcji gaśniczej brały udział zastępy z Olympii i Tacomy. Kilku strażaków zatruło się dymem podczas gaszenia pożaru z wnętrza klatki schodowej. Mieszkańcy miasta oraz skauci z organizacji Boy Scouts ratowali z wnętrza gmachu najcenniejsze przedmioty i dokumenty. Udało się wynieść m.in. portret Jerzego Waszyngtona (patrona stanu), wiszący na półpiętrze między 2. a 3. kondygnacją oraz kolekcję wypchanych zwierząt. Chociaż wyniesiono z budynku wszystkie dokumenty, to część z nich zalała woda. Charakterystyczna wieża zegarowa nie została już nigdy odbudowana. .
Od pożaru do remontu, 1928-1949.
W 1939 r. budynek przeszedł remont. Zainstalowano nowe posadzki betonowe na 3. i 4. piętrze; nową, mniej ozdobną windę; marmurową toaletę; nowe drzwi zewnętrzne; nowe kotły wraz z centralnym ogrzewaniem na terenie całego gmachu oraz dokonano remontu instalacji elektrycznych.
Trzęsienie ziemi i odbudowa, od 1949.
W wyniku trzęsienia ziemi w 1949 roku zawaliły się dwie z dwunastu wież budynku oraz rotunda, galerie i komnata we wschodnim skrzydle. Kolejne trzęsienie ziemi nawiedziło gmach w 1969 roku, nie czyniąc tym razem większych szkód. W 1970 r. stan Waszyngton zlecił przeprowadzanie badań w celu ustalenia jakich napraw wymaga były budynek Kapitolu oraz do czego można go wykorzystać w przyszłości. Przeznaczono pieniądze na jego renowację, która wówczas nie doszła do skutku, gdyż nie miano gdzie przenieść biur Superintendenta. Biura przeniesiono dopiero w marcu 1981 r., wtedy też rozpoczęto renowację gmachu. Przebudowa trwała blisko dwa lata i objęła m.in. zainstalowanie systemu redukującego skutki trzęsień ziemi; odbudowę dwóch zawalonych wież i świetlików; wymianę miedzianych gontów dachu; oczyszczenie kamiennego budulca; otynkowanie ścian; zainstalowanie podwieszonych sufitów; zainstalowanie dębowych drzwi; ponowne zaaranżowanie głównych schodów i korytarzy oraz zainstalowanie nowej klimatyzacji z systemem odzyskiwania ciepła. Całość prac kosztowała 9 milionów dolarów. Budynek otwarto ponownie 21 lutego 1983 roku. W 1993 r. miał miejsce remont generalny.

</doc>
<doc id="5119784" url="https://pl.wikipedia.org/wiki?curid=5119784" title="Abhimanyu Unnuth">
Abhimanyu Unnuth

Abhimanyu Unnuth (ur. 9 sierpnia 1937 w Triolet, zm. 4 czerwca 2018) – maurytyjski pisarz.
Życiorys.
Unnuth urodził się w Triolet, w rodzinie indyjskich emigrantów. Jego dziadkowie przyjechali na Mauritius z indyjskiego stanu Bihar, aby zatrudnić się na plantacji trzciny cukrowej. Znał język bhodźpuri i angielski, ale powieści pisał w hindi. Pracował jako robotnik na plantacji, konduktor w autobusie, a potem przez 18 lat jako nauczyciel w szkole podstawowej. Był doradcą w Ministerstwie Młodzieży i Sportu oraz wykładowcą i kierownikiem Departamentu Kreatywnego Pisania i Publikacji w MGI. Był dyrektorem Rabindranath-Tagore Institute. 
Napisał w języku hindi ponad 70 książek. Najbardziej znana jest "Lal pasina" (1977), trylogia opowiadająca losy robotników pracujących na polach trzcinowych Mauritiusa w czasach kolonialnych. W 2001 roku książka została przetłumaczona na język francuski i wydana pod tytułem "Sueur de sang". Zmarł 4 czerwca 2018 r. na chorobę Alzheimera. 

</doc>
<doc id="5119786" url="https://pl.wikipedia.org/wiki?curid=5119786" title="Roger Mancienne">
Roger Mancienne

Roger Mancienne (ur. 12 grudnia 1947 na Mahé) – seszelski polityk, przewodniczący Zgromadzenia Narodowego Seszeli. 
Wykształcenie i kariera zawodowa.
Uczęszczał do szkoły podstawowej "Grand Anse Mahe." Po uzyskaniu stypendium uczęszczał do Seychelles College. W 1966 roku ukończył studia na Uniwersytecie Cambridge. W 1971 uzyskał tytuł Bachelor of Arts w Coe College w Cedar Rapids w stanie Iowa w USA, ukończył także studia podyplomowe z zakresu lingwistyki w Moray House College w Edynburgu.
W 1971 roku rozpoczął pracę w Ministerstwie Edukacji Seszeli jako nauczyciel języka angielskiego, a od 1976 do 1979 roku pracował jako urzędnik ds. rozwoju programu nauczania. W tym okresie zaangażował się także w Związek Nauczycieli Seszeli (ang. "Seychelles Teachers Union"), którego przez 2 lata był przewodniczącym. Działał także w Związku Urzędników Służby Cywilnej Seszeli (ang. "Seychelles Civil Servants’ Union").
Kariera polityczna.
W 1979 roku został zatrzymany za sprzeciw wobec zamachu stanu i wynikającego z niego reżimu jednopartyjnego. Od tego czasu rozpoczął działalność opozycyjną. W 1991 roku został członkiem założycielem partii politycznej "Parti Seselwa" – pierwszej formalnej organizacji opozycyjnej na Seszelach, która to następnie przekształciła się w Partię Narodową Seszeli. Założył także opozycyjną gazetę "Regar." W wyborach parlamentarnych w 1993 roku kandydował do Zgromadzenia Narodowego.
W wyborach prezydenckich w 2015 roku był kandydatem Partii Narodowej Seszeli na urząd wiceprezydenta, partia jednak nie wygrała wyborów. W wyborach parlamentarnych w 2016 roku przewodniczył koalicji Demokratycznego Sojuszu Seszeli, złożonego z czterech opozycyjnych partii. 28 października 2020 roku został zaprzysiężony na stanowisku przewodniczącego Zgromadzenia Narodowego Seszeli.

</doc>
<doc id="5119791" url="https://pl.wikipedia.org/wiki?curid=5119791" title="Instytut Francuski w Krakowie">
Instytut Francuski w Krakowie

Instytut Francuski w Krakowie – francuska placówka kulturalna utworzona w 1946 r. Jej działalność została zawieszona w okresie zimnej wojny w 1949 r., kiedy francuscy współpracownicy zostali wydaleni z kraju. Biblioteka pozostawała jednak stała, dzięki obecności polskiego sekretarza, który prowadził ją w latach 1950-1966 w porozumieniu z Konsulem Generalnym i Ambasadą.
Swoją działalność wznowiła pod nazwą Czytelnia francuska w Krakowie w 1966 r., a pierwotną nazwę nosi ponownie od 1979 r.
Po kilkudziesięciu latach przesiadywania w Pałacu Lubomirskich przy ul. Jana, obecnie mieści się w tym samym budynku co Konsulat Generalny Francji w Krakowie przy ul. Stolarskiej 15.
Od 1 stycznia 2012 roku jest częścią Instytutu Francuskiego w Polsce. Zadaniem Instytutu Francuskiego jest rozpowszechnianie i popularyzacja kultury francuskiej w Polsce, rozwój i wymiana kulturowa między dwoma krajami oraz promowanie wizerunku francuskiej sceny artystycznej i kulturalnej, prestiżowej oraz zarazem nowoczesnej i otwartej na inne wpływy.
Nauczanie języka francuskiego.
"Institut français de Cracovie" oferuje kursy języka francuskiego dla dorosłych i dzieci na wszystkich poziomach, od poziomu początkowego do zaawansowanego. Oferuje również kursy specjalistyczne, takie jak francuski prawniczy, francuski biznesowy, a wreszcie kursy języka polskiego dla osób mówiących po francusku.
Umożliwia przygotowanie i zdawanie oficjalnych testów i egzaminów z języka francuskiego jako języka obcego: TCF, DELF, DALF.

</doc>
<doc id="5119792" url="https://pl.wikipedia.org/wiki?curid=5119792" title="Czytelnia francuska w Krakowie">
Czytelnia francuska w Krakowie



</doc>
<doc id="5119793" url="https://pl.wikipedia.org/wiki?curid=5119793" title="Powódź w Europie (2021)">
Powódź w Europie (2021)

Powodzie w Europie w 2021 roku – seria powodzi, jakie w lipcu 2021 nawiedziły zachodnią, środkową i południową Europę. Według danych na 19 lipca, zginęło co najmniej 209 osób (170 w Niemczech, 36 w Belgii, 1 we Włoszech, 1 w Austrii i 1 w Rumunii). Lokalne powodzie (o charakterze powodzi błyskawicznej) wystąpiły również w Polsce, zjawiska miały jednak znacznie mniejszą skalę niż na zachodzie Starego Kontynentu.

</doc>
<doc id="5119795" url="https://pl.wikipedia.org/wiki?curid=5119795" title="Fuks 2">
Fuks 2

Fuks 2 – polska komedia sensacyjna z 2023 roku w reżyserii Macieja Dutkiewicza. Zdjęcia do filmu kręcone były w Warszawie od początku lipca 2021.
Obsada.
Źródło: 
Opis fabuły.
Maciek (Maciej Musiał) jest bystrym i ogarniętym dwudziestolatkiem, choć pieniądze i samochód na randkę musi pożyczyć od taty. Jego ojciec (Maciej Stuhr) w dniu osiemnastych urodzin odpalił ładunek wybuchowy, ukradł samochód, przyczynił się do rozbicia dwóch policyjnych radiowozów i "stuknął na grubą kasę" szemranego biznesmena. Jednocześnie zdobył serce pięknej kobiety. Poprzeczkę zawiesił zatem wysoko, a już niedługo okaże się, czy syn odziedziczył po nim brawurowy charakter i skłonność do niebezpiecznych intryg. Wszystko to stanie się za sprawą randki, która połączy go z dwiema nieprzewidywalnymi kobietami i wciągnie w grę, której stawką jest wielka kasa i jeszcze większa miłość.

</doc>
<doc id="5119804" url="https://pl.wikipedia.org/wiki?curid=5119804" title="Powódź w Niemczech (2021)">
Powódź w Niemczech (2021)



</doc>
<doc id="5119805" url="https://pl.wikipedia.org/wiki?curid=5119805" title="Powódź w Belgii (2021)">
Powódź w Belgii (2021)



</doc>
<doc id="5119808" url="https://pl.wikipedia.org/wiki?curid=5119808" title="Platforma Usług Elektronicznych Skarbowo-Celnych">
Platforma Usług Elektronicznych Skarbowo-Celnych

Platforma Usług Elektronicznych Skarbowo-Celnych (PUESC) – portal usługowy Krajowej Administracji Skarbowej oraz Ministerstwa Finansów udostępniający elektroniczne usługi publiczne w obszarze obsługi i kontroli obrotu towarowego z państwami trzecimi i obrotu wyrobami akcyzowymi. Platforma powstała i jest modernizowana w ramach programu PUESC, uruchomionego decyzją Ministra Rozwoju i Finansów 21 sierpnia 2017 roku.
W ramach platformy PUESC możliwe jest m.in.:
PUESC umożliwia także dostęp do e-usług Unii Europejskiej.
Aplikacje mobilne.
Z wybranych usług skarbowo-celnych oferowanych przez PUESC można skorzystać poprzez dedykowane aplikacje mobilne:

</doc>
<doc id="5119809" url="https://pl.wikipedia.org/wiki?curid=5119809" title="PUESC">
PUESC



</doc>
<doc id="5119811" url="https://pl.wikipedia.org/wiki?curid=5119811" title="Kościół Matki Bożej Bolesnej w Nowym Sączu">
Kościół Matki Bożej Bolesnej w Nowym Sączu

Kościół Matki Bożej Bolesnej w Nowym Sączu – rzymskokatolicki kościół parafialny należący do parafii pod tym samym wezwaniem (dekanat Nowy Sącz Wschód diecezji tarnowskiej).
Jest to świątynia wzniesiona w latach 1957–1961 według projektu architekta Tadeusza Brzozy. Budowa została zwieńczona poświęceniem kościoła w dniu 6 października 1961 roku przez biskupa Karola Pękalę. Budowla jest murowana, obłożona kamieniem, trójnawowa, bazylikowa. Aranżacja wnętrza została wykonana przez Witolda Popławskiego i Bronisława Chromego. Na ścianie ołtarzowej umieszczona jest Pieta, wykonana przez Bronisława Chromego. Po obydwu stronach nawy głównej znajduje się poczet świętych polskich w hołdzie dla Piety tworzony przez świętych i błogosławionych polskich, zaprojektowany przez Bronisława Chromego i wykonany przez rzeźbiarzy: Stefana Borzęckiego i Mariana Kiełbasę. Chrzcielnicę ze scenami z pierwszej pielgrzymki Ojca Świętego Jana Pawła II do Polski zaprojektował Bronisław Chromy.

</doc>
<doc id="5119812" url="https://pl.wikipedia.org/wiki?curid=5119812" title="Kurt Westergaard">
Kurt Westergaard

Kurt Westergaard (ur. 13 lipca 1935 w Døstrup, zm. 14 lipca 2021 w Kopenhadze) – duński rysownik, karykaturzysta.
Życiorys.
Urodził się 13 lipca 1935 r. w konserwatywnej rodzinie, ale w okresie liceum porzucił religię i uważał się za ateistę. Po maturze podjął studia psychologiczne na kopenhaskim uniwersytecie, a potem uczył języka niemieckiego i pracował w szkole specjalnej w Djursland. W 1983 r. podjął pracę w Jyllands-Posten, gdzie pracował do 2010 r., gdy odszedł na emeryturę w wieku 75 lat. W redakcji był ilustratorem i autorem rysunków satyrycznych.
W 2005 r. wraz z innymi karykaturzystami zgłosił się do konkursu dziennika Jullands-Posten na sporządzenie rysunków proroka Mahometa. Opublikowano dwanaście karykatur. Jego karykatura Mahometa w turbanie w kształcie ładunków wybuchowych wywołała gwałtowne protesty w świecie muzułmańskim, w ich trakcie atakowano m.in. duńskie ambasady. W wyniku tych zajść zginęło kilkanaście osób.
W 2008 r. otrzymał Sappho Award od Stowarzyszenia Wolnej Prasy w Danii, a dwa lata później M100 Media Award od kanclerz Angeli Merkel za wkład w wolność słowa. Od 2006 r., gdy podejmowano próbę zamachu na jego życie, żył wraz z żoną pod ochroną policyjną. Początkowo żył w ukryciu, potem zdecydował się żyć jawnie, ale w silnie zabezpieczonym domu. W 2008 i 2010 r. doszło do kolejnych nieudanych zamachów, po tym ostatnim odszedł na emeryturę.
Zmarł 14 lipca 2021 r. po długiej chorobie.
Życie prywatne.
Żonaty, miał pięcioro dzieci.

</doc>
<doc id="5119813" url="https://pl.wikipedia.org/wiki?curid=5119813" title="MintHCM">
MintHCM

MintHCM – oprogramowanie do zarządzania kapitałem ludzkim (HCM) oraz rozwoju employee experience (EX). Jest to jedyne oprogramowanie HCM oparte na otwartym kodzie źródłowym – Open Source. System MintHCM jest wciąż w fazie rozwoju. Wokół projektu gromadzi się społeczność zainteresowana rozwiązaniami typu Open Source.
System pomaga w zarządzaniu działaniami związanymi z zasobami ludzkimi, w tym automatyzacją działań administracyjnych.
W 2020 roku funkcja onboardingowa systemu znalazła się na pierwszym miejscu w zestawieniu „The Best 7 Free and Open Source Onboarding Software” na portalu GoodFirms.
Employee Experience.
Employee Experience to zbiór wszystkich wrażeń i doświadczeń pracownika, które zebrał w okresie zatrudnienia poprzez kontakty z innymi pracownikami (podwładnymi, współpracownikami, kadrą kierowniczą oraz przełożonymi).
Koncepcja jest podobna do koncepcji Customer Experiance, która mówi o doświadczeniu konsumenta. Troską o relację klient-firma zajmuje się filozofia Customer Relationship Management, a o relacji pracownik-firma mówi Employee Experience Management.
Employee Experience został podzielony na trzy sfery przez Jacoba Morgana:
Kultura organizacji obejmuje misję, wizję i wartość przedsiębiorstwa, a także styl komunikacji oraz jego strukturę, które wpływają bezpośrednio na pracownika.
Środowisko pracy to warunki dotyczące miejsca pracy pracownika – wygląd biura, wiek i płeć współpracowników, system pracy (np. wymagane godziny, elastyczność godzin pracy), benefity itp.
Nowe technologie tworzą wszystkie rozwiązania, do których pracownik ma dostęp. Od Intranetu, sieci społecznościowych, przez dostęp do narzędzi firmowych z prywatnych urządzeń, po jakość sprzętu i ich dostępność. W skład nowych technologii wchodzą także e-szkolenia, webinary i oprogramowanie firmy.
Historia.
Oprogramowanie powstało w 2018 roku na podstawie otwartego kodu źródłowego systemów Customer Relationship Management – SugarCRM oraz SuiteCRM.
Twórcy MintHCM stworzyli system w odpowiedzi na swoje własne potrzeby – zarządzanie działaniami administracyjnymi i problemy w komunikacji wewnętrznej. Ideą jest stworzenie systemu, który odpowie na wszystkie problemy związane z działaniami związanymi z zasobami ludzkimi w innych firmach. Właśnie dlatego podjęto decyzję o tworzeniu oprogramowania w oparciu o Open Source, który umożliwia ciągły rozwój systemu poprzez dodawanie funkcji i ich udoskonalanie, a także szeroką personalizację.
Funkcje.
Działy kadr pełnią funkcję administracyjną i wspólną dla wszystkich organizacji. Organizacje mogą mieć sformalizowane procesy selekcji, oceny i płac. Zarządzanie „kapitałem ludzkim” przekształciło się w niezbędny i złożony proces. Funkcja HR polega na śledzeniu istniejących danych pracowników, które tradycyjnie obejmują osobiste historie, umiejętności, możliwości, osiągnięcia i wynagrodzenie. Aby zmniejszyć ręczne obciążenie pracą tych czynności administracyjnych, organizacje zaczęły elektronicznie automatyzować wiele z tych procesów, wprowadzając specjalistyczne systemy zarządzania zasobami ludzkimi.
Kierownicy HR polegają na wewnętrznych lub zewnętrznych specjalistach IT, którzy opracowują i utrzymują zintegrowany system zarządzania zasobami ludzkimi. Zanim architektury klient-serwer ewoluowały pod koniec lat 80., wiele procesów automatyzacji HR zostało przeniesionych na komputery typu mainframe, które mogły obsługiwać duże ilości transakcji danych. W związku z wysokimi inwestycjami kapitałowymi niezbędnymi do zakupu lub programowania oprogramowania własnościowego, te wewnętrznie opracowane HRMS były ograniczone do organizacji, które posiadały dużą ilość kapitału. Pojawienie się klienta-serwera, dostawcy usług aplikacyjnych i oprogramowania jako usługi (SaaS) lub systemów zarządzania zasobami ludzkimi umożliwiło większą kontrolę administracyjną takich systemów.
MintHCM oferuje następujące funkcje zarządzania zasobami ludzkimi i nie tylko:
MintHCM jest oparty na otwartym kodzie źródłowym, co oznacza, że łatwo można dokonać zmian z systemie, w tym dodać lub usunąć funkcje i spersonalizować system pod indywidualne potrzeby użytkownika.

</doc>
<doc id="5119817" url="https://pl.wikipedia.org/wiki?curid=5119817" title="Krystyna Bogdanowicz-Szwed">
Krystyna Bogdanowicz-Szwed

Krystyna Wanda Bogdanowicz-Szwed (ur. 26 sierpnia 1934 w Rabce, zm. 12 lipca 2021) – polska chemiczka, prof., dr hab.
Życiorys.
Obroniła pracę doktorską, następnie uzyskała stopień doktora habilitowanego. 15 lutego 1996 nadano jej tytuł profesora w zakresie nauk chemicznych. Pracowała w Zakładzie Chemii Organicznej na Wydziale Chemii Uniwersytetu Jagiellońskiego.
Zmarła 12 lipca 2021.

</doc>
<doc id="5119819" url="https://pl.wikipedia.org/wiki?curid=5119819" title="Czubajka ostrołuskowata">
Czubajka ostrołuskowata



</doc>
<doc id="5119821" url="https://pl.wikipedia.org/wiki?curid=5119821" title="Marian Markowski (kapitan)">
Marian Markowski (kapitan)

Marian Adam Józef Markowski (ur. 19 sierpnia 1890 w Zagórzu, zm. 12 grudnia 1941 w KL Buchenwald) – kapitan administracji Wojska Polskiego. 
Życiorys.
Urodził się 19 sierpnia 1890 w Zagórzu, w rodzinie Józefa i Salomei z Brodowiczów. Od 1 lipca 1912 należał do Polowych Drużyn Sokolich w Sieniawie.
16 sierpnia 1914 wstąpił do Legionów Polskich i został przydzielony do 15. kompanii IV batalionu 2 Pułku Piechoty. Później służył w 4 Pułku Piechoty i Departamencie Wojskowym Naczelnego Komitetu Narodowego. Na stopień chorążego kancelaryjnego został mianowany 1 stycznia 1917. Był przydzielony do Krajowego Inspektoratu Zaciągu. W lipcu 1917, po kryzysie przysięgowym, wstąpił do Polskiego Korpusu Posiłkowego i został przydzielony do 2 Pułku Piechoty. Po bitwie pod Rarańczą (15-16 lutego 1918) został internowany w Huszt.
31 października 1918 został przyjęty do Wojska Polskiego, mianowany podporucznikiem ze starszeństwem od 1 marca 1918 i przydzielony do Krajowego Inspektoratu Zaciągu. W kwietniu 1919 został przydzielony do Powiatowej Komendy Uzupełnień Piotrków, a później do Powiatowej Komendy Uzupełnień 26 pp w Radomsku. 21 grudnia 1920 został zatwierdzony z dniem 1 kwietnia 1920 w stopniu porucznika, w piechocie, w grupie oficerów byłych Legionów Polskich. Jego oddziałem macierzystym był 26 Pułk Piechoty. Na początku 1922 został formalnie przeniesiony do rezerwy i jako oficer rezerwy zatrzymany w służbie czynnej na stanowisku oficera ewidencyjnego w Powiatowej Komendzie Uzupełnień Końskie. W 1924 został przemianowany na oficera zawodowego w stopniu porucznika ze starszeństwem z 1 lipca 1919 i 2. lokatą w korpusie oficerów administracji, dział kancelaryjny i przydzielony do PKU Końskie na stanowisko I referenta. W lutym 1926, w związku z wprowadzeniem nowej organizacji służby poborowej na stopie pokojowej, został wyznaczony na stanowisko pełniącego obowiązki kierownika I referatu administracji rezerw PKU Końskie. 19 marca 1928 został mianowany kapitanem ze starszeństwem z 1 stycznia 1928 i 4. lokatą w korpusie oficerów administracji, dział kancelaryjny. We wrześniu 1930 został przeniesiony do PKU Wieluń na stanowisko kierownika I referatu administracji rezerw. Z dniem 30 września 1931 został przeniesiony w stan spoczynku. W 1934, jako oficer stanu spoczynku pozostawał w ewidencji PKU Końskie.
22 sierpnia 1940 został osadzony w obozie koncentracyjnym Buchenwald, w którym 12 grudnia 1941 zginął.

</doc>
<doc id="5119822" url="https://pl.wikipedia.org/wiki?curid=5119822" title="Zlatý Slávik">
Zlatý Slávik



</doc>
<doc id="5119823" url="https://pl.wikipedia.org/wiki?curid=5119823" title="Podstawowe zagadnienie filozofii">
Podstawowe zagadnienie filozofii

Podstawowe zagadnienie filozofii albo naczelne zagadnienie filozofii – w filozofii marksistowsko-leninowskiej kwestia stosunku myślenia do bytu, ducha do przyrody.
Sens i znaczenie.
Klasyczne określenie podstawowego problemu filozofii dał Fryderyk Engels w swej pracy "Ludwig Feuerbach i zmierzch klasycznej filozofii niemieckiej":
Wszystkie różnorodne kierunki i prądy filozoficzne w ostatecznym wyniku łączą się albo z materializmem, albo z idealizmem. Właśnie dlatego zagadnienie stosunku tego, co duchowe, do tego, co materialne, jest podstawowym problemem filozoficznym. Od sposobu rozwiązania tego problemu zależy rozwiązanie wszystkich innych problemów filozofii, a także ogólnoteoretycznych problemów nauki, polityki, moralności, sztuki. Poza tym w rozwiązywaniu podstawowego zagadnienia filozofii ujawnia się partyjność teorii filozoficznej, jej związek z walką klas, z polityką, co również czyni kwestię stosunku bytu do świadomości podstawowym zagadnieniem filozofii.
Zrozumienie sensu i znaczenia podstawowego problemu filozofii pozwala zorientować się w całej różnorodności teorii, prądów, kierunków filozoficznych, zmieniających się na przestrzeni tysiącleci. Istnieją tylko dwa główne kierunki w filozofii: materializm i idealizm. Oznacza to, że każda teoria filozoficzna, bez względu ne jej specyfikę, jest w ostatecznym wyniku z uwagi na swoją treść materialistyczna lub idealistyczna. W podziale nurtów filozoficznych na materialistyczne i idealistyczne wyraża się dobitnie partyjność filozofii, jej nierozerwalny związek z określonymi — postępowymi lub też reakcyjnymi — klasami społecznymi i grupami.
Wszyscy materialiści traktują czynnik duchowy jako produkt czynnika materialnego. Jednakże marksistowskie rozwiązanie podstawowego problemu filozoficznego, będąc dalszym rozwinięciem tego punktu widzenia, wyróżnia się swoim dialektycznym charakterem: czynnik duchowy jest produktem rozwoju materii, właściwością wysoko zorganizowanej materii.
Opinie niemarksistowskie.
Głównym zagadnieniem "Krytyki czystego rozumu" Immanuela Kanta było: "Jakim sposobem mogą powstawać sądy syntetyczne a priori?" (VI Ogólne zadania czystego rozumu). Albert Camus pisał:

</doc>
<doc id="5119828" url="https://pl.wikipedia.org/wiki?curid=5119828" title="Philipp Pentke">
Philipp Pentke

Philipp Pentke (ur. 1 maja 1985 we Freibergu) – niemiecki piłkarz występujący na pozycji bramkarza w niemieckim klubie TSG 1899 Hoffenheim. Wychowanek Dynama Drezno, w trackie swojej kariery grał także w takich zespołach, jak TSV 1860 Monachium II, FC Augsburg, Energie Cottbus II, Chemnitzer oraz Jahn Regensburg.

</doc>
<doc id="5119830" url="https://pl.wikipedia.org/wiki?curid=5119830" title="Cykuny">
Cykuny

Cykuny (; ) – wieś na Białorusi, w obwodzie homelskim, w rejonie homelskim, w sielsowiecie Babowiczy.

</doc>
<doc id="5119831" url="https://pl.wikipedia.org/wiki?curid=5119831" title="David Raum">
David Raum

David Raum (ur. 22 kwietnia 1998 w Norymberdze) – niemiecki piłkarz, występujący na pozycji obrońcy w niemieckim klubie RB Lipsk oraz w reprezentacji Niemiec. Wychowanek Tuspo Nürnberg, w trakcie swojej kariery grał także w Greuther Fürth oraz TSG 1899 Hoffenheim.

</doc>
<doc id="5119833" url="https://pl.wikipedia.org/wiki?curid=5119833" title="Czkaława (rejon homelski)">
Czkaława (rejon homelski)

Czkaława (; ) – wieś na Białorusi, w obwodzie homelskim, w rejonie homelskim, w sielsowiecie Babowiczy, nad Sożem.

</doc>
<doc id="5119834" url="https://pl.wikipedia.org/wiki?curid=5119834" title="Sielsowiet Babowiczy">
Sielsowiet Babowiczy

Sielsowiet Babowiczy (, ) – sielsowiet na Białorusi, w obwodzie homelskim, w rejonie homelskim, z siedzibą w Babowiczach.
Demografia.
Według spisu z 2009 sielsowiet Babowiczy zamieszkiwało 2858 osób, w tym 2577 Białorusinów (90,17%), 184 Rosjan (6,44%), 63 Ukraińców (2,20%), 3 Tatarów (0,10%), 2 Polaków (0,07%), 17 osób innych narodowości i 12 osób, które nie podały żadnej narodowości.
Geografia.
Sielsowiet położony jest w centralnej części rejonu homelskiego. Od północnego wschodu graniczy z Homlem. Przebiegają przez niego drogi magistralne M8 i M10.

</doc>
<doc id="5119835" url="https://pl.wikipedia.org/wiki?curid=5119835" title="Tajni i fajni">
Tajni i fajni

Tajni i fajni (oryg. "Spies in Disguise") – amerykański film animowany z 2019 w reżyserii Troya Quane'a i Nicka Bruno.

</doc>
<doc id="5119836" url="https://pl.wikipedia.org/wiki?curid=5119836" title="Melayro Bogarde">
Melayro Bogarde

Melayro Chakewno Jalaino Bogarde (ur. 28 maja 2002 w Rotterdamie) – holenderski piłkarz surinamskiego pochodzenia występujący na pozycji obrońcy w niemieckim klubie TSG 1899 Hoffenheim. Wychowanek Feyenoordu. Młodzieżowy reprezentant Holandii.

</doc>
<doc id="5119839" url="https://pl.wikipedia.org/wiki?curid=5119839" title="Parallel SCSI">
Parallel SCSI



</doc>
<doc id="5119840" url="https://pl.wikipedia.org/wiki?curid=5119840" title="Związek Futbolu Amerykańskiego w Polsce">
Związek Futbolu Amerykańskiego w Polsce

Związek Futbolu Amerykańskiego w Polsce (oficjalny skrót ZFAP) – ogólnokrajowy związek, działający na terenie Rzeczypospolitej Polskiej, powołany w celu organizacji, popularyzacji i rozwoju futbolu amerykańskiego w Polsce. ZFAP zrzesza wszystkie polskie kluby: futbolu amerykańskiego mężczyzn, futbolu amerykańskiego kobiet, futbolu flagowego. ZFAP jest członkiem międzynarodowej federacji IFAF. Zarządza rozgrywkami Polskiej Futbol Ligi.
Historia.
W 2019 zakończył się proces mediacyjny z udziałem Polskiego Komitetu Sportów Nieolimpijskich, powołano Związek Futbolu Amerykańskiego w Polsce.
Inauguracyjne walne zebranie członków i wybór władz ZFAP odbyło się w lutym 2020 roku. Prezesem został Dawid Biały, sekretarzem generalnym wybrano Karolinę Janas, wiceprezesem ds. finansowych została wybrana Izabella Kalinowska, wiceprezesem ds. szkolenia Bartosz Zbroja, a ostatnim członkiem zarządu wybrano Przemysława Klingera. W tym samym miesiącu ZFAP został członkiem Polskiego Komitetu Sportów Nieolimpijskich. 
W lipcu 2020 roku ZFAP zostaje członkiem IFAF.
W styczniu 2021 roku ZFAP otrzymał od Ministerstwa Kultury, Dziedzictwa Narodowego i Sportu ministerialny statut Polskiego Związku Sportowego.
17 kwietnia 2021 roku wystartowała Polska Futbol Liga organizowana przez ZFAP.
Cele.
Celem ZFAP jest: 

</doc>
<doc id="5119841" url="https://pl.wikipedia.org/wiki?curid=5119841" title="Georginio Rutter">
Georginio Rutter

Georginio Rutter (ur. 20 kwietnia 2002 w Plescop) – francuski piłkarz martynikańskiego pochodzenia występujący na pozycji napastnika w angielskim klubie Leeds United. Wychowanek Vannes, w trakcie swojej kariery grał także w Rennes. Młodzieżowy reprezentant Francji.

</doc>
<doc id="5119845" url="https://pl.wikipedia.org/wiki?curid=5119845" title="Adam Majewski (chirurg)">
Adam Majewski (chirurg)

Adam Kazimierz Majewski (ur. 13 listopada 1867 w Usolu Syberyjskim, zm. 31 lipca 1948 w Lublinie) – chirurg, działacz społeczny i polityczny, narodowy demokrata.
Życiorys.
Rodzina.
Był synem Adama i Elżbiety Pawłowskiej. Pradziadek Ignacy służył w kirasjerach Księstwa Warszawskiego i 3 Pułku Ułanów Królestwa Polskiego, zaś dziadek Józef uczestniczył w powstaniu listopadowym. Od 1906 był w związku małżeńskim z Zofią Jandzyk, z którą miał synów: Adama i Józefa (prawnik, członek Młodzieży Wszechpolskiej, żołnierz NOW-AK, którego zamordowali w 1944 sowieccy partyzanci).
Wykształcenie i praca zawodowa.
Uczęszczał do 1888 do gimnazjum w Lublinie, gdzie angażował się w działalność konspiracyjną i samokształceniową. Studiował medycynę na Cesarskim Uniwersytecie Warszawskim (do 1894), a jego praca dyplomowa została nagrodzona. Następnie przebywał w Krakowie, gdzie w klinice Ludwika Rydygiera specjalizował się w chirurgii. Od 1895 pracował w lubelskim szpitalu św. Wincentego à Paulo (klinika chirurgii), gdzie kilka lat później został ordynatorem. Z powodu prowadzonej działalności patriotycznej osadzono go na więzieniu na Zamku (1909). Został skazany na trzyletnie wydalenie do guberni archangielskiej. Odwołał się od decyzji i w 1910 wyjechał do Lwowa, gdzie pracował w klinice chirurgii Uniwersytetu Lwowskiego. W 1915 został doktorem nauk lekarskich (pod kierunkiem prof. Rydygiera). W 1913 wrócił do Lublina i pracował w Szpitalu Bonifratrów, lecz niebawem z innymi lekarzami utworzyli lecznicę przy Krakowskim Przedmieściu, którą później prowadził samodzielnie do 1941.
Działalność społeczna i polityczna.
Wychowywał się w patriotycznym środowisku. Rodzinę odwiedzali m.in. Zygmunt Balicki czy Stefan Surzycki. Od 1904 należał do Ligi Narodowej. Był zaangażowany w funkcjonowanie Stronnictwa Demokratyczno-Narodowego, Towarzystwa Oświaty Narodowej oraz Narodowego Związku Robotniczego. Wchodził w skład zarządu spółki, która powołała do życia tzw. „Szkołę Lubelską” (od 1905 do 1939). Przyczynił się do powstania lubelskiego Towarzystwa Gimnastycznego „Sokół”. Angażował się w kampanie wyborcze podczas wyborów do dumy. Prowadził aktywną działalność charytatywną, zwłaszcza podczas I wojny światowej. W 1918, jeszcze pod okupacją austriacką, został radnym miejskim w Lublinie.
W niepodległej Polsce przez cały okres istnienia ZLN stał na jego czele, a następnie kierował działalnością SN na Lubelszczyźnie do 1945 (od 1928 do 1935 – członek Rady Naczelnej tego ugrupowania). Zawsze podczas wyborów w okresie międzywojennym był wybierany do rady miasta Lublina (a w 1929 Komisarz Rządowy powołał go do Rady Przybocznej). Był przewodniczącym Rady Wojewódzkiej Straży Narodowej, zapoczątkował powstanie Mieszczańskiego Związku Pracy Narodowej (organizacja rzemieślników, kupców, posesjonatów, 1920). Od 1922 do 1939 był prezesem Chrześcijańskiego Stowarzyszenia Właścicieli Nieruchomości miasta Lublina. Działał w Polskim Towarzystwie Opieki nad Kresami Wschodnimi oraz w Towarzystwie Ziem Wschodnich RP.
W czasie II wojny światowej prowadził polityczną działalność konspiracyjną. Opowiadał się za scaleniem oddziałów NOW (które współtworzył) z AK. Od jesieni 1942 do wiosny 1943 był przetrzymywany przez Niemców na Zamku, „Pod Zegarem”. Od sierpnia do października 1945 był przetrzymywany przez Urząd Bezpieczeństwa (inwigilowany do końca życia). Ustąpił z funkcji prezesa lubelskiego SN. 

</doc>
<doc id="5119850" url="https://pl.wikipedia.org/wiki?curid=5119850" title="Chałodniki (stacja kolejowa)">
Chałodniki (stacja kolejowa)

Chałodniki (, ) – stacja kolejowa w miejscowości Chałodniki, w rejonie kalinkowickim, w obwodzie homelskim, na Białorusi. Położona jest na linii Żłobin - Mozyrz - Korosteń.

</doc>
<doc id="5119852" url="https://pl.wikipedia.org/wiki?curid=5119852" title="Ilaj Elmkies">
Ilaj Elmkies

Ilaj Elijjahu Elmkies (hebr. עילי אלמקייס, ur. 10 marca 2000 w Naharijji) – izraelski piłkarz występujący na pozycji pomocnika w austriackim klubie Admira Wacker oraz w reprezentacji Izraela. Wychowanek 1899 Hoffenheim, w trakcie swojej kariery grał także w ADO Den Haag.

</doc>
<doc id="5119863" url="https://pl.wikipedia.org/wiki?curid=5119863" title="Lekkoatletyka na Letnich Igrzyskach Olimpijskich 1932 – bieg na 100 m mężczyzn">
Lekkoatletyka na Letnich Igrzyskach Olimpijskich 1932 – bieg na 100 m mężczyzn

Bieg na 100 metrów mężczyzn był jedną z konkurencji rozgrywanych podczas X Letnich Igrzysk Olimpijskich. Biegi zostały rozegrane w dniach 31 lipca i 1 sierpnia 1932 roku na stadionie Los Angeles Memorial Coliseum w Los Angeles. Wystartowało 33 zawodników z 17 krajów.
Wyniki.
Eliminacje.
Z każdego z 7 biegów do ćwierćfinału awansowało trzech najlepszych zawodników.
Ćwierćfinały.
Do półfinału z każdego ćwierćfinału awansowało trzech najlepszych zawodników.
Półfinały.
Z każdego z półfinałów do finału awansowało trzech najlepszych zawodników.

</doc>
<doc id="5119866" url="https://pl.wikipedia.org/wiki?curid=5119866" title="Lekkoatletyka na Letnich Igrzyskach Olimpijskich 1932 – bieg na 200 m mężczyzn">
Lekkoatletyka na Letnich Igrzyskach Olimpijskich 1932 – bieg na 200 m mężczyzn

Bieg na 200 metrów mężczyzn był jedną z konkurencji rozgrywanych podczas X Letnich Igrzysk Olimpijskich. Biegi zostały rozegrane w dniach 2–3 sierpnia 1932 roku na stadionie Los Angeles Memorial Coliseum w Los Angeles. Wystartowało 25 zawodników z 13 krajów.
Wyniki.
Eliminacje.
Z każdego z 7 biegów do ćwierćfinału awansowało trzech najlepszych zawodników.
Ćwierćfinały.
Do półfinału z każdego ćwierćfinału awansowało trzech najlepszych zawodników.
Półfinały.
Z każdego z półfinałów do finału awansowało trzech najlepszych zawodników.

</doc>
<doc id="5119869" url="https://pl.wikipedia.org/wiki?curid=5119869" title="Fryderyki – album roku muzyka poważna">
Fryderyki – album roku muzyka poważna



</doc>
<doc id="5119870" url="https://pl.wikipedia.org/wiki?curid=5119870" title="Pałac cesarski Kyūden">
Pałac cesarski Kyūden

 – rozległy budynek na terenie kompleksu pałacowego "Kōkyo" w tokijskiej dzielnicy Chiyoda, gdzie cesarz Japonii wykonuje swoje oficjalne obowiązki publiczne. Znajduje się obok Agencji Dworu Cesarskiego ("Kunai-chō").
Opis.
Pałac, zbudowany w tradycyjnym stylu architektury japońskiej na terenie cesarskiego kompleksu pałacowego, został oddany do użytku w 1969 roku. Główny budynek nazywa się "Seiden" (正殿 Pawilon Ceremonii Państwowych). 
Najważniejszą salą reprezentacyjną w "Seiden", używaną do głównych ceremonii, jest "Matsu-no-Ma". W niej odbyły się m.in.: intronizacja cesarza Naruhito w dniu 22 października 2019 roku i ogłoszenie księcia Akishino „cesarskim dziedzicem pierwszym w sukcesji do tronu” w dniu 8 listopada 2020 roku. 
"Matsu-no-Ma" jest miejscem m.in.:
Po obu stronach "Matsu-no-Ma" znajdują się sale: "Take-no-Ma" i "Ume-no-Ma", służące do innych ceremonii i wydarzeń, w tym audiencji udzielanych przez cesarza i cesarzową.
Pawilon Recepcyjny (長和殿 "Chōwa-den") jest największym budynkiem Pałacu Cesarskiego. Corocznie, z okazji Nowego Roku i urodzin cesarza za kuloodpornym szkłem długiej werandy pojawia się rodzina cesarska. Jest to również miejsce, w którym odbywają się niektóre oficjalne ceremonie i uroczystości państwowe. Mieści się tu "Shunjū-no-Ma", wielofunkcyjna sala służąca do organizacji niektórych przyjęć i audiencji.
Nazewnictwo pałaców i rezydencji.
Zmiany nazw.
Niektóre pałace i rezydencje cesarskie, zgodnie z tradycją, nie mają stałych nazw odnoszących się do jednej lokalizacji, ale do dowolnej rezydencji zamieszkanej przez określonego członka rodziny cesarskiej. I tak na przykład pałacem "Tōgū" jest siedziba mieszkalna następcy tronu. Taką właśnie nazwę – Pałacu Tōgū (東宮 "Tōgū") – nosił pałac na terenie posiadłości cesarskiej Akasaka, w którym rezydował były następca tronu książę Naruhito przed wstąpieniem na tron w dniu 1 maja 2019 roku. Gdy Naruhito został cesarzem, nazwa została zmieniona na Pałac Akasaka (赤坂御所 "Akasaka Gosho"). Po długim remoncie, od września 2021 roku rezydencją monarchy i jego rodziny jest Pałac Fukiage (吹上御所 "Fukiage Gosho") na terenie parkowego kompleksu cesarskiego "Kōkyo".
Ze względu na to, że książę Akishino nie jest synem, ale bratem cesarza Naruhito, formalnie nie jest „następcą tronu” (皇太子 "kōtaishi"), ale „cesarskim dziedzicem pierwszym w sukcesji do tronu” (皇嗣 "kōshi", ang. Crown Prince), nie ma obecnie (w 2021 roku) pałacu o nazwie "Tōgū".
Podobne zmiany dotyczą siedzib emerytowanych cesarzy i ich małżonek. Nazwa ich rezydencji jest zmieniana na Pałac Sentō (仙洞御所 "Sentō Gosho").
Wyjaśnienie nazw.
Ze względu na to, że nazewnictwo licznych cesarskich obiektów, pałaców i rezydencji jest trudno zrozumiałe (a ponadto zmieniane w wyniku kontynuowania wielkowiekowej tradycji) poniższe wyjaśnienia będą przydatne dla lepszego poznania tematu. Wiele nieporozumień i niejasności wynika również ze specyfiki i historii języka japońskiego oraz z niewłaściwego lub uproszczonego tłumaczenia (także oficjalnego) tych nazw na język angielski, także w wyniku braku właściwych odpowiedników z językach zachodnich.
Wyjaśnienia dotyczące nazw pałaców cesarskich na terenie Tokio i Kioto:

</doc>
<doc id="5119876" url="https://pl.wikipedia.org/wiki?curid=5119876" title="Biblioteka Narodowa Republiki Mauritiusu">
Biblioteka Narodowa Republiki Mauritiusu

Biblioteka Narodowa Republiki Mauritiusu – biblioteka narodowa odpowiedzialna za gromadzenie, opracowanie i udostępnianie zbiorów zaliczanych do dziedzictwa narodowego. Biblioteka powstała na podstawie ustawy o Bibliotece Narodowej z 1996 roku. Podlega Ministerstwu Kultury i Sztuki. Oficjalnie została otwarta w grudniu 1999 roku w Port Louis.
Historia.
Już w 1956 roku naczelny archiwista Auguste Toussaint apelował o utworzenie biblioteki narodowej. W 1996 roku Zgromadzenie Narodowe uchwaliło ustawę o Bibliotece Narodowej nr 32, podporządkowując ją Ministerstwu Kultury i Sztuki. Biblioteka Narodowa została oficjalnie otwarta dla publiczności w grudniu 1999 roku. Od 2002 roku Biblioteka sporządza bibliografię narodową.
Zbiory.
Aby zapewnić dostęp do najbardziej wszechstronnej kolekcji materiałów, Biblioteka Narodowa musi pozyskać wszystkie drukowane i niedrukowane materiały opublikowane w kraju oraz za granicą, jeśli ich tematyka jest związana z Mauritiusem. Zgodnie z ustawą z 1996 roku biblioteka ma prawo do egzemplarza obowiązkowego każdego wydawnictwa wydanego na terenie Mauritiusu. Wydawcy maja obowiązek bezpłatnie przekazać 6 egzemplarzy każdej wydanej książki, gazety, czasopisma i materiałów niedrukowanych. Książki powinny być przekazane do biblioteki w czasie 30 dni, a pozostałe dokumenty 24 godziny po ukazaniu się na rynku. Zbiory Biblioteki Narodowej na Mauritiusie obejmują materiały piśmiennicze lub graficzne: maszynopisy, książki, gazety, czasopisma, nuty, fotografie, mapy, rysunki oraz materiały niedrukowane: filmy, przezrocza, materiały audiowizualne (taśmy, płyty i nagrania dotyczące dowolnego tematu i wyprodukowane na Mauritiusie lub odnoszące się do Mauritiusu i wyprodukowane za granicą). W czerwcu 2020 roku zbiory liczyły 665 000 woluminów.
Biblioteka Narodowa ma w swoich zbiorach około 220 tytułów gazet, z których najstarsza pochodzi z 1777 roku. W 2020 roku zbiór map liczył 1300 woluminów. Swoje zbiory przekazali Bibliotece Narodowej znani Maurytyjczycy: pisarz Abhimanyu Unnuth, pisarka Chit Dukhira, James Burty David, Harold Walter, poeta Jean Fanchette, poeta Joseph Tsang Mang Kin, poeta Loys Masson, piosenkarz sega Serge Labrasse, prawnik i polityk Harilall Vaghjee, Satcam Boolell, biznesmen i polityk Virgil Naz, pisarka Sita Ramyead i poeta Somduth Bhuckory.

</doc>
<doc id="5119878" url="https://pl.wikipedia.org/wiki?curid=5119878" title="Kościół św. Wojciecha w Borui Kościelnej">
Kościół św. Wojciecha w Borui Kościelnej

Kościół świętego Wojciecha w Borui Kościelnej – rzymskokatolicki kościół parafialny należący do parafii pod tym samym wezwaniem (dekanat lwówecki archidiecezji poznańskiej. Świątynia znajduje się w centrum wsi, przy placu Kościelnym.
Kościół został wzniesiony w latach 1776–1777 jako zbór ewangelicki. Wybudowany został z muru pruskiego i został pokryty gontem. W czerwcu 1777 roku świątynia została poświęcona, zapewne przez wolsztyńskiego proboszcza parafii protestanckiej pastora Nikisih.
Oryginalnie budowla nie posiadała wieży, która została dostawiona ponad 100 lat później, czyli w 1900 roku, z solidnej kamiennej konstrukcji. Zostały zawieszone w niej dzwony, które wcześniej zamontowane były na tragarzach przed świątynią. Dzwony zostały zdemontowane podczas I wojny światowej i przetopione. W 1936 roku zostały kupione nowe dzwony, które w tym samym roku zostały poświęcone i zawieszone w wieży.
Po opuszczeniu Borui Kościelnej i okolic przez ludność niemiecką w styczniu 1945 roku, rozpoczęło się porządkowanie kościoła poewangelickiego, które zostało zakończone w maju tego samego roku. W dniu 11 maja 1945 roku świątynia została poświęcona i odprawiono w niej pierwsze nabożeństwo majowe, któremu przewodniczył proboszcz z Nowego Tomyśla, ks. Stanisław Skaziński. Dokładano wszelkich starań, aby kościół pełnił funkcję kościoła parafialnego. Na ten dzień mieszkańcy Borui Kościelnej jednak musieli poczekać jeszcze parę lat. Po 1945 roku dzięki ofiarności mieszkańców wsi, którzy ufundowali szaty liturgiczne, mszał oraz obrusy, mogły odbywać się cotygodniowe msze święte, którym przewodniczył ks. Michał Kosicki, ówczesny proboszcz z Nowego Tomyśla. Zygmunt Nowak ufundował obraz do ołtarza głównego, natomiast z pieniędzy ofiarowanych przez repatriantów została kupiona płaskorzeźba Matki Boskiej Ostrobramskiej.
Parafia świętego Wojciecha w Borui Kościelnej została erygowana 15 listopada 1948 roku. Wtedy z rąk ks. arcybiskupa metropolity Walentego Dymka na proboszcza parafii został mianowany, wprowadzony kilka miesięcy wcześniej bo 10 marca 1948 roku, ks. Piotr Szczepański.
Oprócz prac wykonywanych w świątyni i na terenie przykościelnym swoim modlitewnym wsparciem służyły matki i panny różańcowe, których wspólnota zawiązała się zaraz po erygowaniu parafii w Borui Kościelnej.
W latach 1955–1957 kościół został przebudowany – w jego wnętrzu powstała nowa budowla. Do świątyni zostały dobudowane dwa ołtarze boczne oraz prezbiterium. Po zakończeniu prac, zewnętrzny mur pruski został rozebrany. Ze starego kościoła zachowała się tylko wieża oraz dach. Do powstania nowej budowli przyczynili się wszyscy parafianie.
W 1959 roku wewnątrz nowego kościoła została wykonana polichromia. Jej autorem był artysta malarz Teodor Szukała.

</doc>
<doc id="5119886" url="https://pl.wikipedia.org/wiki?curid=5119886" title="Younn Zahary">
Younn Zahary

Younn Zahary (ur. 20 października 1998 w Nantes) – komoryjski piłkarz występujący na pozycji środkowego obrońcy we francuskim klubie SO Cholet oraz w reprezentacji Komorów.
Kariera klubowa.
SM Caen.
W 2016 roku dołączył do akademii SM Caen. Zadebiutował 9 grudnia 2018 w meczu Ligue 1 przeciwko RC Strasbourg (2:2). 14 lutego 2019 podpisał profesjonalny kontrakt i został przesunięty do pierwszej drużyny.
Pau FC.
7 stycznia 2020 został wysłany na półroczne wypożyczenie do zespołu Pau FC. Zadebiutował 16 stycznia 2020 w meczu Pucharu Francji przeciwko Girondins Bordeaux (3:2). W Championnat National zadebiutował 24 stycznia 2020 w meczu przeciwko US Quevilly (0:0). W sezonie 2019/20 jego zespół zajął pierwsze miejsce w tabeli i awansował do wyższej ligi. W sierpniu 2020 wypożyczenie zostało przedłużone o rok. W Ligue 2 zadebiutował 29 sierpnia 2020 w meczu przeciwko Rodez AF (1:1). Pierwszą bramkę zdobył 8 stycznia 2021 w meczu ligowym przeciwko FC Chambly (1:3).
SO Cholet.
29 czerwca 2021 podpisał kontrakt z klubem SO Cholet.
Kariera reprezentacyjna.
Komory.
W 2019 roku otrzymał powołanie do reprezentacji Komorów. Zadebiutował 12 października 2019 w meczu towarzyskim przeciwko reprezentacji Gwinei (1:0).

</doc>
<doc id="5119894" url="https://pl.wikipedia.org/wiki?curid=5119894" title="Denys Monastyrski">
Denys Monastyrski

Denys Anatolijowycz Monastyrski, ukr. Денис Анатолійович Монастирський (ur. 12 czerwca 1980 w Chmielnickim, zm. 18 stycznia 2023 w Browarach) – ukraiński polityk, prawnik i nauczyciel akademicki, deputowany, w latach 2021–2023 minister spraw wewnętrznych. Zginął w katastrofie śmigłowca w trakcie pełnienia funkcji ministra.
Życiorys.
W 2002 ukończył studia prawnicze w Chmielnickim Uniwersytecie Zarządzania i Prawa, kształcił się też w instytucie państwa i prawa NANU. W 2009 uzyskał doktorat z nauk prawnych. Został nauczycielem akademickim na macierzystej uczelni, obejmował stanowiska docenta i kierownika katedry. Praktykował także w różnych kancelariach prawniczych. W 2016 został ekspertem do spraw reformy wymiaru sprawiedliwości w think tanku „Ukraiński Instytut Przyszłości”.
W wyborach parlamentarnych w 2019 z ramienia prezydenckiego ugrupowania Sługa Ludu uzyskał mandat posła do Rady Najwyższej IX kadencji. W lipcu 2021 objął stanowisko ministra spraw wewnętrznych w rządzie Denysa Szmyhala; zastąpił na tej funkcji Arsena Awakowa.
Zginął w trakcie inwazji Rosji na Ukrainę 18 stycznia 2023 w katastrofie śmigłowca w Browarach.
Odznaczenia.
Odznaczony Orderem „Za zasługi” III klasy (2022).

</doc>
<doc id="5119896" url="https://pl.wikipedia.org/wiki?curid=5119896" title="Ministrowie spraw zagranicznych Komorów">
Ministrowie spraw zagranicznych Komorów



</doc>
<doc id="5119900" url="https://pl.wikipedia.org/wiki?curid=5119900" title="Leptopelis palmatus">
Leptopelis palmatus

Leptopelis palmatus – gatunek endemicznego płaza bezogonowego z rodziny artroleptowatych zasiedlającego Wyspy Świętego Tomasza i Książęcą.
Opis.
Jest to największy afrykański gatunek płaza nadrzewnego. Samice osiągają długość ciała od 8,1 do 11,0 cm. Samce dorastają natomiast do około 4,1 centymetra. Przylgi na palcach stóp i dłoni powiększone, błona bębenkowa duża, a palce u stóp i dłoni spięte błoną pławną. Grzbiet samic ma zazwyczaj barwę od ciemnozielonej do czarnej, występują czasami liczne jasne kropki. Grzbiet samców przybiera różne barwy – od jasnozielonej przez różowokasztanowy po jasnobrązowy. Brzuch ciemny. Oczu obu płci mają kolor jasnoczerwony. Od spokrewnionego "L. rufus", gatunek ten różni się większą błoną bębenkową i nozdrzami tylnymi, a także teksturą skóry.
Zasięg i siedlisko.
Endemit, występuje wyłącznie na Wyspie Książecej, na której spotykany jest na wysokościach bezwzględnych do 1000 m n.p.m. Zasięg występowania wynosi 196 km². Gatunek ten zasiedla głównie brzegi strumieni i potoków w wilgotnych lasach równikowych. Może spotykany być również w miastach.
Rozmnażanie i rozwój.
Słabo zbadane. Według zeznań miejscowej ludności nawoływanie samców przypomina odgłos towarzyszący otwieraniu butelki napoju gazowanego. Jaja prawdopodobnie zakopywane są blisko zbiornika wodnego, skąd kijanki wydostają się do strumienia.
Status populacji.
Pomimo że gatunek ten jest stosunkowo liczny, ma status gatunku zagrożonego w związku z niewielkim zasięgiem występowania (196 km²), a także degradacją środowiska naturalnego.

</doc>
<doc id="5119901" url="https://pl.wikipedia.org/wiki?curid=5119901" title="Unisport Kijów">
Unisport Kijów



</doc>
<doc id="5119904" url="https://pl.wikipedia.org/wiki?curid=5119904" title="SumDU-UABS Sumy">
SumDU-UABS Sumy



</doc>
<doc id="5119905" url="https://pl.wikipedia.org/wiki?curid=5119905" title="Karl Kaleske">
Karl Kaleske

Karl Kaleske (ur. 19 lutego 1895 w Dobrzyniu nad Wisłą, zm. ?) – SS-Sturmbannführer, adiutant Jürgena Stroopa.
Podczas I wojny światowej służył w 61 Dywizji Piechoty, za co został odznaczony Krzyżem Żelaznym II Klasy.
Po wojnie został policjantem. Do SS dołączył w 1937 pod numerem członkowskim 290196. 1 stycznia 1940 wstąpił do NSDAP.
20 kwietnia 1939 awansował na SS-Untersturmführera jako członek Głównego Urzędu Sicherheitsdienst w Berlinie"." Kaleske służył w koszalińskim Gestapo.
Po wojnie został oskarżony przez Międzynarodowy Trybunał Wojskowy w Norymberdze. Jego zeznania posłużyły jako dowód przeciwko Ernstowi Kaltenbrunnerowi, w wyniku których Kaltenbrunner otrzymał karę śmierci.

</doc>
<doc id="5119906" url="https://pl.wikipedia.org/wiki?curid=5119906" title="Siegmund Lachenwitz">
Siegmund Lachenwitz

Friedrich Siegmund Lachenwitz (ur. 24 grudnia 1820 w Neuss, zm. 25 czerwca 1868 w Düsseldorfie) – niemiecki malarz animalista, przedstawiciel szkoły düsseldorfskiej; także fotograf.
Życiorys.
Syn urzędnika państwowego (Kreissekretärs). W latach 1840–1847 studiował w Kunstakademie Düsseldorf, w klasie pejzażu pod kierunkiem Johanna Wilhelma Schirmera, jednak najchętniej malował zwierzęta. Od 1844 roku był członkiem Verein der Düsseldorfer Künstler, a w 1848 roku został współzałożycielem i dożywotnio członkiem Malkasten (Künstlerverein).
Jego żywe, czasem humorystyczne, animalistyczne sceny rodzajowe przedstawiają zwierzęta domowe i dzikie, głównie w dynamicznych, a niekiedy wręcz dramatycznych interakcjach; z rzadka tylko pojawiają się obok nich postacie ludzkie.
Na początku lat 50. Lachenwitz musiał na pewien czas ograniczyć swoją aktywność plastyczną z powodu choroby oczu. Zajął się wówczas twórczością literacką, pisząc recenzje wystaw dla prasy codziennej, drobne opowiadania humorystyczne, podróżnicze, łowieckie i o zwierzętach, które okraszał własnymi ilustracjami. Udzielał także prywatnych lekcji malarstwa i rysunku, m.in. młodemu Johannowi Peterowi Theodorowi Janssenowi.
Zajmował się też fotografią. W 1866 roku przejął pracownię pioniera fotografii Johanna Franza Michielsa (1823–1887). Syn Lachenwitza, Friedrich Carl, również był fotografem.
Współcześnie prace Lachenwitza są w ofertach domów aukcyjnych. Rekordowa cena za jego obraz "A woodland encounter" (1849) wyniosła 3283 USD i została uzyskana w 2009 roku na aukcji Christie’s.

</doc>
<doc id="5119909" url="https://pl.wikipedia.org/wiki?curid=5119909" title="Edo de Waart">
Edo de Waart

Edo de Waart, właśc. Eduard de Waart (ur. 1 czerwca 1941 w Amsterdamie) – holenderski dyrygent.
Życiorys.
Jako dziecko uczył się gry na fortepianie. W latach 1957–1962 studiował w klasie oboju w Muzieklyceum w Amsterdamie. Początkowo występował jako oboista z Koninklijk Concertgebouworkest. W 1960 roku uczęszczał także na letni kurs dyrygentury u Deana Dixona w Salzburgu, później był uczniem Franco Ferrary w Hilversum, gdzie w 1964 roku debiutował jako dyrygent. W 1965 roku zdobył I nagrodę w konkursie im. Dimitriego Mitropoulosa w Nowym Jorku, po czym w latach 1965–1966 był asystentem Leonarda Bernsteina na stanowisku dyrygenta New York Philharmonic. W 1966 roku został zastępcą dyrygenta Koninklijk Concertgebouworkest, w latach 1967–1979 był także dyrektorem muzycznym Netherlands Wind Ensemble, z którym dokonał licznych nagrań płytowych. W 1967 roku dyrygował gościnnie Filharmonisch Orkest w Rotterdamie, później od 1973 do 1977 roku pełnił funkcję jej dyrektora muzycznego. W 1969 roku wraz z Royal Philharmonic Orchestra debiutował w Wielkiej Brytanii. W 1976 roku debiutował w londyńskim Covent Garden Theatre, dyrygując przedstawieniem "Ariadny na Naksos" Richarda Straussa.
W 1975 roku debiutował z San Francisco Symphony Orchestra, od 1977 do 1985 roku był jej dyrektorem muzycznym. W latach 1979–1982 dyrygował na festiwalu w Bayreuth. W 1980 roku poprowadził przedstawienie "Pierścienia Nibelunga" Richarda Wagnera na otwarcie nowo oddanego do użytku gmachu Louise M. Davies Symphony Hall. Od 1986 do 1995 roku był dyrektorem muzycznym Minnesota Orchestra w Minneapolis. Pełnił także funkcję dyrektora muzycznego Radio Philharmonisch Orkest w Hilversum (1989–2005), dyrektora artystycznego Sydney Symphony Orchestra (1993–1999) i głównego dyrygenta Hong Kong Philharmonic Orchestra (2004–2012). W 2012 roku przyjął stanowisko głównego dyrygenta Koninklijk Filharmonisch Orkest, którą prowadził do sezonu 2015/2016. W 2016 roku został dyrektorem muzycznym New Zealand Symphony Orchestra.

</doc>
<doc id="5119910" url="https://pl.wikipedia.org/wiki?curid=5119910" title="Lucia Bronzetti">
Lucia Bronzetti

Lucia Bronzetti (ur. 10 grudnia 1998 w Genui) – włoska tenisistka.
Kariera tenisowa.
W karierze zwyciężyła w pięciu singlowych turniejach i dwóch deblowych rangi ITF. 9 stycznia 2023 roku zajmowała najwyższe miejsce w rankingu singlowym WTA Tour – 50. pozycję, natomiast 18 kwietnia 2022 osiągnęła najwyższą pozycję w rankingu deblowym – 375. miejsce.
W sezonie 2022 osiągnęła finał zawodów singlowych w Palermo. Przegrała w nim 2:6, 2:6 z Iriną-Camelią Begu. Miesiąc później przegrała w finale rozgrywek cyklu WTA 125 w Vancouver z Walendini Gramatikopulu 2:6, 4:6.

</doc>
<doc id="5119911" url="https://pl.wikipedia.org/wiki?curid=5119911" title="Alain Choo Choy">
Alain Choo Choy

Alain Choo Choy (ur. 28 października 1968) – maurytyjski tenisista stołowy, olimpijczyk.
Wystąpił na Letnich Igrzyskach Olimpijskich 1988 w grze singlowej i deblowej. W eliminacjach singla zajął ostatnią pozycję w grupie C, przegrywając wszystkie siedem spotkań. Jedynego seta wygrał w pojedynku z Irakijczykiem Abdulem Wahabem Alim. Wraz z Gilanym Hosnanim wystartował także w deblu, w którym również zajęli ostatnie miejsce w swojej grupie eliminacyjnej (grupa C). Maurytyjscy tenisiści stołowi przegrali wszystkie sześć pojedynków, nie wygrywając przy tym żadnego seta.

</doc>
<doc id="5119912" url="https://pl.wikipedia.org/wiki?curid=5119912" title="Gilany Hosnani">
Gilany Hosnani

Gilany Hosnani (ur. 21 sierpnia 1957) – maurytyjski tenisista stołowy, olimpijczyk.
Wystąpił na Letnich Igrzyskach Olimpijskich 1988 w grze singlowej i deblowej. W eliminacjach singla zajął ostatnią pozycję w grupie B, przegrywając wszystkie siedem spotkań. Jedynego seta wygrał w pojedynku przeciwko Nowozelandczykowi Barry’emu Griffithsowi. Wraz z Alainem Choo Choyem wystartował także w deblu, w którym również zajęli ostatnie miejsce w swojej grupie eliminacyjnej (grupa C). Maurytyjscy tenisiści stołowi przegrali wszystkie sześć pojedynków, nie wygrywając przy tym żadnego seta.

</doc>
<doc id="5119919" url="https://pl.wikipedia.org/wiki?curid=5119919" title="David Otto">
David Otto

David Otto (ur. 3 marca 1999 w Pforzheim) – niemiecki piłkarz występujący na pozycji napastnika w niemieckim klubie Jahn Regensburg. Wychowanek TSG 1899 Hoffenheim, w trakcie swojej kariery grał także w 1. FC Heidenheim. Młodzieżowy reprezentant Niemiec.

</doc>
<doc id="5119920" url="https://pl.wikipedia.org/wiki?curid=5119920" title="Chrząstów (Koniecpol)">
Chrząstów (Koniecpol)

Chrząstów – historyczna część miasta Koniecpola, stanowiąca jego prawobrzeżną – względem Pilicy – dzielnicę. Rozpościera się głównie wzdłuż ulicy Żeromskiego. Do 1959 samodzielna wieś, posiadająca odrębną historię i powiązania administracyjne od Koniecpola, który związany był z powiatem radomszczańskim w Łódzkiem, podczas gdy Chrząstów związany był z powiatem włoszczowskim w Kieleckiem. Obecnie obie miejscowości należą do powiatu częstochowskiego w województwie śląskim.
W Chrząstowie znajdowała się od początku stacja kolejowa Koniecpola.
Historia.
W latach 1867–1954 Chrząstów był siedzibą gminy Chrząstów w powiecie włoszczowski w guberni kieleckiej. W II RP przynależał do woj. kieleckiego, gdzie 4 listopada 1933 wraz z wsią Michałów, majątkiem Chrząstów, tartakiem Chrząstów, osadą Komora, osadą Grobla i stacją kolejową Koniecpol utworzyły gromadę o nazwie "Chrząstów" w gminie Chrząstów.
Podczas II wojny światowej włączony do Generalnego Gubernatorstwa. Po wojnie powrócono do stanu sprzed z 1939, a Chrząstów stanowił jedną z gromad gminy Chrząstów.
W związku z reformą znoszącą gminy jesienią 1954 roku, Chrząstów włączono do nowo utworzonej gromady Chrząstów.
31 grudnia 1959 z gromady Chrząstów wyłączono osadę Chrząstów i osadę tartakową Chrząstów (a także stację kolejową Koniecpol, wieś Niwa, osady Komora i Grobla oraz gajówki Połońskie i Tomaszów), włączając je do miasta Koniecpol, przyłączonego tego samego dnia do powiatu włoszczowskiego z powiatu radomszczańskiego w woj. łódzkim. W związku z tym Chrząstów stał się obszarem miejskim.
Gromada Chrząstów (bez Chrząstowa) utrzymała się jeszcze dwa lata, do 31 grudnia 1961, aczkolwiek z siedzibą w Koniecpolu.

</doc>
<doc id="5119921" url="https://pl.wikipedia.org/wiki?curid=5119921" title="Chrząstów">
Chrząstów



</doc>
<doc id="5119922" url="https://pl.wikipedia.org/wiki?curid=5119922" title="João Klauss">
João Klauss

João Klauss de Mello (ur. 1 marca 1997 w Criciúmie) – brazylijski piłkarz występujący na pozycji napastnika w belgijskim klubie Standard Liège. Wychowanek Grêmio, w trakcie swojej kariery grał także w takich zespołach, jak TSG 1899 Hoffenheim, HJK oraz LASK Linz. Posiada również obywatelstwo włoskie.

</doc>
<doc id="5119925" url="https://pl.wikipedia.org/wiki?curid=5119925" title="Rybaczek amazoński">
Rybaczek amazoński

Rybaczek amazoński ("Chloroceryle amazona") – gatunek średniej wielkości ptaka z podrodziny rybaczków (Cerylinae) w rodzinie zimorodkowatych (Alcedinidae). Zamieszkuje Meksyk, Amerykę Centralną i Południową. Nie jest zagrożony. 
Systematyka.
Gatunek ten został po raz pierwszy opisany naukowo przez Johna Lathama w 1790 roku. Jest blisko spokrewniony z rybaczkiem zielonym ("C. americana"). Nie wyróżnia się podgatunków. Populacje z północy zasięgu proponowano zaliczyć do podgatunku "mexicana" ze względu na większy rozmiar i niewielkie różnice w upierzeniu, ale zmiany te mają charakter klinalny.
Występowanie.
Rybaczki amazońskie występują od Meksyku przez Amerykę Centralną aż po południową Brazylię, Urugwaj i środkową Argentynę. Spotyka się je przeważnie do 1200 m n.p.m., ale w Wenezueli aż do 2500 m n.p.m. Żyją nad dużymi, wolno lub szybko płynącymi rzekami z bystrzami i głębokimi plosami, nad brzegami jezior i nad zadrzewionymi lagunami; sporadycznie nad lagunami z wodą słonawą, naturalnymi kanałami pośród namorzynów i w estuariach.
Morfologia.
Rybaczek amazoński ma ciemnozieloną głowę i plecy. Dziób czarny i masywny, co odróżnia go od rybaczka popielatego. U samca występuje rdzawa obroża na piersi, której samica nie ma. Obie płcie mają za to mały czubek z piór.
Długość ciała do 30 cm. Masa ciała: samce 98–120 g, samice 125–140 g.
Ekologia.
Gatunek drapieżny; odżywia się rybami, owadami i ich larwami oraz skorupiakami. Atakuje ofiary, wykonując pikowanie.
Samica składa 3–4 jaja w specjalnie wykopanej norce zakończonej komorą o długości 25 cm i średnicy 45 cm. Tylko samica przez 22 dni wysiaduje jaja, a samiec donosi jej w tym czasie pokarm. Co ciekawe, ptaki nie mogą manewrować, więc z nory wychodzą tyłem. Po miesiącu maluchy opuszczają gniazdo, będąc ciągle pod kontrolą rodziny.
Status.
Międzynarodowa Unia Ochrony Przyrody (IUCN) uznaje rybaczka amazońskiego za gatunek najmniejszej troski (LC – "Least Concern") nieprzerwanie od 1988 roku. Liczebność światowej populacji, według szacunków organizacji Partners in Flight z 2019 roku, mieści się w przedziale 0,5–5 milionów osobników, a jej trend uznawany jest za spadkowy.

</doc>
<doc id="5119928" url="https://pl.wikipedia.org/wiki?curid=5119928" title="Lucas Ribeiro">
Lucas Ribeiro

Lucas Ribeiro dos Santos (ur. 19 stycznia 1999 w Salvadorze) – brazylijski piłkarz występujący na pozycji obrońcy w brazylijskim klubie Internacional. Wychowanek Vitórii, w trakcie swojej kariery grał także w TSG 1899 Hoffenheim. Młodzieżowy reprezentant Brazylii.

</doc>
<doc id="5119929" url="https://pl.wikipedia.org/wiki?curid=5119929" title="Niwa (Koniecpol)">
Niwa (Koniecpol)

Niwa – historyczna część miasta Koniecpola, na prawym brzegu Pilicy. Rozpościerają się wzdłuż ulicy o nazwie Przedmieście Niwskie. Do 1959 samodzielna wieś, posiadająca odrębną historię i powiązania administracyjne od Koniecpola, który związany był z powiatem radomszczańskim w Łódzkiem, podczas gdy Niwa związana był z powiatem włoszczowskim w Kieleckiem. Obecnie obie miejscowości należą do powiatu częstochowskiego w województwie śląskim. Leży 500 m od granicy województwa świętokrzyskiego.
Historia.
W latach 1867–1954 Niwa należała do gminy Chrząstów w powiecie włoszczowski w guberni kieleckiej. W II RP przynależała do woj. kieleckiego, gdzie 4 listopada 1933 wraz z gajówką Tomaszów, gajówką Połońskie i osadą Misiowa utworzyły gromadę o nazwie "Niwa" w gminie Chrząstów.
Podczas II wojny światowej włączona do Generalnego Gubernatorstwa. Po wojnie powrócono do stanu sprzed z 1939, a Niwa stanowiła jedną z gromad gminy Chrząstów.
W związku z reformą znoszącą gminy jesienią 1954 roku, Niwę włączono do nowo utworzonej gromady Chrząstów.
31 grudnia 1959 z gromady Chrząstów wyłączono Niwę (a także osadę Chrząstów, osadę tartakową Chrząstów, stację kolejową Koniecpol, osady Komora i Grobla oraz gajówki Połońskie i Tomaszów), włączając je do miasta Koniecpol, przyłączonego tego samego dnia do powiatu włoszczowskiego z powiatu radomszczańskiego w woj. łódzkim. W związku z tym Niwa stała się peryferyjnie położonym obszarem miejskim.

</doc>
<doc id="5119932" url="https://pl.wikipedia.org/wiki?curid=5119932" title="Płudzim">
Płudzim

Płudzim (, ) – przystanek kolejowy w rejonie swietłahorskim, w obwodzie homelskim, na Białorusi. Położony jest na linii Żłobin - Mozyrz - Korosteń.
Zlokalizowany jest w oddaleniu od skupisk ludzkich. Najbliższą miejscowością są Dzienisowiczy.

</doc>
<doc id="5119938" url="https://pl.wikipedia.org/wiki?curid=5119938" title="Dzwonnica w Tawau">
Dzwonnica w Tawau

Dzwonnica w Tawau – dzwonnica znajdująca się w miejscowości Tawau, w stanie Sabah, w Malezji. Jest najstarszą stojącą budowlą w Tawau, została zbudowana przez Japończyków.
Historia.
Dzwonnica została zbudowana w 1921 roku, przez japońskich więźniów oraz dzięki sfinansowaniu budowy przez japońskich biznesmenów. Dzwon został ukryty przez mieszkańców, podczas II wojny światowej, w trakcie ataku Japończyków i dotąd go nie znaleziono. W 2006 roku dzwonnica została odrestaurowana dzięki funduszom przekazanym przez Rotary Club of Tawau.

</doc>
<doc id="5119945" url="https://pl.wikipedia.org/wiki?curid=5119945" title="Astankawiczy (stacja kolejowa)">
Astankawiczy (stacja kolejowa)

Astankawiczy (, ) – stacja kolejowa w miejscowości Astankawiczy, w rejonie swietłahorskim, w obwodzie homelskim, na Białorusi. Położona jest na linii Żłobin - Mozyrz - Korosteń.

</doc>
<doc id="5119947" url="https://pl.wikipedia.org/wiki?curid=5119947" title="Panna Udvardy">
Panna Udvardy

Panna Udvardy (ur. 28 września 1998 w Kaposvárze) – węgierska tenisistka.
Kariera tenisowa.
W karierze zwyciężyła w jedenastu singlowych turniejach i dziewięciu deblowych rangi ITF. 12 września 2022 roku zajmowała najwyższe miejsce w rankingu singlowym WTA Tour – 76. pozycję, natomiast 22 sierpnia 2022 osiągnęła najwyższą pozycję w rankingu deblowym – 75. miejsce.
W 2021 roku awansowała do finału turnieju cyklu WTA 125 w Montevideo, w którym przegrała z Diane Parry 3:6, 2:6.
W sezonie 2022 osiągnęła finał zawodów w Sydney. Razem z Vivian Heisen uległy Annie Danilinie i Beatriz Haddad Mai 6:4, 5:7, 8–10. Wspólnie z Majar Szarif triumfowała w rozgrywkach WTA 125 w Karlsruhe. W lipcu awansowała do deblowego finału zawodów w Palermo, w którym w parze z Aminą Anszbą przegrały z deblem Anna Bondár–Kimberley Zimmermann 3:6, 2:6. W sierpniu w zawodach WTA 125 w Jassach osiągnęła finał zarówno w grze pojedynczej, jak i w podwójnej.

</doc>
<doc id="5119948" url="https://pl.wikipedia.org/wiki?curid=5119948" title="Nika Mikołajów">
Nika Mikołajów

Nika Mikołajów (ukr. МЖФК «Ніка» Миколаїв) – ukraiński klub piłki nożnej kobiet, mający siedzibę w mieście Mikołajów, na południu kraju, grający od sezonu 2020/21 w rozgrywkach ukraińskiej Wyższej ligi piłki nożnej.
Historia.
Chronologia nazw:
Klub piłkarski Torpedoczka' został założony w Mikołajowie w 2014 roku. W sezonie 2014 zespół startował w rozgrywkach Pierwszej ligi, zajmując drugie miejsce w grupie drugiej. Potem jednak przegrał 1:4 w półfinale z Tarnopolczanką oraz 0:5 w meczu o 3.miejsce z Oswita-DJuSSz-3 Iwano-Frankiwsk. W następnym sezonie znów był drugim w grupie. W 2016 drużyna zwyciężyła w swojej grupie, ale potem w turnieju finałowym zajęła ostatnie trzecie miejsce w grupie drugiej. W 2017 klub zmienił nazwę na Orion-Auto, ale po zajęciu trzeciego miejsca w swojej grupie w sezonie 2017/18 zrezygnował z występów w kolejnym sezonie 2018/19. W 2019 klub przyjął nazwę ŻFK Spartak-Orion i ponownie startował w Pierwszej lidze. Po wygraniu grupy drugiej otrzymał promocje do Wyższej ligi. Latem 2020 klub zmienił nazwę na MŻFK Nika. Debiutowy sezon 2020/21 na najwyższym poziomie zakończył na końcowej siódmej pozycji.
Barwy klubowe, strój, herb, hymn.
Klub ma barwy biało-niebieskie. Piłkarki swoje domowe spotkania zazwyczaj grają w błękitnych koszulkach, czarnych spodenkach oraz czarnych getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2021).
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich (stan na 31-05-2021).
Struktura klubu.
Stadion.
Klub rozgrywa swoje mecze domowe na stadionie Park Peremohy w Mikołajowie o pojemności 5 tys. widzów.
Inne sekcje.
Klub oprócz głównej drużyny prowadzi drużynę młodzieżowe oraz dla dzieci, grające w turniejach miejskich.

</doc>
<doc id="5119950" url="https://pl.wikipedia.org/wiki?curid=5119950" title="Chow Yun Fat">
Chow Yun Fat



</doc>
<doc id="5119952" url="https://pl.wikipedia.org/wiki?curid=5119952" title="Charles-Louis Seck">
Charles-Louis Seck

Charles-Louis Seck (ur. 11 maja 1965) – senegalski lekkoatleta, sprinter, trzykrotny uczestnik igrzysk olimpijskich.
Zdobył srebrny medal w biegu na 100 metrów na mistrzostwach Afryki w 1984 w Rabacie, przegrywając tylko z Chidim Imohem z Nigerii. Odpadł w ćwierćfinale biegu na 100 metrów i półfinale sztafety 4 × 100 metrów na igrzyskach olimpijskich w 1984 w Los Angeles. Na światowych igrzyskach halowych w 1985 w Paryżu odpadł w eliminacjach biegu na 60 metrów. Ponownie zdobył srebrny medal w biegu na 100 metrów na mistrzostwach Afryki w 1985 w Kairze, ponownie za Chidim Imohem. Odpadł w eliminacjach biegu na 60 metrów na halowych mistrzostwach świata w 1987 w Indianapolis.
Zdobył brązowy medal w biegu na 100 metrów na igrzyskach afrykańskich w 1987 w Nairobi, przegrywając z Chidim Imohem i Erikiem Akogyiramem z Ghany. Odpadł w ćwierćfinale biegu na 100 metrów i półfinale sztafety 4 × 100 metrów na mistrzostwach świata w 1987 w Rzymie. Po raz trzeci wywalczył srebrny medal w biegu na 100 metrów na mistrzostwach Afryki w 1988 w Annabie, tym razem ulegając Johnowi Mylesowi-Mllsowi z Ghany. Na igrzyskach olimpijskich w 1988 w Seulu odpadł w ćwierćfinale biegu na 100 metrów. Zdobył brązowy medal na tym dystansie na mistrzostwach Afryki w 1990 w Kairze.
Odpadł w półfinale biegu na 60 metrów na halowych mistrzostwach świata w 1991 w Sewilli. Na mistrzostwach świata w 1991 w Tokio odpadł w ćwierćfinale biegu na 100 metrów. Zdobył brązowy medal w sztafecie 4 × 100 metrów na igrzyskach afrykańskich w 1991 w Kairze.
Zdobył srebrny medal w biegu na 100 metrów na mistrzostwach Afryki w 1992 w Belle Vue Maurel, przegrywając z Nigeryjczykiem Victorem Omagbemim.Na igrzyskach olimpijskich w 1992 w Barcelonie odpadł w eliminacjach biegu na 100 metrów i sztafety 4 × 100 metrów.
Był mistrzem Senegalu w biegu na 100 metrów w latach 1984–1986, 1991 i 1992 oraz w biegu na 200 metrów w 1985 i 1986.

</doc>
<doc id="5119955" url="https://pl.wikipedia.org/wiki?curid=5119955" title="Uznaż (przystanek kolejowy)">
Uznaż (przystanek kolejowy)

Uznaż (, ) – przystanek kolejowy w miejscowości Uznaż, w rejonie swietłahorskim, w obwodzie homelskim, na Białorusi. Położony jest na linii Żłobin - Mozyrz - Korosteń.

</doc>
<doc id="5119957" url="https://pl.wikipedia.org/wiki?curid=5119957" title="Dwanaście prac Asteriksa (komiks)">
Dwanaście prac Asteriksa (komiks)

Dwanaście prac Asteriksa (fr. "Les 12 Travaux d'Astérix") – komiks o przygodach Gala Asteriksa, stworzony na podstawie filmu o tym samym tytule.
Fabuła.
Juliusz Cezar wyrusza do wioski Galów i rzuca im wyzwanie. Jeżeli uda im się wykonać dwanaście niezwykłych czynów, do których zdolni mogą być jedynie bogowie (na wzór dwunastu prac Heraklesa), Rzym i Cezar ukorzą się przed Galami. Jeżeli Galowie zawiodą, staną się niewolnikami Rzymian.
Asteriks i Obeliks decydują się przyjąć wyzwanie. W towarzystwie Gajusza Popusa, przedstawiciela Cezara, ruszają, by zmierzyć się z przygotowanymi dla nich wyzwaniami.
Okoliczności powstania.
W 1976 r. miała miejsce premiera filmu animowanego "Dwanaście prac Asteriksa" w reżyserii René Goscinnego i Alberta Uderzo na podstawie oryginalnego scenariusza ich autorstwa. Scenariusz ten posłużył następnie do przygotowania 60-stronicowego komiksu, wydanego w 1976 r. przez francuskie wydawnictwo Dargaud.
W tym samym roku wydano komiks jeszcze dwa razy:
Wydania polskie.
Komiks był wydany w Polsce dwukrotnie (w 2012 r. i 2017 r.) przez Egmont Polska. Autorem tłumaczenia jest Marek Puszczewicz.

</doc>
<doc id="5119965" url="https://pl.wikipedia.org/wiki?curid=5119965" title="Władysław Markowski">
Władysław Markowski



</doc>
<doc id="5119971" url="https://pl.wikipedia.org/wiki?curid=5119971" title="Ośrodek Chopinowski w Szafarni">
Ośrodek Chopinowski w Szafarni

Ośrodek Chopinowski w Szafarni - instytucja kultury samorządu województwa kujawsko-pomorskiego, która powstała dla upamiętnienia pobytu młodego Fryderyka Chopina w Szafarni.
Lokalizacja.
Ośrodek znajduje się w powiecie golubsko-dobrzyńskim, w gminie Radomin, we wsi Szafarnia, ok. 40 km na północny wschód od Torunia.
Charakterystyka.
25 września 1949, w 100-lecie śmierci Chopina, odbył się tu pierwszy koncert chopinowski i otwarto Izbę Pamięci Fryderyka Chopina. 7 września 1952 nadano szkole w Szafarni imię Fryderyka Chopina i przemianowano Izbę Pamięci na Ośrodek Kultu Fryderyka Chopina. W latach 1957–1977 ośrodek nosił nazwę Salonu Muzycznego im. Fryderyka Chopina, choć nie posiadał własnego fortepianu, który zakupiono w 1977. W latach 1970–1976 obiekt był niedostępny dla zwiedzających. W styczniu 1979 część dworu uległa zniszczeniu w pożarze, który sprawił, że działalność Ośrodka ponownie została zawieszona. Wiele eksponatów przekazanych wcześniej przez Towarzystwo im. F. Chopina w Warszawie uległo wówczas zniszczeniu. W latach 1980–1988 przeprowadzono kompleksowy remont budynku. W dniu 10 września 1988, w obecności władz wojewódzkich i lokalnych, nastąpiło oficjalne otwarcie instytucji pod nazwą Ośrodek Kultury im. Fryderyka Chopina w Szafarni. Wydarzeniu temu towarzyszył recital Ewy Pobłockiej połączony z odczytaniem "Kuriera Szafarskiego" przez aktora Igora Śmiałowskiego. Pierwszym dyrektorem odremontowanego ośrodka była Hanna Kończalska. Do działalności ośrodka należało systematyczne organizowanie koncertów artystów polskich i zagranicznych, głównie recitali fortepianowych. Do ożywienia działalności nowej placówki przyczyniła się dyrektor Elżbieta Buler. 1 września 2004 rozpoczął tu działalność Ośrodek Chopinowski, podległy marszałkowi województwa kujawsko-pomorskiego. 5 stycznia 2009 stanowisko dyrektora objęła dr Agnieszka Brzezińska. Za główne cele postawiła sobie promocję placówki wśród turystów polskich i zagranicznych oraz poszerzenie oferty skierowanej do dzieci i młodzieży.
Ośrodek zajmuje cały pałac i otoczony jest parkiem o powierzchni około 3 ha, w którym staw ma kształt fortepianu. Prowadzi bogatą działalność kulturalną, w ramach której odbywają się koncerty, wystawy, spotkania autorskie, przedstawienia i inne wydarzenia artystyczne mające na celu popularyzowanie wiedzy o życiu i twórczości Fryderyka Chopina. W ramach działalności edukacyjnej w Ośrodku odbywają się audycje muzyczne dla grup dotyczące wybranych aspektów życia i twórczości Fryderyka Chopina. Dla uczniów szkół podstawowych Ośrodek organizuje liczne konkursy: Wojewódzki Konkurs Wiedzy o Fryderyku Chopinie, Wojewódzki Konkurs Recytatorski Poezji i Prozy Poświęconej F. Chopinowi i Muzyce, Wojewódzki Konkurs Literacki dla Szkół Podstawowych „Słowem o Szafarni”.
Od 1992 w Ośrodku organizowany jest Międzynarodowy Konkurs Pianistyczny im. Fryderyka Chopina dla Dzieci i Młodzieży w Szafarni.

</doc>
<doc id="5119975" url="https://pl.wikipedia.org/wiki?curid=5119975" title="Rasswietnaja (obwód homelski)">
Rasswietnaja (obwód homelski)

Rasswietnaja (; ) – wieś na Białorusi, w obwodzie homelskim, w rejonie homelskim, w sielsowiecie Balszawik.

</doc>
<doc id="5119976" url="https://pl.wikipedia.org/wiki?curid=5119976" title="Bukowynśka Nadija Wełykyj Kuczuriw">
Bukowynśka Nadija Wełykyj Kuczuriw

Bukowynśka Nadija Wełykyj Kuczuriw (ukr. ВФК «Буковинська надія» Великий Кучурів) – ukraiński klub piłki nożnej kobiet, mający siedzibę we wsi Wełykyj Kuczuriw obwodu czerniowieckiego, na zachodzie kraju, grający od sezonu 2020/21 w rozgrywkach ukraińskiej Wyższej ligi piłki nożnej.
Historia.
Chronologia nazw:
Klub piłkarski Bukowynśka Nadija został założony w miejscowości Wełykyj Kuczuriw w 2016 roku. W sezonie 2018/19 zespół startował w rozgrywkach Pierwszej ligi, zajmując piąte miejsce w grupie pierwszej. Po zajęciu drugiej lokaty w grupie pierwszej otrzymał promocje do Wyższej ligi. Debiutowy sezon 2020/21 na najwyższym poziomie zakończył na końcowej ostatniej 10.pozycji.
Barwy klubowe, strój, herb, hymn.
Klub ma barwy żółto-czarne. Piłkarki swoje domowe spotkania zazwyczaj grają w żółtych koszulkach, czarnych spodenkach oraz żółtych getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2021).
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich (stan na 31-05-2021).
Struktura klubu.
Stadion.
Klub rozgrywa swoje mecze domowe na stadionie Bukowyna w Czerniowcach o pojemności 12 tys. widzów.
Inne sekcje.
Klub oprócz głównej drużyny prowadzi drużynę młodzieżowe oraz dla dzieci, grające w turniejach miejskich.

</doc>
<doc id="5119988" url="https://pl.wikipedia.org/wiki?curid=5119988" title="Brusowanka (Białoruś)">
Brusowanka (Białoruś)

Brusowanka – dawna wieś. Tereny na których leżała znajdują się obecnie na Białorusi, w obwodzie witebskim, w rejonie miorskim, w sielsowiecie Jazno.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim, w gminie Jazno.
Według Powszechnego Spisu Ludności z 1921 roku zamieszkiwało tu 28 osób, wszystkie były wyznania prawosławnego i zadeklarowały polską przynależność narodową. Były tu 4 budynki mieszkalne. W 1931 w 3 domach zamieszkiwało 19 osób.
Wierni należeli do prawosławnej prawosławnej w Jaźnie. Miejscowość podlegała pod Sąd Grodzki w Dziśnie i Okręgowy w Wilnie; właściwy urząd pocztowy mieścił się w Jaźnie.

</doc>
<doc id="5119989" url="https://pl.wikipedia.org/wiki?curid=5119989" title="Théâtre des Champs Elysées">
Théâtre des Champs Elysées



</doc>
<doc id="5119990" url="https://pl.wikipedia.org/wiki?curid=5119990" title="Hrabauka">
Hrabauka

Hrabauka (; , pol. hist. Grabówka) – wieś na Białorusi, w obwodzie homelskim, w rejonie homelskim, w sielsowiecie Hrabauka, nad Ciaruchą.
W pobliżu znajdują się przystanki kolejowe Hrabauka i Żurawinka położone na linii Homel - Czernihów.
Historia.
W XIX i w początkach XX w. położona była w Rosji, w guberni mohylewskiej, w powiecie homelskim. Następnie w granicach Związku Sowieckiego. Od 1991 w niepodległej Białorusi.

</doc>
<doc id="5119991" url="https://pl.wikipedia.org/wiki?curid=5119991" title="Grabówka (Białoruś)">
Grabówka (Białoruś)



</doc>
<doc id="5119995" url="https://pl.wikipedia.org/wiki?curid=5119995" title="Andrea Elsnerová">
Andrea Elsnerová

Andrea Elsnerová (ur. 5 lutego 1977 w Zábřehu) – czeska aktorka.
Pracuje w teatrze i przed kamerą.
W 1996 roku ukończyła praskie konserwatorium. Dołączyła do zespołu Teatru Miejskiego Mladej Boleslavi. Od 1999 roku jest związana z teatrem na Vinohradach.
Za rolę Barbory w filmie "Řád" z 1994 r. (reż. Petr Hvižď) była nominowana do Czeskiego Lwa. Pojawia się również w serialach telewizyjnych.
Jest siostrą aktorki Evy Elsnerovej.

</doc>
<doc id="5119996" url="https://pl.wikipedia.org/wiki?curid=5119996" title="György Tatár">
György Tatár

György Tatár (ur. 10 września 1952 w Miszkolcu) – węgierski piłkarz występujący na pozycji pomocnika, reprezentant kraju.
Życiorys.
W dzieciństwie trenował lekkoatletykę w Diósgyőri VTK, a w wieku 12 lat przeniósł się do sekcji piłki nożnej. Seniorską karierę rozpoczął jednak w Honvéd Papp József SE w 1971 roku. Na początku 1973 roku wrócił do DVTK i w barwach tego klubu zadebiutował w NB I 4 marca w przegranym 1:4 meczu z Ferencvárosi TC. W sezonie 1972/1973 jego klub spadł z ligi, ale już rok później ponownie awansował do NB I. W 1977 i 1980 roku zdobył wraz z klubem Puchar Węgier, zaś w sezonie 1978/1979 jego klub zajął trzecie miejsce w lidze. 20 września 1978 roku zadebiutował w reprezentacji w przegranym 1:2 meczu z Finlandią, rozgrywanym w ramach eliminacji do Mistrzostw Europy 1980. W reprezentacji rozegrał 11 meczów, w których zdobył pięć goli. W sezonie 1983/1984 występował w hiszpańskim CD Castellón. Wskutek problemów z kontuzjami i aklimatyzacją w 1984 roku zakończył karierę.

</doc>
<doc id="5119997" url="https://pl.wikipedia.org/wiki?curid=5119997" title="Jana Preissová">
Jana Preissová

Jana Preissová (ur. 7 lutego 1948 w Pilźnie) – czeska aktorka.
Życiorys.
W 1970 roku ukończyła aktorstwo na DAMU. Związała się z zespołem teatru Na zábradlí (Divadlo Na zábradlí).
Za grę aktorską w filmie "Řád" z 1994 r. (reż. Petr Hvižď) zdobyła Czeskiego Lwa.
Pracuje również w dubbingu. Na swoim koncie ma dwie nagrody Františka Filipovskiego (1995, 1998), honorujące artystów dubbingowych.

</doc>
<doc id="5119998" url="https://pl.wikipedia.org/wiki?curid=5119998" title="Sielsowiet Balszawik">
Sielsowiet Balszawik

Sielsowiet Balszawik (, ) – sielsowiet na Białorusi, w obwodzie homelskim, w rejonie homelskim, z siedzibą w Balszawiku.
Demografia.
Według spisu z 2009 passowiet Balszawik i osiedle typu robotniczego Balszawik zamieszkiwało 2788 osób, w tym 2596 Białorusinów (93,11%), 123 Rosjan (4,41%), 46 Ukraińców (1,65%), 7 Romów (0,25%), 4 Azerów (0,14%), 2 Polaków (0,07%), 7 osób innych narodowości i 3 osoby, które nie podały żadnej narodowości.
Geografia.
Sielsowiet położony jest na północy rejonu homelskiego, przy granicy z rejonami budzkim i wieteckim. Od południa graniczy z eksklawą Homla. Przebiega przez niego linia kolejowa Homel – Żłobin – Mińsk.
Historia.
Sielsowiet Balszawik powstał 12 listopada 2013 z połączenia osiedla typu robotniczego Balszawik i passowietu Balszawik.

</doc>
<doc id="5119999" url="https://pl.wikipedia.org/wiki?curid=5119999" title="Code review">
Code review



</doc>
<doc id="5120002" url="https://pl.wikipedia.org/wiki?curid=5120002" title="Saša Rašilov (ur. 1972)">
Saša Rašilov (ur. 1972)

Saša Rašilov (wł. Alexandr Rašilov; ur. 26 lipca 1972 w Pradze) – czeski aktor.
Życiorys.
Kształcił się w praskim konserwatorium na wydziale muzyczno-dramatycznym, następnie ukończył DAMU. Jeszcze w trakcie studiów występował w teatrze Studio Gag. Od 1994 roku był związany z praskim teatrem miejskim Divadlo Komedie. W 2002 roku dołączył do zespołu Teatru Narodowego w Pradze. Oprócz tego występuje gościnnie na innych scenach.

</doc>
<doc id="5120003" url="https://pl.wikipedia.org/wiki?curid=5120003" title="Saša Rašilov ml.">
Saša Rašilov ml.



</doc>
<doc id="5120007" url="https://pl.wikipedia.org/wiki?curid=5120007" title="Orlanda Amarílis">
Orlanda Amarílis

Orlanda Amarílis, właśc. Orlanda Amarílis Lopes Rodrigues Fernandes Ferreira (ur. 1924 w Assomadzie, zm. 1 lutego 2014 w Lizbonie) – kabowerdeńska pisarka.
Życiorys.
Urodziła się w 1924 roku w Assomadzie, na wyspie Santiago. Jej siostra, Ivone Ramos, również została pisarką. W połowie lat 50. Amarílis zamieszkała w Portugalii i spędziła większość życia w Lizbonie.
W dziedzinie literatury niefikcjonalnej zadebiutowała młodo, publikując kilka artykułów i kronik na łamach kabowerdeńskiego magazynu „Certeza”, zaś w wieku pięćdziesięciu lat ukazały się jej pierwsze utwory niefikcjonalne. Została pierwszą kobietą z Zielonego Przylądka, która opublikowała dzieło literatury niefikcjonalnej o długości powieści. Współpracowała z magazynami „Colóquio/Letras”, „África” i „Loreto 13”, jej twórczość ukazała się także w kilku antologiach.
W trylogii zbiorów opowiadań "Cais-do-Sodré té Salamans", "Ilhéu dos Pássaros" i "A Casa dos Mastros" odeszła od tradycyjnych tematów poruszanych przez pokolenie autorów związanych z magazynem „Claridade”, skupionych na opisywaniu kabowerdeńskiej rzeczywistości przez pryzmat izolacji, prowincjonalności i nieprzewidywalności przyrody. Choć trylogia opisuje życie tak na miejscu, jak i diaspory, tym samym wpisując się w lokalną tradycję emigracji, bohaterowie nie odnajdują lepszego życia poza granicami ojczyzny, a ich nowe życie w Lizbonie często jest równie trudne. Kobiece postaci, którym poświęcała wiele miejsca, natrafiają na ten sam schemat patriarchalnej kontroli, który znany był im z wysp Zielonego Przylądka.
Jej mężem był literat Manuel Ferreira (1917–1992).
Zmarła 1 lutego 2014 roku w Lizbonie.

</doc>
<doc id="5120009" url="https://pl.wikipedia.org/wiki?curid=5120009" title="Osiedle Norma">
Osiedle Norma



</doc>
<doc id="5120015" url="https://pl.wikipedia.org/wiki?curid=5120015" title="Premier-liha (2021/2022)">
Premier-liha (2021/2022)

Premier Liha w piłce nożnej 2021/22 – 30. edycja najwyższych w hierarchii rozgrywek ligowych ukraińskiej klubowej piłki nożnej, organizowanych przez UFPL. Sezon rozpocznął się 24 lipca 2021, a zakończył się 26 kwietnia 2022. Z powodu koronawirusa mecze rozgrywane częściowo bez widzów. Tytuł mistrzowski bronił .
Sezon został zakończony na nadzwyczajnym walnym zgromadzeniu Premier-lihi 26 kwietnia z powodu rosyjskiej inwazji na Ukrainę. Liga zdecydowała, że nie przyzna tytułu mistrzowskiego, ponieważ sezon zakończył się przedwcześnie, ale ligowa pozycja klubu zostanie wykorzystana do określenia kwalifikacji do europejskich pucharów. W spotkaniu wzięło również udział wielu przedstawicieli Ukraińskiego Związku Piłki Nożnej (UAF), wśród których był pierwszy wiceprezydent Ołeh Protasow. Decyzja walnego zgromadzenia Premier-lihi została przedłożona Komitetowi Wykonawczemu UAF do zatwierdzenia. Kolejne nadzwyczajne walne zgromadzenie odbędzie się 25 maja, aby zdecydować, które drużyny awansują z Perszej lihi.
Prezydenci, trenerzy, kapitanowie i sponsorzy.
Uwagi:
Tabela.
&lt;onlyinclude&gt;
&lt;/onlyinclude&gt;
Wyniki.
Drużyny grają ze sobą dwa razy u siebie i na wyjeździe.
Najlepsi strzelcy.
Ostatnia aktualizacja: 17 grudnia 2021

</doc>
<doc id="5120021" url="https://pl.wikipedia.org/wiki?curid=5120021" title="Korea Electric Power Corporation">
Korea Electric Power Corporation

Korea Electric Power Corporation, lepiej znana jako KEPCO (Hangul: 켑코) lub Hanjeon (Hangul: 한전) – jest to największy zakład energetyczny w Korei Południowej, odpowiedzialny za wytwarzanie, przesyłanie i dystrybucję energii elektrycznej oraz rozwój projektów elektroenergetycznych, w tym energetyki jądrowej, wiatrowej i węglowej a, poprzez swoje spółki zależne, od 2011 odpowiada za 93% produkcji energii elektrycznej w Korei Południowej.
Rząd Korei Południowej posiada 51,11% udziałów, a wraz ze spółkami zależnymi firma posiada zainstalowaną moc 65 383 MW. W rankingu największych światowych firm Fortune Global 500 edycji 2011, koncern zajął 271 miejsce.
KEPCO jest członkiem Światowej Rady Energetycznej, Światowego Stowarzyszenia Jądrowego oraz Światowego Stowarzyszenia Operatorów Jądrowych.
Siedziba główna koncernu, pierwotnie zlokalizowana w Samseong-dong w Seulu, została przeniesiona do miasta Naju w prowincji Jeolla Południowa w sierpniu 2014 r. w ramach rządowego programu decentralizacji.
Historia.
Pierwsze światło elektryczne w Korei zostało włączone w Gyeongbokgung w 1887 r.
KEPCO wywodzi swoje początki z firmy Hanseong Jeongi Hoesa (Seoul Electric Company), założonej w 1898 roku podczas rządów dynastii Joseon. Ogłoszenie Dekretu Kontroli Elektryczności Chōsen przez kolonialny rząd Korei w marcu 1943 roku spowodowało integrację kilku firm elektrycznych w Korea Electric Company, powstała w wyniku połączenia Korea Electric Power Company i dwóch spółek dystrybucyjnych, Gyeongsung Electric Company i South Korea Electric Company 1 lipca 1961 r.
W 1982 KECO stało się podmiotem w całości należącym do rządu i został przemianowano na Korea Electric Power Corporation (KEPCO).
Od 10 sierpnia 1989 r. spółka była notowana na Korea Composite Stock Price Index (KOSPI), a później od 1994 na Nowojorskiej Giełdzie Papierów Wartościowych. W 1996 roku firma została głównym wykonawcą projektu wielonarodowej Organizacji Rozwoju Energetycznego Półwyspu Koreańskiego (KEDO) mającego na celu budowę elektrowni jądrowej z lekkim reaktorem wodnym w Korei Północnej, projektu, który ostatecznie zarzucono w 2006 roku. w celu restrukturyzacji koreańskiej energetyki rozpoczętej w połowie lat 90.
23 grudnia 2000 r. ogłoszona została ustawa o wspieraniu restrukturyzacji elektroenergetyki, po której działalność w zakresie wytwarzania energii elektrycznej została podzielona na Korea Hydro &amp; Nuclear Power, spółkę zależną odpowiedzialną dla energetyki jądrowej i wodnej oraz pomiędzy pięć przedsiębiorstw zależnych wytwarzających energię cieplną: Korea South-East Power, Korea Midland Power, Korea Western Power, Korea Southern Power i Korea East-West Power.
W październiku 2012 r. Korea Deposit Insurance Corporation sprzedała swoje 3,6% udziałów w KEPCO za opłatą około 550 mln USD.
Spółki zależne.
KEPCO składa się z sześciu spółek energetycznych i czterech spółek zależnych w powiązanych obszarach biznesowych. Posiada również udziały w czterech spółkach zależnych.
Działalność.
Korea Południowa.
W Korei KEPCO dostarcza energię elektryczną przede wszystkim klientom przemysłowym, handlowym, mieszkaniowym, edukacyjnym i rolniczym. 31 grudnia 2011 r. koncern dysponuje łączną zainstalowaną mocą produkcyjną 67 001 MW z 503 jednostek wytwórczych, w tym elektrowni jądrowych, ropy naftowej, węgla, skroplonego gazu ziemnego, elektrowni wodnych, wiatrowych i słonecznych. Przy długości linii przesyłowych wynoszących 31 249 kilometrów po obwodzie w 2011.
Biznes jądrowy.
Zaangażowanie w sektorze energii jądrowej obejmuje projektowanie i inżynierię elektrowni jądrowej, paliwo jądrowe, rozruch i eksploatację, konserwację i likwidację.
Budowa elektrowni jądrowych jest realizowana przez największe koreańskie firmy budowlane, natomiast produkcja kluczowych elementów elektrowni jądrowej jest realizowana przez takie firmy, jak Doosan Heavy Industries &amp; Construction i Westinghouse Electric Company.
W 2009 roku przedsiębiorstwo wygrało przetarg na budowę czterech bloków reaktora APR-1400 w Zjednoczonych Emiratach Arabskich w Barakah.
W październiku 2013 r. wiceprezes KEPCO, wraz z około 100 osób, został oskarżony o fałszowanie dokumentów bezpieczeństwa.
W 2017 r. koncern wykazał zainteresowanie przejęciem udziałów w elektrowni jądrowej Moorside w Wielkiej Brytanii, ale nie kontynuowało projektu.
W październiku 2020 r. KEPCO podpisało memorandum o porozumieniu z Daewoo Shipbuilding &amp; Marine Engineering w sprawie opracowania pływającej elektrowni jądrowej opartej na małym reaktorze modułowym BANDI-60 60 MW, który jest rozwijany od 2016 r.
Aktywności zagraniczne.
Elektrownia KEPCO Malaya na Filipinach Zagraniczne działalności koncernu rozpoczęły się w 1993 roku, kiedy firma otrzymała kontrakt na doradztwo techniczne na konserwację elektrowni jądrowej Guangdong w Chinach. Obecnie koncern zaangażowany jest w projekty w 13 krajach na całym świecie. W 1996 roku wkroczyła na filipiński rynek energetyczny, otrzymując kontrakt na remont i eksploatację elektrociepłowni w Malayach.
W 1996 przedsiębiorstwo wygrało przetarg na budowę elektrowni gazowo-parowej Ilijan, projektu budowy-eksploatacji-przeniesienia o mocy 1200 MW. Obecnie KEPCO zarządza czterema elektrowniami na Filipinach, w tym kompleksem elektrowni Naga i elektrownią Cebu z obiegowym złożem fluidalnym, podczas gdy działalność operacyjna firmy odpowiada za 12% zainstalowanej mocy wytwórczej w kraju. W kwietniu 2012 r. KEPCO zleciło ICPO pozyskanie 400 mln USD na zakup Boutique Coal w Australii, aby skorzystać z tanich brykietów węglowych, które poprawiły wydajność spalania nawet o 30%.
Naukowcy koncernu próbowali uzyskać szczegółowe informacje na temat własności intelektualnej i dokonać inżynierii wstecznej produktu na własny użytek. Jednakże Boutique Coal anulował wszelkie powiązania z KEPCO z powodu próby obejścia i uznał przedsiębiorstwo za mniej niż renomowane.
W obszarze konsultacji przesyłowych i dystrybucyjnych koncern podjął projekty w Birmie, Kambodży, Wietnamie, Indonezji, Libii, Ukrainie, Paragwaju i Egipcie. Przedsiębiorstwo weszło w branżę energetyki wiatrowej w Chinach z zaangażowaniem w projekt wiatrowy Gansu, którego pierwszy etap budowy rozpoczął się w 2007 roku.
Firma posiada również udziały kapitałowe w projektach wiatrowych w Mongolii Wewnętrznej i Riaoning, a także w chińskiej prowincji Shanxi.
W 2010 roku konsorcjum kierowane przez KEPCO obejmujące Samsung C&amp;T i koreańską firmę Techint, otrzymało kontrakt na budowę i eksploatację elektrowni gazowej Norte II w meksykańskim stanie Chihuahua.
W 2005 roku koncern zaczął dostarczać energię elektryczną do regionu przemysłowego Kaesong w Korei Północnej.
Rozwój aktywów paliwowych.
W celu podniesienia wskaźnika samowystarczalności paliwowej do 60% do 2020 roku, w 2010 roku KEPCO nabyło kopalnię Bylong Coal Mine w Australii od Anglo American PLC. Również w 2010 roku KEPCO kupiło 20% udziałów w Bayan Resources w Indonezji, co pozwoliło spółce na podniesienie wskaźnika samowystarczalności węglowej o 7 mln ton rocznie od 2015 roku. W 2009 roku KEPCO kupiło 1,5% udziałów w indonezyjskiej Adaro Energy, zabezpieczając tym samym 3 mln ton węgla rocznie. Jeśli chodzi o zakup uranu, w 2009 roku KEPCO nabyło 17% udziałów w Denison Mines Corp. w Kanadzie oraz 10% udziałów w kopalni uranu Imouraren firmy Areva SA w Nigrze. W 2010 roku KEPCO podpisało umowę z Arevą na wspólny rozwój kopalń uranu.
Smart grid.
Na początku 2010 r. KEPCO ogłosiło, że do 2030 r. zainwestuje ponad 7 miliardów USD w działalność związaną z inteligentnymi sieciami, aby zwiększyć wydajność dystrybucji energii elektrycznej i zmniejszyć emisje gazów cieplarnianych w Korei. KEPCO jest jedną ze 168 koreańskich i zagranicznych firm biorących udział w projekcie demonstracyjnym Jeju Smart Grid, rozpoczętym po ogłoszeniu w 2009 roku koreańskiej National Smart Grid Roadmap. W czerwcu 2011 roku ogłoszono, że KEPCO będzie współpracować z IBM w celu zbudowania Centrum Operacyjnego w Kompleksie Demonstracyjnym Stanowiska Testowego Inteligentnej Sieci Jeju.

</doc>
<doc id="5120025" url="https://pl.wikipedia.org/wiki?curid=5120025" title="Hospicjum bł. ks. Michała Sopoćki w Wilnie">
Hospicjum bł. ks. Michała Sopoćki w Wilnie

Hospicjum bł. ks. Michała Sopoćki w Wilnie (lit. "Palaimintojo Kunigo Mykolo Sopočkos hospisas Vilniuje") – instytucja opieki paliatywnej w Wilnie. Pierwsza taka placówka na Litwie.
Historia.
Założone w Światowy Dzień Chorego 11 lutego w 2009 roku przez polską siostrę zakonną Michaelę Rak, która od tamtego czasu pełni także funkcję dyrektor placówki. Od 2012 roku mieści się w odremontowanej placówce. Początkowo liczyło 16 łóżek.
Placówka jest odwiedzana przez polityków Litwy i Polski. W 2016 roku hospicjum wizytowała ówczesna prezydent Litwy, Dalia Grybauskaitė, a w 2019 roku przez pierwszą damę Polski Agatę Kornhauser-Dudę i pierwszą damę Litwy, Dianę Nausėdienė.
Od 15 lutego 2020 roku hospicjum ma także oddział dziecięcy, w którym może przyjąć 12 dzieci.
Obecnie jest wspierane przez prywatnych darczyńców, kasę chorych i sponsorów, m.in. Fundację „Pomoc Polakom na Wschodzie”, PKN Orlen, litewski oddział Orlen Lietuva, Stowarzyszenie „Wspólnota Polska”, Międzynarodowy Festiwal Poezji „Maj nad Wilią” w Wilnie.

</doc>
<doc id="5120033" url="https://pl.wikipedia.org/wiki?curid=5120033" title="Klimatyzatory ewaporacyjne">
Klimatyzatory ewaporacyjne



</doc>
<doc id="5120034" url="https://pl.wikipedia.org/wiki?curid=5120034" title="Stanisław Kierbedź (1845-1910)">
Stanisław Kierbedź (1845-1910)



</doc>
<doc id="5120038" url="https://pl.wikipedia.org/wiki?curid=5120038" title="Teekaram Rajcoomar">
Teekaram Rajcoomar

Teekaram Rajcoomar (ur. 13 marca 1964) – maurytyjski bokser, olimpijczyk.
Wystąpił na Letnich Igrzyskach Olimpijskich 1988 w wadze koguciej do 54 kg. W 1/32 finału miał wolny los, natomiast w 1/16 finału zmierzył się z Wenezuelczykiem Abrahamem Torresem, z którym przegrał jednogłośnie na punkty 0–5 (w małych punktach 273–300). 

</doc>
<doc id="5120041" url="https://pl.wikipedia.org/wiki?curid=5120041" title="Pałac Juliusza Heinzla w Łagiewnikach">
Pałac Juliusza Heinzla w Łagiewnikach



</doc>
<doc id="5120049" url="https://pl.wikipedia.org/wiki?curid=5120049" title="Julian Opania">
Julian Opania

Julian Opania, ps. „Zych” (ur. 30 listopada 1904 w Warszawie, zm. 25 września 1944 tamże) – polski leśnik, urzędnik, porucznik piechoty Wojska Polskiego i Armii Krajowej, uczestnik wojny obronnej, działacz konspiracyjny w okresie II wojny światowej, powstaniec warszawski. Ojciec aktora Mariana Opani.
Życiorys.
Urodził się 30 listopada 1904 w Warszawie jako syn Jana i Teofili.
W 1925 ukończył Państwowe Gimnazjum im. ks. Adama Czartoryskiego w Puławach i rozpoczął studia na Wydziale Leśnym Szkoły Głównej Gospodarstwa Wiejskiego w Warszawie. Absolwent Szkoły Podchorążych Rezerwy Piechoty w Zambrowie. Od 1935 pracował na stanowisku sekretarza Powiatowego Wydziału Drogowego w Puławach.
W 1939 podczas kampanii wrześniowej był dowódcą kompanii 15 Pułku Piechoty „Wilków”. Brał udział w obronie bazy lotniczej w Dęblinie. Walczył pod Krasnymstawem i Zamościem, gdzie trafił do niewoli niemieckiej. Po ucieczce z oflagu powrócił do Puław podjąwszy pracę jako urzędnik w gminie, a także rozpoczął działalność konspiracyjną w strukturach Związku Walki Zbrojnej. W konspiracji działał jako oficer Armii Krajowej Obwodu Puławy, następnie przeniesiony służbowo do Pułku AK „Baszta”, jako zastępca dowódcy kompanii O-2, po śmierci rozstrzelanego por. Janusza Marszałka. Poszukiwany przez Gestapo w obawie przed aresztowaniem ukrywał się, a w 1943 wyjechał do Warszawy, gdzie pod pseudonimem „Zych” kontynuował działalność konspiracyjną. W styczniu 1944 został przydzielony do batalionu „Olza” wchodzącego w skład pułku „Baszta” pod dowództwem Komendy Głównej Armii Krajowej i objął funkcję dowódcy kompanii O-2.
W pierwszym dniu powstania warszawskiego, 1 sierpnia 1944 zadaniem jego kompanii było przeprowadzenie od strony Królikarni natarcia na koszary niemieckie mieszczące się w budynku szkoły powszechnej przy ul. Woronicza, bronionej przez liczący około stu żołnierzy oddział SS (akcja „Koło”). Ostatecznie ze względu na spóźnioną koncentrację kompanii, która nie stawiła się w komplecie, akcja nie udała się, zaś porucznik „Zych” zmuszony był wycofać się do Lasów Chojnowskich. W nocy z 16 na 17 sierpnia wraz z grupą odsieczy przebił się ponownie na Mokotów. 26 sierpnia 1944 został mianowany dowódcą kompanii O-1.
Zginął 25 września 1944 wskutek upływu krwi, śmiertelnie postrzelony podczas przebiegania przez ulicę Krasickiego.
Początkowo pochowany w Parku Dreszera, po wojnie ekshumowany i pochowany w kwaterze Pułku AK Baszta na cmentarzu Wojskowym na Powązkach (kw. A-26, rząd 6, grób 14).
Osierocił dwóch synów, Wojciecha i Mariana, przyszłego aktora oraz pozostawił żonę Jadwigę, która była więziona przez Gestapo na Zamku w Lublinie.
W latach powojennych jego rodzinie odmówiono renty, uzasadniając: „Jadwidze Opania oraz jej dwóm nieletnim synom odmawia się renty po oficerze Wojska Polskiego, ponieważ służył w formacjach wrogich ustrojowi socjalistycznemu”.
Pośmiertnie odznaczony Krzyżem Srebrnym Orderu Virtuti Militari, Krzyżem Walecznych, Srebrnym Krzyżem Zasługi z Mieczami oraz Warszawskim Krzyżem Powstańczym. Jest patronem jednej z puławskich ulic.

</doc>
<doc id="5120054" url="https://pl.wikipedia.org/wiki?curid=5120054" title="Wiktoria Pikulik">
Wiktoria Pikulik

Wiktoria Pikulik (ur. 15 czerwca 1998 w Skarżysku-Kamiennej) – polska kolarka torowa.
Życiorys.
Jest siostrą kolarki Darii Pikulik. Uprawia kolarstwo torowe. W 2019 roku została trzykrotną mistrzynią kraju w kolarstwie torowym U23, wygrywając omnium, bieg drużynowy na dochodzenie (wraz z Martą Jaskulską i Marleną Karwacką) i zawody madison. 
W 2018 zajęła 3, a w 2020 uplasowała się na 2 miejscu w trakcie Mistrzostw Polski w kolarstwie torowym w wyścigu punktowym kobiet. W 2018 wraz z siostrą zdobyła srebro, a w 2020, złoto na Mistrzostwach Polski w kolarstwie torowym w zawodach madison kobiet.
Była członkinią reprezentacji polski na Letnich Igrzyskach Olimpijskich 2020, gdzie wystąpi w zawodach madison.

</doc>
<doc id="5120063" url="https://pl.wikipedia.org/wiki?curid=5120063" title="Ludwik Heinzel">
Ludwik Heinzel

Ludwik Henryk Heinzel baron von Hohenfels (ur. 26 lipca 1863 w Łodzi, zm. w czerwcu 1925, tamże) – baron, przedsiębiorca i fabrykant.
Życiorys.
Od 1890 r. był członkiem zarządu Towarzystwa Akcyjnego Fabryki Wyrobów Wełnianych założonego przez ojca – Juliusza Heinzla. Po jego śmierci w 1895 r. Ludwik odziedziczył Arturówek oraz dobra łagiewnickie. W Arturówku Ludwik otworzył browar i wytwórnię win, a w Łagiewnikach stadninę i hodowlę koni wraz z terenem do ćwiczeń konnych. W 1896 r. wybudował willę „Leśniczówkę” wraz ze stadniną. Po pożarze, który strawił w Łagiewnikach dworek myśliwski Zawiszów, Ludwik wybudował w latach 1899–1900 pałac, nazywany Pałacem Ludwika Heinzla, w którym zamieszkał wraz z żoną. W związku ze swoimi arystokratycznymi aspiracjami, projekt pałacu zamówił u znanego berlińskiego architekta Franza Schwechtena, ponadto wokół budynku zrealizował park, korty tenisowe, brojlernię, sad i ogród. W swoim pałacu Heinzlowie podejmowali licznych gości, w tym m.in. Henryka Sienkiewicza. Ludwik Heinzel wspierał w interesach swojego brata – Juliusza Teodora Heinzla, samemu preferując życie ziemiańskie i nie idąc w ślady ojca z równym zaangażowaniem jak brat. Niemniej był on w pewnym stopniu zaangażowany w działalność biznesową rodziny Heinzlów. Był twórcą "Tow. Akc. Łódzkiej Manufaktury Nici" wraz m.in. z bratem i Juliuszem Kunitzerem. W 1911 r. wziął udział w przejęciu pakietu kontrolnego akcji Grand Hotelu od Banku Handlowego, stając się jego głównym udziałowcem, ponadto został pierwszym prezesem spółki „Warrant”, której powstanie zainicjował. Heinzel był również kolekcjonerem sztuki, posiadał m.in. obrazy Alfonse'a Muratona, Henryka Siemiradzkiego i Franza Xavera Winterhaltera.
Życie prywatne.
Był synem Juliusza Heinzla i Pauliny Volkmann. 4 czerwca 1895 r. wziął ślub w parafii św. Krzyża w Warszawie z Marią Konstancją Franciszką hr. Colonna-Walewską z Walewic h. Pierzchała (Kolumna), córką Wincentego i Marii z Przeździeckich, wnuczką Mikołaja i Tekli z Masłowskich. Mieli 1 córkę, Konstancję Elżbietę Paulinę bar. Heinzel von Hohenfels (ur. 1898, zm. 1966 w USA), spadkobierczynię majątku, żonę dyplomaty, Oswalda Kermenicia. Zmarł w swoim pałacu na zapalenie płuc w czerwcu 1925 r.

</doc>
<doc id="5120064" url="https://pl.wikipedia.org/wiki?curid=5120064" title="Emma Chamberlain">
Emma Chamberlain

Emma Frances Chamberlain (ur. 22 maja 2001 w San Bruno) – amerykańska youtuberka i osobowość internetowa.
W 2017 uruchomiła kanał w serwisie YouTube, który od tamtej pory zebrał ponad 10 mln subskrybentów. W 2019 została uwzględniona na liście „25 najbardziej wpływowych ludzi w Internecie” według tygodnika „Time”.
Życiorys.
Urodziła się 22 maja 2001 w San Bruno, a dorastała w San Mateo. Jest jedynaczką. Jej rodzice rozwiedli się, gdy miała pięć lat. Uczęszczała do "Central Middle School" w San Carlos w Kalifornii i "Notre Dame High School" w Belmont, katolickiej szkoły dla dziewcząt, gdzie była cheerleaderką i członkinią drużyny lekkoatletycznej. Opuściła szkołę średnią już po pierwszym roku, zdając egzamin umożliwiający szybsze ukończenie nauki "California High School Exit Exam".
Kariera.
W czerwcu 2017 zaczęła publikować filmy w serwisie YouTube. Na profilu umieszcza głównie wideoblogi, w których dzieli się z widzami swoim codziennym życiem. Już w sierpniu 2017 jej kanał uzyskał grono 150 tys. subskrybentów.
W czerwcu 2018, gdy przeprowadziła się do Los Angeles, wraz z Jamesem Charlesem i duetem komediowym braci znanych jako "The Dolan Twins" zaczęli tworzyć wspólnie pod nazwą "The Sister Squad". W lipcu tego samego roku stała się podopieczną "United Talent Agency".
W 2019 jeden z publicystów „New York Timesa” uznał ją za „najzabawniejszą osobę na YouTube”, a tygodnik „Time” uwzględnił ją na liście „25 najbardziej wpływowych ludzi w Internecie”. 11 kwietnia 2019 opublikowała pierwszy odcinek swojego podcastu "Anything Goes". W tym samym roku, w czasie wrześniowego Tygodnia mody była prowadzącą eventu "Generation Next" organizowanego przez „Teen Vogue”. Stworzyła także serię filmów we współpracy z domem mody Calvin Klein. W grudniu 2019 założyła własną internetową firmę zajmującą się sprzedażą kawy "Chamberlain Coffee".

</doc>
<doc id="5120070" url="https://pl.wikipedia.org/wiki?curid=5120070" title="Małgorzata Cybulska (jeźdźczyni)">
Małgorzata Cybulska (jeźdźczyni)

Małgorzata Cybulska (ur. 28 marca 1998 w Toruniu) – polska zawodniczka jeździectwa sportowego.
Życiorys.
Jeździć konno zaczęła w wieku 8 lat, natomiast w wieku 10 lat przeniosła się do klubu sportowego. Uprawia konkurencję Wszechstronny konkurs konia wierzchowego (WKKW). W 2015 i 2016 reprezentowała Polskę w Mistrzostwach Europy Juniorów, a w 2017 i 2018 w Mistrzostwach Europy Młodych Jeźdźców. 
W swojej karierze pięciokrotnie zdobywała medale w Mistrzostwach Polski WKKW w kategoriach juniorskich, w tym raz w dyscyplinie ujeżdżenia. W 2019 przeszła operację w związku ze zdiagnozowaną u niej dyskopatią kręgosłupa, a następnie sześciomiesięczną rehabilitację. Jeszcze w tym samym roku jako najmłodsza uczestniczka Mistrzostw Europy WKKW Seniorów w niemieckim Luhmühlen zadebiutowała w tej kategorii wiekowej zdobywając indywidualny wynik kwalifikacyjny do Igrzysk Olimpijskich w Tokio. W 2021 znalazła się w składzie polskiej reprezentacji olimpijskiej na Igrzyska Olimpijskie w Tokio, która wywalczyła 13 miejsce drużynowo dla Polski. Małgorzata Cybulska oraz Joanna Pawlak to także pierwsze kobiety w historii polskiego WKKW, które reprezentowały Polskę na Igrzyskach Olimpijskich w podstawowym składzie.
Obecnie reprezentuje klub Stowarzyszenie Jeździeckie Baborówko.
Autorka jednego z pierwszych w Polsce młodzieżowych blogów jeździeckich www.zebrazklasa.com prowadzonego w latach 2012-2019.
Wzrost: 181cm
Najważniejsze wyniki.
2012: 
·        3 miejsce ("na koniu Sojuz") - Olimpiada Młodzieży - Mistrzostwa Polski Juniorów Młodszych WKKW
2013:
·        1 miejsce ("Donkaster") - Olimpiada Młodzieży - Mistrzostwa Polski Juniorów Młodszych WKKW
·        3 miejsce - Puchar Polski Juniorów Młodszych WKKW (Donkaster)
2015:
·        2 miejsce ("Sir Scotty") - Puchar Polski WKKW Juniorów (Sir Scotty)
·        1 miejsce - rankingu WKKW juniorów Polskiego Związku Jeździeckiego (PZJ)
·        46 miejsce ("Sir Scotty") - Mistrzostwa Europy WKKW Juniorów w Białym Borze
·        1 miejsce ("Chenaro 2") - CCI1* Strzegom
·        2 miejsce ("Sir Scotty") - CIC1*J Strzegom
2016:
·        2 miejsce ("Chenaro 2") - CIC1* Jaroszówka
·        3 miejsce ("Chenaro 2") - CIC1*J Strzegom
·        3 miejsce ("Chenaro 2") - Mistrzostwa Polski Juniorów w ujeżdżeniu (Chenaro 2)
·        3 miejsce ("Chenaro 2") - Mistrzostwa Polski Juniorów WKKW
·        24 miejsce indywidualnie ("Chenaro 2") - Mistrzostwa Europy WKKW Juniorów w Montelibretti (Włochy)
·        6 miejsce drużynowo ("Chenaro 2") - Mistrzostwa Europy WKKW Juniorów w Montelibretti (Włochy)
·        1 miejsce - Puchar Polski WKKW Juniorów
2017:
·        1 miejsce ("Chenaro 2") - Mistrzostwa Polski Młodych WKKW Młodych Jeźdźców (Chenaro 2)
·        2 miejsce ("Chenaro 2") - CIC2* Sopot
·        29 miejsce indywidualnie ("Chenaro 2") - Mistrzostwa Europy WKKW Młodych Jeźdźców w Millstreet (Irlandia) (Chenaro 2)
·        8 miejsce drużynowo ("Chenaro 2") - Mistrzostwa Europy WKKW Młodych Jeźdźców w Millstreet (Irlandia) (Chenaro 2)
2018:
·        1 miejsce w rankingu Juniorów Młodszych WKKW Polskiego Związku Jeździeckiego
·        1 miejsce ("Chenaro 2") - CCI1* Renswoude (Holandia)
·        3 miejsce ("Chenaro 2") - CIC2* Sopot
·        21 miejsce indywidualnie ("Chenaro 2") - Mistrzostwa Europy WKKW Młodych Jeźdźców w Fontainebleau (Francja) (Chenaro 2)
·        11 miejsce drużynowo ("Chenaro 2") - Mistrzostwa Europy WKKW Młodych Jeźdźców w Fontainebleau (Francja) (Chenaro 2)
2019:
·        31 miejsce ("Chenaro 2") - CCI4*L Mistrzostwa Europy Seniorów WKKW Luhmuhlen (Niemcy) - zdobycie indywidualne wyniku kwalifikacyjnego do Igrzysk Olimpijskich w Tokio 2020
2020:
·        3 miejsce drużynowo ("Chenaro 2") - CCIO 4*S Nations Cup w Montelibretti (Włochy) 
·        10 miejsce indywidualnie ("Chenaro 2") - CCIO 4*S Nations Cup w Montelibretti (Włochy)
2021:
·        13 miejsce drużynowo ("Chenaro 2") dla Polski w Igrzyskach Olimpijskich w Tokio 2020 (JAP) C

</doc>
<doc id="5120071" url="https://pl.wikipedia.org/wiki?curid=5120071" title="Bocian (nazwisko)">
Bocian (nazwisko)

Bocian (forma żeńska: Bocian/Bocianowa; liczba mnoga: Bocianowie) – nazwisko polskie.

</doc>
<doc id="5120080" url="https://pl.wikipedia.org/wiki?curid=5120080" title="Andrzej Liniewski">
Andrzej Liniewski

Andrzej Liniewski herbu własnego (zm. 5 kwietnia 1661 roku) – sędzia łucki w latach 1644-1661, podsędek łucki w latach 1635-1644, podstoli wołyński w latach 16341635.
Poseł na sejm 1638 roku, sejm 1642 roku. Poseł województwa wołyńskiego na sejm 1661 roku.
Bibliografia.
 

</doc>
<doc id="5120088" url="https://pl.wikipedia.org/wiki?curid=5120088" title="Igrzyska Afrykańskie 1991">
Igrzyska Afrykańskie 1991

5. Igrzyska Afrykańskie – multidyscyplinarne zawody sportowe, które odbyły się w Kairze między 20 września a 1 października 1991 roku.
Dyscypliny.
Rozegrano zawody w 18 dyscyplinach sportowych:
Klasyfikacja medalowa.
Legenda:

</doc>
<doc id="5120092" url="https://pl.wikipedia.org/wiki?curid=5120092" title="Wałczyk stalowy">
Wałczyk stalowy

Wałczyk stalowy ("Magdalis frontalis") – gatunek chrząszcza z rodziny ryjkowcowatych. Zamieszkuje krainę palearktyczną od Półwyspu Iberyjskiego i Afryki Północnej po Syberię. Żeruje na sośnie zwyczajnej.
Taksonomia.
Gatunek ten opisany został po raz pierwszy w 1827 roku przez Leonarda Gyllenhaala pod nazwą "Thamnophilus frontalis".
Morfologia.
Chrząszcz o ciele długości od 4 do 6,3 mm. Ubarwienie ma czarne, z wierzchu z niebieskim połyskiem, od spodu z szarymi łuskami na episternitach i epimerytach śródpiersia i zapiersia, niekiedy z częściowo czerwonobrunatnymi czułkami. Głowa ma oczy nie wystające poza jej zarys. Ryjek jest dłuższy od głowy, mocno zakrzywiony, dość gruby, gęsto punktowany. Przedplecze jest wyraźnie szersze niż dłuższe, zwężone tylko w przedniej części, a w tylnej równoległoboczne albo od nasady zwężone ku przodowi i wskutek tego stożkowate. Tylne kąty są słabo odgięte na zewnątrz. Tarczka jest dość duża, w przedniej części pochylona w dół, w tylnej leżąca na poziomie pokryw. Pokrywy mają nasadę szerszą od przedplecza, przed barkami wysuniętą ku przodowi łukowato, a ku tarczce wyciętą. Rzędy są dość wąskie, słabo wgłębione, zaś międzyrzędy znacznie szersze, z jednym lub dwoma nieregularnymi szeregami malejących ku tyłowi, gęsto rozmieszczonych punktów i drobnym marszczeniem między nimi. Odnóża przedniej pary stykają się biodrami. Uda wszystkich par mają ząbki.
Ekologia i występowanie.
Zarówno larwy, jak i postacie dorosłe są fitofagami sosny pospolitej. Larwy są ksylofagami. Żerują na pędach szczytowych, zwłaszcza położonych w koronie. Drążą chodniki w ich rdzeniach. Preferują drzewa młodsze.
Parazytoidami wałczyka stalowego są "Ontsira antica", "Spathius brevicaudis" i "Spathius rubidus" – błonkówki z rodziny męczelkowatych.
Gatunek palearktyczny. W Europie znany jest z Hiszpanii, Wielkiej Brytanii, Francji, Belgii, Holandii, Niemiec, Austrii, Włoch, Danii, Szwecji, Norwegii, Finlandii, Estonii, Łotwy, Litwy, Polski, Czech, Słowacji, Węgier, Białorusi, Ukrainy, Rumunii, Bułgarii, Grecji oraz europejskich części Rosji i Turcji. Poza tym zamieszkuje Afrykę Północną, azjatycką Turcję i Syberię. W Polsce jest owadem rzadko i sporadycznie spotykanym.

</doc>
<doc id="5120093" url="https://pl.wikipedia.org/wiki?curid=5120093" title="Magdalis frontalis">
Magdalis frontalis



</doc>
<doc id="5120098" url="https://pl.wikipedia.org/wiki?curid=5120098" title="Abrsia">
Abrsia



</doc>
<doc id="5120099" url="https://pl.wikipedia.org/wiki?curid=5120099" title="Rząd Seszeli">
Rząd Seszeli

Rząd Seszeli (Rada Ministrów) – jeden z organów władzy wykonawczej Seszeli; kolegialny centralny organ władzy państwowej. Obecny rząd został zaprzysiężony 3 listopada 2020 roku. Na czele rządu stoi prezydent, Wavel Ramkalawan. 

</doc>
<doc id="5120103" url="https://pl.wikipedia.org/wiki?curid=5120103" title="Rząd Wavela Ramkalawana">
Rząd Wavela Ramkalawana

Rząd Wavela Ramkalawana – Rada Ministrów Seszeli pod kierownictwem prezydenta Wavela Ramkalawana, powołana 3 listopada 2020 roku. Składa się z prezydenta i 13 ministrów. 

</doc>
<doc id="5120105" url="https://pl.wikipedia.org/wiki?curid=5120105" title="Tanguy Coulibaly">
Tanguy Coulibaly

Tanguy Coulibaly (ur. 18 lutego 2001 w Sèvres) – francuski piłkarz iworyjskiego pochodzenia występujący na pozycji napastnika w niemieckim klubie VfB Stuttgart. Wychowanek Paris Saint-Germain.

</doc>
<doc id="5120106" url="https://pl.wikipedia.org/wiki?curid=5120106" title="Silas Katompa Mvumpa">
Silas Katompa Mvumpa

Silas Katompa Mvumpa, w przeszłości znany jako Silas Wamangituka Fundu (ur. 6 października 1998 w Kinszasie) – kongijski piłkarz występujący na pozycji pomocnika w niemieckim klubie VfB Stuttgart. Wychowanek Olympic Matete, w trakcie swojej kariery grał także w takich zespołach, jak Olympique Alès oraz Paris FC.

</doc>
<doc id="5120109" url="https://pl.wikipedia.org/wiki?curid=5120109" title="Zamek w Niedzicy">
Zamek w Niedzicy



</doc>
<doc id="5120111" url="https://pl.wikipedia.org/wiki?curid=5120111" title="Unbelievers">
Unbelievers

 – czwarty singel japońskiego piosenkarza Kenshiego Yonezu, wydany w Japonii 2 września 2015 roku przez Universal Sigma.
Singel został wydany w trzech edycjach: regularnej (CD) i dwóch limitowanych („Live Photobook-ban” oraz „Special Package-ban”). Zadebiutował na 4. pozycji tygodniowej listy Oricon Singles Chart i pozostał na niej przez 11 tygodni. Sprzedał się w nakładzie egzemplarzy fizycznych.
Lista utworów.
Wszystkie utwory zostały napisane, skomponowane i zaaranżowane przez Kenshiego Yonezu.

</doc>
<doc id="5120112" url="https://pl.wikipedia.org/wiki?curid=5120112" title="Medingėnai">
Medingėnai

Medingėnai – wieś na Litwie, w okręgu telszańskim, w rejonie retowskim. Według danych z 2001 roku wieś zamieszkiwało 396 osób. Przez wieś przypływa rzeka Minia.
Po raz pierwszy wieś została wspomniana w 1253. W czasach Wielkiego Księstwa Litewskiego Medingėnai były majątkiem, którym od 1527 rządził starosta żmudzki Stanisław Kieżgajło. W 1877 we wsi urodziła się Marija Pečkauskaitė. W 1923 wieś liczyła 236 mieszkańców, a w 1989 we wsi mieszkały 436 osoby. W 2015 został zatwierdzony herb wsi.
We wsi znajduje się poczta, punkt medyczny, szkoła podstawowa, dom kultury oraz biblioteka.

</doc>
<doc id="5120113" url="https://pl.wikipedia.org/wiki?curid=5120113" title="Lekkoatletyka na Igrzyskach Afrykańskich 1991">
Lekkoatletyka na Igrzyskach Afrykańskich 1991

Lekkoatletyka na Igrzyskach Afrykańskich w 1991 – zawody lekkoatletyczne, które były rozgrywane w Kairze w Egipcie.
Rozegrano 23 konkurencje męskie i 18 kobiecych.

</doc>
<doc id="5120117" url="https://pl.wikipedia.org/wiki?curid=5120117" title="Nikolas Nartey">
Nikolas Nartey

Nikolas Terkelsen Nartey (ur. 22 lutego 2000 w Kopenhadze) – duński piłkarz ghańskiego pochodzenia występujący na pozycji pomocnika w niemieckim klubie VfB Stuttgart oraz w reprezentacji Danii do lat 21. Wychowanek FC København, w trakcie swojej kariery grał także w takich zespołach, jak 1. FC Köln, Hansa Rostock oraz SV Sandhausen.

</doc>
<doc id="5120118" url="https://pl.wikipedia.org/wiki?curid=5120118" title="Wojewódzki Zespół Zakładów Opieki Zdrowotnej Centrum Leczenia Chorób Płuc i Rehabilitacji w Łodzi">
Wojewódzki Zespół Zakładów Opieki Zdrowotnej Centrum Leczenia Chorób Płuc i Rehabilitacji w Łodzi

Wojewódzki Zespół Zakładów Opieki Zdrowotnej Centrum Leczenia Chorób Płuc i Rehabilitacji w Łodzi (także: Szpital Chorób Płuc im. bł. Ojca Rafała Chylińskiego) – wojewódzki szpital chorób płuc położony przy ul. Okólnej 181 w Łodzi (Łagiewniki), powstały w 1966 r., którego początki sięgają 1926 r.
Historia.
W 1926 r. Wydział Zdrowotności Publicznej w Łodzi otrzymał od nadleśnictwa budynek w Łagiewnikach kupiony od rodziny Heinzlów, w związku z czym 8 kwietnia 1926 r. podjęto decyzję o przeniesieniu tam o sanatorium dla lekko-gruźliczych w Chojnach i utworzeniu pięćdziesięciołóżkowego Sanatorium Przeciwgruźliczego. Umieszczono je w 3-kondygnacyjnym, murowanym budynku. Początkowo miało być czynne w okresie 5 miesięcy w roku od 2 maja do 1 października. Uroczyście otwarto i poświęcono je 28 listopada 1926 r., a w październiku 1927 r. przekształcono je w obiekt całoroczny. 22 września 1927 r. odbyła się ponowna ceremonia poświęcenia i otwarcia obiektu. 10 stycznia 1928 r. z inicjatywy doktora Seweryna Sterlinga) oraz Aleksandra Margolisa i Anny Margolis, podjęto decyzję o budowie w Łagiewnikach drewnianych pawilonów, pełniących funkcję sanatorium dla dzieci zagrożonych gruźlicą (tzw. prewentorium). Autorem projektu budynków był Wiesław Lisowski, a realizacji ich podjął się Wydział Budownictwa miasta Łodzi. Koszt budowy pawilonów wyniósł 75 000 zł. Prewentorium uruchomiono w 1929 r., które przyjmowało w okresie od 15 kwietnia do 15 października. Corocznie mogło przyjąć ono łącznie 500 dzieci (100 na turnus).
W trakcie II wojny światowej w pawilonach mieścił się szpital zakaźny dla polskich dzieci. 1 czerwca 1945 r. uruchomiono sanatorium ponownie – obejmowało ono 140 łóżek. We wrześniu 1945 r. uruchomiono również szkołę sanatoryjną, którą oficjalnie powołano 1 września 1946 r. oraz sanatoryjne państwowe przedszkole nr 25. W 1946 r. zorganizowano również sanatorium dla dzieci w wieku przedszkolnym i wczesnoszkolnym w pałacu Ludwika Heinzla. W 1952 r. na sanatorium zaadaptowano również budynek po seminarium duchownym, w którym znalazły się łóżka dla 250 dzieci w wieku przedszkolnym. W 1954 r. dobudowano pawilon, w którym mieściło się 40 łóżek dla dzieci. Pomimo zwiększania się liczby łóżek sanatoryjnych, istniało duże zapotrzebowanie na leczenie gruźlicy wśród dzieci. Znaczny spadek chorych na gruźlicę odnotowano w 1963 r., a w 1964 r. już tylko połowa pacjentów sanatorium chorowała na gruźlicę, pozostali zaś na inne choroby płuc. 1 stycznia 1966 r. prewentorium przekształcono w Szpital Chorób Płuc z 258 łóżkami dla dorosłych, zmniejszając tym samym liczbę łóżek dla dzieci o 50%.
Struktura organizacyjna.
W ramach szpitala funkcjonują 2 izby przyjęć, a także oddziały:

</doc>
<doc id="5120120" url="https://pl.wikipedia.org/wiki?curid=5120120" title="Noureddine Tadjine">
Noureddine Tadjine

Noureddine Tadjine arab. نور الدين•طاجي (ur. 10 maja 1963 w Konstantynie) – algierski lekkoatleta, płotkarz, mistrz Afryki, uczestnik igrzysk olimpijskich.
Zwyciężył w biegu na 110 metrów przez płotki na mistrzostwach Afryki w 1988 w Annabie. Odpadł w ćwierćfinale tej konkurencji na igrzyskach olimpijskich w 1988 w Seulu. Był na tych igrzyskach chorążym reprezentacji Algierii. Na halowych mistrzostwach świata w 1989 w Budapeszcie odpadł w eliminacjach biegu na 60 metrów.
Zdobył srebrny medal w biegu na 110 metrów przez płotki na mistrzostwach Afryki w 1989 w Lagos. Taki sam medal wywalczył w tej konkurencji na igrzyskach afrykańskich w 1991 w Kairze. Odpadł w eliminacjach na tym dystansie na mistrzostwach świata w 1993 w Stuttgarcie.
Był mistrzem Algierii w biegu na 110 metrów przez płotki w latach 1986–1991 i 1993–1995.

</doc>
<doc id="5120125" url="https://pl.wikipedia.org/wiki?curid=5120125" title="Hermann Feldmann">
Hermann Feldmann

Hermann Feldmann (ur. ok. 1826/1827, zm. 1 listopada 1909 w Krakowie) – żołnierz, c. k. inspektor policji w Krakowie.
Życiorys.
Urodził się około 1826/1827. W 1846 wstąpił do Armii Cesarstwa Austriackiego. Podczas wojny austriacko-piemonckiej jako podoficer walczył pod komendą Josepha Radetzky’ego odbywając kampanię w 1848 i w 1849. W tym okresie brał udział w bitwie pod Custozą (24-25 lipca 1848), bitwie pod Mortarą (21 marca 1849), bitwie pod Novarą (23 marca 1849).
W 1857 wstąpił do cywilnej służby państwowej rozpoczynając pracę w C. K. Dyrekcji Policji w Krakowie. Był uważany za urzędnika dysponującego umiejętnościami kryminalistycznymi, niespożytą energią, bezinteresownym charakterem i pracującego z niestrudzoną pilnością. W trakcie powstania styczniowego 1863 zręcznym prowadzeniem swojej służby miał zyskać sympatię polskich działaczy niepodległościowych i doprowadzić do aresztowania wielu rosyjskich szpiegów. Podczas wielu lat swojej pracy zawodowej zakończył sukcesem śledztwa w dwóch szczególnie głośnych sprawach kryminalnych, wzbudzających sensacje w latach 70.. Pierwszą z nich było odnalezienie zrabowanego skarbu z kościoła mariackiego w Krakowie (potem odmówił przyjęcia nagrody oferowanej za to przez Polaków). Drugą było doprowadzenie do schwytania defraudanta Landesbergera. Obie sprawy uchodziły za sensacyjne. Podczas swojej wieloletniej służby Feldmann miał doprowadzić do zatrzymania ponad 5000 przestępców.
Pracował w Krakowie na stanowisku inspektora w zawodzie kryminalistyka. W styczniu 1900 w wieku 74 lat odszedł ze stanowiska w stan spoczynku po 56 latach służby, w tym 13 lat wojskowej i 43 cywilnej. W prasie austriackiej pisano wtedy, że odchodzi jedna z ulubionych postaci miasta Jagiellonów.
W późniejszych latach jako emerytowany c.k. inspektor zamieszkiwał w Krakowie przy ul. Jasnej 2. Miał trzech synów, którymi według stanu z początku 1900 byli: Franz Xaver (wzgl. Franciszek Ksawery, starszy komisarz C. K. Dyrekcji Policji w Wiedniu, nadporucznik C. K. Obrony Krajowej, zm. w maju 1909), Moriz (wzgl. Maurycy, 1899-1917, podpułkownik C. K. Armii), Ferdynand (1862-1919, aktor teatralny).
Zmarł 1 listopada 1909 w Krakowie. Był jednym z ostatnich żyjących żołnierzy armii Radetzky’ego.

</doc>
<doc id="5120130" url="https://pl.wikipedia.org/wiki?curid=5120130" title="Zawodskoj (Kraj Nadmorski)">
Zawodskoj (Kraj Nadmorski)

Zawodskoj () – dawne osiedle typu miejskiego w Kraju Nadmorskim na Rosyjskim Dalekim Wschodzie. Obecnie część miasta Artiom.
W 2002 roku osiedle posiadało populację 15 228 osób. W 2004 wraz z Artiomowskim i Ugłowoje zostało włączone w obszar miasta Artiom.

</doc>
<doc id="5120132" url="https://pl.wikipedia.org/wiki?curid=5120132" title="Ugłowoje">
Ugłowoje

Ugłowoje () – dawne osiedle typu miejskiego w Kraju Nadmorskim na Rosyjskim Dalekim Wschodzie. Obecnie część miasta Artiom.
W 2002 roku osiedle posiadało populację 12 732 osób. W 2004 wraz z Artiomowskim i Zawodskoj zostało włączone w obszar miasta Artiom.

</doc>
<doc id="5120136" url="https://pl.wikipedia.org/wiki?curid=5120136" title="Kienstajcie">
Kienstajcie



</doc>
<doc id="5120138" url="https://pl.wikipedia.org/wiki?curid=5120138" title="Gubry">
Gubry



</doc>
<doc id="5120139" url="https://pl.wikipedia.org/wiki?curid=5120139" title="Lipka (roślina)">
Lipka (roślina)

Lipka, sparmania, jeżatka ("Sparrmannia") – rodzaj roślin z rodziny ślazowatych "Malvaceae". Obejmuje trzy gatunki występujące w południowej Afryce (na południe od Sudanu i Erytrei, włącznie z Krajem Przylądkowym) i na Madagaskarze. 
Rośliny te są uprawiane, zwłaszcza popularna jest lipka afrykańska "S. africana" – w krajach o klimacie chłodniejszym traktowana jako roślina pokojowa. Nazwa naukowa rodzaju upamiętnia szwedzkiego botanika Andersa Sparrmana, uczestnika drugiej podróży Jamesa Cooka.
Systematyka.
Rodzaj z podrodziny "Grewioideae", rodziny ślazowatych "Malvaceae" z rzędu ślazowców. Jest blisko spokrewniony z "Entelea" z Nowej Zelandii (różni się liczbą komór w zalążni i obecnością prątniczków).
Biologia i ekologia.
Rośliny te występują w lasach i na terenach skalistych. 
Kwiaty zapylane są przez owady. W zwisających kwiatach skrajne prątniczki mają budowę i żółtą barwę przypominającą ciałka odżywcze wabiące zapylaczy. Odwiedzając kwiat wchodzą one w wyniku haptonastii w kontakt z płodnymi pręcikami (podrażnione pręciki wykonują dość szybkie ruchy) i znamieniem słupka, dokonując zapylenia. Przed wizytą zapylacza pręciki pozostają stulone. Są one utrzymywane w suchym stanie ponieważ osłonięte są od góry miseczkowato stulonymi i wzniesionymi ku górze działkami i płatkami okwiatu, gromadzącymi wodę i pozwalającymi na przelewanie się jej kropla po kropli przez krawędź okwiatu.

</doc>
<doc id="5120141" url="https://pl.wikipedia.org/wiki?curid=5120141" title="Sparrmannia">
Sparrmannia



</doc>
<doc id="5120142" url="https://pl.wikipedia.org/wiki?curid=5120142" title="Sparmania">
Sparmania



</doc>
<doc id="5120144" url="https://pl.wikipedia.org/wiki?curid=5120144" title="Skirstymoń">
Skirstymoń



</doc>
<doc id="5120147" url="https://pl.wikipedia.org/wiki?curid=5120147" title="Toreutyka">
Toreutyka



</doc>
<doc id="5120156" url="https://pl.wikipedia.org/wiki?curid=5120156" title="Kościół Matki Bożej Niepokalanej w Nowym Sączu">
Kościół Matki Bożej Niepokalanej w Nowym Sączu

Kościół Matki Bożej Niepokalanej w Nowym Sączu – rzymskokatolicki kościół parafialny należący do parafii pod tym samym wezwaniem (dekanat Nowy Sącz Wschód diecezji tarnowskiej).
Obecna świątynia została wzniesiona w latach 1982–1992 według projektu Leszka Filara. Kamień węgielny, pochodzący z Grobu Świętego Piotra w Rzymie, poświęcony przez Ojca Świętego Jana Pawła II, został wmurowany w dniu 2 czerwca 1985 roku przez biskupa Jerzego Ablewicza. Kościół został poświęcony i konsekrowany 15 listopada 1992 roku przez biskupa Józefa Życińskiego. W świątyni znajdują się: kaplica Fatimska, kaplica Miłosierdzia, a także ołtarzyk i obraz świętej Rity. W 1999 roku w kościele zostały zamontowane, jedne z największych w Europie drzwi o wadze 18 ton, powstałe z brązu, zaprojektowane przez Bronisława Chromego i wykonane przez Mariana Borutę. Witraże zostały zaprojektowane przez Macieja Kauczyńskiego.

</doc>
<doc id="5120159" url="https://pl.wikipedia.org/wiki?curid=5120159" title="Letnie Igrzyska Olimpijskie 2032">
Letnie Igrzyska Olimpijskie 2032

XXXV Letnie Igrzyska Olimpijskie (oficjalnie Igrzyska XXXV Olimpiady) – multidyscyplinarne zawody sportowe, które odbędą się w Australii – Brisbane w 2032 roku. Gospodarz igrzysk został ogłoszony 21 lipca 2021 roku podczas konferencji MKOl w Tokio. Australia była już dwukrotnie gospodarzem letnich igrzysk: w 1956 w Melbourne oraz w 2000 w Sydney.
Wybór organizatora.
Decyzja o wyborze Brisbane jako miasta organizującego igrzyska olimpijskie w 2032 roku została ogłoszona 21 lipca 2021 roku na konferencji Międzynarodowego Komitetu Olimpijskiego w Tokio. Zgodnie z nowym formatem wyboru gospodarzy igrzysk olimpijskich, głosowanie miało formę referendum dla 80 delegatów MKOl. Według Australian Broadcasting Corporation 72 delegatów głosowało "tak", 5 delegatów zagłosowało "nie", a 3 delegatów wstrzymało się od głosu. Stolica stanu Queensland była jedynym kandydatem do organizacji tych zawodów. Wcześniej zainteresowanie organizacją igrzysk wyrażały Doha, Budapeszt oraz Zagłębie Ruhry.

</doc>
<doc id="5120160" url="https://pl.wikipedia.org/wiki?curid=5120160" title="Hiroki Itō (ur. 1999)">
Hiroki Itō (ur. 1999)

 – japoński piłkarz występujący na pozycji obrońcy w niemieckim klubie VfB Stuttgart oraz w reprezentacji Japonii. Wychowanek Júbilo Iwata, w trakcie swojej kariery grał także w Nagoyi Grampus.

</doc>
<doc id="5120163" url="https://pl.wikipedia.org/wiki?curid=5120163" title="Budynek klubu muzycznego Lizard King w Toruniu">
Budynek klubu muzycznego Lizard King w Toruniu

Budynek klubu muzycznego Lizard King – budynek dawnej zbrojowni miejskiej, obecnie siedziba Klubu Muzycznego Lizard King w Toruniu.
Lokalizacja.
Budynek znajduje się w południowej części Zespołu Staromiejskiego, przy ul. Kopernika 3, w sąsiedztwie m.in. katedry św. św. Janów i Domu Mikołaja Kopernika.
Historia budynku.
Budynek powstał w 1597 roku i pierwotnie pełnił funkcję miejskiej zbrojowni (arsenału). Przechowywano tu broń oraz sprzęt wojskowy ciężkiego uzbrojenia i taboru dla ponad 1000 żołnierzy. Na początku XX wieku obiekt został przebudowany.
Od 2007 roku w budynku mieści się klub Muzyczny Lizard King.
Budynek jest objęty ochroną konserwatorską jako element historycznego układu urbanistycznego Starego i Nowego Miasta. Figuruje on także gminnej ewidencji zabytków (nr 411).

</doc>
<doc id="5120172" url="https://pl.wikipedia.org/wiki?curid=5120172" title="Dominick Drexler">
Dominick Drexler

Dominick Drexler (ur. 26 maja 1990 w Bonn) – niemiecki piłkarz występujący na pozycji pomocnika w niemieckim klubie Schalke 04. Wychowanek Alemannii Aachen, w trakcie swojej kariery grał także w takich zespołach, jak Bayer Leverkusen II, Rot-Weiß Erfurt, Greuther Fürth, VfR Aalen, Holstein Kiel, Midtjylland oraz 1. FC Köln.

</doc>
<doc id="5120173" url="https://pl.wikipedia.org/wiki?curid=5120173" title="Witalij Kuzniecow (filozof)">
Witalij Kuzniecow (filozof)

Witalij Nikołajewicz Kuzniecow (; ur. 16 sierpnia 1932 w Moskwie, zm. 30 maja 2011 tamże) – radziecki, następnie rosyjski historyk filozofii, doktor nauk filozoficznych (1974), uhonorowany tytułem „Zasłużony Profesor Uniwersytetu Moskiewskiego”.
Życiorys.
W 1955 roku z wyróżnieniem ukończył studia na Wydziale Filozofii Moskiewskiego Uniwersytetu Państwowego im. M.W. Łomonosowa, po czym kontynuował naukę na studiach aspiranckich w Moskiewskim Instytucie Pedagogicznym obwodu moskiewskiego, gdzie obronił pracę kandydacką pt. „Światopogląd Voltaire’a” (). Habilitował się na podstawie pracy "Egzystencjalizm Jean-Paula Sartre’a". Napisał podręcznik akademicki "Niemiecka Filozofia Klasyczna". Pochowany na Cmentarzu Dołgoprudnieńskim.

</doc>
<doc id="5120174" url="https://pl.wikipedia.org/wiki?curid=5120174" title="2032">
2032



</doc>
<doc id="5120180" url="https://pl.wikipedia.org/wiki?curid=5120180" title="Hyperolius drewesi">
Hyperolius drewesi

Hyperolius drewesi – gatunek endemicznego płaza bezogonowego z rodziny sitówkowatych występujący na Wyspie Książecej. 
Opis.
Gatunek ten został wyodrębniony w 2016 roku przez herpetolożkę Raynę C. Bell w związku ze znaczącymi różnicami genetycznymi i morfologicznymi w porównaniu z innymi gatunkami "Hyperolius" zasiedlającymi Wyspy Św. Tomasza i Książęcą. Epitet gatunkowy pochodzi od nazwiska amerykańskiego herpetologa Roberta C. Drewesa badającego batrachofaunę Afryki i Wysp Św. Tomasza i Książęcej. 
Płaz ten posiada smukłe ciało, długość ciała od czubka pyska do ujścia kloaki wynosi 24,8 – 30,9 mm u samców i 32,7 u samic (dotychczas zbadany został jeden osobnik płci żeńskiej). Głowa szersza niż dłuższa, pysk krótki, tępy i zaokrąglony. Tęczówka ma kolor złoty. Błona bębenkowa słabo zaznaczona i okrągła. Brak modzeli godowych. Skóra na grzbiecie chropowata, a na kończynach gładka. Brak fałdu grzbietowo-bocznego. Skóra na przednim odcinku brzucha gładka, a na tylnym szorstka. Występuje rezonator. Grzbiet ma kolor zielony, brzuch jest półprzezroczysty, a klatka piersiowa biała. Występuje dymorfizm płciowy.
Zasięg i siedlisko.
Endemit, występuje na Wyspie Książecej, jednej z wysp Wysp Świętego Tomasza i Książęcej, zazwyczaj na wysokościach bezwzględnych 0 – 650 m n.p.m., chociaż widywany był również na szczycie Pico de Príncipe (wysokość 948 m n.p.m.). Zasiedla lasy pierwotne, użytki rolne, gaje kokosowe, plantacje kawy. Występuje również na obszarach zmodyfikowanych przez działalność człowieka. Gatunek ten jest głównie aktywny nocą i widywany jest na gałęziach i liściach w pobliżu potoków i małych zbiorników wodnych.
Rozmnażanie i rozwój.
Tak jak u "H. molleri," samica składa jaja na liściach zwisających nad wodą. Jaja mają średnicę 2 mm. 
Status.
Gatunkowi temu nie zagraża wyginięcie w związku z m.in. wysokim potencjałem do adaptacji. 

</doc>
<doc id="5120181" url="https://pl.wikipedia.org/wiki?curid=5120181" title="Serie A (2021/2022)">
Serie A (2021/2022)

Serie A 2021/2022 – 120. edycja najwyższej w hierarchii klasy mistrzostw Włoch w piłce nożnej, organizowanych przez Lega Serie A. Sezon rozpoczął się 22 sierpnia 2021, a zakończył się 22 maja 2022. Tytuł mistrzowski po 38 kolejkach zdobył , został Mistrzem Włoch po 11 lat przerwy, świętując 19. "scudetto". Puchar Włoch 11 maja 2022 zdobył , wygrywając 4:2 z Juventusem na Stadio Olimpico w Rzymie. Do drugiej ligi spadły: , i . Tytuł króla strzelców uzyskał piłkarz Lazio Ciro Immobile, który strzelił 27 goli.
Organizacja.
Liczba uczestników pozostała bez zmian (20 drużyn). , oraz zwycięzca baraży awansowali z Serie B. Rozgrywki składały się z meczów, które odbyły się systemem kołowym u siebie i na wyjeździe, w sumie 38 rund: 3 punkty przyznano za zwycięstwo i po jednym punkcie w przypadku remisu. W przypadku równości punktów wyżej została sklasyfikowana drużyna, która uzyskała większą liczbę punktów i różnicę bramek zdobytych w meczach bezpośrednich (więcej goli), a jeśli nadal była sytuacja nierozstrzygnięta, to większa liczba punktów i różnica bramek zdobytych w końcowej klasyfikacji. Zwycięzca rozgrywek ligowych otrzymywał tytuł mistrza Włoch. Trzy ostatnie drużyny spadało bezpośrednio do Serie B.
Rozgrywki.
Tabela.
&lt;onlyinclude&gt;
&lt;/onlyinclude&gt;
Statystyki.
"Stan na 3 maja 2022 roku"
Najlepsi strzelcy.
Źródło: Strona Serie A
Najlepsi asystenci.
Źródło: legaseriea.it

</doc>
<doc id="5120184" url="https://pl.wikipedia.org/wiki?curid=5120184" title="Wyższa Szkoła Pedagogiczna im. Janusza Korczaka w Warszawie">
Wyższa Szkoła Pedagogiczna im. Janusza Korczaka w Warszawie



</doc>
<doc id="5120185" url="https://pl.wikipedia.org/wiki?curid=5120185" title="Brisbane 2032">
Brisbane 2032



</doc>
<doc id="5120186" url="https://pl.wikipedia.org/wiki?curid=5120186" title="Glaube und Schönheit">
Glaube und Schönheit

Glaube und Schönheit (pol. Wiara i Piękno) – sekcja nazistowskiej młodzieżówki Bund Deutscher Mädel zrzeszająca kobiety w wieku od 17 do 21 roku życia.
Charakter organizacji.
Glaube und Schönheit powstała jako organizacja dla kobiet która miała ułatwiać przechodzenia młodych kobiet z BDM do NS-Frauenschaft.
Zadaniem organizacji było przygotowanie młodych kobiet do zadań przyszłych żon i matek.
Podczas wojny do zajęć należały m.in. służba szpitalna, służba na dworcach, pomoc sąsiedzka, dostarczanie poczty i praca w przedszkolach.

</doc>
<doc id="5120187" url="https://pl.wikipedia.org/wiki?curid=5120187" title="Martin Fraisl">
Martin Fraisl

Martin Fraisl (ur. 10 maja 1993 w Wiedniu) – austriacki piłkarz występujący na pozycji bramkarza w niemieckim klubie Schalke 04. Wychowanek Sportunion Wolfsbach, w trakcie swojej kariery grał także w takich zespołach, jak Sierning, Wiener, Wiener Neustädter, Floridsdorfer AC, Botoșani, Sandhausen oraz ADO Den Haag.

</doc>
<doc id="5120188" url="https://pl.wikipedia.org/wiki?curid=5120188" title="Karolina Gilon">
Karolina Gilon

Karolina Gilon (ur. 10 grudnia 1989 w Mrągowie) – polska prezenterka telewizyjna, dziennikarka, modelka i piosenkarka.
Życiorys.
Brała udział w 5 edycji programu Top Model. 
W latach 2015–2019 pracowała w telewizji TTV, a od września 2019 roku pracuje w Telewizji Polsat.
W latach 2016–2019 prowadziła program telewizji TTV pt. "Druga twarz". Od jesieni 2019 prowadzi program telewizji Polsat pt. "Love Island. Wyspa miłości", a od jesieni 2020 jest prowadzącą program, także telewizji Polsat pt. "Ninja Warrior Polska". Brała udział w teledysku świątecznym Polsatu pt. „Święta marzeń jak co rok” z innymi gwiazdami Polsatu. 28 grudnia 2020 została nominowana do Telekamer 2021 w kategorii "Osobowość telewizyjna".

</doc>
<doc id="5120196" url="https://pl.wikipedia.org/wiki?curid=5120196" title="Hyperolius molleri">
Hyperolius molleri

Hyperolius molleri – gatunek endemicznego płaza bezogonowego z rodziny sitówkowatych występujący na Wyspie Św. Tomasza
Opis.
Niewielki płaz – samce osiągają długość 2,4 – 3,1 cm, a samice 3,1 – 3,3 cm. Ciało smukłe, głowa szersza niż dłuższa, a nozdrza znajdują się bliżej czubka pyska niż oka. Źrenica pozioma, a tęczówka złota. Szyszynka nie jest widoczna. Błona bębenkowa słabo zaznaczona i okrągła. Występuje rezonator. Skóra na plecach chropowata, a na kończynach gładka. Grzbiet, boki głów i część kończyn są zielone. Grzbietowa część uda czerwona, z obecnym żółtym pasem (z czarnym konturem, którego brak u "H. drewesi") biegnącym pośrodku uda. Brzuch półprzezroczysty, klatka piersiowa biała z czerwonymi plamkami. Brak fałd grzbietowo-bocznych. 
Analiza filogenetyczna wykazała, że gatunek ten najbliżej spokrewniony jest z "H. drewesi", a w następnej kolejności z "H. thomensis"
Zasięg i siedlisko.
Endemit, występuje na Wyspie Św. Tomasza, jednej z wysp Wysp Św. Tomasza i Książęcej. Zazwyczaj spotykany jest na terenach nizinnych, chociaż widywano również osobniki na wysokościach bezwzględnych 1400 m n.p.m. Zasięg wynosi 1003 km2. Na większych wysokościach bezwzględnych sympatryczny z "H. thomensis", z którym często się krzyżuje. Zasiedla lasy pierwotne, gaje kokosowe, plantacje kawy, a także obszary zmodyfikowane przez działalność człowieka. 
Rozmnażanie i rozwój.
Nawoływanie samce przypomina brzęczenie o częstotliwości 2898 – 3236 Hz. Jaja składane są na liścia zwisających nad zbiornikiem wodny, a nowo wyklute kijanki spadają z liścia do wody.
Status.
Gatunek najmniejszej troski (LC) w związku z dużym potencjałem adaptacyjnym oraz stabilnymi rozmiarami populacji.

</doc>
<doc id="5120198" url="https://pl.wikipedia.org/wiki?curid=5120198" title="Kościół św. Andrzeja Boboli w Sątopach">
Kościół św. Andrzeja Boboli w Sątopach

Kościół świętego Andrzeja Boboli w Sątopach – rzymskokatolicki kościół parafialny należący do parafii pod tym samym wezwaniem (dekanat lwówecki archidiecezji poznańskiej).
Jest to świątynia wzniesiona w latach 1906 - 1908 jako zbór ewangelicki. Budowla jest murowana, otynkowana, składa się z jednej nawy oraz wieży, na której są umieszczone cztery zegary. Od 1945 roku kościół jest własnością parafii rzymskokatolickiej.
Świątynia została zbudowana pod kierownictwem radcy budowlanego Hauptnera z Poznania. Wnętrze kościoła zachowało pierwotny wystrój, m.in. w prezbiterium znajduje się śliczny witraż, przedstawiający Chrystusa nauczającego.

</doc>
<doc id="5120201" url="https://pl.wikipedia.org/wiki?curid=5120201" title="Florian Müller">
Florian Müller

Florian Müller (ur. 13 listopada 1997 w Saarlouis) – niemiecki piłkarz występujący na pozycji bramkarza w niemieckim klubie VfB Stuttgart. Wychowanek 1. FC Saarbrücken, w trakcie swojej kariery grał także w takich zespołach, jak Mainz 05 oraz SC Freiburg. Młodzieżowy reprezentant Niemiec.

</doc>
<doc id="5120205" url="https://pl.wikipedia.org/wiki?curid=5120205" title="Paulin Enfert">
Paulin Enfert

Paulin Enfert (ur. 1853 w Nevers, zm. 1922 w Paryżu) – francuski filantrop katolicki.
Życiorys.
Był drugim dzieckiem w niezamożnej, katolickiej rodzinie, która w 1857 przeprowadziła się do 13. dzielnicy Paryża. Jego ojciec był garbarzem i prowadził garbarnię zwaną "Le Moulin des Prés". Uczęszczał do szkoły miejskiej prowadzonej przez Les Frères des Écoles Chrétiennes. W 1871 uczestniczył w spektaklu o walkach Komuny Paryskiej, co miało duży wpływ na jego formację. Po odbyciu służby wojskowej zaczął występować w pokazach kuglarskich wśród robotników. W 1885 zatrudnił się w Compagnie des Assurances Générale, gdzie pracował przez ponad czterdzieści lat. Wraz z początkiem pracy poświęcał coraz więcej czasu na działalność charytatywną, w tym wśród ubogich dzieci 13. dzielnicy Paryża (uczył je prostych zajęć, katechizmu, zabaw). Dość szybko zdobył lokalną popularność. W 1887 utworzył patronat Saint-Joseph de la Maison Blanche. W 1889 Jules Nolleval, darczyńca, udostępnił patronatowi działkę o powierzchni 2000 m² przy rue Bobillot. Od tej pory działał tu dom dla sierot i dzieci ulicy. Począwszy od 1891 zajmował się też rozdzielaniem żywności dla ubogich (organizacja "La Mie de Pain", od 1920 stowarzyszenie), a od 1895 poszerzył działalność o kulturę fizyczną, zajęcia edukacyjne, a także kulturalne i religijne, jak również bezpłatne poradnictwo lekarskie.
Dwukrotnie otrzymał Nagrodę Montyona za Cnotę (1892 i 1915). Organizacja "La Mie de Pain" otrzymała również Złoty Medal Wystawy Światowej w 1900.
Jest pochowany na paryskim cmentarzu Gentilly.

</doc>
<doc id="5120206" url="https://pl.wikipedia.org/wiki?curid=5120206" title="Atakan Karazor">
Atakan Karazor

Atakan Karazor (ur. 13 października 1996 w Essen) – niemiecki piłkarz występujący na pozycji obrońcy w niemieckim klubie VfB Stuttgart. Wychowanek VfL Bochum, w trakcie swojej kariery grał także w takich zespołach, jak Borussia Dortmund II oraz Holstein Kiel.

</doc>
<doc id="5120209" url="https://pl.wikipedia.org/wiki?curid=5120209" title="Akademia WSB Wydział Zamiejscowy w Cieszynie">
Akademia WSB Wydział Zamiejscowy w Cieszynie

Akademia WSB Wydział Zamiejscowy w Cieszynie (do 15 kwietnia 2018 r. "Wydział Zamiejscowy w Cieszynie Wyższej Szkoły Biznesu" w Dąbrowie Górniczej) – filia akademickiej uczelni powstała w 2008 roku, specjalizuje się w naukach technicznych, naukach o bezpieczeństwie, naukach ekonomicznych i społecznych.
Wydział prowadzi kształcenie na 5 kierunkach studiów I stopnia i II stopnia, Master of Business Administration MBA (partner kierunku: EY Academy of Business), studia podyplomowe (oferta ponad 100 kierunków studiów podyplomowych), we współpracy z Urzędem Miejskim w Cieszynie organizuje Cieszyński Uniwersytet Dziecięcy.
Akademia WSB posiada uprawnienia do nadawania stopnia doktora habilitowanego oraz stopnia doktora w 4 dyscyplinach naukowych: nauki o zarządzaniu i jakości, pedagogika, nauki o bezpieczeństwie oraz inżynieria lądowa, geodezja i transport.
Akademia WSB posiada międzynarodowe akredytacje oraz członkostwa: CEEMAN(ang.) IQA - w obszarze edukacji menedżerskiej przyznaną przez International Association for Management Development in Dynamic Societies CEEMAN, dwie akredytacje EUR-ACE label(ang.)  dla studiów I stopnia na kierunku informatyka oraz dla studiów I i II stopnia na kierunku Transport, przyznaną przez Komisję Akredytacyjną Uczelni Technicznych (KAUT), Excellence in Research (LOGO HR) przyznawane jest przez Komisję Europejską, które na celu zwiększanie atrakcyjności warunków pracy i rozwoju kariery naukowców w Unii Europejskiej, członkostwo w The European University Association (EUA), a także członkostwo w międzynarodowym stowarzyszeniu European Foundation for Management Development (EFMD)(ang.) , które promuje i wzmacnia doskonałość w rozwoju zarządzania.  
Władze wydziału.
Stan na styczeń 2023:
Kierunki studiów.
Według stanu na wiosnę 2021 uczelnia prowadziła kształcenie na 5 kierunkach studiów I stopnia i II stopnia, Master of Business Administration MBA (partner kierunku: EY Academy of Business), studia podyplomowe.
Studia pierwszego stopnia – licencjackie i inżynierskie na kierunkach:
Studia drugiego stopnia – magisterskie uzupełniające na kierunkach:
Działalność studencka.
Samorząd.
Na Uczelni funkcjonuje samorząd reprezentujący wszystkich studentów. Akademia WSB Wydział Zamiejscowy w Cieszynie posiada przedstawiciela w samorządzie studenckim Akademii WSB.
Akademicki Związek Sportowy.
Akademicki Związek Sportowy działający przy uczelni stwarza możliwość realizacji pasji sportowych w 27 dostępnych sekcjach sportowych, zarówno w grach zespołowych, jak również sportach indywidualnych. Oprócz sportu AZS WSB zajmuje się również krzewieniem turystyki i rekreacji ruchowej w środowisku studenckim oraz wśród uczniów szkół średnich Dąbrowy Górniczej, organizując wyjazdy narciarskie, piesze wycieczki górskie, turnieje gier zespołowych oraz imprezy kulturalne.
Konferencje naukowe.
Akademia WSB w Cieszynie jest organizatorem wielu cyklicznych konferencji naukowych o zasięgu międzynarodowym. Do najważniejszych należy zaliczyć:
Najważniejsze inicjatywy AWSB w Cieszynie.
Akademia WSB podejmuje współpracę międzynarodową. Bierze udział w programie wymiany studentów Erasmus. Ponad sto europejskich uczelni ma podpisane z Akademią WSB umowy partnerskie.
Współpraca.
Akademia WSB jest stowarzyszona w: CEEMAN, Konferencji Rektorów Akademickich Szkół Polskich (KRASP), Regionalnej Konferencji Rektorów Uczelni Akademickich, Konsorcjum PROGRESS 3, Polskim Związku Pracodawców Prywatnych Edukacji zrzeszonego w Polskiej Konfederacji Pracodawców Prywatnych LEWIATAN, Stowarzyszeniu Wspierania Bezpieczeństwa Narodowego, Stowarzyszeniu Biznes-Nauka-Samorząd „Pro Silesia”.
Akademia WSB jest członkiem: Regionalnej Izby Gospodarczej w Katowicach; Towarzystwa Naukowego Organizacji i Kierownictwa; Komitetu Sterującego Regionalnej Strategii Innowacji przy Marszałku Województwa Śląskiego; Klub Kapitału Śląska Cieszyńskiego.
Uczelnia podpisała ok. 700 umów z partnerami krajowymi: przedsiębiorstwami, instytucjami administracji publicznej, instytucjami otoczenia biznesu, uczelniami oraz ok. 280 umów z partnerami zagranicznymi. Dotyczą one współpracy w zakresie wspólnych programów i projektów, badań, wymiany doświadczeń i publikacji oraz wymiany wykładowców i studentów.

</doc>
<doc id="5120210" url="https://pl.wikipedia.org/wiki?curid=5120210" title="Mistrzostwa Europy w Piłce Nożnej 1964/Finał">
Mistrzostwa Europy w Piłce Nożnej 1964/Finał

Finał Mistrzostw Europy 1964, formalnie pod nazwą Puchar Europy Narodów 1964 odbył się 21 czerwca 1964 roku o godzinie 19:30 na Estadio Santiago Bernabéu w stolicy Hiszpanii, Madrycie. Zmierzyły się w nim reprezentacja Hiszpanii (gospodarze turnieju) z reprezentacją Związku Radzieckiego (obrońcy tytułu). Sędzią meczu finałowego został Anglik, Arthur Holland. Mistrzem Europy, po raz pierwszy w historii zostali Hiszpanie, którzy pokonali Sowietów 2:1 po bramkach Jesúsa Peredy i Marcelino Martíneza Cao. Jedynego gola dla gości w tym spotkaniu zdobył Galimzian Chusainow.
Uczestnicy.
 vs 
Mecz.
----MISTRZ EUROPY 1964
HISZPANIA
PIERWSZY TYTUŁ

</doc>
<doc id="5120215" url="https://pl.wikipedia.org/wiki?curid=5120215" title="CPOR Donieck">
CPOR Donieck

CPOR Donieck (ukr. ЖФК «ЦПОР» Донецьк) – ukraiński klub piłki nożnej kobiet, mający siedzibę w mieście Donieck, na wschodzie kraju, grający w sezonie 2002 w rozgrywkach ukraińskiej Wyższej ligi piłki nożnej.
Historia.
Chronologia nazw:
Klub piłkarski CPOR' został założony w Doniecku 3 września 2001 roku. W sezonie 2002 zespół startował w rozgrywkach Wyższej ligi, zajmując trzecie miejsce w grupie pierwszej. Potem jednak zrezygnował z dalszych występów w mistrzostwach i w 2003 klub połączył się z innym donieckim klubem Donneczanka Donieck, po czym nazwa została zmieniona na ŻFK Donneczanka-CPOR.
Barwy klubowe, strój, herb, hymn.
Klub ma barwy biało-czarne. Piłkarki swoje domowe spotkania zazwyczaj grają w białych koszulkach, czarnych spodenkach oraz czarnych getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2021).
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich (stan na 31-05-2021).
Struktura klubu.
Stadion.
Klub rozgrywa swoje mecze domowe na stadionie Stadion Industrialno-Pedagogicznego Technikum w Doniecku o pojemności 1 tys. widzów.
Inne sekcje.
Klub oprócz głównej drużyny prowadzi drużynę młodzieżowe oraz dla dzieci, grające w turniejach miejskich.

</doc>
<doc id="5120216" url="https://pl.wikipedia.org/wiki?curid=5120216" title="Donczanka-CPOR Donieck">
Donczanka-CPOR Donieck



</doc>
<doc id="5120219" url="https://pl.wikipedia.org/wiki?curid=5120219" title="Seat Ibiza GTi 16V">
Seat Ibiza GTi 16V



</doc>
<doc id="5120221" url="https://pl.wikipedia.org/wiki?curid=5120221" title="Welsh Premier League (2011/2012)">
Welsh Premier League (2011/2012)

Welsh Premier League 2011/2012 (znana jako "Corbett Sports Building Society" Welsh Premier League ze względów sponsorskich) był 20. sezonem najwyższej klasy rozgrywkowej w Walii.
Sezon został otwarty 12 sierpnia 2011 r., a zakończył się 19 maja 2012 r. finałem baraży o miejsce w eliminacjach do Ligi Europy UEFA.
FAW Club Licensing Appeals Body zdecydowało o cofnięciu licencji Tier 1 i UEFA dla 
co skutkowało automatycznym spadkiem na drugi poziom walijskiego futbolu w następnym sezonie i utratą miejsca w europejskich pucharach. Carmarthen Town, który zajął jedenaste miejsce w lidze, uniknął dzięki temu degradacji.
Mistrzem po raz szósty w swojej historii został zespół .
Format rozgrywek.
Rozgrywki składały się z trzech faz. W pierwszej fazie drużyny grały ze sobą dwukrotnie, raz u siebie i raz na wyjeździe.
W drugiej fazie Welsh Premier League podzieliła się na dwie konferencje, sześć najlepszych drużyn stworzyło Championship Conference, pozostałe PlayOff Conference.
W ramach tych grup kluby ponownie zmierzyły się ze sobą dwukrotnie.
Wszystkie punkty zebrane przez zespoły w pierwszej fazie zostały przeniesione do drugiej fazy.
Drużyna, która zajęła pierwsze miejsce w Championship Conference została ogłoszona mistrzem Welsh Premier League i zakwalifikowała się do drugiej rundy kwalifikacyjnej Ligi Mistrzów UEFA w następnym sezonie.
Drużyna, która zajęła drugie miejsce w Championship Conference, automatycznie kwalifikowała się do pierwszej rundy kwalifikacyjnej Ligi Europejskiej UEFA,
Drużyny, które zajęły miejsca między trzecim, a szóstym w Championship Conference, oraz drużyna z siódmego miejsca z PlayOff Conference wzięły udział w trzeciej fazie sezonu European Playoffs.
Ponieważ trzecia drużyna ligi została relegowana z powodów licencyjnych, do play-off dołączy ósmy zespół rozgrywek.
Zwycięzca zdobył miejsce w pierwszej rundzie kwalifikacyjnej Ligi Europy UEFA w następnym sezonie.
Zdobywcą Pucharu Walii został mistrz kraju, dlatego miejsce w pierwszej rundzie kwalifikacyjnej Ligi Europy UEFA otrzymał uczestnik finału.
Tylko jeden zespół z drugiego poziomu rozgrywek otrzymał licencję, dlatego żaden z klubów, które zajęły ostatnie dwa miejsca w drugiej puli, nie spadł z ligi.
Skład ligi w sezonie 2011/2012.
W lidze rywalizowało dwanaście drużyn – jedenaście z poprzedniego sezonu
i jedna z Welsh Football League Division One: (wicemistrz Welsh Football League Division One), który zastąpił .
Z powodów licencyjnych żadna z dwóch pierwszych drużyn mogących awansować z Cymru Alliance nie otrzymała promocji, dzięki czemu w lidzie utrzymał się .

</doc>
<doc id="5120222" url="https://pl.wikipedia.org/wiki?curid=5120222" title="Tichookieanskaja">
Tichookieanskaja

Tichookieanskaja () – główna stacja pasażerska w Nachodce w Kraju Nadmorskim w Rosji. Znajduje się na linii kolejowej z Ugolnej do Mysu Astafjewa. Jest położona w centrum miasta, w pobliżu portu. Została otwarta w 1953 roku.
Nazwa pochodzi od Oceanu Spokojnego.

</doc>
<doc id="5120224" url="https://pl.wikipedia.org/wiki?curid=5120224" title="Cité du train">
Cité du train

Cité du train, w Miluzie, jest największym muzeum kolei w Europie.
Jest następcą "musée français du chemin de fer" (muzeum narodowe kolei francuskich), organizacji odpowiedzialnej za konserwację głównego historycznego sprzętu kolejowego SNCF.
Muzeum zostało otwarte w 1971 roku. 

</doc>
<doc id="5120226" url="https://pl.wikipedia.org/wiki?curid=5120226" title="Hamadi Al Ghaddioui">
Hamadi Al Ghaddioui

Hamadi Al Ghaddioui (ur. 22 września 1990 w Bonn) – marokański piłkarz niemieckiego pochodzenia występujący na pozycji napastnika w niemieckim klubie VfB Stuttgart. Wychowanek 1906 Witterschlick, w trakcie swojej kariery grał także w takich zespołach, jak Bayer Leverkusen II, SC Verl, Borussia Dortmund II, Sportfreunde Lotte oraz Jahn Regensburg.

</doc>
<doc id="5120229" url="https://pl.wikipedia.org/wiki?curid=5120229" title="Trąba lądowa">
Trąba lądowa



</doc>
<doc id="5120231" url="https://pl.wikipedia.org/wiki?curid=5120231" title="Powodzie w Europie w lipcu 2021">
Powodzie w Europie w lipcu 2021



</doc>
<doc id="5120232" url="https://pl.wikipedia.org/wiki?curid=5120232" title="Paweł Baranowski (poeta)">
Paweł Baranowski (poeta)

Paweł Baranowski (ur. 28 czerwca 1972 w Gdyni) - polski poeta, przewodnik turystyki górskiej i kajakowej
Życiorys.
Ukończył Wyższą Szkołę Morską w Gdyni. W latach 1994-1997 związany był z Inicjatywą Poetycką Almanach. Jego debiut literacki miał miejsce na łamach prasy literackiej pod koniec lat dziewięćdziesiątych. Swoje utwory publikował między innymi w "Autografie", "Tyglu Kultury", RzeczPospolitej Kulturalnej, "Dzienniku Polskim" (Londyn), "Coolturze", "Poezji", "Blizie", "Dodatku Literackim Nagrody Literackiej Gdynia". Prezentacje jego pozji miały miejsce w Radiu Gdańsk i TV Tele-Top Gdynia. W latach 2001-2005 zainicjował utworzenie Przystani Poetyckiej „Strych” a także organizację Spotkań Poetyckich w Cafe Strych w Gdyni. Zaangażował się w planowanie gdyńskich Przeglądów „Połowy Poetyckie". W 2004 roku P. Baranowski był uczestnikiem spotkań Sopockiego Klubu Pisarzy i Przyjaciół Książki. W latach 2007-2008 działał w Grupie Literackiej Polaris w Londynie. Po powrocie z Wielkiej Brytanii ponownie włączył się w organizację Przystani Poetyckiej „Strych” oraz konkursu „Połowy Poetyckie”.
W 2005 roku był layreatem honorowej nagrody Prezydenta Miasta Gdyni za animację kultury. W 2011 r. otrzymał stypendium Marszałka Województwa Pomorskiego.

</doc>
<doc id="5120233" url="https://pl.wikipedia.org/wiki?curid=5120233" title="Fremontodendron">
Fremontodendron

Fremontodendron – rodzaj drzew z rodziny ślazowatych. Obejmuje w zależności od ujęcia dwa lub trzy gatunki. Rośliny te występują w Ameryce Północnej – w Kalifornii (na południe od Hrabstwa Shasta) i w północno-zachodnim Meksyku (w Kalifornii Dolnej).
Rosną na suchych stokach wzniesień, w chaparralu i lasach dębowych. Bywają uprawiane jako ozdobne (także w odmianach). Stosunkowo najbardziej mrozoodporny jest mieszaniec między "F. californicum" i "F. mexicanum". W warunkach Polski możliwa jest uprawa roślin z tego rodzaju na obszarach o najłagodniejszym klimacie. W miejscach wilgotnych i zasobnych rośliny te rosną szybko i okazale, ale są bardzo krótkowieczne.
Nazwa naukowa rodzaju upamiętnia Johna Frémonta – amerykańskiego wojskowego i odkrywcę. Przyrostek "dendron" pochodzi z greki i oznacza drzewo.
Systematyka.
W systemach APG z XXI wieku i końca XX jest to rodzaj z podrodziny wełniakowych "Bombacoideae" w obrębie ślazowatych "Malvaceae". W dawniejszych systemach klasyfikacyjnych wełniakowe podnoszone były zwykle do rangi rodziny wełniakowatych "Bombacaceae".
W niektórych ujęciach wyróżniany jest "Fremontodendron decumbens" o pędach pokładających się i wysokości zwykle poniżej 1 m oraz kwiatach ciemno pomarańczowych do miedzianych, alternatywnie takson ten ma rangę podgatunku "F. californicum" subsp. "decumbens" .

</doc>
<doc id="5120234" url="https://pl.wikipedia.org/wiki?curid=5120234" title="Stefano Gori">
Stefano Gori

Stefano Gori (ur. 9 marca 1996 w Brescii) – włoski piłkarz występujący na pozycji bramkarza we włoskim klubie Como. Wychowanek Brescii, w trackie swojej kariery grał także w takich zespołach, jak Milan, Bari, Pro Piacenza, Pisa oraz Juventus.

</doc>
<doc id="5120235" url="https://pl.wikipedia.org/wiki?curid=5120235" title="Złoty sierp">
Złoty sierp

Złoty sierp (fr. "La serpe d’or") – drugi album komiksu o przygodach Gala Asteriksa autorstwa René Goscinnego (scenariusz) i Alberta Uderzo (rysunki).
Komiks ukazywał się początkowo w odcinkach, na łamach francuskiego czasopisma "Pilote", począwszy od 1960. Został wydany w formie albumu w 1962 r.
Pierwsze polskie wydanie (w tłumaczeniu Jolanty Sztuczyńskiej) pochodzi z 1991 r.
Fabuła.
Panoramiks złamał swój złoty sierp. Bez niego nie może udać się na coroczny zjazd druidów ani ścinać jemioły – niezbędnego składnika magicznego napoju, dającego Galom nadludzką siłę.
Asteriks i Obeliks podejmują się udać w podróż, by kupić sierp u najlepszego znanego Panoramiksowi wytwórcy – Ameriksa (notabene dalekiego kuzyna Obeliksa), mieszkającego w Lutecji.
Po przybyciu do Lutecji okazuje się, że sklep Ameriksa jest zamknięty, a żaden z mieszkańców nie chce mówić o zniknięciu jego właściciela. Asteriks i Obeliks rozpoczynają poszukiwania.

</doc>
<doc id="5120236" url="https://pl.wikipedia.org/wiki?curid=5120236" title="Ugolnaja (stacja kolejowa)">
Ugolnaja (stacja kolejowa)

Ugolnaja () – węzłowa stacja kolejowa na linii Kolei Transsyberyjskiej z Biry przez Chabarowsk do Władywostoku. Znajduje się na półwyspie Murawiowa-Amurskiego we wsi Trudowoje w Kraju Nadmorskim w Dalekowschodnim Okręgu Federalnym. Uruchomiona w 1893 roku.
Na stacji rozpoczyna się również linia kolejowa Ugolnaja – Mys Astafjewa do Nachodki.

</doc>
<doc id="5120237" url="https://pl.wikipedia.org/wiki?curid=5120237" title="Twardziak szczeciniasty">
Twardziak szczeciniasty



</doc>
<doc id="5120239" url="https://pl.wikipedia.org/wiki?curid=5120239" title="Philipp Förster">
Philipp Förster

Philipp Förster (ur. 4 lutego 1995 w Bretten) – niemiecki piłkarz występujący na pozycji pomocnika w niemieckim klubie VfB Stuttgart, którego jest wychowankiem. W trakcie swojej kariery grał także w takich zespołach, jak Waldhof Mannheim, 1. FC Nürnberg II oraz SV Sandhausen.

</doc>
<doc id="5120241" url="https://pl.wikipedia.org/wiki?curid=5120241" title="Adrian Spyrka">
Adrian Spyrka

Adrian Spyrka (ur. 1 sierpnia 1967 w Zabrzu) – niemiecki piłkarz polskiego pochodzenia, występujący na pozycji obrońcy lub pomocnika.
Życiorys.
Jest wychowankiem Vestii Disteln. W 1986 roku został piłkarzem Borussii Dortmund. W Bundeslidze zadebiutował 26 września w wygranym 7:0 spotkaniu z Blau-Weiß 90 Berlin. W 1987 roku wraz z reprezentacją RFN U-20 zajął drugie miejsce na Młodzieżowych Mistrzostwach Świata.
W 1988 roku został zawodnikiem 1. FC Saarbrücken, gdzie występował do 1991 roku. Następnie był piłkarzem klubów Bundesligi: Stuttgarter Kickers i 1. FC Köln. W 1993 roku został zawodnikiem Rot-Weiss Essen. W 1994 roku wystąpił w finale Pucharu Niemiec, w którym RW Essen uległ 1:3 Werderowi Brema. W tym samym roku klub spadł do Regionalligi. W sezonie 1995/1996 Spyrka reprezentował barwy SG Wattenscheid 09, a następnie był zawodnikiem 1. FSV Mainz 05, dla którego w 2. Bundeslidze rozegrał ponad sto spotkań.
Karierę zawodniczą zakończył w 2002 roku. Następnie był m.in. asystentem trenera w 1. FC Saarbrücken (2007–2008), trenerem rezerw SV Wehen Wiesbaden (2009–2010) oraz asystentem trenera rezerw Borussii Mönchengladbach.

</doc>
<doc id="5120242" url="https://pl.wikipedia.org/wiki?curid=5120242" title="Mościc z Małego Ściborza">
Mościc z Małego Ściborza

Mościc z Małego Ściborza (także: z Dąbia, z Chocenia) herbu Ostoja (zm. przed 1436) – kasztelan Šuran i Plavca (dzisiejsza Słowacja), właściciel dóbr ziemskich: Małe Ściborze, Dąbie, Choceń, Świerczyn, Szczutkowo, Rzegocin, Rzeżewo, Lutobórz, Kępka, Ruda, Sobiczewy.
Życiorys.
Mościc z Małego Ściborza, Dąbia i Chocenia był synem Andrzeja z Małego Ściborza, podczaszego gniewkowskiego. Jego dziadkiem był Mościc ze Ściborza, wojewoda gniewkowski, starosta brzeski kujawski. Miał brata Ścibora arcybiskupa Egeru. 
Mościc z ramienia stryja Ścibora ze Ściborzyc (właśc. ze Ściborza i Beckova), wojewody siedmiogrodzkiego, pełnił urzędy kasztelańskie w Šuranach (w 1403) i Plavcu (przed 13 I 1413). W roku 1413 wrócił do Polski i nabył dobra ziemskie w województwie brzeskim. Kupił tego roku od Jana Kostyry herbu Pomian Dąbie a następnie w latach 1413–1415 od Jana z Lubomyśla herbu Pomian Świerczyn. W roku 1419 nabył od Materny, Tomasza i Wojciecha Pakoskich herbu Laska Szczutkowo, Rzegocin, Rzeżewo, Lutobórz, Kępkę, Rudę z młynem i Sobiczewy. Był miłośnikiem polowań z wykorzystaniem drapieżnych ptaków. Ożenił się z Zuzanną, z którą miał syna Marcina. O rodzinie Mościca wspomniał Kasper Niesiecki w "Herbarzu Polskim" a także heraldyk Seweryn hr Uruski.

</doc>
<doc id="5120243" url="https://pl.wikipedia.org/wiki?curid=5120243" title="Operacja Eiche">
Operacja Eiche

Operacja Eiche – operacja zrealizowana przez III Rzeszę, której celem było uwolnienie Benito Mussoliniego. Nazwę operacji ("Eiche") tłumaczy się na język polski jako "dąb".
Przyczyny.
Wskutek wielu niepowodzeń wojennych rosło niezadowolenie włoskiej ludności wyrażane w strajkach i protestach przeciwko partii faszystowskiej. 25 lipca 1943 roku Wielka Rada Faszystowska zdecydowała o odsunięciu Benito Mussoliniego od władzy, tego samego dnia król Wiktor Emanuel III pozbawił Mussoliniego stanowiska premiera i nakazał jego internowanie. Nowym premierem kraju został Pietro Badoglio. Na początku Mussolini uwięziony był rezydencji króla Włoch Villa Savoia, później został przewieziony do koszar karabinierów w rzymskim Zatybrzu. Jeszcze tego samego dnia przewieziono go do gmachu szkoły kadetów policji, w którym spędził dwa dni.
Operacja.
26 lipca 1943 roku Otto Skorzeny spotkał się w Wilczym Szańcu z Adolfem Hitlerem, od którego otrzymał rozkaz udziału w operacji, która miała na celu uwolnienie internowanego Mussoliniego. Na potrzeby operacji Skorzeny został oddelegowany do Luftwaffe i oddał się pod dowództwo generała Kurta Studenta, któremu zostało powierzone dowództwo nad całą operacją. Wkrótce nastąpiło spotkanie Skorzenego ze Studentem. Niemieckie dowództwo nie wiedziało jednak, gdzie internowany był Mussolini, więc musiało czekać aż wywiad ustali miejsce uwięzienia duce. Przez 10 dni do 6 sierpnia duce był przetrzymywany na wyspie Ponza, później przetrzymywano go na Sycylii; Mussolini był często przewożony, aby utrudnić Niemcom jego odbicie. Skorzenemu udało się ustalić, że Mussolini jest przetrzymywany w porcie La Maddalena, jednak jego odbicie pokrzyżowało rychłe przeniesienie duce 27 sierpnia w inne miejsce. W celu utrudnienia wykrycia miejsca internowania Mussoliniego włoski rząd rozpuszczał fałszywe plotki o miejscu jego przetrzymywania. Niemieckie służby opłacały swoich informatorów fałszywymi pieniędzmi pochodzącymi z Operacji Bernhard. Na początku września niemiecki nasłuch radiowy wykrył wzmożoną pracę włoskiej radiostacji w pobliżu góry Gran Sasso, wkrótce wywiadowi udało się ustalić, że duce więziony jest w hotelu Albergo-Rifugio w ośrodku narciarskim Campo Imperatore. W hotelu znajdował się tylko Mussolini, obsługa hotelu oraz 200 osób ochraniających duce (Mussolini zajmował pokój 201). Jedyną drogą prowadzącą do hotelu była kolejka linowa, którą łatwo było zablokować. Wkrótce Niemcy przeprowadzili lot rozpoznawczy za pomocą bombowca Heinkel He 111 wyposażonego w aparat fotograficzny lecącego ponad 5000 metrów nad poziomem morza. 12 września 1943 roku rozpoczęto próbę odbicia Mussoliniego. Grupa operacyjna była uzbrojona między innymi w karabinki FG42 (karabinki te zostały wtedy po raz pierwszy użyte bojowo), lekkie moździerze i karabiny maszynowe, jednak ogień miał zostać otworzony jedynie w razie konieczności. Częścią żołnierzy, których zadaniem było wylądowanie szybowcami w pobliżu hotelu dowodził Georg Freiherr von Berlepsch, zaś drugą częścią żołnierzy, których zadaniem było opanowanie dolnej stacji kolejki liniowej oraz lotniska w Aquila de Abruzzi, dowodził major Harald Mors. W operacji brali udział spadochroniarze Studenta oraz komandosi Skorzenego. Tuż przed zaplanowanym startem szybowców lotnisko Pratica de Mare, z którego maszyny miały wystartować zostało zbombardowane przez wojska amerykańskie. Wskutek uszkodzenia nawierzchni lotniska dwa niemieckie szybowce rozbiły się podczas startu. Spadochroniarzy transportowano niemieckimi szybowcami transportowymi DFS 230. Na pokładzie szybowca Skorzenego znajdował się zabrany tam pod przymusem dowódca włoskich karabinierów Fernando Soleti, którego obecność miała powstrzymać Włochów przed otwarciem ognia do niemieckich samolotów oraz zabiciem Mussoliniego i wprowadzić zamęt w szeregach Włochów. Około godziny 14:00 niemieckie szybowce zaczęły lądować w pobliżu hotelu w Campo Imperatore. Po wylądowaniu Soleti pobiegł do włoskich żołnierzy ochraniających duce i rozkazał im nie strzelać do niemieckich żołnierzy. Wkrótce po spotkaniu Skorzenego z dowódcą obrony hotelu Włosi skapitulowali. W tej sytuacji Niemcy błyskawicznie zajęli hotel. Pierwszym, który nawiązał kontakt z Mussolinim był Skorzeny. Ostatni szybowiec, który miał wylądować w pobliżu hotelu rozbił się i były to jedyne straty odniesione przez III Rzeszę w trakcie operacji. Po dwunastu minutach od lądowania niemieckich szybowców Mussolini był już uwolniony. Niemcy opracowali trzy wersje odwrotu z duce, wedle pierwszej Mussolini miał zostać przetransportowany na opanowane wcześniej przez żołnierzy Morsa lotnisko Aquila, wedle drugiej w pobliżu dolnej stacji kolejki linowej prowadzącej do hotelu miał wylądować mały samolot Fieseler Fi 156 Storch, zaś wedle trzeciej drugi Fieseler Fi 156 Storch miał wylądować w pobliżu hotelu w Campo Imperatore. Z pierwszej wersji odwrotu zrezygnowano z powodu niemożliwości nawiązania łączności radiowej z oddziałem, który opanował lotnisko; z drugiej wersji zrezygnowano, ponieważ samolot, który wylądował w pobliżu dolnej stacji kolejki liniowej uległ uszkodzeniu. Ostatecznie więc drugi Fieseler Fi 156 Storch pilotowany przez Heinricha Gerlacha wylądował na łące przy hotelu. Samolot był dwumiejscowy, jednak ostatecznie lecieli nim Gerlach, Skorzeny i Mussolini. Przeciążony samolot leciał tuż nad szczytami, w trakcie lotu stracił jedno koło, jednak bezpiecznie wylądował. Wkrótce Skorzeny i Mussolini polecieli Heinkelem He 111 do Wiednia, a potem do Wilczego Szańca, gdzie duce spotkał się z Hitlerem. 
Skutki.
Uwolniony Mussolini stał się przywódcą zależnej od III Rzeszy Włoskiej Republiki Socjalnej. Skorzeny uzyskał awans na stopień Sturmbannführera oraz Krzyż Rycerski. Oprócz tego Skorzeny zyskał ogromną sławę; przypisano mu także większość zasług związanych z operacją. Student, Gerlach, Mors oraz von Berlepsch również zostali odznaczeni różnymi orderami za udział w operacji. Propaganda nazistowska przypisała większość zasług SS, a zmarginalizowała zasługi Luftwaffe.

</doc>
<doc id="5120244" url="https://pl.wikipedia.org/wiki?curid=5120244" title="Philipp Klement">
Philipp Klement

Philipp Klement (ur. 9 września 1992 w Ludwigshafen am Rhein) – niemiecki piłkarz występujący na pozycji pomocnika w niemieckim klubie VfB Stuttgart. Wychowanek 1. FC Kaiserslautern, w trakcie swojej kariery grał także w takich zespołach, jak 1. FC Nürnberg II, Hansa Rostock, Mainz 05 oraz Paderborn 07. Młodzieżowy reprezentant Niemiec.

</doc>
<doc id="5120246" url="https://pl.wikipedia.org/wiki?curid=5120246" title="Hyperolius thomensis">
Hyperolius thomensis

Hyperolius thomensis – endemiczny gatunek płaza bezogonowego z rodziny sitówkowatych występujący na Wyspie Św. Tomasza. Największy przedstawiciel rodzaju "Hyperolius"
Opis.
Jest to duży gatunek płaza – długość ciała samców od ujścia kloaki do czubka pyska wynosi 3,6– 4,1 cm, a samic 3,6 – 4,9 cm, co czyni go największym gatunkiem rodzaju "Hyperolius" – jest to przykład tzw. Gigantyzmu wyspowego (ang. "Island gigantism"), kiedy to gatunki wyspiarskie osiągają większe rozmiary niż spokrewnione taksony na kontynencie. Ciało jest dość smukłe, a głowa szersza niż dłuższa. Pysk krótki, tępo zaokrąglony. Błona bębenkowa słabo zaznaczona i okrągła. Źrenica pozioma, tęczówka złota. Brak modzeli godowych. Skóra na grzbiecie i brzuchu chropowata, a na klatce piersiowej i spodniej części kończyn gładka. Brak fałdów grzbietowo-bocznych. Grzbiet jednolicie brązowy, zielony lub zielononiebieski. Brzuch pomarańczowy z dużymi czarnymi plamkami. Palce u stop i dłoni pomarańczowe. 
Zasięg i siedlisko.
Endemit, występuje wyłącznie na wyspie Św. Tomasza – jednej z wysp Wysp Świętego Tomasza i Książęcej. Zasiedla lasy pierwotne, zazwyczaj na wysokościach bezwzględnych powyżej 800 m n.p.m. Zasięg występowania wynosi 857 km2. Spotykany zazwyczaj w na liściach i gałęziach od jednego do ponad pięciu metrów nad ziemią. Na granicach lasów pierwotnych i wtórnych obserwuje się mieszańce "H. thomensis" i "H. molleri". 
Rozmnażanie i rozwój.
Nawoływanie samców osiąga częstotliwość 2338 – 2654 Hz. Do rozrodu dochodzi zazwyczaj w niewielkich zbiorniczkach wodnych w wywrotach, a także w zagłębieniach w drzewach. Jednorazowo składanych jest 20-40 jaj o średnicy 2-2,5 mm, z których wykluwają się kijanki. 
Status.
Gatunek zagrożony (EN) w związku z niewielkim i poszatkowanym zasięgiem, a także degradacją środowiska naturalnego. Odławiany jest czasami i przetrzymywany jako zwierzę domowe. 

</doc>
<doc id="5120248" url="https://pl.wikipedia.org/wiki?curid=5120248" title="Chris Führich">
Chris Führich

Chris Führich (ur. 9 stycznia 1998 w Castrop-Rauxel) – niemiecki piłkarz występujący na pozycji napastnika w niemieckim klubie VfB Stuttgart. Wychowanek Schalke 04, w trakcie swojej kariery grał także w takich zespołach, jak 1. FC Köln, Borussia Dortmund II oraz Paderborn 07.

</doc>
<doc id="5120252" url="https://pl.wikipedia.org/wiki?curid=5120252" title="Roberto Massimo">
Roberto Massimo

Roberto Massimo (ur. 12 października 2000 w Akrze) – niemiecki piłkarz włoskiego pochodzenia występujący na pozycji pomocnika w niemieckim klubie VfB Stuttgart oraz w reprezentacji Niemiec do lat 21. Wychowanek Arminii Bielefeld.

</doc>
<doc id="5120255" url="https://pl.wikipedia.org/wiki?curid=5120255" title="Halina Filek-Marszałek">
Halina Filek-Marszałek

Halina Filek-Marszałek, również jako Halina Filek (ur. 30 maja 1939 w Wadowicach) – polska reżyserka i scenarzystka filmów animowanych.
Założycielka i fundatorka Fundacji Heleny i Lechosława Marszałków Reksio. Żona Lechosława Marszałka, reżysera i scenarzysty filmów animowanych. 

</doc>
<doc id="5120256" url="https://pl.wikipedia.org/wiki?curid=5120256" title="Fabian Bredlow">
Fabian Bredlow

Fabian Bredlow (ur. 2 marca 1995 w Berlinie) – niemiecki piłkarz występujący na pozycji bramkarza w niemieckim klubie VfB Stuttgart. Wychowanek Herthy Zehlendorf, w trakcie swojej kariery grał także w takich zespołach, jak RB Leipzig, Red Bull Salzburg, Liefering, Hallescher oraz 1. FC Nürnberg. Młodzieżowy reprezentant Niemiec.

</doc>
<doc id="5120257" url="https://pl.wikipedia.org/wiki?curid=5120257" title="Halina Filek">
Halina Filek



</doc>
<doc id="5120260" url="https://pl.wikipedia.org/wiki?curid=5120260" title="Franciszek Orłowicz">
Franciszek Orłowicz

Franciszek Orłowicz ps. „Urbanowicz”, „Tobruk”, „Lech” (ur. 8 stycznia 1900 w Kołtynianach, zm. 1967 w Pittsburghu) – podpułkownik piechoty Polskich Sił Zbrojnych, kawaler Orderu Virtuti Militari.
Życiorys.
Urodził się 8 stycznia 1900 w Kołtynianach, w ówczesnym powiecie święciańskim guberni wileńskiej, w rodzinie Jana i Anny z domu Ibelhaupt. W czasie I wojny światowej razem z rodziną został ewakuowany w okolice Charkowa, gdzie kontynuował naukę w gimnazjum, a następnie zaciągnął się do armii rosyjskiej.
W lutym 1918 został członkiem Polskiej Organizacji Wojskowej. Początkowo pełnił funkcję komendanta placówki, a następnie komendanta Obwodu Święciany.
17 lipca 1925 został mianowany z dniem 1 kwietnia 1925 porucznikiem ze starszeństwem z 1 stycznia 1925 i 9. lokatą w korpusie oficerów piechoty. W tym samym roku został przeniesiony do 13 Pułku Piechoty w Pułtusku. W czerwcu 1933 został przeniesiony do Korpusu Ochrony Pogranicza i przydzielony do 1. Kompanii graniczna „Druja” Batalionu KOP „Słobódka”. 27 czerwca 1935 został mianowany kapitanem ze starszeństwem z 1 stycznia 1935 i 102. lokatą w korpusie oficerów piechoty. W lutym 1938 został przydzielony do Dywizyjnego Kursu Podchorążych Rezerwy 16 DP przy 65 Pułku Piechoty w Grudziądzu na stanowisko dowódcy kompanii szkolnej. W marcu 1939 pełnił służbę w 64 Pułku Piechoty w Grudziądzu na stanowisku dowódcy plutonu artylerii piechoty. W trzeciej dekadzie sierpnia 1939, w czasie mobilizacji alarmowej pułku, objął stanowisko kwatermistrza. Na tym stanowisku wziął udział w kampanii wrześniowej.
W 1956 wyjechał do Stanów Zjednoczonych. Zamieszkał w Pittsburghu, w stanie Pensylwania. Włączył się aktywnie w działalność Stowarzyszenia Polskich Kombatantów w Stanach Zjednoczonych.
Zmarł w 1967 w Pittsburghu i tam został pochowany. W Ciechanowie na cmentarzu komunalnym ma grób symboliczny, obok żony (sektor 14-8-12).
Franciszek Orłowicz był żonaty z Jadwigą z Chmielińskich (1909–1970), z którą miał syna Lecha Tadeusza (1931–2017).

</doc>
<doc id="5120262" url="https://pl.wikipedia.org/wiki?curid=5120262" title="Emerald (sieć)">
Emerald (sieć)

Sieć Emerald – paneuropejska ekologiczna sieć obszarów chronionych o szczególnym znaczeniu (Areas os Special Conservation Interest – ASCI).
Historia, cele, założenia.
Została utworzona w 1989 roku przez Radę Europy w ramach jej prac w Stałym Komitecie Konwencji Berneńskiej. Tworzenie sieci Emerald ma pozytywnie wpłynąć na ochronę zagrożonych gatunków i ich naturalnych siedlisk w zdominowanym przez człowieka i podzielonym na fragmenty krajobrazie Europy. Sieć Emerald jest odpowiednikiem sieci Natura 2000 w krajach, które nie są członkami Unii Europejskiej. Sieć została zaplanowana dla całej Europy oraz północnej części Afryki.
Uczestnictwo w sieci jest nieobowiązkowe, ale stosowanie wytycznych wskazanych w Konwencji powinno być ściśle przestrzegane przez państwa ratyfikujące.
Sieć składa się z trzech komponentów:
Linki zewnętrzne.
Emerald Network of Areas of Special Conservation Interest

</doc>
<doc id="5120268" url="https://pl.wikipedia.org/wiki?curid=5120268" title="Katastrofa lotnicza w Asuanie">
Katastrofa lotnicza w Asuanie

Katastrofa lotnicza w Asuanie – katastrofa lotnicza, która wydarzyła się 20 marca 1969 roku. W jej wyniku Iljuszyn Ił-18D należący do linii United Arab Airlines rozbił się na lotnisku w Asuanie, zabijając 100 ze 105 osób na pokładzie. 
Samolot.
Maszyną obsługującą lot był Iljuszyn Ił-18D (nr rej.SU-APC) o numerze seryjnym 188011301. Samolot opuścił linię produkcyjną 1966 i do czasu katastrofy wylatał jedynie 128 godzin w powietrzu. 
Przebieg lotu.
Samolot odbywał nierozkładowy lot z Dżuddy do Asuanu, maszyna przewoziła muzułmańskich pielgrzymów, którzy wygrali pielgrzymkę do Mekki na loterii. W wyniku burzy piaskowej maszyna podjęła dwie nieudane próby lądowania. Podczas trzeciej próby podejścia samolot przechylił się w prawo i uderzył skrzydłem w ziemię około 1100 metrów przed progiem pasa. Samolot w wyniku zderzenia natychmiast stanął w płomieniach, zginęło 100 z 105 osób na pokładzie. Śledztwo wykazało, że przyczyną wypadku było zejście poniżej minimalnej bezpiecznej wysokości, a dodatkową przyczyną było zmęczenie pilotów.

</doc>
<doc id="5120271" url="https://pl.wikipedia.org/wiki?curid=5120271" title="Brit Awards 2021">
Brit Awards 2021

41. ceremonia rozdania Brit Awards, prestiżowych nagród wręczanych przez Brytyjski Przemysł Fonograficzny, odbyła się 11 maja 2021 w O2 Arena w Londynie.
Nagrody zwyczajowo odbywały się w lutym, jednak gala w 2021 została opóźniona z powodu pandemii COVID-19. Gospodarzem ceremonii po raz czwarty z rzędu został komik Jack Whitehall.
2 kwietnia 2021 ogłoszono, że ceremonia będzie miała publiczność na żywo w postaci 4 tys. kluczowych pracowników z Londynu. W ramach programu pilotażowego każdy, kto uczestniczył w gali, musiałby zwrócić negatywny wynik testu COVID-19 przed i po ceremonii. Jednak tłum nie musiał być zdystansowany społecznie ani nosić masek na twarzy po wejściu do O2 Arena. Inne wydarzenia, które były częścią programu pilotażowego to: impreza w klubie nocnym w Liverpoolu w dniach 30 kwietnia i 1 maja, która gościła 3 tys. osób każdego wieczoru, koncert na 5 tys. osób w Liverpoolu 2 maja, finał Emirates FA Cup pomiędzy Chelsea i Leicester City 15 maja, które miały 21 tys. widzów zaledwie cztery dni po finale The Brits i Carabao Cup pomiędzy Manchesterem City i Tottenhamem Hotspur 25 kwietnia, który zgromadził 4 tys. widzów.
Nominacje i zwycięzcy.
Nominacje do nagrody Rising Star Award ogłoszono 11 marca 2021, a zwycięzcę – 19 marca 2021. Nominacje do pozostałych kategorii ogłosili 31 marca 2021 DJ Nick Grimshaw z BBC Radio 1 oraz Griff, zdobywca nagrody Rising Star Award 2021.
Zwycięzców ogłoszono 11 maja 2021 roku. 

</doc>
<doc id="5120275" url="https://pl.wikipedia.org/wiki?curid=5120275" title="Aksana">
Aksana



</doc>
<doc id="5120277" url="https://pl.wikipedia.org/wiki?curid=5120277" title="Slant Magazine">
Slant Magazine

Slant Magazine – amerykański internetowy magazyn kulturalny założony w 2001 roku przez Eda Gonzaleza i Sala Cinquemaniego, rozwijany przez grono redakcyjnych autorów oraz współpracowników. Jest poświęcony recenzjom filmowym, muzycznym, gier komputerowych, telewizyjnym, wideo, teatralnym i książkowym oraz bieżącym wydarzeniom kulturalnym. Serwis był notowany w rankingu Alexa na miejscu 64711.
Historia i profil.
Slant Magazine został założony w 2001 roku przez Eda Gonzaleza i Sala Cinquemaniego. Szybko stał się znany z ostrej krytyki popkultury. Stworzył sobie z czasem jedyną w swoim rodzaju niszę w świecie filmu, muzyki oraz innych dziedzinach. Jego autorzy pojawiali się w programach MSNBC, BBC, CNN i NPR, pisywali dla The New York Times, The Village Voice, The Brooklyn Rail oraz dla innych wydawnictw.
Listy roczne.
Począwszy od 2011 roku magazyn publikuje roczne zestawienia najlepszych albumów (25 Best Albums), filmów (25 Best Films, Top 10 Films), a od 2018 roku – również najlepszych programów telewizyjnych (25 Best TV Shows).
Popularność.
Slant Magazine stał się jedną z najpopularniejszych stron internetowych z recenzjami filmowymi i muzycznymi, mając ponad pół miliona użytkowników spośród wszystkich branż, zawodów i kategorii wiekowych i notując 1,5 miliona odsłon miesięcznie.
Reklama.
Slant Magazine prowadzi działalność reklamową na rzecz zarówno dużych podmiotów (między innymi: Toyoty, Paramount Pictures, Warner Music Group, FX Networks, NBCUniversal, Lionsgate i Museum of Modern Art), jak i niewielkich wytwórni płytowych czy niezależnych firm marketingowych.

</doc>
<doc id="5120279" url="https://pl.wikipedia.org/wiki?curid=5120279" title="Mistrzostwa Europy w Piłce Nożnej 1960/Finał">
Mistrzostwa Europy w Piłce Nożnej 1960/Finał

Finał Mistrzostw Europy 1960, formalnie pod nazwą Puchar Europy Narodów 1960 odbył się 10 lipca 1960 roku o godzinie 21:30 na stadionie Parc des Princes w Paryżu, stolicy Francji. Zmierzyły się w nim reprezentacja Związku Radzieckiego z reprezentacją Jugosławii. Sędzią meczu finałowego został Anglik, Arthur Edward Ellis. Pierwszym, historycznym mistrzem Europy zostali reprezentanci ZSRR, którzy pokonali Jugosłowian 2:1 po bramkach Slawy Metreweliego i Wiktora Poniedielnika. Jedynego gola dla gości w tym spotkaniu zdobył Milan Galić.
Uczestnicy.
 vs 
Mecz.
----MISTRZ EUROPY 1960
ZSRR
PIERWSZY TYTUŁ

</doc>
<doc id="5120280" url="https://pl.wikipedia.org/wiki?curid=5120280" title="Mecz piłkarski Hiszpania-Jugosławia (1982)">
Mecz piłkarski Hiszpania-Jugosławia (1982)



</doc>
<doc id="5120281" url="https://pl.wikipedia.org/wiki?curid=5120281" title="Moskwicz G2">
Moskwicz G2

Moskwicz G2, także MZMA 2 – samochód wyścigowy skonstruowany przez Moskwicza w 1956 roku z przeznaczeniem do bicia rekordów prędkości. Uczestniczył także w wyścigowych mistrzostwach ZSRR.
Historia.
Samochód został zaprojektowany przez Igora Gładilina oraz Igora Okuniewa i skonstruowany w 1956 roku. Konstrukcyjnie był podobny do modelu G1. Różnicą w stosunku do G1 było zupełnie nowe, opływowe nadwozie. Początkowo został oznaczony jako MZMA 2, nazwę Moskwicz G2 przyjęto później. Samochód początkowo był napędzany pochodzącym z modelu G1, jednak wzmocnionym silnikiem o pojemności 1091 cm³, osiągającym moc 75 KM przy 5600 obr./min. Prędkość maksymalna modelu wynosiła 223 km/h.
Początkowo samochód był wykorzystywany jedynie w próbach bicia rekordów prędkości; w 1956 roku Jurij Czernow ustanowił trzy takie rekordy, w tym 192 km/h na dystansie 1000 metrów. W mistrzostwach ZSRR ten samochód zadebiutował w 1957 roku podczas wyścigu na torze Bolszoje minskoje kolco. Prowadzący ten pojazd Wiktor Daniłow nie ukończył jednak zawodów.
W 1959 roku zmodyfikowano samochód, umieszczając w nim jednostkę Moskwicz 407 o pojemności 1358 cm³ i mocy 70 KM przy 4800 obr./min. Modyfikacjom uległy także zawieszenie i układ hamulcowy. Pojazd osiągał prędkość 191 km/h. Tej wersji używali Jurij Czwirow i Jewgienij Weretow. Weretow wygrał dwa wyścigi, w tym jeden organizowany jako mistrzostwa ZSRR (Bolszoje minskoje kolco 1959). Z uwagi na zbyt niską frekwencję zawodnikowi nie przyznano jednak tytułu mistrzowskiego.
Podczas eksploatacji samochodu został ujawniony szereg jego wad, m.in. delikatne nadwozie i słaba zwrotność. Po 1960 roku samochód nie był już wykorzystywany, a pod koniec 1963 roku został zniszczony.

</doc>
<doc id="5120286" url="https://pl.wikipedia.org/wiki?curid=5120286" title="Herb Homla">
Herb Homla

Herb Homla – jeden z symboli Homla wprowadzony 16 lipca 1997 decyzją Komitetu Wykonawczego Miasta Homla.
Opis herbu.
Na tarczy francuskiej w lazurowym polu leżący złoty ryś.
Historia.
Herb Zygmunta II Augusta.
Pierwszy herb Homlowi nadał król Polski i wielki książę litewski Zygmunt II August 21 marca 1560 lub 1562. Nawiązywał on do pieczęci miejskiej z wizerunkiem krzyża kawalerskiego. Z okresu używania herbu nie zachowało się żadne jego przedstawienie. Został on zrekonstruowany przez białoruskiego historyka i heraldyka Anatola Citoua. Przy odtwarzaniu wyglądu herbu korzystano m.in. ze znanych herbów innych miast dawnej Rzeczypospolitej – Orszy, Krzyczewa i Wieliża. Rekonstrukcja przedstawia srebrny krzyż kawalerski na czerwonym tle.
Nie jest jasne kiedy herb ten przestał być używany. Historycy przypuszczają, że był on w użyciu jeszcze przez pewien okres po odpadnięciu Homla od Rzeczypospolitej w wyniku I rozbioru Polski w 1772.
Zabór rosyjski.
Od 1775 Homel był miastem prywatnym, w związku z czym nie miał nadanego własnego herbu. 16 sierpnia 1781 nadano herb pobliskiej Bielicy, będącej siedzibą powiatu. Herb ten składał się z dwóch pól. W górnym znajdowała się górna połowa herbu rosyjskiego (dwugłowy czarny orzeł z koroną pomiędzy głowami na złotym tle). Dolne pole przedstawiało leżącego rysia na niebieskim tle. Górne pole symbolizowało przyłączenie tych ziem do Cesarstwa Rosyjskiego, dolne nawiązywało do lokalnej fauny.
W 1852 siedziba władz powiatowych została przeniesiona do Nowej Bielicy, która w 1854 została przyłączona do Homla. 23 grudnia 1855 dotychczasowy herb Bielicy został zatwierdzony jako herb Homla. Tarczę herbową zwieńczono wówczas koroną w kształcie murów miejskich. Herb ten był używany do rewolucji październikowej w 1917, po której usunięto z niego koronę cesarską, a wkrótce zaprzestano jego używania.
Okres sowiecki.
W czasach sowieckich miastu nie nadano nowego herbu. W użyciu były różne herby i loga w różnych wariantach, jednak żadne z nich nie miało charakteru oficjalnego.
Niepodległa Białoruś.
Po uzyskaniu przez Białoruś niepodległości, już w latach 90. XX w. przystąpiono do opracowania herbu miasta. Za podstawę nowego projektu przyjęto herb z czasów carskich, z którego w trakcie prac usunięto górne pole z dwugłowym orłem oraz koronę nad tarczą. Nowy herb wprowadzono 16 lipca 1997 decyzją Komitetu Wykonawczego Miasta Homla. Herb został zatwierdzony przez Państwową Służbę Heraldyczną Republiki Białorusi.

</doc>
<doc id="5120289" url="https://pl.wikipedia.org/wiki?curid=5120289" title="Lesław Granat">
Lesław Granat

Lesław Antoni Granat (ur. 8 kwietnia 1958 w Rzeszowie) – polski poeta, grafik, działacz niepodległościowy i animator kultury niezależnej.
Życiorys.
Syn poety Emila Granata i Józefy Granat. Poślubił Urszulę z domu Fedus, a małżeństwu urodziła się dwójka dzieci: 3 listopada 1989 roku Marcin Mateusz Granat, a 5 listopada 1990 roku Magdalena Elżbieta Granat. Absolwent Wydziału Humanistycznego Wyższej Szkoły Pedagogicznej w Rzeszowie w 1981 roku. W latach osiemdziesiątych XX wieku związany z opozycją demokratyczną w Polsce. W październiku 1980 roku współzałożyciel Niezależnego Zrzeszenia Studentów w WSP w Rzeszowie. W II 1981 roku był uczestnikiem strajku przy WSP w Rzeszwie. W okresie PRL współpracował z wydawnictwami podziemnymi. Projektował szaty graficzne pism „Kontrapunkt”, „CIA. Centrum Informacji Akademickiej”, „Zleb”, „Gadom”, kwartalnika społecznego  ,Ultimatum” oraz ,Solidarność Trwa” i ,Głosu Rzeszowa”. W VI 1981 autor wystawy „Związane z…” w Osiedlowym Domu Kultury Nowe Miasto w Rzeszowie, zamkniętej w wyniku interwencji władz.
Opracowywał szaty graficzne kwartalnika społecznego „Ultimatum” (ps. Andrzej Podgórski) oraz pism „Solidarność Trwa” i „Głos Rzeszowa”. Redaktor książek „Orlęta lwowskie. Na straży polskości” oraz „Bolesnych tonów”. Jego prace publikowano we „Frazie”, „Kurierze Chicago”, „Kurierze Ateńskim”, „Gazecie Lwowskiej” oraz w czasopiśmie „Nasz Dom Rzeszów”. Jego debiut poetycki przypadł na 1987 rok na łamach tygodnika „Rola Katolicka”.
Twórczość.
Lesław Granat jest autorem tomików poetyckich:
Jego twórczość plastyczna porusza tematykę historyczną i narodową. Jest autorem plakatów, wśród których można wymienić takie jak: Sybiracy, Legiony, Obrona Lwowa 1918, Niepodległość, Zadwórze 1920, Powstanie Warszawskie, 17 września, Katyń, Poznań 56, Grudzień 1970, 13 grudnia 1981, Jan Paweł II, Popiełuszko, Smoleńsk. Wystawa jego plakatów odbyła się w Galerii Wyższej Szkoły Inżynieryjno-Ekonomicznej w Rzeszowie w 2009 roku.
Wiersze Lesława Granata znalazły się w antologii poetów związanych z Rzeszowem pod tytułem „Strofy milenijne” (2000). Wydał album fotograficzny „Rzeszowski Kościół z Papieżem” (1990), był autorem rysunków do albumu „L jak Lwów” (1992). Wraz ze Zbigniewem Fidlerem współautor projektu tablicy Pamięci Orląt Lwowskich umieszczonej na murze Szkoły Podstawowej nr 14 w Rzeszowie. W latach 1981-2005 nauczyciel nauczania początkowego, od 2005 roku na emeryturze.

</doc>
<doc id="5120294" url="https://pl.wikipedia.org/wiki?curid=5120294" title="Brit Awards 1994">
Brit Awards 1994

14. ceremonia rozdania BRIT Awards, prestiżowych nagród wręczanych przez Brytyjski Przemysł Fonograficzny odbyła się 14 lutego 1994 roku. Wydarzenie to miało miejsce w Alexandra Palace w Londynie w Wielkiej Brytanii.

</doc>
<doc id="5120295" url="https://pl.wikipedia.org/wiki?curid=5120295" title="Brit Awards 1995">
Brit Awards 1995

15. ceremonia rozdania BRIT Awards, prestiżowych nagród wręczanych przez Brytyjski Przemysł Fonograficzny odbyła się 20 lutego 1995 roku. Wydarzenie to miało miejsce w Alexandra Palace w Londynie w Wielkiej Brytanii.

</doc>
<doc id="5120307" url="https://pl.wikipedia.org/wiki?curid=5120307" title="Fouad Bachirou">
Fouad Bachirou

Fouad Bachirou (ur. 15 kwietnia 1990 w Valence) – komoryjski piłkarz występujący na pozycji środkowego pomocnika w angielskim klubie Nottingham Forest oraz w reprezentacji Komorów.
Kariera klubowa.
Greenock Morton.
1 lipca 2010 przeszedł do klubu Greenock Morton. Zadebiutował 25 lipca 2010 w meczu Scottish Challenge Cup przeciwko Dumbarton (0:0 k. 3:4). W Scottish First Division zadebiutował 7 sierpnia 2010 w meczu przeciwko Stirling Albion (0:0). W czerwcu 2011 roku podpisał nowy kontrakt z klubem. Pierwszą bramkę zdobył 7 kwietnia 2012 w meczu ligowym przeciwko Queen of the South (2:2). We wrześniu 2013 przedłużył kontrakt z klubem o dwa lata.
Östersunds FK.
9 sierpnia 2014 podpisał kontrakt z drużyną Östersunds FK. Zadebiutował 16 sierpnia 2014 w meczu Superettan przeciwko Husqvarna FF (1:4). W sezonie 2015 jego zespół zajął drugie miejsce w tabeli i awansował do najwyższej ligi. W Allsvenskan zadebiutował 4 kwietnia 2016 w meczu przeciwko Hammarby IF (1:1). Pierwszą bramkę zdobył 22 października 2016 w meczu ligowym przeciwko Malmö FF (0:3). W listopadzie 2016 roku przedłużył kontrakt z klubem o trzy lata. W sezonie 2016/17 jego zespół zdobył Puchar Szwecji. 13 lipca 2017 zadebiutował w kwalifikacjach do Ligi Europy UEFA w meczu przeciwko Galatasaray SK (2:0). 14 września 2017 zadebiutował w fazie grupowej Ligi Europy UEFA w meczu przeciwko Zorii Ługańsk (0:2).
Malmö FF.
9 stycznia 2018 przeszedł do zespołu Malmö FF. Zadebiutował 18 lutego 2018 w meczu Pucharu Szwecji przeciwko Dalkurd FF (1:0). W Allsvenskan zadebiutował 2 kwietnia 2018 w meczu przeciwko IF Elfsborg (1:2). 10 lipca 2018 zadebiutował w kwalifikacjach do Ligi Mistrzów UEFA w meczu przeciwko KF Drita Gnjilane (0:3). W lutym 2019 przedłużył kontrakt z klubem o cztery lata. W sezonie 2019 jego zespół zajął drugie miejsce w tabeli zdobywając wicemistrzostwo Szwecji. W sezonie 2020 jego drużyna zajęła pierwsze miejsce w tabeli i zdobyła mistrzostwo Szwecji.
Nottingham Forest.
26 sierpnia 2020 podpisał kontrakt z klubem Nottingham Forest. Zadebiutował 5 września 2020 w meczu Pucharu Ligi Angielskiej przeciwko Barnsley (1:0). W EFL Championship zadebiutował 30 stycznia 2021 w meczu przeciwko Barnsley (0:0).
Kariera reprezentacyjna.
Komory.
W lutym 2014 roku otrzymał powołanie do reprezentacji Komorów. Zadebiutował 5 marca 2014 w meczu towarzyskim przeciwko reprezentacji Burkiny Faso (1:1).

</doc>
<doc id="5120310" url="https://pl.wikipedia.org/wiki?curid=5120310" title="Białoruś na Letnich Igrzyskach Olimpijskich 2020">
Białoruś na Letnich Igrzyskach Olimpijskich 2020

Białoruś na Letnich Igrzyskach Olimpijskich 2020 – reprezentacja Białorusi na Letnich Igrzyskach Olimpijskich 2020 rozegranych w dniach 23 lipca–8 sierpnia 2021 roku w Tokio.
Był to siódmy start reprezentacji Białorusi na letnich igrzyskach olimpijskich.
Kadra.
9 lipca 2021 roku potwierdzono ostateczny skład reprezentacji Białorusi.

</doc>
<doc id="5120312" url="https://pl.wikipedia.org/wiki?curid=5120312" title="Odair Baia">
Odair Baia

Odair Pericles dos Ramos Jesús da Costa Baia (ur. 11 kwietnia 1978) – lekkoatleta z Wysp Świętego Tomasza i Książęcej, olimpijczyk.
Kariera.
Wystąpił na Letnich Igrzyskach Olimpijskich 1996 w eliminacjach biegu na 100 m. Z wynikiem 11,05 zajął ostatnią 8. pozycję w swoim biegu eliminacyjnym, osiągając 96. wynik wśród 106 startujących zawodników. W tej samej konkurencji pojawił się na starcie mistrzostw świata w 1995 roku, osiągając ostatnie 8. miejsce w biegu kwalifikacyjnym (11,19). Wystartował także w eliminacjach biegu na 400 m podczas mistrzostw świata w 1997 roku – zajął przedostatnie 6. miejsce w swoim biegu eliminacyjnym (46,48), wyprzedzając Czecha Jana Poděbradskiego. Był to 30. wynik eliminacji (startowało 50 sprinterów). Na najkrótszym sprinterskim dystansie wziął udział w mistrzostwach świata juniorów w 1994 roku (odpadł w eliminacjach z wynikiem 12,03).
Rekordy życiowe: bieg na 100 m – 10,86 (1997); bieg na 200 m – 21,42 (1997). Jego rekord życiowy w biegu na 200 m był w 2017 roku aktualnym rekordem Wysp Świętego Tomasza i Książęcej.

</doc>
<doc id="5120314" url="https://pl.wikipedia.org/wiki?curid=5120314" title="Sejm koronacyjny 1669">
Sejm koronacyjny 1669

Sejm koronacyjny 1669 – I Rzeczypospolitej został zwołany na 19 czerwca 1669 roku do Krakowa.
Sejmiki przedsejmowe w województwach odbyły się 20–22 sierpnia 1669 roku, a generalny mazowiecki 10 września 1669 roku. 
Marszałkiem sejmu sejmu obrano Stanisława Krzyckiego podkomorzego kaliskiego. 
29 września 1669 roku na Wawelu odbyła się koronacja na króla Michał Korybuta Wiśniowieckiego.
Obrady sejmu trwały od 1 października do 12 listopada 1669 roku. Sejm został zerwany przez Jana Aleksandra Olizara, posła wołyńskiego.

</doc>
<doc id="5120315" url="https://pl.wikipedia.org/wiki?curid=5120315" title="Benoît Badiashile">
Benoît Badiashile

Benoît Badiashile Mukinayi (ur. 26 marca 2001 w Limoges) – francuski piłkarz kongijskiego pochodzenia występujący na pozycji obrońcy w angielskim klubie Chelsea oraz w reprezentacji Francji. Wychowanek Limoges.

</doc>
<doc id="5120316" url="https://pl.wikipedia.org/wiki?curid=5120316" title="Córka Wercyngetoryksa">
Córka Wercyngetoryksa

Córka Wercyngetoryksa (fr. "La Fille de Vercingétorix") – trzydziesty ósmy album o przygodach Gala Asteriksa. Autorem scenariusza jest Jean-Yves Ferri, a za rysunki odpowiadał Didier Conrad.
Premiera albumu miała miejsce w październiku 2019 r.
Fabuła.
Pewnej nocy w wiosce Galów zjawia się dwoje wodzów Arwernów, którym towarzyszy dziewczyna z torkwesem. Okazuje się, że jest to Adrenalina, jedyna córka Wercyngetoryksa.
Wodzowie proszą Asparanoiksa, by wsparł ich w ukryciu dziewczyny dopóty, dopóki nie zorganizują statku do Brytanii. Adrenalina jest bowiem ścigana przez Juliusza Cezara, który chce uczynić z córki pokonanego wroga prawdziwą Rzymiankę.
Asparanoiks zgadza się wesprzeć starych druhów i wtajemnicza w sprawę Panoramiksa, Asteriksa i Obeliksa. Wspólnie postanawiają dbać o bezpieczeństwo Adrenaliny. Nie jest to jednak proste, bo dziewczyna lubi swobodę, a jej marzeniem jest zamieszkać na wyspie Thule.

</doc>
<doc id="5120318" url="https://pl.wikipedia.org/wiki?curid=5120318" title="Oceannik białobrewy">
Oceannik białobrewy

Oceannik białobrewy ("Pelagodroma marina") – gatunek średniej wielkości ptaka oceanicznego z rodziny oceanników (Oceanitidae). Nie jest zagrożony wyginięciem.
Występowanie i biotop.
Występuje na rozległym obszarze oceanu na północ i południe od równika (w izolowanych populacjach). Gniazduje w koloniach m.in. na Maderze i Wyspach Selvagens. Poza okresem lęgowym rzadko obserwowany w pobliżu lądu.
Systematyka.
Jedyny przedstawiciel rodzaju "Pelagodroma". Wyróżnia się sześć podgatunków "P. marina", które w sezonie lęgowym zamieszkują:
Morfologia.
Długość ciała 18–21 cm; rozpiętość skrzydeł 41–44 cm. Upierzenie grzbietu szarobrązowe z szarym kuprem, spód biały. Długie nogi. Charakterystyczne białe plamy po bokach głowy, przedzielone ciemnym pasem. Brak dymorfizmu płciowego.
Ekologia i zachowanie.
Tryb życia.
Ptak przystosowany do życia na otwartym oceanie – zazwyczaj gromadzi się w pobliżu miejsc przebywania stad waleni i delfinów, których obecność pomaga w zdobyciu pożywienia.
Pożywienie.
Pokarm stanowi plankton i małe ryby.
Lęgi.
Samica składa 1 białe jajo w podziemnej jamie. Nory lęgowe odwiedzane są przez ptaki w nocy. Lęgi oceanników białobrewych są narażone ze strony gryzoni (myszy i szczurów) zawleczonych przez człowieka, które płoszą wysiadujące ptaki, rabują jaja lub nawet pisklęta. W wyniku zagrożenia ze strony gryzoni ptaki przeniosły się na niewielkie pionowe skały wystające wprost z morza.
Status i ochrona.
Międzynarodowa Unia Ochrony Przyrody (IUCN) uznaje oceannika białobrewego za gatunek najmniejszej troski (LC – "Least Concern") nieprzerwanie od 1988 roku. W 2004 roku szacowano liczebność światowej populacji na co najmniej 4 miliony osobników. Globalny trend liczebności populacji uznawany jest za spadkowy ze względu na drapieżnictwo introdukowanych gatunków ssaków.

</doc>
<doc id="5120319" url="https://pl.wikipedia.org/wiki?curid=5120319" title="Sortelina Pires">
Sortelina Pires

Sortelina da Silva Pires (ur. 29 czerwca 1977) – lekkoatletka z Wysp Świętego Tomasza i Książęcej, olimpijka.
Kariera.
Wystąpiła na Letnich Igrzyskach Olimpijskich 1996 w eliminacjach biegu na 100 m. Z wynikiem 13,31 zajęła ostatnią 8. pozycję w swoim biegu eliminacyjnym, osiągając 53. wynik wśród 56 startujących sprinterek. Pires jest pierwszą kobietą ze swojego kraju, która wystąpiła na igrzyskach olimpijskich. Była także chorążym reprezentacji podczas ceremonii otwarcia igrzysk. 
W tej samej konkurencji pojawiła się na starcie mistrzostw świata w 1995 roku, osiągając ostatnie 7. miejsce w biegu kwalifikacyjnym (13,16). Był to 51 wynik na 55 zawodniczek. Na najkrótszym sprinterskim dystansie wzięła udział w mistrzostwach świata juniorów w 1994 roku (odpadła w eliminacjach z wynikiem 13,19).
Rekord życiowy w biegu na 100 m – 12,4 (1994).

</doc>
<doc id="5120320" url="https://pl.wikipedia.org/wiki?curid=5120320" title="Gabriel Narutowicz (ujednoznacznienie)">
Gabriel Narutowicz (ujednoznacznienie)



</doc>
<doc id="5120322" url="https://pl.wikipedia.org/wiki?curid=5120322" title="Giulian Biancone">
Giulian Biancone

Giulian Biancone (ur. 31 marca 2000 w Fréjus) – francuski piłkarz występujący na pozycji obrońcy w angielskim klubie Nottingham Forest. Wychowanek AS Maximoise, w trakcie swojej kariery grał także w takich zespołach, jak Monaco oraz Cercle Brugge. Młodzieżowy reprezentant Francji.

</doc>
<doc id="5120326" url="https://pl.wikipedia.org/wiki?curid=5120326" title="Cel (przystanek kolejowy)">
Cel (przystanek kolejowy)

Cel (, ) – przystanek kolejowy i ładownia w pobliżu miejscowości Cel, w rejonie osipowickim, w obwodzie mohylewskim, na Białorusi.

</doc>
<doc id="5120327" url="https://pl.wikipedia.org/wiki?curid=5120327" title="Marcantonio Colonna (1927)">
Marcantonio Colonna (1927)

Marcantonio Colonna – włoski okręt podwodny z okresu międzywojennego i II wojny światowej, jedna z czterech jednostek typu "Pisani". Okręt wypierał 880 ton w położeniu nawodnym i 1058 ton pod wodą, a jego główną bronią było dziewięć torped kalibru 533 mm wystrzeliwanych z sześciu wewnętrznych wyrzutni. Jednostka rozwijała na powierzchni prędkość 15 węzłów, osiągając zasięg 4230 Mm przy prędkości 9,3 węzła.
Okręt został zwodowany 26 grudnia 1927 roku w stoczni Cantiere Navale Triestino w Monfalcone, a w skład Regia Marina wszedł 10 lipca 1929 roku. Nazwę otrzymał na cześć admirała Marcantonia II Colonny – dowódcy floty papieskiej podczas bitwy pod Lepanto. Pełnił służbę na Morzu Śródziemnym, biorąc udział m.in. w wojnie domowej w Hiszpanii i kampanii śródziemnomorskiej. Jednostka została wycofana z czynnej służby 1 czerwca 1942 roku, po czym służyła jako stacja ładowania akumulatorów dla okrętów podwodnych. Okręt został złomowany w 1946 roku.
Projekt i budowa.
Budowane przez Włochy w okresie przed i w trakcie I wojny światowej okręty podwodne były małymi jednostkami przeznaczonymi do działań na Adriatyku, przeciwko Austro-Węgrom. Zmiana sytuacji międzynarodowej spowodowała konieczność wymiany posiadanych okrętów na pełnomorskie, o dużym zasięgu, mogące działać przeciw Marine nationale czy Royal Navy. Przyjęty przez Włochy program zbrojeniowy z lat 1923–1924 zakładał zbudowanie okrętów o łącznej wyporności 36 568 ton, na co miały się składać dwa krążowniki ciężkie („Trento” i „Trieste”), niszczyciele typów "Sauro" i "Turbine" oraz okręty podwodne typów "Balilla", "Mameli" i "Pisani". Projekty trzech typów okrętów podwodnych powstały w tym samym czasie, w celu porównania ich charakterystyk i stworzenia na podstawie doświadczeń eksploatacyjnych docelowych typów dla włoskiej floty podwodnej. Jednostki typu "Pisani" zaprojektowali inżynierowie: pułkownik Curio Bernardis i major Rodolfo Tito Tizzoni w czerwcu 1924 roku. Przyjęto konstrukcję jednokadłubową, z powiększonymi w stosunku do typu "Mameli" zbiornikami paliwa. Problemem była jednak słaba stateczność okrętów. Rozwiązano go, instalując zewnętrzne siodłowe zbiorniki balastowe, co jednak zmniejszyło osiąganą prędkość maksymalną (z projektowanych 17,3 węzła na powierzchni do 15 węzłów i podwodną z 8,8 do 8,2 węzła).
Okręt zbudowany został w stoczni Cantiere Navale Triestino w Monfalcone (numer stoczniowy 151). Stępkę jednostki położono 3 grudnia 1925 roku, a zwodowana została 26 grudnia 1927 roku. Nazwę otrzymał na cześć dowódcy floty papieskiej podczas bitwy pod Lepanto, Marcantonia II Colonny. Dewizą jednostki były słowa "Fede – Disciplina – Coraggio" (pol. Wiara – Dyscyplina – Odwaga).
Dane taktyczno-techniczne.
„Marcantonio Colonna” był oceanicznym jednokadłubowym okrętem podwodnym średniej wielkości. Długość całkowita wynosiła 68,2 metra, szerokość – 6,09 metra, a zanurzenie – 4,93 metra. Wyporność normalna w położeniu nawodnym wynosiła 880 ton, a w zanurzeniu 1058 ton. Okręt napędzany był na powierzchni przez dwa silniki wysokoprężne Tosi o łącznej mocy 3000 KM. Napęd podwodny zapewniały dwa silniki elektryczne CGE o łącznej mocy 1100 KM. Dwuśrubowy układ napędowy pozwalał osiągnąć prędkość 15 węzłów na powierzchni i 8,2 węzła w zanurzeniu. Zasięg wynosił 4230 Mm przy prędkości 9,3 węzła w położeniu nawodnym (lub 1600 Mm przy prędkości 17,1 węzła) oraz 70 Mm przy prędkości 4 węzłów w zanurzeniu (lub 7 Mm przy prędkości 8,2 węzła). Zbiorniki paliwa mieściły 70 ton oleju napędowego. Dopuszczalna głębokość zanurzenia wynosiła 100 metrów.
Okręt wyposażony był w sześć stałych wyrzutni torped kalibru 533 mm: cztery na dziobie i dwie na rufie, z łącznym zapasem dziewięciu torped. Uzbrojenie artyleryjskie stanowiło zainstalowane na podeście przed kioskiem pojedyncze działo pokładowe kalibru 102 mm L/35 Schneider–Armstrong 1914-15 z zapasem 168 naboi. Masa działa z zamkiem wynosiła 1,22 tony (całego stanowiska 5 ton), kąt podniesienia lufy wynosił od -5° do 45°, masa naboju 13,74 kg, prędkość początkowa pocisku 750 m/s, donośność 11 700 metrów przy maksymalnym kącie podniesienia, zaś szybkostrzelność 7 strz./min. Broń przeciwlotniczą stanowiły umieszczone na kiosku dwa pojedyncze wielkokalibrowe karabiny maszynowe Breda M1931 kalibru 13,2 mm L/76 z zapasem 3000 naboi. Masa karabinu wynosiła 47,5 kg, kąt podniesienia lufy wynosił od -10° do 80°, masa naboju 0,125 kg, prędkość początkowa pocisku 790 m/s, donośność maksymalna 6000 metrów (skuteczna 2000 metrów), zaś szybkostrzelność 500 strz./min. Jednostka wyposażona też była w hydrofony.
Załoga okrętu składała się z 4–5 oficerów oraz 44 podoficerów i marynarzy.
Służba.
„Marcantonio Colonna” został wcielony do służby w Regia Marina 10 lipca 1929 roku. Okręt rozpoczął służbę na Morzu Śródziemnym, wchodząc w skład 5 eskadry (wł. "Squadriglia") okrętów podwodnych średniego zasięgu Flotylli stacjonującej w Neapolu (wraz z siostrzanymi „Vettor Pisani”, „Giovanni Bausan” i „Des Geneys”). 10 września 1929 roku podczas prób zanurzania „Marcantonio Colonna” osiągnął głębokość 109 metrów. We wrześniu 1930 roku cała eskadra odbyła długi rejs po Morzu Śródziemnym, odwiedzając porty w Grecji i docierając do Dodekanezu; „Marcantonio Colonna” odłączył się następnie od reszty okrętów i popłynął do Port Saidu, a w drodze powrotnej zawinął do Trypolisu. W 1933 roku na skutek awarii steru okręt uderzył w falochron, powodując znaczne uszkodzenia dziobu.
W 1935 roku 5 eskadra okrętów podwodnych średniego zasięgu, w której służyły jednostki typu "Pisani", została przeniesiona do La Spezia, wchodząc w skład 1. Flotylli (wł. "Gruppo") okrętów podwodnych. W 1936 roku okręty typu "Pisani" przebazowano na Leros, gdzie utworzyły 2 eskadrę 6. Flotylli okrętów podwodnych. Podczas wojny domowej w Hiszpanii „Marcantonio Colonna”, „Vettor Pisani” i „Des Geneys” odbyły misje specjalne trwające łącznie 41 dni. W 1938 roku okręty typu "Pisani" przebazowano do Mesyny, gdzie weszły w skład 31 eskadry 3. Flotylli okrętów podwodnych.
10 czerwca 1940 roku, w momencie ataku Włoch na Francję, okręt nadal znajdował się w składzie 31 eskadry okrętów podwodnych 3. Flotylli w Mesynie (wraz z siostrzanymi „Vettor Pisani”, „Giovanni Bausan” i „Des Geneys”). Dowództwo jednostki sprawował kpt. mar. (wł. "tenente di vascello") Guido Gozzi. We wrześniu jednostka patrolowała wybrzeża Cyrenajki wraz z „Tembien”, „Goffredo Mameli” i „Berillo”. 19 września nieopodal Navarino „Marcantonio Colonna” uniknął torpedy wystrzelonej omyłkowo przez własny okręt podwodny „Serpente”.
W trzeciej dekadzie stycznia 1941 roku „Marcantonio Colonna” wraz z „Ruggiero Settimo” patrolowały wody okalające Maltę; „Colonna” musiał przerwać patrol ze względu na awarię silników Diesla. Na początku kwietnia, w związku z wyjściem w morze brytyjskiego zespołu Force H, „Marcantonio Colonna”, „Giovanni da Procida” i „Ametista” przeprowadziły patrole w Zatoce Genueńskiej. Od 5 do 7 czerwca „Marcantonio Colonna” i „Giovanni da Procida” zostały wysłane na wody nieopodal Genui na spotkanie Force H, uczestniczącego w Operacji Rocket (dostarczenia na Maltę samolotów myśliwskich Hurricane), składającego się z lotniskowców HMS „Ark Royal” (91) i „Furious” (47), krążownika liniowego HMS „Renown” (72) oraz niszczycieli HMS „Faulknor” (H62), „Fearless” (H67), „Forester” (H74), „Foresight” (H68), „Foxhound” (H69) i „Fury” (H76). We wrześniu „Marcantonio Colonna”, „Giovanni da Procida” i „Beilul” operowały w centralnej części Morza Śródziemnego.
1 czerwca 1942 roku ze względu na zużycie okręt został rozbrojony i wycofany z czynnej służby. Od początku wojny do tej daty „Marcantonio Colonna” przeprowadził 12 rejsów operacyjnych oraz 6 przejść między portami krajowymi, pokonując łącznie 6718 mil na powierzchni i 908 mil w zanurzeniu. Następnie jednostka do końca wojny służyła w Genui jako stacja ładowania akumulatorów dla okrętów podwodnych. Okręt został skreślony z listy floty i przekazany do złomowania 18 października 1946 roku.

</doc>
<doc id="5120328" url="https://pl.wikipedia.org/wiki?curid=5120328" title="Hassan Abdou">
Hassan Abdou

Hassan Abdou (; ur. 10 lutego 1973) – komoryjski lekkoatleta, olimpijczyk.
Wystąpił na Letnich Igrzyskach Olimpijskich 1996 w eliminacjach biegu na 400 m. Z wynikiem 50,17 zajął ostatnią 8. pozycję w swoim biegu eliminacyjnym, osiągając 57. miejsce wśród 62 zawodników, którzy przystąpili do rywalizacji (ze sklasyfikowanych sprinterów wyprzedził tylko Jemeńczyka Anwara Mohameda Alego).
Rekord życiowy w biegu na 400 m – 50,10 (1995).

</doc>
<doc id="5120329" url="https://pl.wikipedia.org/wiki?curid=5120329" title="Chrislain Matsima">
Chrislain Matsima

Chrislain Matsima (ur. 15 maja 2002 w Nanterre) – francuski piłkarz kongijskiego pochodzenia występujący na pozycji obrońcy w monakijskim klubie Monaco. Wychowanek RCFF. Młodzieżowy reprezentant Francji.

</doc>
<doc id="5120331" url="https://pl.wikipedia.org/wiki?curid=5120331" title="Mohamed Bakar">
Mohamed Bakar

Mohamed Ridjali Bakar (; ur. 1 stycznia 1973) – komoryjski lekkoatleta, olimpijczyk.
Wystąpił na Letnich Igrzyskach Olimpijskich 1996 w eliminacjach biegu na 100 m. Z wynikiem 11,02 zajął ostatnią 9. pozycję w swoim biegu eliminacyjnym, osiągając 95. wynik wśród 106 sklasyfikowanych sprinterów.
Rekord życiowy w biegu na 100 m – 11,02 (1996).

</doc>
<doc id="5120335" url="https://pl.wikipedia.org/wiki?curid=5120335" title="Ahamada Haoulata">
Ahamada Haoulata

Ahamada Hadidja Haoulata Ali Moudhir (; ur. 6 maja 1975) – komoryjska lekkoatletka, olimpijka.
Wystąpiła na Letnich Igrzyskach Olimpijskich 1996 w eliminacjach biegu na 400 m. Z wynikiem 1:03,44 zajęła ostatnią 7. pozycję w swoim biegu eliminacyjnym. Jej rezultat był najsłabszym wynikiem wśród 48 sklasyfikowanych zawodniczek. Haoulata jest pierwszą kobietą ze swojego kraju, która wystąpiła na igrzyskach olimpijskich.
Rekord życiowy w biegu na 400 m – 1:03,44 (1996).

</doc>
<doc id="5120336" url="https://pl.wikipedia.org/wiki?curid=5120336" title="Łapiczy (stacja kolejowa)">
Łapiczy (stacja kolejowa)

Łapiczy (, ) – stacja kolejowa w miejscowości Łapiczy, w rejonie osipowickim, w obwodzie mohylewskim, na Białorusi.

</doc>
<doc id="5120337" url="https://pl.wikipedia.org/wiki?curid=5120337" title="Sofiane Diop">
Sofiane Diop

Sofiane Diop (ur. 9 czerwca 2000 w Tours) – francuski piłkarz senegalskiego pochodzenia występujący na pozycji pomocnika w monakijskim klubie Monaco. Wychowanek Tours, w trakcie swojej kariery grał także w takich zespołach, jak Rennes II oraz Sochaux. Młodzieżowy reprezentant Francji.

</doc>
<doc id="5120340" url="https://pl.wikipedia.org/wiki?curid=5120340" title="Marc Larose">
Marc Larose

Marcos „Marc” Larose (ur. 23 czerwca 1959) – seszelski lekkoatleta, olimpijczyk.
Wystąpił na Letnich Igrzyskach Olimpijskich 1980 w trzech konkurencjach, czyli w biegu na 100 m i obu sztafetach sprinterskich. Z wynikiem 11,27 zajął ostatnią 7. pozycję w swoim biegu eliminacyjnym na 100 m, osiągając 58. wynik wśród 65 sprinterów. W sztafetach 4 × 100 m i 4 × 400 m także odpadł w biegach eliminacyjnych (w obu konkurencjach Seszele reprezentowali: Vincent Confait, Marc Larose, Casimir Pereira i Régis Tranquille). Na krótszym z dystansów zajęli 7. miejsce w wyścigu kwalifikacyjnym (41,71), wyprzedzając wyłącznie niesklasyfikowanych Kubańczyków. Podobna sytuacja nastąpiła w drugiej ze sztafet – tym razem reprezentanci tego kraju pokonali niesklasyfikowanych Jamajczyków (3:19,2). W przypadku obu biegów, Seszelczycy osiągnęli w eliminacjach wynik lepszy jedynie od reprezentantów Sierra Leone.
Rekord życiowy w biegu na 100 m – 11,27 (1980).

</doc>
<doc id="5120344" url="https://pl.wikipedia.org/wiki?curid=5120344" title="Enzo Millot">
Enzo Millot

Enzo Millot (ur. 17 lipca 2002 w Lucé) – francuski piłkarz martynikańskiego pochodzenia występujący na pozycji pomocnika w niemieckim klubie VfB Stuttgart. Wychowanek Etoile de Brou, w trakcie swojej kariery grał także w Monaco. Młodzieżowy reprezentant Francji.

</doc>
<doc id="5120347" url="https://pl.wikipedia.org/wiki?curid=5120347" title="Casimir Pereira">
Casimir Pereira

Casimir Pereira (ur. 4 marca 1954) – seszelski lekkoatleta, olimpijczyk.
Wystąpił na Letnich Igrzyskach Olimpijskich 1980 w trzech konkurencjach, czyli w biegu na 200 m i obu sztafetach sprinterskich. Z wynikiem 22,59 zajął ostatnią 7. pozycję w swoim biegu eliminacyjnym, osiągając 48. wynik wśród 57 sprinterów, którzy przystąpili do rywalizacji. W biegach sztafetowych 4 × 100 m i 4 × 400 m także odpadł w eliminacjach (w obu konkurencjach Seszele reprezentowali: Vincent Confait, Marc Larose, Casimir Pereira i Régis Tranquille). Na krótszym z dystansów zajęli 7. miejsce w wyścigu kwalifikacyjnym (41,71), wyprzedzając wyłącznie niesklasyfikowanych Kubańczyków. Podobna sytuacja nastąpiła w drugiej ze sztafet – tym razem reprezentanci tego kraju pokonali niesklasyfikowanych Jamajczyków (3:19,2). W przypadku obu biegów, Seszelczycy osiągnęli w eliminacjach wynik lepszy jedynie od reprezentantów Sierra Leone.
Rekordy życiowe: bieg na 200 m – 22,0 (1979), bieg na 400 m – 49,0 (1980).

</doc>
<doc id="5120348" url="https://pl.wikipedia.org/wiki?curid=5120348" title="Palestyna (region)">
Palestyna (region)



</doc>
<doc id="5120351" url="https://pl.wikipedia.org/wiki?curid=5120351" title="Jan Kalinowski (ur. 1954)">
Jan Kalinowski (ur. 1954)

Jan Kalinowski (ur. 6 lutego 1954 w Sztumie) – polski muzyk jazzowy, współzałożyciel zespołu Prowizorka Jazz Band, Gnieźnieńskiego Towarzystwa Jazzowego i Fundacji „Mury”.
Życiorys.
W wieku 15 lat zaczął grać na trąbce i alcie w orkiestrze dętej prowadzonej przez ojca. Abiturient LO im. Brygady Grunwald w Sztumie, w szkolnym zespole grał na gitarze basowej. W 1979 roku ukończył Wydział Medycyny Weterynaryjnej Akademii Rolniczej w Lublinie. Na drugim roku studiów założył zespół popowy Coll-Vet, grał również w zespole Amiz, z którym w 1976 zajął II miejsce w przeglądzie amatorskich zespołów w Świdniku, co zaowocowało pierwszymi nagraniami dla Polskiego Radia Lublin. W 1979 roku podjął pracę jako lekarz weterynarii w Gnieźnie, gdzie w tym samym roku zamieszkał.
W 1986 roku po weryfikacyjnym egzaminie ministerialnym przed MKiS, dzisiaj MKiDN uzyskał uprawnienia zawodowego muzyka jazzowego – instrument gitara i flet. Organizator koncertów i festiwali, animator kultury, współorganizator wystaw artystycznych, projektów popularnonaukowych promujących idee demokracji, wolności i pojednania.
W 1991 roku z Teresą Łubińską – Kalinowską, polską artystką zajmującą się tkaniną artystyczną, założył agencję reklamową Logo. W styczniu 1999 roku uzyskał uprawnienia doradcy ubezpieczeniowego i funduszy emerytalnych, do 2002 roku pracował w Nationale-Nederlanden Polska. Zajmował się również tkaniną artystyczną. W latach 2013–2015 prowadził zajęcia dydaktyczne w zakresie nauki gry na gitarze w Centrum Kultury EsTeDe – Gniezno.
Pod koniec roku 1981 z Tomaszem Sachą i Zbigniewem Łuczakiem założył zespół Prowizorka Jazz Band, pierwszy koncert zaplanowany był 13 grudnia 1981, który nie odbył się z powodu wprowadzenia stanu wojennego. Tę historyczną datę zespół przyjął jako początek istnienia.
W 1982 roku współtworzył Gnieźnieńskie Towarzystwo Jazzowe (oficjalnie zarejestrowane w 1985 roku), a od 1984 do 1986 Gnieźnieńskie Warsztaty Jazzu Tradycyjnego. W roku 1983 został powołany do Miejskiej Rady Kultury przy Prezydencie Miasta Gniezna.
W latach 1982–1985 brał udział w konkursach Międzynarodowego Festiwalu Jazzu Tradycyjnego Old Jazz Meeting „Złota Tarka”, w których to z zespołem PJB zdobywał wyróżnienia zespołowe i indywidualne, a w 1985 roku dostali nagrodę główną „Złotą Tarkę” i nagrodę publiczności. Po tym sukcesie zaczęły się wyjazdy na inne festiwale w Europie, te ważniejsze w 35-letniej działalności to: Festiwal Kultur Świata Lizbona -1984 / Jazz Festival w Dunkierce – 1985 / Jazz Dagen Festival w Eindhoven – 1985,1986 / Jazz Festival Rosenheim – 1987 / Dixieland Jazz Festival Drezno – 1988 / Mc Evans Jazz Festival w Edynburgu-1988 / Jazz Festival w Gronau – 1989 / Hoeilaart Jazz Festival w Belgii – 1989 / Internationale Dixie &amp; Jazz Festival w Sargans – 1990 / North Sea Jazz Festival w Hadze – 1990 / Jazz Mecca w Maastricht – 1990 / Baltic Jazz Festival Karlshamn Szwecja – 1991 / Jazz Jamboree – Warszawa – 1991 / Jazz Festival Fryburg (Szwajcaria) – 1992,1993 / Jazz Tour Festival Włochy – 1994 i wiele innych. Z PJB koncertuje w jazz klubach, teatrach, salach koncertowych w Anglii, Szwecji, Polsce, Niemczech, Czechach, Węgrzech, Szwajcarii, Austrii, we Włoszech, Francji, Belgii, Holandii, Luxemburgu i Portugalii.
Brał udział w recitalach, koncertach dla Radia i Telewizji w Polsce, Niemczech, Belgii i Holandii, nagrywał dla takich wytwórni płytowych jak: – Holandia, Polskie Nagrania – „Muza”, PolJazz, CD Sound International, TISA LLC Blue Tongue Music – USA, ostatnia płyta CD „To Hear The Music” wydana pod własnym szyldem – Prowizorka JB, muzyka z tej płyty została wydana również na DVD &amp; Audio przez Harman International Industries w 2016 roku do prezentacji nowego sprzętu car-audio Marka Levinsona dla Lexusa i Mercedesa.
W latach 1996 i 1997 w ankiecie „Jazz Top” miesięcznika Jazz Forum, wraz z Prowizorką Jazz Band, zajął dwukrotnie pierwsze miejsce w kategorii „Najlepszy Polski Zespół Jazzu Tradycyjnego”, a w 1997 roku reprezentował Polski Jazz Tradycyjny w cyklu koncertów Europejskiej Unii Radiofonicznej – EBU, występ prowadzony przez Andrzeja Jaroszewskiego transmitowało na żywo 17 europejskich rozgłośni radiowych. Występował na wspólnych koncertach z wielkimi sławami jazzu m.in. z Acerem Bilkiem, Chrisem Barberem, Luizjana Repertory Jazz Ensemble z Newego Orleanu, Dutch Swing College Band i wieloma innymi.
W latach 2005 i 2006 uczestniczył w warsztatach i seminariach kompozytorskich organizowanych przez Instytut Rozbitek prowadzonych przez Jana AP Kaczmarka zdobywcy Oscara za muzykę do filmu „Marzyciel”.
Po śmierci Tomasza Sachy w 2006 roku zespół PJB zawiesił działalność. W 2011 roku z Jackiem Korohodą i Stanisławem Piotrowskim reaktywował grupę pod nazwą Prowizorka JB, która grywała w różnych składach, nagrywała płyty i teledyski
Dyskografia.
Płyta „ZendoTawern – Meditations” w nietypowym dla swojej działalności gatunku – z muzyką bluegrass, nagrana w 2005 dla TISA LLC – USA Blue Tongue Music w American Melody Studio. Przygotowania do nagrań odbywały się 2 miesiące w Nowym Jorku, Baltimore, w Green Mountains – Vermont i na wyspie Thousand Islands na Rzece Świętego Wawrzyńca.
Działalność pozamuzyczna.
30 września 2008 roku był współtwórcą Fundacji „Mury” zajmującą się promowaniem idei demokratycznych, wolnościowych i pojednania między narodami, organizowaniem wystaw oraz projektów artystycznych, m.in.: „Meble Bauhausu” w 2005 na terenie IKE UAM Gniezno, w 2013 współorganizował wystawę berlińskiego malarza Johannesa Grützke pt. „Otworzyć oczy”, w 2014 projekt popularnonaukowy „Nad Podziałami”, a w 2015 „Artystyczna Droga Pokoju”. W 2008 nawiązał współpracę z dr Ludwikiem Waseckim kolekcjonerem oryginalnych elementów Muru Berlińskiego oraz z prof. Yoshimi Hashimoto prowadzącym wydział Rzeźby w Berlińskim Uniwersytecie Sztuk Pięknych. Tak powstał zespół odpowiedzialny za realizację i przygotowanie przedsięwzięcia „Ogród Wolności” mającego uświetnić 20-lecie odzyskania przez Polskę niepodległości i częściowo wolnych wyborów do polskiego parlamentu. Dzięki prof. Yoshimi Hashimoto zaprojektowane rzeźby były ujęte w międzynarodowym planie pt. „Droga Pokoju” wg pomysłu Otto Freundlicha z 1936 roku szerząc ideę pojednania między narodami i współpracę ponad podziałami, projekt ten przyczyniał się do zaistnienia i promocji Gniezna na kulturalnej mapie Europy. W 2013 roku nawiązał współpracę z Muzeum Pomorza Środkowego w Słupsku, z w Pontoise pod Paryżem, z Fundacją Współpracy Polsko Niemieckiej i Centrum Rzeźby Polskiej w Orońsku, dzięki czemu ww. przedsięwzięcia mogły być realizowane.
Życie prywatne.
W latach 1979–1986 był w związku małżeńskim z Iwoną Rudnicką (Kalinowską), z którą ma córkę Beatę ur. 1980 i syna Błażeja ur. 1983 (właściciel firmy „FunFloor”). 7 września 2002 ożenił się z Teresą Łubińską. Ma starszego brata Andrzeja (ur. 1950), który jest państwowym lekarzem medycyny weterynaryjnej w Melbourne – Australia.

</doc>
<doc id="5120352" url="https://pl.wikipedia.org/wiki?curid=5120352" title="Żerdź (stacja kolejowa)">
Żerdź (stacja kolejowa)

Żerdź (, ) – stacja kolejowa w miejscowości Żardzianski, w rejonie swietłahorskim, w obwodzie homelskim, na Białorusi. Położona jest na linii Żłobin - Mozyrz - Korosteń.
Nazwa pochodzi od pobliskiej wsi Żerdź.

</doc>
<doc id="5120354" url="https://pl.wikipedia.org/wiki?curid=5120354" title="Régis Tranquille">
Régis Tranquille

Régis Tranquille (ur. 17 stycznia 1955) – seszelski lekkoatleta, olimpijczyk.
Kariera.
Wystąpił na Letnich Igrzyskach Olimpijskich 1980 w trzech konkurencjach, czyli w biegu na 400 m i obu sztafetach sprinterskich. Z wynikiem 49,34 zajął przedostatnią 5. pozycję w swoim biegu eliminacyjnym, osiągając 39. wynik wśród 50 sprinterów, którzy przystąpili do rywalizacji. W biegach sztafetowych 4 × 100 m i 4 × 400 m także odpadł w eliminacjach (w obu sztafetach Seszele reprezentowali: Vincent Confait, Marc Larose, Casimir Pereira i Régis Tranquille). Na krótszym z dystansów zajęli 7. miejsce w wyścigu kwalifikacyjnym (41,71), wyprzedzając wyłącznie niesklasyfikowanych Kubańczyków. Podobna sytuacja nastąpiła w drugiej ze sztafet – tym razem reprezentanci tego kraju pokonali niesklasyfikowanych Jamajczyków (3:19,2). W przypadku obu sztafet, Seszelczycy osiągnęli w eliminacjach wynik lepszy jedynie od reprezentantów Sierra Leone.
Złoty medalista Igrzysk Wysp Oceanu Indyjskiego 1979 w biegu na 400 m (49,17).
Rekord życiowy w biegu na 400 m – 49,17 (1979).

</doc>
<doc id="5120356" url="https://pl.wikipedia.org/wiki?curid=5120356" title="Jean Marcelin">
Jean Marcelin

Jean Harisson Marcelin (ur. 12 lutego 2000 w Le Port) – francuski piłkarz występujący na pozycji obrońcy w monakijskim klubie Monaco. Wychowanek Auxerre, w trakcie swojej kariery grał także w Cercle Brugge. Młodzieżowy reprezentant Francji.

</doc>
<doc id="5120357" url="https://pl.wikipedia.org/wiki?curid=5120357" title="Seszele na Letnich Igrzyskach Paraolimpijskich 2016">
Seszele na Letnich Igrzyskach Paraolimpijskich 2016

Seszele na Letnich Igrzyskach Paraolimpijskich 2016 w Rio de Janeiro reprezentował jeden sportowiec. Był to drugi start reprezentacji tego kraju na igrzyskach paraolimpijskich (po występie w 1992 roku).
Chorążym reprezentacji podczas ceremonii otwarcia igrzysk był Cyril Charles.

</doc>
<doc id="5120358" url="https://pl.wikipedia.org/wiki?curid=5120358" title="Ałeksandrija Kijów">
Ałeksandrija Kijów

Ałeksandrija Kijów (ukr. МФК «Александрія» Київ) – ukraiński klub futsalu kobiet, mający siedzibę w mieście Kijów w środkowo-północnej części kraju, grający w latach 2002–2007 w rozgrywkach futsalowej Wyższej Ligi kobiet.
Historia.
Chronologia nazw:
Klub futsalu Ałeksandrija został założony w Kijowie w 2002 roku. W sezonie 2002/03 drużyna zgłosiła się do rozgrywek futsalowej Wyższej Ligi kobiet, zajmując ostatnie ósme miejsce. W następnym sezonie 2003/04 zespół awansował na siódmą lokatę. W 2005 był dziewiątym w końcowej klasyfikacji. W sezonie 2005/2006 ponownie brał udział w Wyższej lidze. W sezonie 2006/2007 zajął ostatnie szóste miejsce w mistrzostwach i potem zrezygnował z dalszych występów w mistrzostwach.
Barwy klubowe, strój, herb, hymn.
Klub ma barwy biało-czerwone. Piłkarki swoje domowe spotkania zazwyczaj grają w białych koszulkach, czerwonych spodenkach oraz białych getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2021).
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich (stan na 31-05-2021).
Hala.
Drużyna rozgrywa swoje mecze w Hali Spartak, znajdującej się przy ul. Kyryłowśka 105 w Kijowie.
Inne sekcje.
Klub oprócz głównej drużyny prowadzi drużynę młodzieżowe oraz dla dzieci, grające w turniejach miejskich.

</doc>
<doc id="5120361" url="https://pl.wikipedia.org/wiki?curid=5120361" title="Seszele na Letnich Igrzyskach Paraolimpijskich 1992">
Seszele na Letnich Igrzyskach Paraolimpijskich 1992

Seszele na Letnich Igrzyskach Paraolimpijskich 1992 w Barcelonie reprezentowało dwóch sportowców. Był to debiut reprezentacji tego kraju na igrzyskach paraolimpijskich.

</doc>
<doc id="5120363" url="https://pl.wikipedia.org/wiki?curid=5120363" title="Wyspy Świętego Tomasza i Książęca na Letnich Igrzyskach Paraolimpijskich 2016">
Wyspy Świętego Tomasza i Książęca na Letnich Igrzyskach Paraolimpijskich 2016

Wyspy Świętego Tomasza i Książęca na Letnich Igrzyskach Paraolimpijskich 2016 w Rio de Janeiro reprezentował jeden sportowiec. Był to debiut reprezentacji tego kraju na igrzyskach paraolimpijskich.
Chorążym reprezentacji podczas ceremonii otwarcia igrzysk był Alex Anjos.

</doc>
<doc id="5120364" url="https://pl.wikipedia.org/wiki?curid=5120364" title="Swietłahorsk na Berezynie">
Swietłahorsk na Berezynie

Swietłahorsk na Berezynie (, ) – stacja kolejowa w miejscowości Swietłahorsk, w rejonie swietłahorskim, w obwodzie homelskim, na Białorusi. Położona jest na linii Żłobin - Mozyrz - Korosteń.
Od stacji odchodzi bocznica do elektrowni Swietłahorsk.
Historia.
Stacja Szaciłki () powstała na początku XX w. Rozbudowana w latach 50. i 60. wraz z budową elektrowni i miasta. Wówczas dworzec zmienił nazwę na obecną.

</doc>
<doc id="5120366" url="https://pl.wikipedia.org/wiki?curid=5120366" title="Litwa na Letnich Igrzyskach Olimpijskich 2020">
Litwa na Letnich Igrzyskach Olimpijskich 2020

Litwa na Letnich Igrzyskach Olimpijskich 2020 – reprezentacja Litwy na Letnich Igrzyskach Olimpijskich 2020 rozegranych w dniach 23 lipca–8 sierpnia 2021 roku w Tokio.
Kadra.
Litwę reprezentowało 39 zawodników, z czego 24 mężczyzn i 15 kobiet.

</doc>
<doc id="5120370" url="https://pl.wikipedia.org/wiki?curid=5120370" title="Julien Serrano">
Julien Serrano

Julien Serrano (ur. 13 lutego 1998 w Aix-en-Provence) – francuski piłkarz występujący na pozycji obrońcy w monakijskim klubie Monaco, którego jest wychowankiem. W trakcie swojej kariery grał także w takich zespołach, jak Cercle Brugge, Béziers oraz Livingston.

</doc>
<doc id="5120374" url="https://pl.wikipedia.org/wiki?curid=5120374" title="Arthur Zagre">
Arthur Zagre

Arthur Zagre (ur. 4 października 2001 w Neuilly-sur-Seine) – francuski piłkarz burkińskiego pochodzenia występujący na pozycji obrońcy w holenderskim klubie FC Utrecht. Wychowanek Paris Saint-Germain, w trakcie swojej kariery grał także w takich zespołach, jak Monaco oraz Dijon. Młodzieżowy reprezentant Francji.

</doc>
<doc id="5120386" url="https://pl.wikipedia.org/wiki?curid=5120386" title="Bretten">
Bretten



</doc>
<doc id="5120394" url="https://pl.wikipedia.org/wiki?curid=5120394" title="Rokitno Rządowe">
Rokitno Rządowe



</doc>
<doc id="5120400" url="https://pl.wikipedia.org/wiki?curid=5120400" title="Złoty słowik">
Złoty słowik



</doc>
<doc id="5120407" url="https://pl.wikipedia.org/wiki?curid=5120407" title="Ordinace v růžové zahradě">
Ordinace v růžové zahradě



</doc>
<doc id="5120410" url="https://pl.wikipedia.org/wiki?curid=5120410" title="Ismail Jakobs">
Ismail Jakobs

Ismail Joshua Jakobs (ur. 17 sierpnia 1999 w Kolonii) – senegalski piłkarz niemieckiego pochodzenia występujący na pozycji obrońcy w monakijskim klubie Monaco oraz reprezentacji Senegalu. Wychowanek BC Bliesheim, w trakcie swojej kariery grał także w 1. FC Köln. Młodzieżowy reprezentant Niemiec.

</doc>
<doc id="5120412" url="https://pl.wikipedia.org/wiki?curid=5120412" title="Brzozówka (rejon miorski)">
Brzozówka (rejon miorski)

Brzozówka – dawny futor. Tereny na których leżał znajdują się obecnie na Białorusi, w obwodzie witebskim, w rejonie miorskim, w sielsowiecie Jazno.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek a następnie futor leżał w Polsce, w województwie wileńskim, w powiecie dziśnieńskim, w gminie Jazno.
Według Powszechnego Spisu Ludności z 1921 roku zamieszkiwało tu 3 osoby, wszystkie były wyznania prawosławnego i zadeklarowały białoruską przynależność narodową. Był tu 1 budynek mieszkalny. W 1931 w 1 domu zamieszkiwały 3 osoby.
Wierni należeli do parafii prawosławnej w Jaźnie. Miejscowość podlegała pod Sąd Grodzki w Dziśnie i Okręgowy w Wilnie; właściwy urząd pocztowy mieścił się w Jaźnie.

</doc>
<doc id="5120414" url="https://pl.wikipedia.org/wiki?curid=5120414" title="Anthony Musaba">
Anthony Musaba

Anthony Tite Musaba (ur. 6 grudnia 2000 w Beuningen) – holenderski piłkarz kongijskiego pochodzenia występujący na pozycji napastnika w holenderskim klubie sc Heerenveen. Wychowanek Vitesse, w trakcie swojej kariery grał także w takich zespołach, jak NEC, Monaco oraz Cercle Brugge.

</doc>
<doc id="5120416" url="https://pl.wikipedia.org/wiki?curid=5120416" title="Zdeněk Zelenka">
Zdeněk Zelenka

Zdeněk Zelenka (ur. 15 grudnia 1954 w Pradze) – czeski scenarzysta i reżyser.

</doc>
<doc id="5120417" url="https://pl.wikipedia.org/wiki?curid=5120417" title="Katastrofa lotu Aerofłot 826">
Katastrofa lotu Aerofłot 826

Katastrofa lotu Aerofłot 826 – katastrofa lotnicza, która wydarzyła się 3 sierpnia 1969 roku. W jej wyniku Antonow An-24B należący do linii Aerofłot rozbił się nieopodal miejscowości Prieobrażenka, zabijając wszystkie 55 osób na pokładzie.
Samolot.
Maszyną obsługującą lot 826 był Antonow An-24B (nr rej.CCCP-46248) o numerze seryjnym 77303206. Samolot opuścił linię produkcyjną w 1967 i do czasu katastrofy wylatał 4557 godzin i 4789 cykli startu i lądowania.
Przebieg lotu.
Maszyna wykonywała lot z Ługańska do Lwowa, z międzylądowaniami w Dniepropietrowsku i Winnicy. O 15:47 maszyna wystartowała z Dniepropietrowska, a o 15:58 maszyna zgłosiła osiągnięcie 3600 metrów i zapytała o zgodę na wznoszenie na 4200 metrów. Na wysokości 4000 metrów od lewego silnika odpadła łopata śmigła, która uderzyła w kadłub uszkadzając sterowanie lotkami i sterem wysokości, w wyniku czego Antonow stał się niesterowny i zaczął spadać w korkociągu. Zginęło wszystkie 55 osób na pokładzie. Przyczyną odpadnięcia łopaty było zmęczenie materiału.

</doc>
<doc id="5120419" url="https://pl.wikipedia.org/wiki?curid=5120419" title="Adrien Bongiovanni">
Adrien Bongiovanni

Adrien Bongiovanni (ur. 20 września 1999 w Seraing) – belgijski piłkarz włoskiego pochodzenia występujący na pozycji pomocnika w monakijskim klubie Monaco. Wychowanek Standard Liège, w trakcie swojej kariery grał także w takich zespołach, jak Cercle Brugge, Béziers oraz Den Bosch. Młodzieżowy reprezentant Belgii.

</doc>
<doc id="5120424" url="https://pl.wikipedia.org/wiki?curid=5120424" title="Budźkowszczyzna">
Budźkowszczyzna

Budźkowszczyzna – dawna wieś. Tereny na których leżała znajdują się obecnie na Białorusi, w obwodzie witebskim, w rejonie miorskim, w sielsowiecie Jazno.
Historia.
W czasach zaborów wieś włościańska w gminie Jazno, w powiecie dzisieńskim, w guberni wileńskiej Imperium Rosyjskiego. Należała do dóbr skarbowych Kuryłowicze.
W latach 1921–1945 osada a następnie wieś leżała w Polsce, w województwie wileńskim, w powiecie dziśnieńskim, w gminie Jazno.
Według Powszechnego Spisu Ludności z 1921 roku zamieszkiwało tu 18 osób, wszystkie były wyznania prawosławnego i zadeklarowały białoruską przynależność narodową. Były tu 2 budynki mieszkalne. W 1931 w 6 domach zamieszkiwało 50 osób.
Wierni należeli do parafii prawosławnej w Jaźnie. Miejscowość podlegała pod Sąd Grodzki w Dziśnie i Okręgowy w Wilnie; właściwy urząd pocztowy mieścił się w Jaźnie.

</doc>
<doc id="5120425" url="https://pl.wikipedia.org/wiki?curid=5120425" title="Strahinja Pavlović">
Strahinja Pavlović

Strahinja Pavlović (ur. 24 maja 2001 w Šabacu) – serbski piłkarz występujący na pozycji obrońcy w austriackim klubie Red Bull Salzburg oraz w reprezentacji Serbii. Wychowanek Savacium Šabac, w trakcie swojej kariery grał także w takich zespołach, jak Partizan, Monaco, Cercle Brugge oraz Basel.

</doc>
<doc id="5120426" url="https://pl.wikipedia.org/wiki?curid=5120426" title="Cerkowiszcze">
Cerkowiszcze



</doc>
<doc id="5120428" url="https://pl.wikipedia.org/wiki?curid=5120428" title="Caio Henrique">
Caio Henrique

Caio Henrique Oliveira Silva (ur. 31 lipca 1997 w Santosie) – brazylijski piłkarz występujący na pozycji obrońcy w monakijskim klubie Monaco. Wychowanek Santosu, w trakcie swojej kariery grał także w takich zespołach, jak Atlético Madryt, Paraná, Fluminense oraz Grêmio. Młodzieżowy reprezentant Brazylii. Posiada również obywatelstwo hiszpańskie.

</doc>
<doc id="5120429" url="https://pl.wikipedia.org/wiki?curid=5120429" title="Bahira-DJuSSz Łyman">
Bahira-DJuSSz Łyman

Bahira-DJuSSz Łyman (ukr. ФК «Багіра-ДЮСШ» Лиман) – ukraiński klub futsalu kobiet, mający siedzibę w mieście Łyman, obwodu ługańskiego, we wschodniej części kraju, grający od sezonu 2017/18 w rozgrywkach futsalowej Wyższej Ligi.
Historia.
Chronologia nazw:
Klub futsalu Bahira-DJuSSz został założony w Łymanie 23 listopada 2001 roku jako Sportowa Szkoła Dzieci i Młodzieży. Początkowo zespół uczestniczył w turniejach juniorskich. W sezonie 2017/18 drużyna zgłosiła się do rozgrywek futsalowej Wyższej Ligi kobiet, zajmując ostatnie czwarte miejsce w grupie A. W następnym sezonie 2018/19 zespół awansował na siódmą lokatę. W 2020 był szóstym w końcowej klasyfikacji. W sezonie 2020/21 osiągnął swój najlepszy wynik na najwyższym poziomie, zajmując czwarte miejsce w turnieju finałowym.
Barwy klubowe, strój, herb, hymn.
Klub ma barwy biało-czarne. Piłkarki swoje domowe spotkania zazwyczaj grają w biało-czarnych koszulkach, białych spodenkach oraz białych getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2021).
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich (stan na 31-05-2021).
Hala.
Drużyna rozgrywa swoje mecze w Hali SK Łokomotyw, znajdującej się przy ul. Czapajewa w Łymanie.
Inne sekcje.
Klub oprócz głównej drużyny prowadzi drużynę młodzieżowe oraz dla dzieci, grające w turniejach miejskich.

</doc>
<doc id="5120430" url="https://pl.wikipedia.org/wiki?curid=5120430" title="Cerkowiszcze (rejon miorski)">
Cerkowiszcze (rejon miorski)

Cerkowiszcze – dawny folwark. Tereny na których leżał znajdują się obecnie na Białorusi, w obwodzie witebskim, w rejonie miorskim, w sielsowiecie Jazno.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim, w gminie Jazno.
Według Powszechnego Spisu Ludności z 1921 roku zamieszkiwało tu 12 osób, wszystkie były wyznania prawosławnego. Jednocześnie 8 mieszkańców zadeklarowało polską, 2 białoruską i 2 rosyjską przynależność narodową. Były tu 2 budynki mieszkalne. W 1931 w 2 domach zamieszkiwało 12 osób.
Wierni należeli do parafii prawosławnej w Jaźnie. Miejscowość podlegała pod Sąd Grodzki w Dziśnie i Okręgowy w Wilnie; właściwy urząd pocztowy mieścił się w Jaźnie.

</doc>
<doc id="5120448" url="https://pl.wikipedia.org/wiki?curid=5120448" title="Félix Bolaños">
Félix Bolaños

Félix Bolaños García (ur. 17 grudnia 1975 w Madrycie) – hiszpański polityk i prawnik, minister ds. prezydencji, kontaktów z parlamentem i demokracji (od 2021).
Życiorys.
Absolwent prawa na Uniwersytecie Complutense w Madrycie, odbył kurs z zakresu prawa pracy w Escuela de Práctica Jurídica. Uzyskał uprawnienia adwokata, praktykował w kancelarii prawniczej Uría Menéndez. Został też wykładowcą w szkole biznesowej Instituto de Empresa oraz dyrektorem departamentu doradztwa prawnego w Banku Hiszpanii.
Członek Hiszpańskiej Socjalistycznej Partii Robotniczej (PSOE). Od 2017 był sekretarzem związanej z partią fundacji Fundación Pablo Iglesias. W 2018 powołany na sekretarza generalnego do spraw prezydencji w administracji rządowej. W lipcu 2021 został ministrem do spraw prezydencji, kontaktów z parlamentem i demokracji w drugim rządzie Pedra Sáncheza.
Odznaczony Krzyżem II Klasy Orderu Krzyża Świętego Rajmunda z Penafort.

</doc>
<doc id="5120449" url="https://pl.wikipedia.org/wiki?curid=5120449" title="Aneta Konieczek">
Aneta Konieczek

Aneta Konieczek (ur. 8 czerwca 1997 w Wolsztynie) – polska lekkoatletka specjalizująca się w biegach z przeszkodami.
Pochodzi ze Strzyżewa w gminie Zbąszyń. Ukończyła ZSRiT w Powodowie, po czym studiowała i trenowała w Stanach Zjednoczonych na Western Colorado University oraz na Uniwersytecie Oregonu. Reprezentuje klub Nadodrze Powodowo.
Złota medalistka Mistrzostw Polski Juniorów w Lekkoatletyce 2016 w biegu na 2000 m z przeszkodami, wynik zapewnił jej pierwszą lokatę w światowych tabelach najlepszych juniorek sezonu 2016. Podczas Mistrzostw Świata Juniorów w Lekkoatletyce 2016 startowała na dystansie 3000 m z przeszkodami, zajmując 9. miejsce i bijąc rekord Polski juniorek. W 2021 roku zdobyła złoty medal podczas Mistrzostw Polski Seniorów w Lekkoatletyce w biegu na 3000 m z przeszkodami uzyskując wynik 9:25,98, który zapewnił jej start w Letnich Igrzyskach Olimpijskich w Tokio. Jej siostra Alicja zajęła drugie miejsce i również osiągnęła minimum olimpijskie, jednak w Tokio nie awansowały do finału.

</doc>
<doc id="5120450" url="https://pl.wikipedia.org/wiki?curid=5120450" title="Nadija-DJuSSz Hrebinka">
Nadija-DJuSSz Hrebinka

Nadija-DJuSSz Hrebinka (ukr. ЖФК «Надія»-ДЮСШ Гребінка) – ukraiński klub futsalu kobiet, mający siedzibę w mieście Hrebinka, obwodu połtawskiego, w środkowej części kraju, grający w latach 2007–2009 i 2013–2015 w rozgrywkach futsalowej Wyższej Ligi.
Historia.
Chronologia nazw:
Klub futsalu Nadija-DJuSSz został założony w Łymanie 10 lipca 2001 roku jako Sportowa Szkoła Dzieci i Młodzieży. Początkowo zespół uczestniczył w turniejach juniorskich. W sezonie 2007/08 drużyna zgłosiła się do rozgrywek futsalowej Wyższej Ligi kobiet, zajmując szóste miejsce. W następnym sezonie 2008/09 zespół ponownie startował na najwyższym poziomie. Po czterech latach przerwy, w sezonie 2013/14 ponownie startował w Wyższej lidze, gdzie był ósmym W sezonie 2014/15 został sklasyfikowany na ostatniej siódmej pozycji. Ale potem zrezygnował z dalszych występów w mistrzostwach i występowała w turniejach juniorskich.
Barwy klubowe, strój, herb, hymn.
Klub ma barwy biało-niebieskie. Piłkarki swoje domowe spotkania zazwyczaj grają w błękitnych koszulkach, niebieskich spodenkach oraz błękitnych getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2021).
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich (stan na 31-05-2021).
Struktura klubu.
Hala.
Drużyna rozgrywa swoje mecze w Hali SK m.Hrebinka, znajdującej się przy povul. Sportowyj w Hrebince.
Inne sekcje.
Klub oprócz głównej drużyny prowadzi drużynę młodzieżowe oraz dla dzieci, grające w turniejach miejskich.

</doc>
<doc id="5120452" url="https://pl.wikipedia.org/wiki?curid=5120452" title="Isabel Rodríguez García">
Isabel Rodríguez García

Isabel Rodríguez García (ur. 5 czerwca 1981 w m. Abenójar) – hiszpańska polityk i działaczka samorządowa, parlamentarzystka, od 2021 minister w hiszpańskim rządzie.
Życiorys.
Działaczka Hiszpańskiej Socjalistycznej Partii Robotniczej (PSOE). W 2004 ukończyła studia prawnicze na Universidad de Castilla-La Mancha. W tym samym roku została wybrana w skład Senatu. Odeszła z tej izby w 2007, obejmując stanowisko dyrektora generalnego do spraw młodzieży w administracji regionu Kastylia-La Mancha. W 2008 została rzecznikiem prasowym rządu tej wspólnoty autonomicznej. W 2011, 2015 i 2016 uzyskiwała mandat posłanki do Kongresu Deputowanych. W 2019 objęła urząd alkada Puertollano.
W lipcu 2021 została ministrem polityki terytorialnej oraz rzecznikiem prasowym rządu w drugim gabinecie Pedra Sáncheza.

</doc>
<doc id="5120453" url="https://pl.wikipedia.org/wiki?curid=5120453" title="Lewis Baker">
Lewis Baker

Lewis Renard Baker (ur. 25 kwietnia 1995 w Luton) – angielski piłkarz jamajskiego pochodzenia występujący na pozycji pomocnika w angielskim klubie Stoke City. Wychowanek Luton Town, w trakcie swojej kariery grał także w takich zespołach, jak Sheffield Wednesday, MK Dons, Vitesse, Middlesbrough, Leeds United, Reading, Fortuna Düsseldorf, Trabzonspor. Młodzieżowy reprezentant Anglii.

</doc>
<doc id="5120454" url="https://pl.wikipedia.org/wiki?curid=5120454" title="Włada Bytomska">
Włada Bytomska



</doc>
<doc id="5120455" url="https://pl.wikipedia.org/wiki?curid=5120455" title="Metał Charków">
Metał Charków



</doc>
<doc id="5120458" url="https://pl.wikipedia.org/wiki?curid=5120458" title="Hiroki Itō">
Hiroki Itō



</doc>
<doc id="5120464" url="https://pl.wikipedia.org/wiki?curid=5120464" title="Dzwony z Balangiga">
Dzwony z Balangiga

Dzwony z Balangiga (; ) – trzy dzwony kościelne, które zostały zagrabione przez wojska lądowe Stanów Zjednoczonych z kościoła św. Wawrzyńca () w Balangiga na Filipinach. Dzwony stanowiły zdobycz wojenną – ich zabranie był konsekwencją bitwy o Balangiga, do której doszło w 1901 roku podczas wojny filipińsko-amerykańskiej. Jeden dzwon był w posiadaniu 9 Pułku Piechoty w jego południowokoreańskiej bazie wojskowej Camp Red Cloud, a dwa pozostałe znajdowały się w Bazie Sił Powietrznych im. Francisa E. Warrena w Cheyenne.
Przedstawiciele Kościoła katolickiego na Filipinach, władze Filipin i mieszkańcy Balangiga nieskutecznie starali się odzyskać dzwony od końca lat 50. Postęp w negocjacjach osiągnięto w 2018 roku, dzwony zaś powróciły na Filipiny 11 grudnia 2018 roku, po 117 latach od ich zagarnięcia.
Historia.
W 1854 roku kościołowi w Balangiga zostało nadane wezwanie świętego Wawrzyńca z Rzymu, męczennika. Zebranie funduszy na zakup pierwszego dzwonu kościelnego prawdopodobnie zajęło mieszkańcom miasta kilka lat. Został on odlany około 1853 roku. Jest na nim umieszczony herb franciszkański. Średnica klosza wynosi , a jego wysokość to . Na dzwonie widnieje napis: . Ta inskrypcja może nawiązywać do osoby fundatora, odlewni, w której wykonano dzwon, lub jest rozwijana do , co stanowi odwołanie do nazwy zakonu franciszkanów.
Drugi dzwon został odlany około 1889 roku. Ma średnicę klosza i wysokość . Miasto nabyło go w 1889 roku z inicjatywy ks. Agustína Delgado, którego imię zostało umieszczone na dzwonie – widnieje na nim napis: . Oba wykonane z brązu dzwony po hiszpańsku określano jako , , a były one uruchamiane za pomocą przymocowanej liny.
Trzeci, najmniejszy dzwon mógł zostać nabyty w 1895 roku z inicjatywy ks. Bernarda Aparicio. Szacuje się, że mierzy między 23 a 24 cale (–) wysokości, a jego średnica klosza wynosi około . Również znajduje się na nim herb franciszkański. Na dzwonie widnieje napis: . Oprócz funkcji religijnej pełnił on też rolę sygnalizacyjną, ostrzegając przed atakami piratów, rozprzestrzeniającym się ogniem czy zbliżającymi się tajfunami. Został przetopiony z kawałków brązu.
Bitwa o Balangiga.
28 września 1901 roku żołnierze Filipińskiej Armii Republikańskiej i nieregularne siły zbrojne z Balangiga dokonały ataku na niespodziewającą się niebezpieczeństwa Kompanię C 9 Pułku Piechoty Stanów Zjednoczonych, zabijając 48 żołnierzy i raniąc 22 spośród 78 członków jednostki. Czterej amerykańscy żołnierze uciekli bez szwanku, a kolejni czterej zostali uznani za zaginionych i zmarłych. Zgodnie z szacunkami w walkach zginęło od 20 do 30 Filipińczyków, podobna liczba doznała zranień. Podczas starcia dzwonił jeden z dzwonów kościelnych, oznajmiając o rozpoczęciu ataku. Prawdopodobnie był to najmniejszy z nich.
W ramach odwetu generał Jacob H. Smith, na rozkaz prezydenta Theodore’a Roosevelta, rozpoczął akcję pacyfikacji wyspy Samar. Została ona zlecona żołnierzom piechoty morskiej, którymi dowodził generał Littleton Waller. Smith nakazał swoim podwładnym zamienienie wyspy w , jej doszczętne spalenie oraz zniszczenie pól i trzody. Zalecił nie brać jeńców podczas odzyskiwania kontroli amerykańskiej nad terytorium i zastrzelić każdego filipińskiego mężczyznę powyżej dziesiątego roku życiu zdolnego do noszenia broni i opierania się wojsku Stanów Zjednoczonych. Smith ponosił odpowiedzialność, według niektórych szacunków, za śmierć nawet 50 tys. filipińskich cywilów. Amerykańscy żołnierze zdobyli również i zabrali trzy dzwony z miejscowego kościoła, a następnie przetransportowali je do Stanów Zjednoczonych jako łupy wojenne. Dokonana grabież miała też za zadanie uniemożliwić przetopienie dzwonów na broń. Pojedynczy dzwon sygnalizacyjny znalazł się w posiadaniu 9 Pułku Piechoty. Przedstawiciele tej jednostki wojskowej utrzymywali, że został on im podarowany przez wieśniaków, gdy żołnierze wycofywali się z Balangiga 9 kwietnia 1902 roku. Faktycznie dzwon został im podarowany przez żołnierzy 11 Pułku Piechoty, którzy zabrali wszystkie trzy dzwony podczas przenoszenia się z Balangiga do Tacloban 18 października 1901 roku.
Po latach Smith i jego podwładny Waller zostali postawieni przed sądem wojskowym za zbrodnie wojenne przeciwko ludności cywilnej, ściśle za zabójstwo 11 tubylców i praktykowanie tortur. Podczas procesu obaj oficerowie utrzymywali, że jedynie wykonywali rozkazy. Waller został oczyszczony z zarzutów. Smitha uznano za winnego, upomniano i zmuszono do przejścia na emeryturę, przypisując mu odpowiedzialność za amerykańską politykę wobec wyspy Samar.
Przeniesienie do Stanów Zjednoczonych.
Po walkach w Balangiga miasto zostało zdobyte 29 września 1901 roku przez 55 żołnierzy z Kompanii G 9 Pułku Piechoty. Jednostka ta opuściła miasto tego samego dnia i została zastąpiona przez 132 ludzi z Kompanii K i L 11 Pułku Piechoty, którzy stacjonowali w Balangiga do 18 października 1901 roku. Kiedy wojskowi z 11 Pułku Piechoty opuszczali wyspę, zabrali ze sobą dzwony wydobyte ze spalonego kościoła i armatę znajdującą się wcześniej na placu przed kościołem. Dzwony zostały zabrane, jako że jeden z nich został użyty przez Filipińczyków do zasygnalizowania ataku na Kompanię C; miało to także uniemożliwić ich późniejsze przetopienie na armaty i bagnety. Wszystkie trzy dzwony pozostawały pod opieką kwatermistrza kapitana Roberta Alexandra w kwaterze 11 Pułku Piechoty w Tacloban.
Najmniejszy dzwon sygnalizacyjny, który zapowiadał atak Filipińczyków na wojska amerykańskie znajdujące się w Balangiga, został przekazany przez 11 Pułk Piechoty przedstawicielom 9 Pułku Piechoty w ich kwaterze w Calbayog na kilka miesięcy przez powrotem żołnierzy 9 Pułku do domu. Amerykanie powrócili do San Francisco 27 czerwca 1902 roku. Dzwon trafił do starych koszar Madison Barracks w Sackets Harbor, gdzie wybudowano ceglany postument, na którym go postawiono. W 1928 roku został przeniesiony do Fort Lewis w Tacoma. Następnie był przechowywany w Muzeum 2. Dywizji Piechoty w bazie wojskowej Camp Red Cloud w Uijeongbu w Korei Południowej. Wcześniej był także wystawiony w siedzibie jednostki znajdującej się w bazie Camp Hovey.
11 Pułk Piechoty opuścił Filipiny w lutym 1904 roku, zabierając ze sobą dwa większe dzwony i przenosząc się do Fortu D.A. Russell w Wyoming w dniu 23 marca 1904 roku. 16 maja 1905 roku dziennik „Cheyenne Daily Leader” informował, że zagrabiona armata została zamontowana na placu apelowym wraz z innymi trofeami z Filipin – dwa duże dzwony wysokie na trzy stopy i armata o wielkości siedmiu stóp zostały wystawione przed masztem flagowym na placu apelowym fortu.
Nad jednym z dzwonów umieszczono napis:
Napis błędnie przypisywał jednostkom 11 Pułku Piechoty, jakoby miały pierwsze dotrzeć do miejsca, w którym lokalna ludność dokonała ataku na wrogie wojska. Zmieniono go w 1911 roku, uwzględniając Kompanię G 9 Pułku Piechoty jako tę, która była odpowiedzialna za odbicie Balangiga. 11 Pułk Piechoty przeniósł się w 1913 roku do Teksasu, dwa duże dzwony pozostały jednak w bazie w Wyoming.
W 1930 roku fort im. D.A. Russella został przemianowany na Fort im. Francisa E. Warrena w celu uhonorowania senatora z Wyoming, wyróżnionego najwyższym amerykańskim odznaczeniem wojskowym, Medalem Honoru. Armia Stanów Zjednoczonych po raz kolejny porzuciła fort w kwietniu 1941 roku, kiedy dwie ostatnie jednostki artylerii opuściły bazę, ponownie pozostawiając dzwony na swoim miejscu. W 1947 roku dawną bazę wojskową przekształcono w bazę lotniczą, służącą szkoleniu lotników. Dzwony natomiast stały się eksponatami w kolekcji Narodowego Muzeum Sił Powietrznych Stanów Zjednoczonych.
W 1967 roku pułkownik Robert J. Hill, dowódca 90 Skrzydła Rakietowego, zlecił wzniesienie zakrzywionej ściany z czerwonej cegły w parku trofeów, aby ochronić i wyeksponować dzwony. Na ścianie umieszczono tablicę z brązu, na której opisano historię starcia zbrojnego w Balangiga.
Jeszcze w 1987 roku na odwrocie obu dzwonów widoczny był niewyraźny napis, który informował o ich wykorzystaniu przez Filipińczyków do nadania sygnału do ataku na Kompanię C 9 Pułku Piechoty stacjonującego w Balangiga we wrześniu 1901 roku:
W 1979 roku odkryto, że armata wykonana z brązu, którą również zagrabiono z Balangiga, została odlana w Londynie w 1557 roku i nosiła monogram Marii I Tudor. Już w 2001 roku dzwony oraz ponadczterystuletni falkonet znajdowały się w szklanej gablocie.
Próby odzyskania dzwonów.
W 1935 roku major Eugenio Daza, który w 1901 roku był jednym z ośmiu głównych spiskowców dowodzących grupie Filipińczyków, a zarazem jednym z dwóch oficerów biorących udział w wydarzeniach w Balangiga, złożył oświadczenie zatytułowane „Balangiga su Historia en la Revolucion el 28 de Septiembre la 1901”, w którym szczegółowo opisał przebieg zdarzeń i okoliczności towarzyszących starciu, choć jego bezpośrednia relacja jest czasem kwestionowana. Wspomnienie Dazy zakończyło się apelem o zwrot dzwonów:
Najwcześniejsze wzmianki o zainteresowaniu zwrotem dzwonów pochodzą z listu datowanego na 25 listopada 1957 roku, który ks. Horacio de la Costa z Wydziału Historii Uniwersytetu Ateneum Manilskiego napisał do Chipa Wardsa, historyka w dowództwie 13 Armii Powietrznej Stanów Zjednoczonych stacjonującej w bazie Clark Air Base. Duchowny zauważył w nim, że dzwony z herbami franciszkańskimi należały do franciszkanów i powinny zostać zwrócone na Filipiny. W następnym roku grupa amerykańskich franciszkanów z Guihulngan ponownie napisała list do Wardsa, stwierdzając, że dwa duże dzwony są własnością franciszkanów.
W 1987 roku Tomas Gomez III, pełniący wówczas funkcję konsula generalnego w konsulacie filipińskim w Honolulu, otrzymał od Johna Witecka korespondencję dotyczącą dzwonów. Walter Kundis, przyjaciel Witecka, odkrył dzwony w Bazie Sił Powietrznych im. Francisa E. Warrena w Cheyenne. Witeck napisał również do senatora z Hawajów Sparka Matsunagi, prosząc go o pomoc w powrocie dzwonów na Filipiny. Senator Matsunaga z kolei napisał do Departamentu Sił Powietrznych, ale otrzymał negatywną odpowiedź.
Administracja prezydenta Filipin Fidela Ramosa zainicjowała próby odzyskania jednego lub więcej dzwonów, zabiegając o to u administracji Billa Clintona w połowie lat 90. W 1994 roku podczas bezpośredniego spotkania Ramosa z Clintonem na Filipinach prezydent Stanów Zjednoczonych zaoferował zwrot dzwonów z Balangiga . Jednakże Roy Daza, przedstawiciel Ramosa wysłany do Stanów Zjednoczonych w sprawie dzwonów, został poinformowany, że oferta Clintona została uznana za w niektórych kręgach Departamentu Stanu. Rząd Stanów Zjednoczonych był nieugięty w twierdzeniu, że dzwony są jego własnością, ich zwrócenie wymagałoby aktu normatywnego uchwalonego przez Kongres, a Kościół katolicki nie ma w tej sprawie nic do powiedzenia. Konferencja Episkopatu Filipin utrzymywała, że dzwony kościelne nie powinny uchodzić za trofea wojenne W 1998 roku Ramos zaproponował odlanie dwóch nowych dzwonów, aby każdy kraj zachował oryginał i duplikat. Filipiński ambasador w Stanach Zjednoczonych Raul Rabe dwukrotnie odwiedził Cheyenne, starając się zdobyć poparcie dla tej propozycji. Nie odniósł jednak sukcesu.
W 2002 roku filipiński Senat zatwierdził Uchwałę Senatu nr 393, której autorem był Aquilino Pimentel Jr., wzywającą administrację prezydent Glorii Macapagal-Arroyo do podjęcia formalnych negocjacji ze Stanami Zjednoczonymi w sprawie zwrotu dzwonów.
W 2005 roku biskup diecezji Borongam, Leonardo Yuzon Medroso, napisał list otwarty skierowany do prezydenta George’a W. Busha, Kongresu Stanów Zjednoczonych i Komisji Helsińskiej, zwracając się z prośbą o ułatwienie zwrotu dzwonów. W tym samym roku komisja weteranów z Wyoming opowiedziała się za zwrotem reliktów wojny filipińsko-amerykańskiej, ale gubernator stanu Dave Freudenthal stwierdził, że nie zgadza się z opinią komisji i sprzeciwia się zwrotowi dzwonów. W czerwcu 2003 roku kongresmen Bob Filner przedstawił projekt uchwały wzywającej prezydenta do zezwolenia na przeniesienie własności jednego z dzwonów na mieszkańców Filipin. Trzy lata później, w październiku 2006 roku Filner dołączył do Eda Case’a i Dany Rohrabachera, razem przedkładając uchwałę wzywającą prezydenta do zezwolenia na zwrot dzwonów kościelnych.
W 2007 roku Napoleon Abueva, filipiński artysta i rzeźbiarz, napisał list do Kristie Kenney, ambasador Stanów Zjednoczonych na Filipinach, prosząc o pomoc w odzyskaniu dzwonów. W tym samym roku filipiński senator Manny Villar przedłożył uchwałę wyrażającą .
Mieszkańcy Balangiga poprosili Stany Zjednoczone o zwrot dzwonów kościelnych po tym, gdy otrzymali pomoc od amerykańskiego wojska po uderzeniu tajfunu Haiyan w miasto w 2013 roku. Prezydent Rodrigo Duterte zażądał zwrotu dzwonów w swoim orędziu o stanie państwa z 24 lipca 2017 roku skierowanym do Kongresu Filipin, ale nie poruszył tej kwestii podczas spotkania z prezydentem Donaldem Trumpem w listopadzie 2017 roku podczas 31. szczytu Stowarzyszenia Narodów Azji Południowo-Wschodniej. W lutym 2018 roku amerykańscy politycy Randy Hultgren i Jim McGovern sprzeciwili się zwrotowi dzwonów na Filipiny z powodu wątpliwości dotyczących przestrzegania praw człowieka w związku z toczącą się filipińską wojną narkotykową, którą wypowiedział Duterte.
Powrót dzwonów na Filipiny.
Dzwony zostały odrestaurowane i zwrócone Filipinom w grudniu 2018 roku.
Podczas szczytu Stowarzyszenia Narodów Azji Południowo-Wschodniej w 2017 roku filipiński sekretarz obrony narodowej Delfin Lorenzana spotkał się z sekretarzem obrony Stanów Zjednoczonych Jamesem Mattisem i poruszył kwestię dzwonów z Balangiga. Mattis osobiście zobowiązał się do zapewnienia zwrotu dzwonów podczas spotkania z prezydentem Rodrigo Duterte, a następnie poszukiwał przepisów umożliwiających zgodny z prawem powrót dzwonów na Filipiny. Jose Manuel Romualdez, filipiński ambasador w Stanach Zjednoczonych, ujawnił w wywiadzie dla CNN Philippines, że prezydent Duterte podczas spotkania na szczycie Stowarzyszenia Narodów Azji Południowo-Wschodniej w Clark w październiku 2017 roku osobiście poprosił Mattisa o zwrot dzwonów.
Ustawa , określająca roczny budżet i wydatki Departamentu Obrony, została zmieniona w wyniku wysiłków lobbingowych dra Henry’ego B. Howarda i wynajętych przez niego firm lobbingowych, aby wyraźnie zezwolić na zwrot dzwonów z Balangiga poprzez powierzenie sekretarzowi obrony Mattisowi prawa do decydowania w tej sprawie. W sierpniu 2018 roku sekretarz Mattis poinformował Kongres, że Departament Obrony zamierza zwrócić dzwony Filipińczykom. W tym samym miesiącu ambasada Stanów Zjednoczonych na Filipinach wydała oświadczenie, iż Departament Obrony powiadomił Kongres o planowanym zwrocie dzwonów na Filipiny w bliżej nieokreślonym terminie.
Departament Obrony ogłosił następnie, że dwa dzwony znajdujące się w Bazie Sił Powietrznych im. Francisa E. Warrena zostaną przekazane przez sekretarza Mattisa ambasadorowi Romualdezowi 15 listopada 2018 roku w Cheyenne. Trzeci dzwon przebywający w Korei Południowej również był gotowy do przeniesienia. Dwa dzwony z Wyoming zostały następnie wysłane w podróż morską do Filadelfii w celu wykonania prac restauracyjnych na koszt dra Howarda, a następnie wyruszyły w drogę do Japonii, gdzie dołączyły do trzeciego dzwonu.
10 grudnia 2018 roku wszystkie trzy dzwony kościelne znajdowały się w Kadena Air Base w Japonii w oczekiwaniu na powrót na Filipiny. Następnego ranka ambasada Stanów Zjednoczonych na Filipinach poinformowała, że dzwony znajdują się na pokładzie samolotu Lockheed C-130 Hercules należącego do Sił Powietrznych Stanów Zjednoczonych i zmierzają do Manili.
Przybycie do Manili.
Dzwony przybyły na Filipiny do Villamor Air Base 11 grudnia 2018 roku. 15 grudnia 2018 roku zwrócono je do kościoła w Balangiga, gdzie pierwotnie zajęły miejsce na tymczasowym betonowym postumencie. Podczas pobytu w Manili do 13 grudnia dzwony były wystawione dla zwiedzających w Muzeum Lotnictwa Filipińskich Sił Powietrznych.
13 grudnia 2018 roku Crispin Varquez, biskup diecezjalny Borongan, wydał oświadczenie, w którym sprzeciwił się propozycji zawartej w Uchwale nr 965 filipińskiego Senatu, przedłożonej przez senatora Juana Miguela Zubiriego 6 grudnia 2018 roku, w której wzywał on rząd filipiński do umieszczenia jednego z trzech dzwonów w Muzeum Narodowym Filipin w Manili. Przedstawiciele Kościoła katolickiego stwierdzili, że dzwony są nie tylko artefaktami historycznymi, ale także przedmiotami sakralnymi, które i dlatego prawowicie należą do kościoła. Zubiri określił to oświadczenie jako . Dyrektor Muzeum Narodowego Jeremy Barns wyraził smutek z powodu zaistniałego incydentu i stwierdził, że muzeum nie było zaangażowane w uchwałę Zubiriego, ani nie zostało poinformowane o niej przed faktem jej zaistnienia.
Powrót na wyspę Samar.
Dzwony zostały przetransportowane samolotem Lockheed C-130 Hercules, należącym do Filipińskich Sił Powietrznych, do pobliskiego miasta Guiuan, przylatując na miejsce 14 grudnia. Zostały one następnie dostarczone do Balangiga po dwugodzinnej podróży drogowej. Następnego dnia dzwony zostały przekazane miastu Balangiga. Podczas ceremonii, w której uczestniczył prezydent Rodrigo Duterte, burmistrzowi Randy’emu Grazy zostało wręczone zaświadczenie o przeniesieniu artefaktów. Duterte zadzwonił jednym z dzwonów i zauważył, że zasługa zwrotu dzwonów .
Trzy dzwony kościelne zostały zwrócone do kościoła parafialnego św. Wawrzyńca () 15 grudnia 2018 roku. W niedzielę następnego dnia przed świtem jeden z dzwonów zabił z okazji Simbang Gabi, dziewięciodniowej serii mszy odprawianych przez katolików filipińskich w oczekiwaniu na Boże Narodzenie, co miało miejsce w tym kościele po raz pierwszy od 1901 roku.
Udana kampania dotycząca zwrotu dzwonów miała miejsce dzięki lobbingowi dra Henry’ego B. Howarda w sprawie zmiany ustawy z 2018 roku i wprowadzeniu odpowiednich zmian przez zastępcę sekretarza obrony Stanów Zjednoczonych dra Josepha Feltera. Dzięki tym wysiłkom pojawiło się wsparcie ze strony organizacji kombatanckich, w tym i , choć nie było to wymagane przez . Obie organizacje już po wprowadzeniu zmian w ustawie określającej roczny budżet i wydatki Departamentu Obrony oraz zapowiedzi sekretarza Mattisa dotyczącej powrotu dzwonów na Filipiny przyjęły uchwały popierające zwrot dzwonów z Balangiga. Rolando Borrinaga i byli oficerowie Marynarki Wojennej Stanów Zjednoczonych: Brian Buzzell, Dennis Wright i Dan McKinnon są opisywani jako ci, którzy poprzez lobbing organizacji kombatanckich. Ci sami amerykańscy byli żołnierze stali na czele odzyskania w 2016 roku z West Point innego dzwonu kościelnego zabranego w 1901 roku z kościoła św. Piotra i Pawła w Bauang. Równie ważna dla przekonania amerykańskich weteranów do poparcia starań o zwrot dzwonów była praca Grupy Badawczej Balangiga. W jej skład wchodzili: Rolando Borrinaga, brytyjski dziennikarz Bob Couttie i E. Jean Wall, córka Adolpha Gamlina, amerykańskiego żołnierza 9 Pułku Piechoty, który przeżył atak Filipińczyków w 1901 roku.
Uchwała Senatu nr 653.
W 2021 roku Senat Filipin wydał uchwałę nr 653, w której wyraził . Uchwała szczególnie doceniła starania arcybiskupa Manili kardynała Luisa Antonio Taglego, kontradmirała Daniela W. McKinnona Jr., kapitana Dennisa L. Wrighta i kapitana Briana V. Buzzella, którzy kierowali inicjatywą i dostarczali informacji na temat prawa i historii związanych z obecność dzwonów w Wyoming i w Korei Południowej. W uchwale przyznano również, że . W uchwale zauważono również, że .
Wątpliwości dotyczące autentyczności zwracanych dzwonów.
Eugenio Roy Daza, wnuk kapitana Eugenio Dazy, członka sztabu Vicente Lukbána, który pomógł w zorganizowaniu niespodziewanego ataku na wojskowych 9 Pułku Piechoty w 1901 roku, twierdził, opierając się na pamiętnikach swojego dziadka i dokumentach znalezionych w archiwach Stanów Zjednoczonych, że amerykańscy żołnierze zagrabili tylko jeden dzwon. Jego zdaniem dzwony wystawione w bazie wojskowej w Wyoming pochodziły nie z kościoła w Balangiga, ale z innych filipińskich kościołów.

</doc>
<doc id="5120466" url="https://pl.wikipedia.org/wiki?curid=5120466" title="Dharmpal Singh Gupta">
Dharmpal Singh Gupta

Dharmpal Singh Gupta (ur. 21 sierpnia 1925 w w Madhya Pradesh) – indyjski polityk, deputowany do Lok Sabha . Reprezentował okręg wyborczy w Chhattisgarh i był członkiem Indyjskiej Partii Ludowej.

</doc>
<doc id="5120468" url="https://pl.wikipedia.org/wiki?curid=5120468" title="Marek Hanousek">
Marek Hanousek

Marek Hanousek (ur. 6 sierpnia 1990 w Dolních Kralovicach) – czeski piłkarz występujący na pozycji pomocnika w polskim klubie Widzew Łódź.

</doc>
<doc id="5120470" url="https://pl.wikipedia.org/wiki?curid=5120470" title="Mury obronne w Alghero">
Mury obronne w Alghero

 
Mury obronne w Alghero –  zespół fortyfikacji, który okalał i bronił od strony lądu i morza miasto Alghero na Sardynii. Budowę rozpoczęto w średniowieczu w II połowie XI wieku w okresie dominacji Republiki Genui i kontynuowano przez kolejne stulecia. Część lądową murów rozebrano pod koniec XIX wieku, zachowując jednak większość wież obronnych i wszystkie umocnienia bastionowe od strony morza.
Historia.
Pierwsze umocnienia miejskie Alghero powstały za sprawą wpływowego rodu Doria w czasach, gdy miasto było zależne od Genui. Nie były one jednak wystarczające i w trakcie wojny między Genuą a Pizą, w 1283 roku miasto zostało zdobyte przez wojska Pizy. Alghero powróciło do Genui rok później i wtedy podjęto decyzję o rozbudowie obwarowań miejskich. Pod koniec wieku XIII i na początku XIV mury zostały przebudowane i powiększone tak bardzo, że w kręgu murów znajdowały się również niektóre przedmieścia, a sam system obronny oprócz murów zawierał 26 wież i baszt oraz dwie bramy miejskie. W roku 1353 po wieloletnich wojnach miasto przeszło w ręce hiszpańskiej dynastii Aragońskiej. W okresie dominacji hiszpańskiej kilkakrotnie mury wzmacniano, pozostawiając jednak obwód powstały w wiekach wcześniejszych. W latach 1417–1419 na rozbudowę umocnień przeznaczono 4000 złotych florenów (połowę kwoty musiało wyłożyć miasto). Potrzeba przeprojektowania średniowiecznych murów znajdujących się w złym stanie stała się pilna na początku XVI wieku. Prace rozpoczęte w 1513 roku trwały ponad dwadzieścia lat i ukończono je w roku 1541. Ale tylko część nadmorska została wystarczająco przebudowana i wzmocniona, podczas gdy część lądowa pozostała słabym punktem umocnień. W tym okresie miasto utrzymywało swoją funkcję strategiczną, w związku z tym w następnych dwóch wiekach powstało kilka projektów przebudowy fortyfikacji. Poza drobnymi przebudowami, projekty te nie zostały zrealizowane. Wraz z odwołaniem Alghero z listy miast o strategicznym znaczeniu, co miało miejsce 25 kwietnia 1867 roku na podstawie dekretu króla Wiktora Emanuela II, mury całkowicie straciły na znaczeniu i rozpoczęła się ich rozbiórka. Kompletnie rozebrano mury od strony lądu, co pozwoliło na powiększenie obszaru miasta. Pozostawiono siedem XVI–XVII-wiecznych wież i baszt, jedną bramę miejską oraz wszystkie umocnienia bastionowe od strony morza, obniżając jednak ich wysokość otwierając w ten sposób widok na morze. Obecnie pozostałości dawnych umocnień są jedną z atrakcji turystycznych miasta.
Zachowane obiekty.
Torre di Porta Terra.
Największa i główna brama miejska od której rozpoczynał się trakt w kierunku Sassari. Wieczorem była zamykana. Nazywana była niekiedy Torre degli ebrei (Wieża żydowska), ponieważ znaczny wkład w jej wybudowanie wniosła tutejsza społeczność żydowska. Obecnie wieża służy m.in. celom wystawowym. Charakterystycznym elementem tej wieży jest wbudowany w jej ściany memoriał upamiętniający poległych w czasie obu wojen światowych. 
Torre di San Giovanni (Wieża św. Jana).
Nazywana w dawnych czasach Torre di Mezzo, co w wolnym tłumaczeniu znaczy w"ieża pomiędzy, wieża pośrodku". Nazywana tak ze względu na jej strategiczne położenie, które pozwalało na komunikację między Torre di Porta Terra, która stanowiła główne wejście do miasta a ówczesną wieżą Esperó Reial, w miejscu której obecnie znajduje się Torre Sulis. 
Torre di Sulis.
Została zbudowana po 1570 roku, aby zastąpić poprzednią wieżę Esperò Rejal z czasów średniowiecznych. Wieża ta została zamknięta w obwodzie Fortu Spur, zburzonego pod koniec XIX wieku. Wieża ma kształt cylindryczny i mury o grubości 6 metrów. W jej wnętrzu znajdują się spiralne schody. Nazwa jej pochodzi od Vincenzo Sulisa – polityka i konspiratora, który brał udział w antyrządowych zamieszkach. Oskarżony o spisek i zdradę został skazany na dożywotnie więzienie. Od roku 1799 aż do roku 1821, w którym został ułaskawiony, odbywał karę w tej wieży.
Torre di San Giacomo (Wieża św. Jakuba).
Jest poświęcona świętemu Jakubowi na cześć króla Jakuba I Zdobywcy. Wieża ta jest też nazywana Torre dei Cani (Psia Wieża), gdyż przez pewien czas była w niej hodowla psów. Wieża jest wybudowana na planie ośmioboku. Pomimo przebudowy w XVII wieku, ma elementy katalońskiego gotyku, do których należą nisza przy wejściu głównym i spiralne schody prowadzące na dół.
Torre della Polveriera (Wieża Prochowa).
Zbudowana w połowie XVIII wieku za panowania dynastii Sabaudzkiej. Usytuowana nie w obrębie murów ale w pewnej odległości od nich, gdyż była przeznaczona na arsenał i magazyn prochu (prochownię).
La Garitta Reale.
Położona w pobliżu Torre della Polveriera. Jest datowana na XVIII wiek, ale wiadomo że  już w czasach średniowiecza w tym miejscu istniała wieża. Spełniała funkcję strażnicy i z tego powodu została zbudowana na skraju skarpy, dając możliwość obserwacji zatoki, nad którą położone jest miasto. Jest również nazywana Torre della Campana (Wieża dzwonna) ze względu na dzwon, który umieszczony na jej kopule ostrzegał mieszkańców przed niebezpieczeństwami. 
Torre di Sant'Elmo.
Znajduje się przy nabrzeżnej ulicy o tej samej nazwie, w obrębie murów obronnych Pigafetta, które łączą ją z wieżą Royal Garitta. Jest poświęcona św. Erazmowi (Elmo po katalońsku), patronowi marynarzy i żeglarzy, którego kult w portowym mieście był powszechny. Na zewnątrz wieży znajduje się płaskorzeźba przedstawiająca herb Korony Aragońskiej. W niewielkiej odległości od wieży znajduje się średniowieczna, obecnie zamurowana, brama świętego Elmo.
Torre della Maddalena (Wieża Maddaleny).
Znajduje się na nabrzeżu i przylega do Fortu Maddalena z początku XVI wieku. Podobnie jak inne baszty nadmorskich umocnień, również i ta została wzniesiona w XVI wieku na istniejących już średniowiecznych fortyfikacjach. Wybudowana na planie koła, na zewnątrz posiada wystające z wieży murowane dreny i wykusze, za pomocą których w razie oblężenia można było oblewać z góry wrogów olejem i wrzącą wodą. Nad drzwiami do wieży znajduje się nisza z posągiem, który prawdopodobnie przedstawia św. Magdalenę (ze względu na znaczny stopień zniszczenia, trudno to ustalić z całą pewnością). Wieża nazywana jest również Torre di Garibaldi na cześć Giuseppe Garibaldiego, który wylądował w Alghero w 1855 roku. 4 lipca 1907 roku na ścianie wieży od strony morza odsłonięto pamiątkowa tablica z napisem: "Giuseppe Garibaldi tutaj 14 sierpnia 1855 roku wylądował. To jest święte miejsce dla narodu na cześć wyzwoliciela""."
Bastiony od strony morza.
Nazwy zachowanych bastionów od strony morza współcześnie zostały nazwane na cześć znanych żeglarzy. I są to, począwszy od Piazza Sulis: Krzysztof Kolumb, Marco Polo, Antonio Pigafetta, Ferdynand Magellan oraz bastion Maddalena.

</doc>
<doc id="5120471" url="https://pl.wikipedia.org/wiki?curid=5120471" title="Schweigt stille, plaudert nicht">
Schweigt stille, plaudert nicht



</doc>
<doc id="5120478" url="https://pl.wikipedia.org/wiki?curid=5120478" title="Podsędziszów">
Podsędziszów

Podsędziszów – część miasta Sędziszowa, w jego centralnej części. Rozpościera się głównie wzdłuż ulicy Dworcowej. Dawniej samodzielna miejscowość.
Historia.
Od 1867 Podsędziszów należał do gminy Sędziszów w powiecie jędrzejowskim w guberni kieleckiej. W II RP przynależała do woj. kieleckiego, gdzie 2 listopada 1933, łącznie z koloniami Rajsko i Gabrielin, ustanowił gromadę o nazwie "Podsędziszów" w gminie Sędziszów.
1 kwietnia 1938 gromadę Podsędziszów zniesiono, włączając ją do gromady Gródek w gminie Sędziszów. Po wojnie włączony do Sędziszowa.

</doc>
<doc id="5120480" url="https://pl.wikipedia.org/wiki?curid=5120480" title="Gródek (Sędziszów)">
Gródek (Sędziszów)

Gródek – część miasta Sędziszowa, na lewym brzegu Mierzawy. Rozpościera się wzdłuż ulicy o nazwie Gródek. Dawniej samodzielna miejscowość.
Historia.
W latach 1867–1954 Gródek należał do gminy Sędziszów w powiecie jędrzejowskim w guberni kieleckiej. W II RP przynależała do woj. kieleckiego, gdzie 2 listopada 1933 ustanowiła gromadę o nazwie "Gródek" w gminie Sędziszów.
1 kwietnia 1938 do Gródka włączono Podsędziszów. 
Podczas II wojny światowej włączony do Generalnego Gubernatorstwa, gdzie w 1943 roku liczył 508 mieszkańców. Po wojnie powrócono do stanu sprzed z 1939, a Gródek stanowił jedną z gromad gminy Sędziszów.
W związku z reformą znoszącą gminy jesienią 1954 roku, Gródek włączono do nowo utworzonej gromady Sędziszów.
W 1970 roku Gródek liczył 1778 mieszkańców, więcej niż sąsiedni Sędziszów (1567). Gródek był także drugą (po Jędrzejowie) pod względem ludności miejscowością powiatu jędrzejowskiego.
W związku z kolejną reformą administracyjną kraju w 1973 Gródek włączono do Sędziszowa.

</doc>
<doc id="5120484" url="https://pl.wikipedia.org/wiki?curid=5120484" title="Żarczyce Większe">
Żarczyce Większe



</doc>
<doc id="5120490" url="https://pl.wikipedia.org/wiki?curid=5120490" title="Koszyczek (ujednoznacznienie)">
Koszyczek (ujednoznacznienie)



</doc>
<doc id="5120492" url="https://pl.wikipedia.org/wiki?curid=5120492" title="Aleksander Piruski">
Aleksander Piruski

Aleksander Piruski herbu Nałęcz – podsędek włodzimierski w latach 1662-1669, podczaszy wołyński w latach 1661-1662, podstarości łucki w latach 1659-1665, pisarz grodzki włodzimierski w 1647 roku.
Poseł sejmiku łuckiego na sejm 1659 roku, sejm 1661 roku, sejm 1667 roku, sejm nadzwyczajny 1668 roku.
Bibliografia.
 
 

</doc>
<doc id="5120498" url="https://pl.wikipedia.org/wiki?curid=5120498" title="Stanisław Drzewicki">
Stanisław Drzewicki



</doc>
<doc id="5120500" url="https://pl.wikipedia.org/wiki?curid=5120500" title="Igrzyska Afrykańskie 1995">
Igrzyska Afrykańskie 1995

6. Igrzyska Afrykańskie – multidyscyplinarne zawody sportowe, które odbyły się w Harare między 13 a 23 września 1995 roku.
Dyscypliny.
Rozegrano zawody w 19 dyscyplinach sportowych:
Klasyfikacja medalowa.
Legenda:

</doc>
<doc id="5120504" url="https://pl.wikipedia.org/wiki?curid=5120504" title="Lasiorhynchites cavifrons">
Lasiorhynchites cavifrons

Lasiorhynchites cavifrons – gatunek chrząszcza z rodziny tutkarzowatych. Zamieszkuje krainę palearktyczną od Półwyspu Iberyjskiego i Afryki Północnej po Iran. Żeruje na dębach.
Taksonomia.
Gatunek ten opisany został po raz pierwszy w 1833 roku przez Leonarda Gyllenhala pod nazwą "Rhynchites cavifrons".
Morfologia.
Chrząszcz o ciele długości od 5,3 do 7,2 mm, w całości ubarwionym metalicznie ciemnoniebiesko, fioletowo lub ciemnoniebieskozielono, z wierzchu porośniętym bardzo długim, stojącym, ciemnobrązowym, na pokrywach krzyżującym się owłosieniem.
Ryjek jest niemal prosty, krótszy od przedplecza, zaopatrzony w wyraźnie żeberko środkowe wzdłuż grzbietu. U samca boki ryjka są prawie równoległe, a czułki osadzone są za środkiem jego długości. U samicy ryjek rozszerza się wyraźnie ku wierzchołkowi, zaś czułki wyrastają pośrodku jego długości. Głowa jest szersza niż długa, z tyłu lekko przewężona, u samca o oczach większych, a u samicy wyraźnie mniejszych niż szerokość ryjka u podstawy. Oczy u obu płci są zaokrąglone.
Przedplecze jest trochę szersze niż dłuższe, przy krawędziach przedniej i tylnej przewężone, u samca silniej niż u samicy. Boki przedplecza u samca są silnie, a u samicy słabiej zaokrąglone. Punktowanie przedplecza jest przeciętnie gęste i tak duże jak na głowie. Pokrywy mają rzędy na przednie punktowane wyraźnie, w tyle punkty zanikają. Rząd dziewiąty jest nieskrócony i dochodzi do szczytu pokryw. Międzyrzędy mają delikatne punkty układające się w jeden lub dwa szeregi. Odnóża u samca mają po jednej ostrodze na wierzchołkach goleni, u samicy zaś ostroga jest pojedyncza tylko w parze przednie, a pozostałe pary mają po dwie ostrogi.
Ekologia i występowanie.
Owad ten zasiedla lasy i zadrzewienia. Jest monofagiem dębów. Postacie dorosłe są aktywne od kwietnia do lipca lub do końca lata. Są foliofagami, żerującymi na liściach dębów, rzadziej znajdowanymi na innych drzewach. Samica składa jaja od kwietnia do czerwca. Wybiera ona jednoroczne gałązki na młodszych drzewach, najchętniej tych o wysokości od 2 do 3 m. Wygryza ryjkiem poniżej pąka jamkę o głębokości 1 mm i takiej samej średnicy. Do jednej jamki składa jedno jajo o długości 0,8–0,85 mm, kształcie krótko-owalnym, gładkiej i błyszczącej powierzchni oraz ubarwieniu białym do jasnozielonkawego. Następnie samica wypełnia jamkę wydzieliną i nakrywa ją wyciętym kawałkiem kory, przyciskając go do niej. Cały proces zajmuje od 45 do 60 minut. Po wykluciu larwa najpierw żeruje na pąku, po czym przechodzi do żerowania na drewnie (ksylofagia), tworząc w pędzie minę o długości od 2 do 3 cm. We wrześniu w pełni wyrośnięta larwa wygryza się z pędu i wypada do gleby. Tam zimuje i wczesną wiosną się przepoczwarcza .
Gatunek palearktyczny. W Europie znany jest z Hiszpanii, Wielkiej Brytanii, Francji, Belgii, Luksemburga, Holandii, Niemiec, Szwajcarii, Austrii, Włoch, południowej Danii, Szwecji, Norwegii, Polski, Czech, Słowacji, Węgier, Ukrainy, Mołdawii, Rumunii, Bułgarii, Słowenii, Chorwacji, Albanii, Macedonii Północnej, Grecji oraz europejskich części Rosji i Turcji. W Afryce Północnej zasiedla Algierię. W Azji znany jest z azjatyckiej części Turcji, Gruzji, Armenii, Azerbejdżanu oraz irańskiego ostanu Gilan. W całym zasięgu jest gatunkiem rzadko spotykanym. W Polsce jest rzadki i znany z nielicznych stanowisk, głównie położonych w południowej części kraju.

</doc>
<doc id="5120507" url="https://pl.wikipedia.org/wiki?curid=5120507" title="Sałata łodygowa">
Sałata łodygowa

Sałata łodygowa, sałata szparagowa, sałata pędowa – w zależności od ujęcia klasyfikacyjnego jeden z typów lub jedna z klas odmian uprawnych sałaty siewnej, czasem też uznawana za odmianę botaniczną tego gatunku ("Lactuca sativa" L. var. "angustana" Irisch) lub nawet odrębny gatunek zwany sałatą krakowską "Lactuca cracoviensis". W Polsce sałaty te nazywane są także głąbikami krakowskimi lub głąbikiem krakowskim, przy czym w wąskim ujęciu jest to tylko jedna z odmian sałaty łodygowej ('Głąbik Krakowski'), jedyna dawniej znana i uprawiana w Polsce. Sałaty łodygowe występują tylko w uprawie. Popularne są zwłaszcza w Chinach. Częścią spożywaną jest zgrubiała, młoda łodyga.
Morfologia.
Roślina różni się od typowej sałaty siewnej i innych klas odmian budową liści i łodyg. Inne cechy – rozgałęziony palowy system korzeniowy, kwiaty zebrane w drobne, żółte koszyczki i owoce (niełupki) – są takie same.
Zastosowanie.
Sałata łodygowa jest warzywem polecanym jako przedplon lub poplon. Ze względu na mniejsze wymagania glebowe i klimatyczne niż inne odmiany sałaty, określana jest jako stosunkowo łatwa w uprawie. Najkorzystniejsze dla niej są gleby o odczynie pH 6,5–7,0, lekkie i średnie, bogate w próchnicę, przepuszczalne, lecz jednocześnie zatrzymujące wodę i łatwo się nagrzewające. Sałata ta ma też niewielkie wymagania, jeśli chodzi o temperaturę: wysadzanie do gruntu jest możliwe już w kwietniu.
Rozmnażana jest przez wysiew nasion do gruntu lub z rozsady (z 3–4 g nasion uzyskuje się ok. 1000 sztuk rozsady, sadzonej w miejscu docelowej uprawy w rozstawie 40 × 25 cm). Siew pod osłonami na rozsadę wykonuje się w połowie marca. Przy siewie do gruntu rzędy wyznaczać należy co 25 cm, a wschody rozrzedza się zostawiając pojedyncze rośliny co 20 cm. W przypadku słabego wzrostu nawozi się ją saletrą, dobre efekty daje także stosowanie tzw. gnojówki z pokrzywy z nawozem kurzym. Roślinę uprawia się w warunkach klimatu Europy Środkowej wiosną lub jesienią. 
Dla zachowania odpowiednich walorów smakowych i soczystości łodygi, będącej podstawową częścią jadalną, sałacie tej należy zapewnić obfitość wody, a w czasie suszy systematycznie podlewać, najlepiej bez zraszania liści. Bez podlewania pędy w czasie upałów i suszy szybko drewnieją. Łodygi ścina się po osiągnięciu odpowiedniej wysokości, jeszcze zanim zdrewnieją, najpóźniej, gdy na roślinie zaczną pojawiać się pąki kwiatowe. Zwykle od siewu do zbioru mija 10–14 tygodni. Roślin przeznaczonych do spożycia nie powinno się dopuszczać do kwitnienia, gdyż wtedy pędy stają się gorzkie i łykowacieją.
W sztuce kulinarnej wykorzystywana jest głównie zgrubiała łodyga, choć jadalne są również liście (młode dodawane są do sałatek) i kwiatostany zanim rozwiną się na nich pąki. Przed spożyciem zwykle obiera się pędy ze skórki i kroi w talarki. Łodygi można spożywać na surowo, np. w sałatkach, można je też kisić podobnie jak ogórki, przyrządzać z nich zupy lub dusić, przyrządzać podobnie jak szparagi. 
Sałata łodygowa jest warzywem często stosowanym w kuchni chińskiej, popularnym zarówno w Chinach kontynentalnych, jak i na Tajwanie.
Odmiany uprawne.
Do odmian uprawianych w Polsce należą:
Wpływ na zdrowie.
Część jadalna sałaty łodygowej zawiera około 4,5% suchej masy, 2,2% węglowodanów. Znajdują się w niej witamina C oraz E, ponadto jest bogatym źródłem witamin z grupy B, karotenoidów, antocyjanów, wapnia, magnezu i żelaza.
Według badań przeprowadzonych przez ALS Food &amp; Pharmaceutical Polska, sałata łodygowa ma wartość energetyczną 54 kcal na 100 g, zawiera 7 g błonnika pokarmowego w 100 g i nie kumuluje metali ciężkich.
Historia.
Odmiana łodygowa została wyhodowana w Chinach z sałaty, która trafiła tam ok. 600–900 r. n.e. z rejonu śródziemnomorskiego.
Na Zachodzie popularyzowana zaczęła być ok. 1942 roku pod nazwą handlową „Celtuce” (połączenie nazw "celery" – seler i "lettuce" – sałata), ale pozostała rośliną mało popularną. 
Nie wiadomo, kiedy i w jaki sposób sałata łodygowa znalazła się na terenach Polski. Nazwa „głąbiki krakowskie” najprawdopodobniej jest zwyczajowym określeniem wyodrębnionej lokalnie odmiany sałaty łodygowej. Na wsiach w okolicach Krakowa warzywo to było powszechnie uprawiane już w połowie XIX wieku. Jako pierwszy miał je opisać na przełomie XVIII i XIX wieku Stanisław Wodzicki, z zamiłowania botanik i ogrodnik. Dogłębniej pod względem naukowym zajął się nim Florian Sawiczewski, który w 1840 roku na łamach „Rocznika Wydziału Lekarskiego w Uniwersytecie Jagiellońskim” opisał je jako odrębny gatunek sałaty:
Sawiczewski wyróżnił dwie odmiany głąbika: wczesną i późną. Oprócz opisu botanicznego rośliny oraz jej wymagań podał również, że typowym sposobem przyrządzania głąbika w okolicach Krakowa było kiszenie i określał kiszone/kwaszone głąbiki jako „wyborny, przyjemnie kwaskowaty, orzeźwiający i łatwy do strawienia pokarm”, mogący zastąpić ogórki. 
Głąbik krakowski sadzono powszechnie pod Krakowem jeszcze w początkach XX wieku, lecz po II wojnie światowej jego uprawa stawała się stopniowo coraz rzadsza, aż w latach 60. XX wieku praktycznie zanikła. Robert Makłowicz wspominał, iż w latach 70. XX wieku ubolewano nad tą sytuacją, „podnosząc larum”. W latach 80. XX wieku w książkach kucharskich pojawiały się jeszcze przepisy na potrawy z głąbika krakowskiego, np. u Zofii Zawistowskiej, która w roku 1989 pisała, że warzywo to występuje w uprawie amatorskiej. 
W 1994 roku nasiona głąbików krakowskich czerwonych włączono do banku genów roślin użytkowych.
W drugiej dekadzie XXI wieku podjęto próby uratowania głąbika od zapomnienia, m.in. w 2019 donoszono o reaktywacji jego uprawy w Wawrzeńczycach pod Krakowem, głąbik krakowski został też zakwalifikowany przez Urząd Miasta Krakowa (Europejskiej Stolicy Kultury Gastronomicznej w roku 2019) do projektu SLOWFOOD Central Europe wraz z innymi produktami regionalnymi takimi jak obwarzanek krakowski czy chleb prądnicki, a w tym samym roku promowali go w ramach akcji „Tradycja w natarciu” organizatorzy Targów Wyposażenia Hoteli i Gastronomii HoReCa w Krakowie.

</doc>
<doc id="5120528" url="https://pl.wikipedia.org/wiki?curid=5120528" title="Wróble (podrodzina)">
Wróble (podrodzina)

Wróble (Passerinae) – podrodzina ptaków z rodziny wróbli (Passeridae).
Zasięg występowania.
Podrodzina obejmuje gatunki występujące w Afryce i Eurazji. 
Systematyka.
Do podrodziny zaliczane są następujące rodzaje:

</doc>
<doc id="5120538" url="https://pl.wikipedia.org/wiki?curid=5120538" title="Ziarnojadek czarnolicy">
Ziarnojadek czarnolicy

Ziarnojadek czarnolicy ("Sporophila nigricollis") – gatunek małego ptaka z podrodziny ziarnojadków (Sporophilinae) w rodzinie tanagrowatych (Thraupidae). Występuje w dwóch oddzielonych obszarach Ameryki Południowej oraz w Ameryce Środkowej. Nie jest zagrożony.
Systematyka.
Gatunek ten jako pierwszy opisał Louis Jean Pierre Vieillot w 1823 roku, nadając mu nazwę "Pyrrhula nigricollis". Obecnie (2021) umieszczany jest w rodzaju "Sporophila". Zwykle wyróżnia się trzy podgatunki:
Autorzy "Kompletnej listy ptaków świata" za podgatunek "S. nigricollis" uznają także ziarnojadka czarnogardłego ("S. (n.) ardesiaca"), który przez innych autorów jest najczęściej traktowany jako odrębny gatunek.
Proponowany takson "S. melanops", znany tylko z jednego okazu – dorosłego samca odłowionego w 1823 roku na wschodnim brzegu rzeki Araguaia (południowo-środkowa Brazylia) – uznawany jest za wariant ziarnojadka czarnolicego lub za jego hybrydę z innym gatunkiem.
Morfologia.
Typowy ziarnojadek o krótkim i silnym dziobie z zaokrąglonym wierzchołkiem górnej części ("culmen") oraz czarnych oczach. Samice są oliwkowo-brązowe na grzbiecie z bladym żółtawym brzuchem, mają matowy szaro-oliwkowy dziób. Samce różnią się ubarwieniem w zależności od podgatunku. "S. n. olivacea" ma czarną twarz, podbródek i górną część piersi, oliwkowy tył głowy, grzbiet, skrzydła i ogon oraz żółty brzuch. "S. n. inconspicua" ma czarne gardło i okolice dzioba, czarny kolor upierzenia z twarzy łagodnie przechodzi w szarostalowy na głowie, grzbiecie, ogonie i skrzydłach. Brzuch jest biały. "S. n. nigricollis" ma czarną głowę i gardło, oliwkowo-czarne skrzydła, grzbiet i ogon, pierś i brzuch są białawe z niewielkimi ciemnymi plamkami w linii skrzydeł. Młode osobniki ubarwieniem przypominają samice, ale o lekko ciemniejszym i cieplejszym odcieniu.
Długość ciała 8,5–10,3 cm; masa ciała 8,5–11,2 g.
Zasięg występowania.
Ziarnojadek czarnolicy występuje w dwóch oddzielonych obszarach Ameryki Południowej oraz w Ameryce Środkowej. Występuje do wysokości 2300 m n.p.m. (inne źródła podają do 2500 m n.p.m., ale głównie poniżej 2000 m n.p.m., w Peru spotykany jest na wysokościach od 600 do 2600 m n.p.m.). Jest ptakiem przeważnie osiadłym, koczuje w okresach suszy, gdy trudniej jest znaleźć ziarna. Poszczególne podgatunki występują:
Ekologia.
Jego głównym siedliskiem są tereny trawiaste ze wskazaniem na tzw. "milpas" (pola uprawiane okresowo w odstępie kilku lat), a także inne opustoszałe, zachwaszczone pola. Żywi się wyłącznie ziarnami traw. Żeruje w sposób charakterystyczny dla tego gatunku, wspinając jeden krzak i wyjadając ziarna z drugiego lub przyginając kłosy do ziemi i wydziobując na niej ziarna. Żeruje samotnie lub w niewielkich stadach przekraczających niekiedy 20 osobników.
Sezon rozrodczy przypada w okresie od lipca do września na terenie Panamy, na innych obszarach (zależnie od rejonu) lęgi stwierdzano w ciągu całego roku. Gniazdo w kształcie filiżanki buduje na krzewie lub drzewie, zwykle nisko – do 1 metra nad gruntem. Zbudowane ono jest głównie z łodyg traw i różnych włókien, a materiałem spajającym są gałązki i pajęczyny. W zniesieniu zwykle 2 jaja, rzadziej 3. Jest gatunkiem monogamicznym.
Status i ochrona.
W Czerwonej księdze gatunków zagrożonych IUCN ziarnojadek czarnolicy klasyfikowany jest jako gatunek najmniejszej troski (LC, "Least Concern"). Liczebność populacji nie została oszacowana, ale ptak ten opisywany jest jako dość pospolity. Organizacja BirdLife International uznaje trend liczebności populacji za wzrostowy, ponieważ postępująca degradacja siedlisk przyczynia się do stworzenia nowych, dogodnych dla tego gatunku siedlisk.
BirdLife International wymienia 7 ostoi ptaków IBA, w których ten gatunek występuje, są to m.in.: w Brazylii – Serra do Urubu, w Gujanie – South Central Rupununi, a na Saint Lucia – Castries and Dennery Waterworks Reserve and Marquis.
IUCN traktuje ziarnojadka czarnogardłego ("S. (n.) ardesiaca") jako odrębny gatunek i również zalicza go do kategorii najmniejszej troski. Jego liczebność nie została oszacowana, ale ptak ten opisywany jest jako niezbyt liczny ("uncommon"); trend jego liczebności uznawany jest za wzrostowy.

</doc>
<doc id="5120540" url="https://pl.wikipedia.org/wiki?curid=5120540" title="RAYE">
RAYE



</doc>
<doc id="5120541" url="https://pl.wikipedia.org/wiki?curid=5120541" title="Willa „Leśniczówka” Ludwika Heinzla w Łodzi">
Willa „Leśniczówka” Ludwika Heinzla w Łodzi

Willa „Leśniczówka” Ludwika Heinzla – willa letnia Ludwika Heinzla, wybudowana w 1896 r. w Łodzi. Znajduje się przy ul. Studenckiej 2/4 na terenie Arturówka w Łodzi.
Historia.
Obiekt został zrealizowany w 1896 r. dla Ludwika Heinzla, dziedzica Arturówka i dóbr Łagiewnickich. Pełnił funkcję letniej rezydencji Heinzlów. Po II wojnie światowej w budynku był zlokalizowany akademik oraz placówka Ochotniczej Rezerwy Milicji Obywatelskiej (ORMO). W 1976 r. willę przejął Wojewódzki Ośrodek Sportu i Rekreacji, który w 1982 r. sprzedał ją prywatnemu inwestorowi, a ten następnie utworzył w niej Hotel „Daria”. Budynek pojawił się w zrealizowanym w 2001 r. filmie „Reich” Władysława Pasikowskiego.
Architektura.
Budynek jest przedstawicielem architektury historyzującej – eklektycznej. Został wzniesiony na planie prostokąta, a w jego zachodnim narożniku znajduje się wieżyczka na planie kwadratu. Willa ma 2 kondygnacje oraz wysoki mansardowy, dwuspadowy dach, posiadający lukarny na obu połaciach. Na terenie posesji zlokalizowane są również zabytkowe stajnie, przynależące do willi.

</doc>
<doc id="5120546" url="https://pl.wikipedia.org/wiki?curid=5120546" title="Krzysztof Kubica">
Krzysztof Kubica

Krzysztof Kubica (ur. 25 maja 2000 w Żywcu) – polski piłkarz występujący na pozycji pomocnika we włoskim klubie Benevento. Wychowanek Koszarawy Żywiec, w trakcie swojej kariery grał także w takich zespołach, jak Czarni-Góral Żywiec, Chrobry Głogów oraz Górnik Zabrze. Reprezentant Polski do lat 21

</doc>
<doc id="5120547" url="https://pl.wikipedia.org/wiki?curid=5120547" title="Krzysztof Saczka">
Krzysztof Saczka

Krzysztof Saczka (ur. 3 kwietnia 1970 w Klęczanach) – polski inżynier informatyk, urzędnik państwowy, od 2020 w.z. Głównego Inspektora Sanitarnego.
Życiorys.
Urodził się 3 kwietnia 1970 w Klęczanach. Ukończył studia na Wydziale Inżynierii Elektrycznej i Komputerowej Politechniki Krakowskiej ze specjalizacją w elektronicznych urządzeniach sterowania, a w 2005 ukończył z wyróżnieniem informatykę na Wydziale Elektrotechniki, Automatyki, Informatyki i Elektroniki Akademii Górniczo-Hutniczej w Krakowie.
Ponadto ukończył studia podyplomowe w zakresie zarządzania projektami europejskimi i informatycznymi na AGH w Krakowie oraz audytu wewnętrznego i kontroli zarządczej w jednostkach sektora finansów publicznych i studiów menedżerskich z przywództwa, przedsiębiorczości i partnerstwa na SGH w Warszawie.
Na początku kariery zawodowej pracował m.in. w ZNTK Nowy Sącz i SP ZOZ w Nowym Sączu, a od 2001 Oddziale Zakładu Ubezpieczeń Społecznych w Nowym Sączu. Od 15 lutego 2010 r. sprawował funkcję zastępcy dyrektora tej instytucji, zaś 1 lipca następnego roku został objął stanowisko dyrektora Oddziału. Z dniem 30 listopada 2016 został zwolniony z funkcji wraz ze wszystkimi dyrektorami oddziałów w całej Polsce, gdy zarząd ZUS zdecydował o przeprowadzeniu postępowań konkursowych na wszystkie stanowiska dyrektorskie. Jeszcze w tym samym roku wygrał postępowanie konkursowe na stanowisko dyrektora Oddziału ZUS w Nowym Sączu i ponownie objął funkcję. W Oddziale ZUS w Nowym Sączu uruchomił m.in. jedno z 6 w Polsce Centrum Obsługi Telefonicznej dla klientów ZUS z całej Polski. Po wygaśnięciu trzyletniej umowy dyrektorskiej odszedł ze stanowiska.
15 września 2020 minister zdrowia Adam Niedzielski powołał go na zastępcę Głównego Inspektora Sanitarnego, powierzając zadanie elektronizacji tej instytucji. 20 listopada tego samego roku tymczasowo przejął obowiązki Jarosława Pinkasa po jego rezygnacji z funkcji Głównego Inspektora Sanitarnego. Ze względu na nieodpowiednie wykształcenie nie mógł zostać powołany na stanowisko pełnoprawnego Głównego Inspektora Sanitarnego.

</doc>
<doc id="5120549" url="https://pl.wikipedia.org/wiki?curid=5120549" title="Dariusz Pawłowski">
Dariusz Pawłowski

Dariusz Pawłowski (ur. 25 lutego 1999 w Zabrzu) – polski piłkarz, występujący na pozycji obrońcy. 
Jest wychowankiem Górnika Zabrze. W trakcie swojej kariery grał także w Bruk-Becie Termalicy Nieciecza, Radomiaku Radom i Sandecji Nowy Sącz (wypożyczenie w 2023). Młodzieżowy reprezentant Polski.

</doc>
<doc id="5120551" url="https://pl.wikipedia.org/wiki?curid=5120551" title="Bartosz Nowak">
Bartosz Nowak

Bartosz Nowak (ur. 25 sierpnia 1993 w Radomiu) – polski piłkarz występujący na pozycji pomocnika w polskim klubie Raków Częstochowa. 
Kariera piłkarska.
Wychowanek Gwarka Zabrze, w trakcie swojej kariery grał także w takich zespołach, jak Polonia Bytom, Miedź Legnica, Stal Mielec, Ruch Chorzów oraz Górnik Zabrze. 3 sierpnia 2022 roku ogłoszono jego transfer z Górnika Zabrze do Rakowa Częstochowa, za kwotę ok. 400 tys. euro. Nowak podpisał z częstochowianami kontrakt do 2025 roku z opcją przedłużenia o rok.
Pierwszą szansą Nowaka na debiut w Rakowie był mecz przeciwko swojemu byłemu pracodawcy, Górnikowi Zabrze, ale strony zawarły porozumienie dżentelmeńskie, że pomocnik w tym meczu nie wystąpi. Ostatecznie, Nowak zadebiutował 11 sierpnia 2022 roku w domowym, wygranym 1:0 meczu eliminacji Ligi Konferencji Europy UEFA przeciwko Spartakowi Trnawa. 14 sierpnia 2022 roku, w swoim ligowym debiucie w Rakowie, zdobył gola na 1:0 w spotkaniu przeciwko Jagielloni Białystok.
Wyróżnienia.
Piłkarz miesiąca Ekstraklasy we wrześniu 2020 i sierpnia 2022.

</doc>
<doc id="5120564" url="https://pl.wikipedia.org/wiki?curid=5120564" title="Klatka Jordana">
Klatka Jordana



</doc>
<doc id="5120565" url="https://pl.wikipedia.org/wiki?curid=5120565" title="Ustrój polityczny Komorów">
Ustrój polityczny Komorów

Komory są federacyjną republiką islamską. Wyspy Ngazidja, Mohéli, Anjouan i Majotta tworzą konfederację (Związek Komorów). Majotta jednak jest stale administrowana przez Francję i nie uczestniczy w sprawowanej władzy. Wszystkie wyspy mają osobne konstytucje. Konstytucję przyjęto w 2018 roku.
Władza wykonawcza.
Władzę wykonawczą sprawuje prezydent oraz trójka wiceprezydentów, wybranych przez prezydenta. Prezydent jest głową państwa i jest wybierany w ogólnokrajowych wyborach na pięcioletnią kadencję. Natomiast wiceprezydenci pełnią także pięcioletnie kadencje, a każdy z nich reprezentuje inną z trzech wysp. W 2016 roku prezydentem Komorów został – po raz trzeci – Azali Assoumani.
Władza ustawodawcza.
Rolę władzy ustawodawczej pełni jednoizbowe Zgromadzenie Federalne, którego kadencja trwa 5 lat. Składa się ono z 33 osób.

</doc>
<doc id="5120574" url="https://pl.wikipedia.org/wiki?curid=5120574" title="Lekkoatletyka na Letnich Igrzyskach Olimpijskich 1932 – bieg na 400 m mężczyzn">
Lekkoatletyka na Letnich Igrzyskach Olimpijskich 1932 – bieg na 400 m mężczyzn

Bieg na 400 metrów mężczyzn był jedną z konkurencji rozgrywanych podczas X Letnich Igrzysk Olimpijskich. Biegi zostały rozegrane w dniach 4–5 sierpnia 1932 roku na stadionie Los Angeles Memorial Coliseum w Los Angeles. Wystartowało 27 zawodników z 15 krajów.
Wyniki.
Eliminacje.
Z każdego z 6 biegów do ćwierćfinału awansowało trzech najlepszych zawodników.
Ćwierćfinały.
Do półfinału z każdego ćwierćfinału awansowało czterech najlepszych zawodników.
Półfinały.
Z każdego z półfinałów do finału awansowało trzech najlepszych zawodników.

</doc>
<doc id="5120577" url="https://pl.wikipedia.org/wiki?curid=5120577" title="Historie - Otázky - Problémy">
Historie - Otázky - Problémy



</doc>
<doc id="5120578" url="https://pl.wikipedia.org/wiki?curid=5120578" title="Daniel Ściślak">
Daniel Ściślak

Daniel Ściślak (ur. 13 marca 2000 w Jastrzębiu-Zdroju) – polski piłkarz występujący na pozycji pomocnika w polskim klubie Górnik Zabrze. Wychowanek Jaroty Jarocin, występował również w FK Pohronie i Chojniczance Chojnice. Młodzieżowy reprezentant Polski.

</doc>
<doc id="5120581" url="https://pl.wikipedia.org/wiki?curid=5120581" title="Linia trolejbusowa Zwickau – Stenn">
Linia trolejbusowa Zwickau – Stenn

Linia trolejbusowa Zwickau – Stenn – nieistniejąca już linia trolejbusowa w Zwickau i Stenn, w Saksonii, w Niemczech. Funkcjonowała od 1938 r. do 1977 r., a jej operatorem było przedsiębiorstwo Verkehrsbetrieb der Stadt Zwickau.
Historia.
Przed II wojną światową.
Protoplastą trolejbusów w Zwickau była otwarta w 1926 r. linia autobusowa o długości 3,6 km, która połączyła Weißenborn z Poetenweg. Operatorem linii była firma Städtische Straßenbahn Zwickau. Linię tę w 1927 r. przedłużono o około 3 km wzdłuż Reichenbacher Straße, a w 1928 r. o 1,6 km do gospody „Lichte Tanne”. W 1929 r. założono przedsiębiorstwo Energie- und Verkehrs-Aktiengesellschaft Westsachsen, które przejęło zarządzanie systemem tramwajowym i wspomnianą linią autobusową. Przedsiębiorstwo to postanowiło o konwersji linii z autobusowej na trolejbusową. 2 kwietnia 1937 r. udzielono koncesji na linię trolejbusową Weißenborn – Poetenweg – Stenn. 29 listopada 1938 r. zakończono rozwieszanie sieci trakcyjnej, a 1 grudnia tego samego roku otwarto ruch na linii nr 1. Do jej obsługi służyły dwa trolejbusy MAN i jeden Daimler-Benz. Czas przejazdu trasą o długości 13,14 km wynosił 41 minut.
Na linii między Zwickau i Stern istniało kilka pośrednich pętli. Jedna z nich znajdowała się przy gospodzie „Lichte Tanne”, inna przy dworcu kolejowym w Lichtentanne, jeszcze inna przy gospodzie „zur Eiche” w Lichtentanne.
W czasie II wojny światowej zakładano rozbudowę systemu trolejbusowego. Od końca 1939 r. planowano zastąpienie linii tramwajowej do Wilkau-Haßlau trolejbusami, a w 1944 r. budowę nowej trasy do Planitz. Obydwu projektów nie udało się zrealizować. Ponieważ w trakcie godzin szczytów trzy trolejbusy nie wystarczały do obsługi linii i musiały być wspomagane autobusami, w latach 1940–1942 zakupiono sześć przyczep w fabryce Schumann w Werdau. Poza tym w 1941 r. do miasta dotarły trzy trolejbusy Henschel. Stosowany od początku istnienia linii system zasilania trolejbusów oparty na pojedynczym przewodzie trakcyjnym zastąpiono w 1942 r. konwencjonalnym systemem z dwoma przewodami.
Po II wojnie światowej.
W kwietniu 1955 r. w Zwickau testowano prototypowy trolejbus ES6, wyprodukowany w Werdau i przeznaczony dla trolejbusów we wschodnim Berlinie. W sierpniu tego samego roku testy zakończono, a trolejbus trafił do docelowego odbiorcy.
Już w 1975 r. zakończono eksploatację przyczep. 26 lutego 1977 r. w związku z pracami remontowymi na Reichenbacher Straße zawieszono ruch trolejbusów od Poetenweg do Stenn. Na pozostałym odcinku Weißenborn–Poetenweg trolejbusy kursowały już tylko w godzinach szczytu. 31 sierpnia 1977 r. ostatecznie wycofano trolejbusy z ulic miasta. Zezłomowano wszystkie posiadane pojazdy oprócz jednej Škody 9Tr. Z uwagi na zakładane wznowienie ruchu trolejbusowego w przyszłości, początkowo nie zdemontowano sieci trakcyjnej. Zachowana Škoda 9Tr miała odbywać regularne przejazdy techniczne w celu spowolnienia procesu utleniania się przewodów trakcyjnych.
Testowa linia trolejbusowa.
W 2014 r. na terenie Wydziału Techniki Pojazdów Silnikowych uczelni Westsächsische Hochschule Zwickau zbudowano eksperymentalną linię trolejbusową w ramach projektu eBus Skorpion. Środkiem ciężkości projektu jest testowanie prototypowego systemu automatycznego podłączania pałąków do sieci trakcyjnej po minięciu przez trolejbus z pomocniczą baterią odcinka trasy pozbawionego zasilania. Dla potrzeb testowania systemu przebudowano jeden autobus benzynowy na elektrobus z ładowaniem dynamicznym.

</doc>
<doc id="5120584" url="https://pl.wikipedia.org/wiki?curid=5120584" title="Piotr Krawczyk (ur. 1994)">
Piotr Krawczyk (ur. 1994)

Piotr Krawczyk (ur. 29 grudnia 1994 w Siedlcach) – polski piłkarz występujący na pozycji napastnika w polskim klubie Górnik Zabrze. Wychowanek Naprzódu Skórzec.
Kariera.
Karierę piłkarską rozpoczynał w lokalnym klubie Naprzód Skórzec. W wieku 19 lat na jego transfer zdecydował się klub Pogoń Siedlce. W 2016 roku został wypożyczony do nowodworskiego Świtu. W 2018 roku na jego wypożyczenie zdecydował się klub Orlęta Radzyń Podlaski. Po zakończeniu kontraktu z Pogonią związał się z wówczas trzecioligową Legionovią Legionowo. Po bardzo dobrym sezonie 18/19 wraz z końcem kontraktu w swoim ówczesnym klubie został zawodnikiem ekstraklasowego Górnika Zabrze. 
Życie prywatne.
Ma dwóch braci którzy również są piłkarzami, młodszego Sebastiana byłego zawodnikiem Pogoni Siedlce, który obecnie jest zawieszony za doping oraz Pawła który od wielu lat gra na pozycji bramkarza w rodzimym klubie Naprzód Skórzec.

</doc>
<doc id="5120587" url="https://pl.wikipedia.org/wiki?curid=5120587" title="Gra pojedyncza kobiet w tenisie ziemnym na Letnich Igrzyskach Olimpijskich 2020">
Gra pojedyncza kobiet w tenisie ziemnym na Letnich Igrzyskach Olimpijskich 2020

Gra pojedyncza kobiet w tenisie ziemnym na Letnich Igrzyskach Olimpijskich 2020 – tenisowe zawody singlowe kobiet, rozgrywane w ramach XXXII Letnich Igrzysk Olimpijskich, miały miejsce w dniach 24–31 lipca 2021 roku na kortach twardych Ariake Coliseum w Tokio.
Harmonogram zawodów.
Zawody miały miejsce w dniach 24–31 lipca 2021 roku.

</doc>
<doc id="5120589" url="https://pl.wikipedia.org/wiki?curid=5120589" title="Lekkoatletyka na Letnich Igrzyskach Olimpijskich 1932 – bieg na 800 m mężczyzn">
Lekkoatletyka na Letnich Igrzyskach Olimpijskich 1932 – bieg na 800 m mężczyzn

Bieg na 800 metrów mężczyzn był jedną z konkurencji rozgrywanych podczas X Letnich Igrzysk Olimpijskich. Biegi zostały rozegrane w dniach 1–2 sierpnia 1932 roku na stadionie Los Angeles Memorial Coliseum w Los Angeles. Wystartowało 21 zawodników z 11 krajów.
Wyniki.
Eliminacje.
Z każdego z biegów eliminacyjnych do finału awansowało trzech najlepszych zawodników.

</doc>
<doc id="5120594" url="https://pl.wikipedia.org/wiki?curid=5120594" title="Jerzy Skoryna">
Jerzy Skoryna



</doc>
<doc id="5120599" url="https://pl.wikipedia.org/wiki?curid=5120599" title="Robert Dadok">
Robert Dadok

Robert Dadok (ur. 24 grudnia 1996 w Cieszynie) – polski piłkarz występujący na pozycji pomocnika w polskim klubie Górnik Zabrze. Wychowanek Mieszka Piasta Cieszyn, w trakcie swojej kariery grał także w takich zespołach, jak GKS Bełchatów, Pniówek Pawłowice, Wigry Suwałki, Stal Stalowa Wola oraz Stal Mielec.

</doc>
<doc id="5120600" url="https://pl.wikipedia.org/wiki?curid=5120600" title="Aleksander Paluszek">
Aleksander Paluszek

Aleksander Paluszek (ur. 9 kwietnia 2001 we Wrocławiu) – polski piłkarz występujący na pozycji obrońcy w Górniku Zabrze. Wychowanek Śląska Wrocław, w trakcie swojej kariery grał także w Górniku Zabrze oraz FK Pohronie. Młodzieżowy reprezentant Polski.

</doc>
<doc id="5120602" url="https://pl.wikipedia.org/wiki?curid=5120602" title="Gra pojedyncza mężczyzn w tenisie ziemnym na Letnich Igrzyskach Olimpijskich 2020">
Gra pojedyncza mężczyzn w tenisie ziemnym na Letnich Igrzyskach Olimpijskich 2020

Gra pojedyncza mężczyzn w tenisie ziemnym na Letnich Igrzyskach Olimpijskich 2020 – tenisowe zawody singlowe mężczyzn, rozgrywane w ramach XXXII Letnich Igrzysk Olimpijskich, miały miejsce w dniach 24 lipca–1 sierpnia 2021 roku na kortach twardych Ariake Coliseum w Tokio.
Harmonogram zawodów.
Zawody miały miejsce w dniach 24 lipca–1 sierpnia 2021 roku.

</doc>
<doc id="5120606" url="https://pl.wikipedia.org/wiki?curid=5120606" title="Rajd Safari 1995">
Rajd Safari 1995

Rajd Safari 1995 ("43. Safari Rally Kenya 1995") – czwarta runda eliminacji Dwulitrowego Rajdowego Pucharu Świata w roku 1995, który odbył się w dniach 14-17 kwietnia. Bazą rajdu było miasto Nairobi.

</doc>
<doc id="5120607" url="https://pl.wikipedia.org/wiki?curid=5120607" title="Audi Coupé S2">
Audi Coupé S2



</doc>
<doc id="5120613" url="https://pl.wikipedia.org/wiki?curid=5120613" title="Gra podwójna mężczyzn w tenisie ziemnym na Letnich Igrzyskach Olimpijskich 2020">
Gra podwójna mężczyzn w tenisie ziemnym na Letnich Igrzyskach Olimpijskich 2020

Gra podwójna mężczyzn w tenisie ziemnym na Letnich Igrzyskach Olimpijskich 2020 – tenisowe zawody deblowe mężczyzn, rozgrywane w ramach XXXII Letnich Igrzysk Olimpijskich, miały miejsce w dniach 24–30 lipca 2021 roku na kortach twardych Ariake Coliseum w Tokio.
Harmonogram zawodów.
Zawody miały miejsce w dniach 24–30 lipca 2021 roku.

</doc>
<doc id="5120616" url="https://pl.wikipedia.org/wiki?curid=5120616" title="On-Board Equipment (OBE)">
On-Board Equipment (OBE)

On-Board Equipment (OBE) – urządzenie pokładowe do geolokalizacji poruszającego się pojazdu, wykorzystywane jako komponent systemu poboru opłat e-TOLL. Poprzez urządzenia OBE możliwe jest także przesyłanie danych geolokalizacyjnych do systemu SENT-GEO.
Do urządzeń OBE zaliczają się:
Zewnętrzny System Lokalizacyjny (ZSL).
ZSL to urządzenie wykorzystujące technologię GNSS do zbierania informacji o pozycji pojazdu, które następnie przesyłane są poprzez technologię GSM na serwery operatora – firmy zewnętrznej zajmującej się dostarczaniem usług monitorowania pojazdów. Operator po otrzymaniu danych przekazuje je do SPOE-KAS oraz, jeśli przejazd objęty jest zgłoszeniem SENT, również do SENT-GEO.
Urządzenie ZSL wpinane jest na stałe w instalację elektryczną pojazdu w sposób uniemożliwiający bezpośredni dostęp przez użytkownika. Rozpoczyna oraz kończy ono przesyłanie informacji do systemu e-TOLL dzięki technologii geofencingu.
Urządzenie ZSL oprócz przesyłania danych do SPOE-KAS i GENT-GEO może jednocześnie służyć jako lokalizator GPS do użytku prywatnego. Można go nabyć na zasadach wolnorynkowych, tj. np. poprzez model kaucyjny, sprzedaży wynajmu.
Urządzenie pokładowe OBU.
OBU to przenośny moduł do lokalizacji pojazdu, który tak samo jak urządzenie ZSL wykorzystuje technologie GNSS i GSM do zbierania danych geolokalizacyjnych i przekazywania ich do operatora. Informacje te następnie przekazywane są do SPOE-KAS i opcjonalnie do SENT-GEO. 
OBU przeznaczone jest do samodzielnej instalacji w pojeździe – może być ono podłączone np. poprzez gniazdo OBD lub złącze zapalniczki wewnątrz pojazdu. 
Przy użyciu urządzeń OBU możliwe jest korzystanie z Europejskiej Usługi Opłaty Elektronicznej (EETS).
Urządzenie OBU może służyć jednocześnie jako lokalizator GPS do użytku prywatnego. Urządzenie można nabyć na zasadach wolnorynkowych.
Aplikacja mobilna e-TOLL PL.
Aplikacja e-TOLL PL jest darmowym narzędziem udostępnionym przez Szefa KAS do poboru opłaty elektronicznej w ramach systemu e-TOLL. Umożliwia ona namierzanie poruszającego się pojazdu poprzez wykorzystanie technologii GNSS i przesyłanie danych lokalizacyjnych bezpośrednio do SPOE-KAS i opcjonalnie do SENT-GEO. Za jej pośrednictwem możliwe jest także doładowanie stanu konta w systemie e-TOLL oraz sprawdzenie historii przejazdów po drogach płatnych z okresu 3 ostatnich miesięcy.
Od 30 września 2021 e-TOLL PL jest jedyną aplikacją mobilną do obsługi systemów e-TOLL i SENT-GEO.
Aplikacja e-TOLL jest dostępna do pobrania na systemy Android i iOS.

</doc>
<doc id="5120618" url="https://pl.wikipedia.org/wiki?curid=5120618" title="Gra podwójna kobiet w tenisie ziemnym na Letnich Igrzyskach Olimpijskich 2020">
Gra podwójna kobiet w tenisie ziemnym na Letnich Igrzyskach Olimpijskich 2020

Gra podwójna kobiet w tenisie ziemnym na Letnich Igrzyskach Olimpijskich 2020 – tenisowe zawody deblowe kobiet, rozgrywane w ramach XXXII Letnich Igrzysk Olimpijskich, miały miejsce w dniach 24 lipca–1 sierpnia 2021 roku na kortach twardych Ariake Coliseum w Tokio.
Harmonogram zawodów.
Zawody miały miejsce w dniach 24 lipca–1 sierpnia 2021 roku.

</doc>
<doc id="5120620" url="https://pl.wikipedia.org/wiki?curid=5120620" title="Anna Martuszewska">
Anna Martuszewska

Anna Martuszewska z domu Gościcka (ur. 16 września 1932 w Ostrowi Mazowieckiej) – polska literaturoznawca, pracownik naukowy Uniwersytetu Gdańskiego.
Życiorys.
W 1945 roku A. Martuszewska zamieszkała w Gdańsku. W 1950 r. zadała maturę w II Liceum Ogólnokształcącym Gdańsku. W 1953 roku ukończyła pierwszy stopień studiów polonistycznych w Wyższej Szkole Pedagogicznej w Gdańsku. Dwa lata później uzyskała tytuł magistra filologii polskiej na Uniwersytecie Wrocławskim.
Po ukończeniu studiów Anna Martuszewska została zatrudniona na stanowisku asystenta w Katedrze Nauk Społecznych Uniwersytetu Wrocławskiego. W latach 1961–1962 podjęła pracę w wydawnictwie Wyższej Szkoły Marynarki Wojennej w Gdyni. Przez kolejne 6 lat była bibliotekarzem Studium Nauczycielskiego w Gdańsku-Oliwie. W 1968 roku obroniła doktorat w gdańskiej Wyższej Szkole Pedagogicznej. W latach 1968–1970 pracowała na stanowisku adiunkta w Wyższym Studium Nauczycielskim w Gdańsku, a następnie po fuzji WSN z Uniwersytetem Gdańskim została zatrudniona w Zakładzie Teorii Literatury w Instytucie Filologii Polskiej UG. W 1976 roku uzyskała stopień naukowy doktora habilitowanego na Uniwersytecie Jagiellońskim. W 1990 r. podniesiono ją do rangi profesora, a w 1998 r. została profesorem zwyczajnym.
W latach 1978–1981 i 1984–1986 zajmowała stanowisko wicedyrektora Instytutu Filologii Polskiej, a w latach 1981–1984 pełniła funkcję prodziekana Wydziału Filologiczno-Historycznego Uniwersytetu Gdańskiego. Przez 2 lata (1997-1999) kierowała Filologicznym Studium Doktoranckim. W latach 1979–2002 pełniła funkcję kierownik Zakładu Teorii Literatury Instytutu Filologii Polskiej UG. W 2002 roku prof. Anna Martuszewska przeszła na emeryturę.
Do jej głównych zainteresowań należy proza XIX wieku, w szczególności twórczość Bolesława Prusa, a także literatura popularna i teoria literackich światów możliwych. Wypromowała 8 doktoratów. Zrecenzowała 9 dysertacji doktorskich i 3 habilitacyjne.
W 1980 roku literaturoznawczynię odznaczono Złotym Krzyżem Zasługi, a w 1985 r. Krzyżem Kawalerskim Orderu Odrodzenia Polski.

</doc>
<doc id="5120621" url="https://pl.wikipedia.org/wiki?curid=5120621" title="Djamel Benlamri">
Djamel Benlamri

Djamel Eddine Benlamri (ur. 25 grudnia 1989 w Algierze) – algierski piłkarz występujący na pozycji obrońcy w katarskim klubie Qatar SC oraz w reprezentacji Algierii. Wychowanek IR Hussein Dey, w trakcie swojej kariery grał także w takich zespołach, jak NA Hussein Dey, JS Kabylie, ES Sétif, Asz-Szabab oraz Olympique Lyon.

</doc>
<doc id="5120623" url="https://pl.wikipedia.org/wiki?curid=5120623" title="Lekkoatletyka na Letnich Igrzyskach Olimpijskich 1932 – bieg na 1500 m mężczyzn">
Lekkoatletyka na Letnich Igrzyskach Olimpijskich 1932 – bieg na 1500 m mężczyzn

Bieg na 1500 metrów mężczyzn był jedną z konkurencji rozgrywanych podczas X Letnich Igrzysk Olimpijskich. Biegi zostały rozegrane w dniach 3–4 sierpnia 1932 roku na stadionie Los Angeles Memorial Coliseum w Los Angeles. Wystartowało 24 zawodników z 14 krajów.
Wyniki.
Eliminacje.
Z każdego z biegów eliminacyjnych trzech najlepszych zawodników awansowało do finału.

</doc>
<doc id="5120637" url="https://pl.wikipedia.org/wiki?curid=5120637" title="Pałac Cesarski w Tokio">
Pałac Cesarski w Tokio



</doc>
<doc id="5120641" url="https://pl.wikipedia.org/wiki?curid=5120641" title="Ostrawa Polska">
Ostrawa Polska



</doc>
<doc id="5120644" url="https://pl.wikipedia.org/wiki?curid=5120644" title="Lekkoatletyka na Letnich Igrzyskach Olimpijskich 1932 – bieg na 5000 m mężczyzn">
Lekkoatletyka na Letnich Igrzyskach Olimpijskich 1932 – bieg na 5000 m mężczyzn

Bieg na 5000 metrów mężczyzn był jedną z konkurencji rozgrywanych podczas X Letnich Igrzysk Olimpijskich. Biegi zostały rozegrane w dniach 2 i 5 sierpnia 1932 roku na stadionie Los Angeles Memorial Coliseum w Los Angeles. Wystartowało 18 zawodników z 11 krajów.
Wyniki.
Eliminacje.
Z każdego z biegów eliminacyjnych do finału awansowało siedmiu najlepszych zawodników.

</doc>
<doc id="5120646" url="https://pl.wikipedia.org/wiki?curid=5120646" title="Katedra Chrystusa Zbawiciela w Ávila">
Katedra Chrystusa Zbawiciela w Ávila



</doc>
<doc id="5120648" url="https://pl.wikipedia.org/wiki?curid=5120648" title="Naoya Shibamura">
Naoya Shibamura

Naoya Shibamura (ur. 11 września 1982 w Hiroszimie) – japoński piłkarz występujący na pozycji pomocnika w Shibuya City.
Kariera klubowa.
Klubową karierę rozpoczynał w juniorskich i szkolnych zespołach z Hiroszimy. W 2011 trafił do FK Ventspils, z którym zdobył Mistrzostwo i Puchar Łotwy. Rok później zagrał w jednym spotkaniu w Paxtakor Taszkent, który w tych rozgrywkach wywalczył Mistrzostwo Uzbekistanu. W 2014 trafił do Polski, gdzie będąc zawodnikiem Stomilu Olsztyn, rozegrał dwa mecze w I lidze. Po pobycie w Europie wrócił do ojczyzny.

</doc>
<doc id="5120649" url="https://pl.wikipedia.org/wiki?curid=5120649" title="Przesył prądu przemiennego z Lauffen am Neckar do Frankfurtu nad Menem">
Przesył prądu przemiennego z Lauffen am Neckar do Frankfurtu nad Menem



</doc>
<doc id="5120654" url="https://pl.wikipedia.org/wiki?curid=5120654" title="Ahmed Afif">
Ahmed Afif

Ahmed Afif (ur. 6 stycznia 1967) – seszelski polityk, od 2020 roku wiceprezydent Seszeli w rządzie Wavela Ramkalawana.
Wykształcenia i kariera zawodowa.
W 1987 roku ukończył studia na politechnice i rozpoczął pracę w Banku Centralnym Seszeli. W 1989 roku otrzymał stypendium na University of Warwick w Wielkiej Brytanii, gdzie w 1992 roku uzyskał tytuł Bachelor of Science w dziedzinie MORSE (matematyka, badania operacyjne, statystyka i ekonomia). Po ukończeniu studiów powrócił na Seszele, by w 1994 roku rozpocząć pracę w rządowym zespole doradczym z zakresu utworzenia międzynarodowego sektora biznesowego na Seszelach.
W 1995 roku dołączył do nowo powstałego urzędu dotyczącego offshore – SIBA, następnie pracował w ministerstwie finansów, biurze wiceprezydenta, a ostatecznie również w biurze prezydenta Seszeli. W 2005 roku został dyrektorem generalnym SIBA, funkcję tę pełnił przez 2 lata.
W 2007 roku został mianowany sekretarzem ds. finansów i handlu, zasiadał także w zarządach Nouvobanq i Seychelles Savings Bank. W 2008 roku uczestniczył w tworzeniu rządowej reformy makroekonomicznej obejmującej zmiany fiskalne i monetarne. Następnie, do 2012 roku, pracował w ministerstwie finansów. W następnych latach pracował w sektorze prywatnym jako doradca finansowy.
Kariera polityczna.
W wyborach parlamentarnych w 2016 roku uzyskał mandat deputowanego do Zgromadzenia Narodowego z okręgu Anse Etoile. W Zgromadzeniu został wiceprzewodniczącym Komisji Finansów i Rachunków Publicznych. 6 marca 2018 roku został wybrany wiceprzewodniczącym Zgromadzenia Narodowego. Został także wybrany wiceprezesem koalicji Demokratycznego Sojuszu Seszeli.
27 października 2020 roku został zaprzysiężony przez prezydenta Wavela Ramkalawana na stanowisku wiceprezydenta Seszeli.
Życie prywatne.
Jego ojcem jest Abdull Afif, były prezydent (w latach 1959–1963) krótkotrwałego państwa Zjednoczonej Republiki Sauwadiwów, a jego bratem jest Mohamed Afif – sekretarz stanu w rządzie Wavela Ramkalawana.

</doc>
<doc id="5120656" url="https://pl.wikipedia.org/wiki?curid=5120656" title="Seattle Kraken">
Seattle Kraken

Seattle Kraken – amerykański klub hokeja na lodzie z siedzibą w Seattle (Waszyngton).
Historia.
Pod koniec kwietnia 2021 ogłoszono, że klub został 32-zespołem w NHL i został dopuszczony do sezonu NHL (2021/2022)
W czerwcu 2021 głównym trenerem zespołu został ogłoszony Dave Hakstol, a w lipcu 2021 menedżerem generalnym został Ron Francis. W tym samym miesiącu klub dokonał wyboru 30 zawodników w ramach "expansion draft", uzyskując graczy z innych zespołów NHL.
1 października 2021 zespołem farmerskim został ogłoszony Allen Americans.

</doc>
<doc id="5120658" url="https://pl.wikipedia.org/wiki?curid=5120658" title="Aquaman i Zaginione Królestwo">
Aquaman i Zaginione Królestwo

Aquaman i Zaginione Królestwo (oryg. "Aquaman and the Lost Kingdom") – zapowiedziany amerykański fantastycznonaukowy film akcji na podstawie serii komiksów o superbohaterze o tym samym pseudonimie wydawnictwa DC Comics. Za reżyserię odpowiada James Wan, a za scenariusz David Leslie Johnson-McGoldrick. Tytułową rolę zagra Jason Momoa, a obok niego w rolach głównych wystąpią m.in. Amber Heard, Yahya Abdul-Mateen II, Patrick Wilson, Dolph Lundgren, Temuera Morrison i Nicole Kidman.
Jest kontynuacją filmu "Aquaman" z 2018 roku i piętnastym filmem należącym do franczyzy DC Extended Universe. Amerykańska premiera została zapowiedziana na 25 grudnia 2023 roku.
Obsada.
Dodatkowo w filmie wystąpią również: Randall Park jako dr Stephen Shin, biolog morski, który ma obsesje na punkcie znalezienia Atlantydy, Vincent Regan jako Atlan, pierwszy król Atlantydy, Jani Zhao jako Stingray, Indya Moore jako Karshon i Pilou Asbæk, którego rola nie została jeszcze ujawniona. Ponadto Ben Affleck powtórzy swoją rolę jako Bruce Wayne / Batman z innych filmów należących do DC Extended Universe.
Produkcja.
Rozwój projektu.
W październiku 2018 roku James Wan wyjawił, że dyskusje nad sequelem rozpoczęły się w trakcie postprodukcji pierwszego filmu. Jason Momoa napisał historię do drugiej części podczas prac na planie pierwszej części, która została pozytywnie przyjęta przez Toby Emmericha z Warner Brothers Entertainment i producenta Petera Safrana. W grudniu dobre wyniki finansowe i pozytywna reakcja krytyków na film "Aquaman" przekonały studio do rozpoczęcia prac nad kontynuacją. W styczniu 2019 roku poinformowano, że Wan powróci na stanowisko reżysera. Geoff Boucher z Deadline Hollywood zauważył, że Wan bardzo skrupulatnie zajmował się kontynuacją swoich poprzednich filmów i był „głęboko zaangażowany” w budowanie świata Aquamana, który porównał do Śródziemia czy galaktyki w "Gwiezdnych wojnach". Miesiąc później ujawniono, że David Leslie Johnson-McGoldrick zajmie się scenariuszem. W tym samym miesiącu studio wyznaczyło datę amerykańskiej premiery na 16 grudnia 2022 roku.
Casting.
W styczniu 2019 roku poinformowano, że swoje role powtórzą Jason Momoa jako Aquaman i Amber Heard jako Mera. W listopadzie ujawniono, że Patrick Wilson powróci jako Orm Marius, a miesiąc później, że Yahya Abdul-Mateen II jako David Hyde. W listopadzie 2020 Heard zdementowała pogłoski mówiące o tym, że nie pojawi się w filmie z powodu kontrowersji w sprawie jej byłego męża, Johnny’ego Deppa. W lutym 2021 ogłoszono, że Dolph Lundgren powróci jako król Nereus. W kwietniu tego samego roku poinformowano, że do obsady dołączył Pilou Asbæk, jednak jego rola nie jest jeszcze znana. Na początku czerwca James Wan ogłosił, że film zatytułowany będzie "Aquaman and the Lost Kingdom". W tym samym miesiącu Temuera Morrison ujawnił, że powróci w roli Thomasa Curry’ego. We wrześniu potwierdzono, że w filmie zagra Pilou Asbæk. Ujawniono też, że Randall Park powróci jako dr Stephen Shin, Jani Zhao zagra Stingray, a Indya Moore zagra Karshon. Poinformowano też, że Vincent Regan zastąpi Grahama McTavisha w roli króla Atlana. Wraz z zakończeniem zdjęć ogłoszono, że Nicole Kidman powtórzy swoją rolę jako królowa Atlanna. W lipcu 2022 ujawniono, że Ben Affleck pojawi się jako Bruce Wayne / Batman. Affleck zagrał wcześniej tę rolę w innych filmach należących do DC Extended Universe. Pojawiły się także doniesienia, że pierwotnie Michael Keaton miał powtórzyć rolę Batmana z filmu "Flash", a sceny z jego udziałem zostały nakręcone, jednak po zmianie daty premiery studio ponownie sfilmowało je z Affleckiem.
Zdjęcia.
Zdjęcia rozpoczęły się 28 czerwca 2021 w Londynie, pod roboczym tytułem "Necrus". Kostiumami zajmuje się Louise Frogley. Na początku września zdjęcia odbywały się na plaży Saunton Sands, a w grudniu na Hawajach. Prace na planie zakończyły się 12 stycznia 2022 w Malibu.
Muzyka.
W sierpniu 2021 Rupert Gregson-Williams ujawnił, że skomponuje muzykę do filmu.
Wydanie.
Amerykańska premiera została zapowiedziana 25 grudnia 2023 roku. 45 dni później film będzie dostępny na HBO Max. Pierwotnie film miał zadebiutować 16 grudnia 2022, a następnie 17 marca 2023.

</doc>
<doc id="5120661" url="https://pl.wikipedia.org/wiki?curid=5120661" title="Mleczaj biel">
Mleczaj biel



</doc>
<doc id="5120662" url="https://pl.wikipedia.org/wiki?curid=5120662" title="Mleczaj chrząstka">
Mleczaj chrząstka



</doc>
<doc id="5120665" url="https://pl.wikipedia.org/wiki?curid=5120665" title="Mleczaj piekący">
Mleczaj piekący



</doc>
<doc id="5120666" url="https://pl.wikipedia.org/wiki?curid=5120666" title="Mleczaj smaczny">
Mleczaj smaczny



</doc>
<doc id="5120667" url="https://pl.wikipedia.org/wiki?curid=5120667" title="Thor (system obrony)">
Thor (system obrony)

Thor – izraelski laserowy system obrony produkcji Rafaela przeznaczony do neutralizacji min, improwizowanych ładunków wybuchowych, niewybuchów, amunicji kasetowej i pocisków moździerzowych. W izraelskiej armii używany pod nazwą Esz kara (hebr. אש קרה, pol. zimny ogień). System może być montowany na pojazdach opancerzonych oraz samochodach. Składa się z uchwytu na ciężki karabin maszynowy oraz urządzenia generującego wiązkę laserową. Thor został pierwszy raz zaprezentowany w 2006 roku.
Opis konstrukcji.
System Thor składa się ze zdalnie sterowanego modułu uzbrojenia (ang. RCWS) Mini-Samson firmy Rafael oraz chłodzonego cieczą urządzenia generującego wiązkę laserową. Moduł Mini-Samson zapewnia możliwość użycia broni kalibru 12,7 mm (M2HB), 7,62 mm (np. GAU-17 lub FN MAG), a także granatnika Mk 19 kalibru 40 mm. Do tego można zamontować wyrzutnie pocisków Spike lub moduł lasera. Thor zasilany jest zestawem akumulatorów o mocy 400 W, napięciu 24 V ładowanych z pojazdu. Celowanie zapewniają dwie kamery z matrycami CCD, jedna dla systemu Thor, druga dla broni maszynowej lub granatnika oraz dalmierza laserowego. Urządzenie generujące wiązkę laserową ma moc wyjściową 2000 W. Skuteczny zasięg mieści się w przedziale od 10 do 2500 m. Zestaw RCWS Mini-Samson waży 250 kg, po zamontowaniu systemu Thor 600 kg, a Rafael podaje, że może być to nawet 1100 kg. Thor może być montowany na pojazdach opancerzonych, samochodach, może być używany stacjonarnie lub przez oddziały saperskie.
Thor przeznaczony jest do niszczenia improwizowanych ładunków wybuchowych, niewybuchów, amunicji kasetowej, min, pocisków moździerzowych. Może się to odbyć się poprzez użycie wiązki lasera lub ostrzał celu.
Firma Rafael podpisała porozumienie z General Dynamics Ordnance and Tactical Systems, które umożliwiłoby wprowadzenie Thora na rynek amerykański.
Użytkownicy.
 Armia Obrony Izraela
System Thor znajduje się na wyposażeniu armii izraelskiej. Wykorzystywany jest głównie przez Dywizję Gazy, która strzeże i monitoruje granicę ze Strefą Gazy.
W 2018 roku pojawiła się pierwsza informacja o użyciu systemu przez armię izraelską. Miało to mieć miejsce 20 grudnia 2017 roku na granicy z Gazą, gdzie dokonać miano detonacji podłożonego ładunku wybuchowego. Według doniesień system Thor był wykorzystywany przez wojsko wcześniej, ale nie powszechnie, ponieważ międzynarodowe prawo zabrania użycia lasera, który mógłby powodować poważne obrażenia i poparzenia.

</doc>
<doc id="5120669" url="https://pl.wikipedia.org/wiki?curid=5120669" title="Mleczaj zieleniejący">
Mleczaj zieleniejący



</doc>
<doc id="5120672" url="https://pl.wikipedia.org/wiki?curid=5120672" title="2022 w filmie">
2022 w filmie

2022 w filmie to 134. rok w historii kinematografii.

</doc>
<doc id="5120680" url="https://pl.wikipedia.org/wiki?curid=5120680" title="Ruch dla Demokracji (Republika Zielonego Przylądka)">
Ruch dla Demokracji (Republika Zielonego Przylądka)

Ruch dla Demokracji (MpD) – centroprawicowa kabowerdeńska partia. Była partią rządzącą od 1991 do 2001 roku i powróciła do władzy w wyborach parlamentarnych w 2016 roku. 
Historia.
Partia została założona w 14 marca 1990 roku przez Carlosa Veigę. Pierwszy zjazd miał miejsce w listopadzie tego samego roku. W wyborach parlamentarnych w styczniu 1991 roku partia zdobyła 56 z 79 miejsc w Zgromadzeniu narodowym. W lutym tego samego roku kandydat MpD na prezydenta António Mascarenhas Monteiro pokonał urzędującego prezydenta Aristidesa Pereirę w wyborach prezydenckich i rządził do lutego 2001 roku.
W wyborach parlamentarnych w styczniu 2001 roku partia została pokonana przez PAICV. W lutym 2001 roku kandydat MpD Carlos Veiga przegrał w wyborach prezydenckich z Aristidesem Pereirą w drugiej turze o zaledwie 12 głosów. W wyborach prezydenckich w 2011 roku kandydat MpD Jorge Carlos Fonseca pokonał Manuela Inocêncio Sousa z PAICV. W lipcu 2013 roku nowym przewodniczącym partii został Ulisses Correia e Silva. Partia wygrała wybory parlamentarne w 2016 roku, odzyskując większość parlamentarną po 15 latach rządów PAICV.

</doc>
<doc id="5120681" url="https://pl.wikipedia.org/wiki?curid=5120681" title="Major Grzmot (film)">
Major Grzmot (film)



</doc>
<doc id="5120685" url="https://pl.wikipedia.org/wiki?curid=5120685" title="Kombat Pro Wrestling">
Kombat Pro Wrestling

Kombat Pro Wrestling (KPW) – polska federacja wrestlingu założona w 2015 roku w Trójmieście.
Najważniejsza gala federacji nosi nazwę "Godzina Zero". Federacja regularnie organizuje gale z cyklu "KPW Arena". 
Federację założyli zawodnicy, którzy zaczynali treningi w pierwszej polskiej federacji wrestlingowej, Do or Die Wrestling (DDW). Federacja jest uznawana za spadkobiercę DDW. KPW prowadzi też szkołę wrestlingową, ucząc adeptów wrestlingowego rzemiosła.
Podczas wydarzeń na ringu występują nie tylko wychowankowie i zawodnicy federacji, ale także wrestlerzy z Węgier, Niemiec czy Wielkiej Brytanii. Do tej pory w KPW wystąpili m.in. tacy zawodnicy, jak Mark Haskins czy Tom LaRuffa.
Mistrzostwa.
Federacja posiada trzy tytuły mistrzowskie. Głównym tytułem jest Mistrzostwo KPW (KPW Championship), o który pierwszą walkę stoczyli Kamil Aleksander i Piękny Kawaler na gali "KPW Godzina Zero 2016". Drugim tytułem jest Mistrzostwo OldTown (KPW OldTown Championship), utworzone dzięki festiwalowi postapo OldTown. Federacja posiada także mistrzostwo tag teamów.

</doc>
<doc id="5120690" url="https://pl.wikipedia.org/wiki?curid=5120690" title="Płazy Wysp Świętego Tomasza i Książęcej">
Płazy Wysp Świętego Tomasza i Książęcej

Płazy Wysp Świętego Tomasza i Książęcej – przedstawiciele gromady płazów występujący na Wyspach Świętego Tomasza i Książęcej. Żyją tam płazy bezogonowe i beznogie. Portal AmphibiaWeb wyróżnia 9 gatunków płazów (7 gatunków płazów bezogonowych i 2 gatunki płazów beznogich) (stan na 22.07.2021), z czego wszystkie są endemitami. Pozycja taksonomiczna jednego z nich, "Schistometopum ephele", nie jest pewna – rangę osobnego gatunku uzyskał w badaniu O’Connell KA, et al. (2021). W 2004 roku natomiast gatunki "Nesionixalus thomensis" i "Nesionixalus molleri" zostały przeniesione do rodzaju "Hyperolius""."
Kolonizacja wysp.
Sposób kolonizacji Wysp Św. Tomasza i Książęcej przez płazy jest problematyczny, jako że analizy genetyczne wykazują, że najbliżej spokrewnione z nimi gatunki występują w oddalonej Afryce Wschodniej, a nie Zachodniej. Kolonizację wysp umożliwiło zapewne kilka czynników, takich jak:
Rozprzestrzenianie się gatunków płazów z Afryki Wschodniej oraz kolonizacja Wysp Świętego Tomasza i Książęcej dokonana została zapewne wzdłuż rzeki Kongo.
Zagrożenia.
Płazom Wysp Świętego Tomasza i Książecej zagraża głównie modyfikacja i utrata środowiska naturalnego. W niektórych populacjach wykryto również obecność grzyba "Batrachochytrium dendrobatidis w"ywołującego chorobę chytridiomikozę dziesiątkującą populacje płazów na świecie.
Płazy bezogonowe.
"Opracowano na podstawie materiału źródłowego"
Płazy beznogie.
"Opracowano na podstawie materiału źródłowego"

</doc>
<doc id="5120696" url="https://pl.wikipedia.org/wiki?curid=5120696" title="Jan Siankiewicz">
Jan Siankiewicz

Jan Janawicz Siankiewicz (biał. Ян Янавіч Сянкевіч, ros. Ян Янович Сенкевич, "Jan Janowicz Sienkiewicz", ur. 18 lutego 1995 w Grodnie) – białoruski piłkarz, występujący na pozycji pomocnika.
Życiorys.
Jest wychowankiem Biełkardu Grodno, w którym w 2012 roku zaczynał także seniorską karierę. W 2013 roku został zawodnikiem Niomanu Grodno. Przez pierwsze dwa lata występował wyłącznie w zespole rezerw, a w 2015 roku został wcielony do pierwszej drużyny; trenerem zespołu był wówczas Siarhiej Saładounikau. W oficjalnym meczu Niomanu Siankiewicz zadebiutował 21 marca 2015 roku w ćwierćfinałowym meczu Pucharu Białorusi z BATE Borysów (0:1), a w Wyszejszajej lidze po raz pierwszy wystąpił 23 maja w przegranym 0:2 spotkaniu z FK Mińsk. W 2016 roku Siankiewicz z 16 golami został królem strzelców ligi rezerw. Na sezon 2017 został wypożyczony do drugoligowego Hranitu Mikaszewicze.
W marcu 2018 roku Siankiewicz podpisał kontrakt z Dniaprem Mohylew. W barwach tego klubu rozegrał 23 mecze. W marcu 2019 roku podpisał roczny kontrakt z FK Smalawiczy, zaś w lipcu został wypożyczony do Sputnika Rzeczyca. W lutym 2020 roku Siankiewicz podpisał kontrakt z Hranitem Mikaszewicze, jednakże przed rozpoczęciem sezonu opuścił klub i został zawodnikiem FK Lida. W rundzie wiosennej Siankiewicz zdobył dziesięć goli, co stanowiło połowę całego dorobku bramkowego drużyny. W lipcu Białorusin przeszedł do FK Haradzieja, związując się z klubem półroczną umową. Po rozwiązaniu klubu występował w FK Smorgonie. W lipcu 2021 roku przeszedł do Olimpii Elbląg.

</doc>
<doc id="5120699" url="https://pl.wikipedia.org/wiki?curid=5120699" title="Linia kolejowa Żłobin – Kalinkowicze">
Linia kolejowa Żłobin – Kalinkowicze

Linia kolejowa Żłobin – Kalinkowicze – linia kolejowa na Białorusi łącząca stację Żłobin ze stacją Kalinkowicze. Jest to fragment linii Żłobin - Mozyrz - Korosteń.
Linia znajduje się w obwodzie homelskim.
Linia na całej długości jest jednotorowa. W latach 2020 - 2021 przeprowadzono jej elektryfikację (planowy czas jej zakończenia to koniec 2021).
Historia.
Linia powstała w drugim dziesięcioleciu XX w. i otwarta została w latach 1915-1916 jako część linii Petersburg - Odessa. Początkowo leżała w Imperium Rosyjskim, następnie do 1991 w Związku Sowieckim. Od 1991 położona jest na Białorusi.

</doc>
<doc id="5120700" url="https://pl.wikipedia.org/wiki?curid=5120700" title="Malcolm Barcola">
Malcolm Barcola

Malcolm Barcola (ur. 14 maja 1999 w Lyonie) – togijski piłkarz francuskiego pochodzenia występujący na pozycji bramkarza w bośniackim klubie Tuzla City oraz w reprezentacji Togo. Wychowanek Lyon La Duchère, w trakcie swojej kariery grał także w Olympique Lyon.

</doc>
<doc id="5120701" url="https://pl.wikipedia.org/wiki?curid=5120701" title="Kurdystan (Irak)">
Kurdystan (Irak)



</doc>
<doc id="5120702" url="https://pl.wikipedia.org/wiki?curid=5120702" title="Sinaly Diomandé">
Sinaly Diomandé

Sinaly Diomandé (ur. 9 kwietnia 2001 w Yopougonie) – iworyjski piłkarz występujący na pozycji obrońcy we francuskim klubie Olympique Lyon oraz w reprezentacji Wybrzeża Kości Słoniowej. Wychowanek ASEC Mimosas.

</doc>
<doc id="5120703" url="https://pl.wikipedia.org/wiki?curid=5120703" title="Wolfgang Wagner">
Wolfgang Wagner

Wolfgang Manfred Martin Wagner (ur. 30 sierpnia 1919 w Bayreuth, zm. 21 marca 2010 tamże) – niemiecki reżyser operowy, wnuk Richarda Wagnera. 
Życiorys.
Syn Siegfrieda, brat Wielanda. Kształcił się prywatnie w Bayreuth, następnie studiował scenografię i reżyserię u Emila Preetoriusa w Berlinie. W latach 1940–1944 odbył praktykę w berlińskiej Staatsoper. Od 1951 do 1966 roku wraz z bratem Wielandem, a po jego śmierci w 1966 roku samodzielnie, kierował festiwalami w Bayreuth. Od 1953 roku zajmował się także reżyserią, wyreżyserował ponad 400 przedstawień, m.in. "Lohengrina" (1953 i 1967), "Holendra tułacza" (1955), "Tristana i Izoldę" (1957), "Pierścień Nibelunga" (1960 i 1970), "Śpiewaków norymberskich" (1973 i 1981), "Tannhäusera" (1985) i "Parsifala" (1989). Gościnnie reżyserował opery Richarda Wagnera w Rzymie, Wenecji i Palermo. W 2003 roku z okazji premiery "Złota Renu" w Hali Stulecia gościł we Wrocławiu. W 2008 roku przekazał kierowanie festiwalami w Bayreuth swoim córkom, Katharinie Wagner i Evie Wagner-Pasquier. Opublikował swoją autobiografię (1994).
Podobnie jak brat odszedł od tradycyjnych inscenizacji oper Richarda Wagnera, wprowadzając na scenę elementy surrealistyczne i symbolikę seksualną. Współpracował z takimi reżyserami jak Patrice Chéreau, Harry Kupfer czy Lars von Trier oraz dyrygentami takimi jak James Levine i Daniel Barenboim.
Od 1986 roku był członkiem Bayerische Akademie der Schönen Künste. Odznaczony został Orderem Maksymiliana (1984) oraz Wielkim Krzyżem Zasługi Republiki Federalnej Niemiec z Gwiazdą i Wstęgą (2009).

</doc>
<doc id="5120705" url="https://pl.wikipedia.org/wiki?curid=5120705" title="Ikpoto Eseme">
Ikpoto Eseme

Ikpoto Eseme (ur. 25 maja 1955) – nigeryjski lekkoatleta, sprinter, mistrz Afryki i igrzysk Wspólnoty Narodów, olimpijczyk.
Kariera sportowa.
Zdobył złoty medal w sztafecie 4 × 100 metrów (w składzie: Lawrence Adegbehingbe, Iziaq Adeyanju, Samson Oyeledun i Eseme), a także odpadł w półfinale biegu na 200 metrów i ćwierćfinale biegu na 100 metrów na igrzyskach Wspólnoty narodów w 1982 w Edynburgu. Odpadł w półfinale biegu sztafetowego 4 × 100 metrów na mistrzostwach świata w 1983 w Helsinkach i na igrzyskach olimpijskich w 1984 w Los Angeles.
Zwyciężył w sztafecie 4 × 100 metrów, zdobył srebrny medal w biegu na 200 metrów i brązowy medal w biegu na 100 metrów na mistrzostwach Afryki w 1984 w Rabacie. Na kolejnych mistrzostwach Afryki w 1985 w Lagos ponownie zdobył złoty medal w sztafecie4 × 100 metrów. Zajął 7. miejsce w tej konkurencji w zawodach pucharu świata w 1985 w Canberze, a także 7. miejsce w biegu na 200 metrów na uniwersjadzie w 1985 w Kobe.
Zdobył brązowy medal w biegu na 200 metrów na igrzyskach afrykańskich w 1987 w Nairobi. 
Był mistrzem Nigerii w biegu na 200 metrów w 1987.
Rekordy życiowe.
Eseme miał następujące rekordy życiowe:

</doc>
<doc id="5120708" url="https://pl.wikipedia.org/wiki?curid=5120708" title="Zbór Kościoła Ewangelicznych Chrześcijan w Janikowie">
Zbór Kościoła Ewangelicznych Chrześcijan w Janikowie

Zbór Kościoła Ewangelicznych Chrześcijan w Janikowie – ewangeliczna wspólnota chrześcijańska mająca siedzibę w Janikowie, należąca do okręgu północnego Kościoła Ewangelicznych Chrześcijan.
Charakterystyka.
Zbór w Janikowie jest częścią Kościoła Ewangelicznych Chrześcijan, należącego do rodziny wolnych kościołów protestanckich. Opiekunem wspólnoty jest pastor Dariusz Perlikowski. Nabożeństwa odbywają się w każdą niedzielę o godzinie 10.00. Charakteryzują się one prostą formą i składają się z kazań opartych na Biblii oraz wspólnego śpiewu i modlitwy. Zbór prowadzi również spotkania studium biblijnego.
Działalnością Wspólnoty kieruje Rada Zboru (w której skład wchodzi m.in. pastor). Najwyższym organami Zboru jest Ogólne Zebranie Członków. Dokonuje ono między innymi wyboru pastora oraz członków Rady Zboru.
Siedziba.
Zbór mieści się w budynku powstałym w 1912 roku. Służył on miejscowym protestantom do roku 1945. W latach PRL-u działalność nie była prowadzona, a budynek został przekształcony w magazyn i popadł w ruinę. Po przejęciu przez obecną wspólnotę gruntownie odremontowany w 2007 roku i od tej pory wrócił do swojej pierwotnej funkcji.

</doc>
<doc id="5120793" url="https://pl.wikipedia.org/wiki?curid=5120793" title="Gruboskórzec wyspowy">
Gruboskórzec wyspowy

Gruboskórzec wyspowy ("Schistometopum thomense") – gatunek endemicznego płaza beznogiego z rodziny Dermophiidae występujący na Wyspie Świętego Tomasza. Cechuje się wydłużonym, żółtym ciałem i zasiedla głównie miękkie gleby lasów wtórnych i pierwotnych. Drapieżnik, poluje na bezkręgowce. Jest to gatunek żyworodny, którego zapłodnienie jest wewnętrzne. Gatunek najmniejszej troski (LC) w związku z m.in. dużymi rozmiarami populacji.
Wygląd.
Ciało wydłużone, brak kończyn. Występuje 89–105 poprzecznych pierścieni (łac. "annuli"), 94–109 kręgów oraz 12–25 zębów na wyrostku dziobiastym żuchwy (ang. "splenial teeth"). Głowa nachylona od czubka czoła w kierunku końca szczęki górnej. Jama ustna znajduje się na brzuszne części ciała i jest zagłębiona. Szczątkowe oczy widoczne przez skórę. Łuski obecne w przedniej części ciała. Samce dorastają do 13,5–34,4 cm, a samice do 12,9–35,0 cm. Nowo narodzone osobniki mierzą 9,1–11,8 cm i wyglądają identycznie jak osobniki dorosłe. Najdłuższy zmierzony osobnik mierzył 37,5 cm. Ciało ma kolor od jaskrawożółtego do ciemnożółtego. Mogą występować również fioletowobrązowe plamki. Występuje zmienność w długości i ubarwieniu pomiędzy różnymi populacjami.
Zasięg i siedlisko.
Endemit, występuje wyłącznie na Wyspie Św. Tomasza, jednej z wysp Wysp Świętego Tomasza i Książęcej, na wysokościach bezwzględnych 0–1440 (potencjalnie więcej) m n.p.m.. Spekuluje się, że gatunek ten jest rzadziej spotykany w suchszych północnozachodnich obszarach wyspy. Opisano również niepotwierdzony przypadek osobnika znalezionego w pasmie górskim Ruwenzori w Demokratycznej Republice Konga. Zasięg występowania wynosi 950 km². Najbliżej spokrewniony gatunek, "Schistometopum gregorii", występuje w Afryce Wschodniej – Kenii i Tanzanii, co sugeruje, że przodek gruboskórca wyspowego, tak jak inne płazy Wysp Świętego Tomasza i Książęcej, skolonizował te wyspy z Afryki Wschodniej, a nie Zachodniej. 
Na Wyspie Św. Tomasza gatunek ten zasiedla nizinne lasy wtórne, plantacje, użytki rolne, lasy pierwotne na terenach wyżynnych, a także kamieniste i piaszczyste tereny nadbrzeżne. Płaz ten zazwyczaj spotykany jest pod gnijącą roślinnością, stertami śmieci, a także w powierzchownych norach, które kopie zazwyczaj po opadach deszczu. Podczas pory suchej gatunek ten przebywa głębiej w glebie (do 20 cm pod ziemią). Zasiedla również twardo ubite gleby, jednakowoż rzadziej niż gleby miękkie. Temperatury gleby w obszarach, w których płaz ten był łapany w różnych badaniach wyniosły 21,4–25,2°C w czerwcu oraz 18,3–27,1 °C w październiku i wrześniu.
Dieta i sposób odżywiania się.
Analiza treści żołądkowej wykazała, że gatunek ten żywi się głównie dżdżownicami, ale także parecznikami, mrówkami oraz roztoczami. Wykazano również, że osobniki dorosłe żywią się zarówno gatunkami epigeicznymi (zasiedlającymi powierzchnię gleby) jak i endogeicznymi (żyjącymi w glebie), natomiast osobniki młode wyłącznie gatunkami endogeicznymi. Gatunek ten najprawdopodobniej poluje głównie z zasadzki, do aktywnego polowania może dochodzić w godzinach wieczornych. Podczas polowania może wystawiać górną połowę ciała poza norę i w tej pozie czekać w bezruchu na ofiarę. Osobniki przetrzymywane w niewoli odżywiają się głównie w godzinach 18 – 24. 
Rozmnażanie i rozwój.
Gatunek żyworodny. Tak jak inne płazy beznogie, samce tego gatunku posiadają wysuwany narząd kopulacyjny – "phallodeum", którym wewnętrznie zapładnia samicę. W niewoli samice rozmnażają się co dwa lata, a młode osobniki nie posiadają stadium larwalnego. 
Status.
Gatunek najmniejszej troski (LC) w związku z dużymi rozmiarami populacji i dobrze rozwiniętymi możliwościami adaptacyjnymi. 

</doc>
<doc id="5120798" url="https://pl.wikipedia.org/wiki?curid=5120798" title="Koszykówka 3×3 na Letnich Igrzyskach Olimpijskich 2020 – turniej mężczyzn">
Koszykówka 3×3 na Letnich Igrzyskach Olimpijskich 2020 – turniej mężczyzn

Turniej mężczyzn w koszykówce 3x3 na Letnich Igrzyskach Olimpijskich 2020 odbył się w dniach 24-28 lipca 2021 w hali Aomi Urban Sports Park w Tokio.
Był to debiutancki turniej w koszykówce 3x3 na igrzyskach olimpijskich.
Mecz finałowy rozgrywany dn. 28 lipca 2021 roku pomiędzy Łotwą a Rosyjskim Komitetem Olimpijskim zakończył się zwycięstwem Łotyszy 21 - 18. Mecz o brązowy medal rozgrywany dn. 28 lipca 2021 roku pomiędzy Serbią a Belgią, zakończył się zwycięstwem Serbów 21 - 10.
System rozgrywek.
Faza grupowa rozegrana została w systemie kołowym (każdy z każdym). Do fazy play-off awansowało sześć najlepszych drużyn. W ćwierćfinałach 4 drużyna po fazie grupowej zagrała z 5 drużyną, a 3 z 6. Zwycięzcy awansowali do półfinałów, w których zmierzyli się z 1 i 2 drużyną po fazie grupowej. Zwycięzcy półfinałów zagrali o mistrzostwo olimpijskie w finale, a przegrani w meczu o brązowy medal.
Harmonogram rozgrywek.
Legenda:
Sędziowie.
Na turniej zostało powołanych 12 sędziów z 12 państw.
Faza grupowa.
O kolejności w grupie decydują określone kryteria:
"godziny zostały podane w czasie środkowoeuropejskim letnim (UTC+2)"
Mecz 1
Mecz 2
Mecz 3
Mecz 4
Mecz 5
Mecz 6
Mecz 7
Mecz 8
Mecz 9
Mecz 10
Mecz 11
Mecz 12
Mecz 13
Mecz 14
Mecz 15
Mecz 16
Mecz 17
Mecz 18
Mecz 19
Mecz 20
Mecz 21
Mecz 22
Mecz 23
Mecz 24
Mecz 25
Mecz 26
Mecz 27
Mecz 28
Faza Play-off.
Ćwierćfinały.
Mecz 29
Mecz 30
Półfinały.
Mecz 31
Mecz 32
Mecz o 3 miejsce.
Mecz 33
Finał.
Mecz 34
Statystyki.
Indywidualne.
Punkty
Drużynowe.
Punkty

</doc>
<doc id="5120813" url="https://pl.wikipedia.org/wiki?curid=5120813" title="Koszykówka 3×3 na Letnich Igrzyskach Olimpijskich 2020 – turniej kobiet">
Koszykówka 3×3 na Letnich Igrzyskach Olimpijskich 2020 – turniej kobiet

Turniej kobiet w koszykówce 3x3 na Letnich Igrzyskach Olimpijskich 2020 odbył się w dniach 24-28 lipca 2021 w hali Aomi Urban Sports Park w Tokio.
Był to debiutancki turniej w koszykówce 3x3 na igrzyskach olimpijskich.
System rozgrywek.
Faza grupowa rozegrana została w systemie kołowym (każdy z każdym). Do fazy play-off awansowało sześć najlepszych drużyn. W ćwierćfinałach 4 drużyna po fazie grupowej zagrała z 5 drużyną, a 3 z 6. Zwycięzcy awansowali do półfinałów, w których zmierzyli się z 1 i 2 drużyną po fazie grupowej. Zwycięzcy półfinałów zagrali o mistrzostwo olimpijskie w finale, a przegrani w meczu o brązowy medal.
Rozgrywki.
"godziny zostały podane w czasie środkowoeuropejskim letnim (UTC+2)"

</doc>
<doc id="5120817" url="https://pl.wikipedia.org/wiki?curid=5120817" title="Rayan Cherki">
Rayan Cherki

Mathis Rayan Cherki (ur. 17 sierpnia 2003 w Lyonie) – francuski piłkarz algierskiego pochodzenia występujący na pozycji pomocnika we francuskim klubie Olympique Lyon. Wychowanek AS Saint-Priest. Młodzieżowy reprezentant Francji.

</doc>
<doc id="5120818" url="https://pl.wikipedia.org/wiki?curid=5120818" title="Droga pożarowa">
Droga pożarowa

Droga pożarowa – jezdnia z nawierzchnią utwardzoną, zapewniająca swobodny dojazd jednostkom ochrony przeciwpożarowej do budynków i innych obiektów budowlanych niezależnie od pory dnia i roku. Droga pożarowa musi spełniać parametry określone w przepisach.
Obowiązki właścicieli obiektów.
Do przygotowania budynku, obiektu budowlanego lub terenu do prowadzenia akcji ratowniczej, co wiąże się z doprowadzeniem drogi pożarowej do budynków, które tego wymagają, obowiązany jest właściciel danego obiektu. Właściciel lub zarządca utrzymuje drogi pożarowe w stanie umożliwiającym wykorzystanie ich przez pojazdy jednostek ochrony przeciwpożarowej zgodnie z przepisami. Do budynków nie wymagających doprowadzenia drogi pożarowej, właściciel musi zapewnić dostęp służbom ratowniczym.
Przepisy dotyczące dróg pożarowych.
- Ustawa o ochronie przeciwpożarowej z dnia 24 sierpnia 1991;
- Rozporządzenie Ministra Infrastruktury z dnia 12 kwietnia 2002 w sprawie warunków technicznych, jakim powinny odpowiadać budynki i ich usytuowanie;
- Rozporządzenie Ministra Spraw Wewnętrznych i Administracji z dnia 24 lipca 2009 w sprawie przeciwpożarowego zaopatrzenia w wodę oraz dróg pożarowych;
- Rozporządzenie Ministra Spraw Wewnętrznych i Administracji z dnia 7 czerwca 2010 w sprawie ochrony przeciwpożarowej budynków, innych obiektów budowlanych i terenów;
Oznakowanie dróg pożarowych.
Do oznaczania dróg pożarowych służy znak ochrony przeciwpożarowej z napisem "Droga pożarowa". Tym znakiem drogi pożarowe powinny być oznakowane przy wszystkich wjazdach. Należy go umieścić po prawej stronie jezdni, na wysokości co najmniej 2 m od nawierzchni drogi. Powiadamia on o przebiegu drogi umożliwiającej dojazd pojazdów jednostek ochrony przeciwpożarowej do obiektu. Jest to informacja dla wszystkich użytkowników drogi, aby nie zastawiać i blokować dojazdu.
Znak ten należy do grupy znaków informacyjnych PPOŻ i BHP. Nie znajduje się on w katalogu znaków i sygnałów drogowych. Podstawą do interwencji policji i straży miejskiej może być sytuacja, gdy znakowi „Droga pożarowa” towarzyszy znak B-35 (Zakaz postoju) lub B-36 (Zakaz zatrzymywania się).

</doc>
<doc id="5120819" url="https://pl.wikipedia.org/wiki?curid=5120819" title="Damien Da Silva">
Damien Da Silva

Damien Da Silva (ur. 17 maja 1988 w Talence) – francuski piłkarz portugalskiego pochodzenia występujący na pozycji obrońcy we francuskim klubie Olympique Lyon. Wychowanek Bordeaux, w trakcie swojej kariery grał także w takich zespołach, jak Chamois Niortais, Châteauroux, Rouen, Clermont Foot, Caen oraz Rennes. Młodzieżowy reprezentant Francji.

</doc>
<doc id="5120821" url="https://pl.wikipedia.org/wiki?curid=5120821" title="Maxence Caqueret">
Maxence Caqueret

Maxence Caqueret (ur. 15 lutego 2000 w Vénissieux) – francuski piłkarz występujący na pozycji pomocnika we francuskim klubie Olympique Lyon oraz w reprezentacji Francji do lat 21. Wychowanek FC Chaponnay-Marennes.

</doc>
<doc id="5120822" url="https://pl.wikipedia.org/wiki?curid=5120822" title="Falcipennis">
Falcipennis



</doc>
<doc id="5120823" url="https://pl.wikipedia.org/wiki?curid=5120823" title="Falcipennis falcipennis">
Falcipennis falcipennis



</doc>
<doc id="5120825" url="https://pl.wikipedia.org/wiki?curid=5120825" title="Odilon Kossounou">
Odilon Kossounou

Kouakou Odilon Dorgeless Kossounou (ur. 4 stycznia 2001 w Abidżanie) – iworyjski piłkarz występujący na pozycji obrońcy w niemieckim klubie Bayer Leverkusen oraz w reprezentacji Wybrzeża Kości Słoniowej. Wychowanek ASEC Mimosas, w trakcie swojej kariery grał także w takich zespołach, jak Hammarby IF oraz Club Brugge.

</doc>
<doc id="5120828" url="https://pl.wikipedia.org/wiki?curid=5120828" title="Lenny Pintor">
Lenny Pintor

Lenny Jean-Pierre Pintor (ur. 5 sierpnia 2000 w Sarcelles) – francuski piłkarz martynikańskiego pochodzenia występujący na pozycji napastnika we francuskim klubie Olympique Lyon. Wychowanek Saint Brice FC, w trakcie swojej kariery grał także w takich zespołach, jak Bastia B, Brest oraz Troyes. Młodzieżowy reprezentant Francji.

</doc>
<doc id="5120829" url="https://pl.wikipedia.org/wiki?curid=5120829" title="Urile">
Urile

Urile – rodzaj ptaka z rodziny kormoranów (Phalacrocoracidae).
Zasięg występowania.
Rodzaj obejmuje gatunki występujące w Ameryce Północnej i wschodniej Azji.
Morfologia.
Długość ciała 51–100 cm, rozpiętość skrzydeł około 101 cm; masa ciała 1475–2440 g. 
Systematyka.
Podział systematyczny.
Do rodzaju należą następujące gatunki:

</doc>
<doc id="5120831" url="https://pl.wikipedia.org/wiki?curid=5120831" title="Henrique Silva Milagres">
Henrique Silva Milagres

Henrique Silva Milagres (ur. 25 kwietnia 1994 w Rio de Janeiro) – brazylijski piłkarz występujący na pozycji obrońcy we francuskim klubie Olympique Lyon. Wychowanek Vasco da Gama. Były młodzieżowy reprezentant Brazylii.

</doc>
<doc id="5120832" url="https://pl.wikipedia.org/wiki?curid=5120832" title="Nauru na Letnich Igrzyskach Olimpijskich 2020">
Nauru na Letnich Igrzyskach Olimpijskich 2020

Nauru na Letnich Igrzyskach Olimpijskich 2020 – występ kadry sportowców reprezentujących Nauru na igrzyskach olimpijskich, które odbyły się w Tokio w Japonii, w dniach 23 lipca – 8 sierpnia 2021 roku.
Reprezentacja Nauru liczyła dwóch zawodników, którzy wystąpili w 2 spośród 28 rozgrywanych dyscyplin. Zawodnicy z tego kraju nie zdobyli żadnego medalu. Chorążym reprezentacji był 22-letni biegacz Jonah Harris oraz sztangistka Nancy Genzel Abouke mająca niespełna 18 lat.
Był to siódmy start Nauru na letnich igrzyskach olimpijskich. Najlepszym wynikiem, jaki osiągnęli reprezentanci tego kraju na Letnich Igrzyskach Olimpijskich 2020, była 10. pozycja, jaką Abouke zajęła w rywalizacji sztangistek w kategorii wagowej do 76 kilogramów.
Tło startu.
W 1996 roku reprezentacja Nauru po raz pierwszy wzięła udział w letnich igrzyskach olimpijskich. Przedtem sukcesy sportowców tego kraju odnotowywane były na igrzyskach Wspólnoty Narodów, czy igrzyskach Pacyfiku. Reprezentacja Nauru na tych igrzyskach liczyła dwóch zawodników, którzy startowali w dwóch dyscyplinach: lekkoatletyce i podnoszeniu ciężarów.
Reprezentanci.
Lekkoatletyka.
Mężczyźni
Podnoszenie ciężarów.
Kobiety

</doc>
<doc id="5120833" url="https://pl.wikipedia.org/wiki?curid=5120833" title="Jean Lucas Oliveira">
Jean Lucas Oliveira

Jean Lucas de Souza Oliveira (ur. 22 czerwca 1998 w Rio de Janeiro) – brazylijski piłkarz występujący na pozycji pomocnika we francuskim klubie AS Monaco. Wychowanek Bonsucesso, w trakcie swojej kariery grał także w takich zespołach, jak Flamengo, Santos, Olympique Lyon oraz Brest.

</doc>
<doc id="5120835" url="https://pl.wikipedia.org/wiki?curid=5120835" title="Budynek przy ul. Górniczej 23 w Tarnowskich Górach">
Budynek przy ul. Górniczej 23 w Tarnowskich Górach



</doc>
<doc id="5120836" url="https://pl.wikipedia.org/wiki?curid=5120836" title="Nannopterum">
Nannopterum

Nannopterum – rodzaj ptaka z rodziny kormoranów (Phalacrocoracidae).
Zasięg występowania.
Rodzaj obejmuje gatunki występujące w Ameryce. 
Morfologia.
Długość ciała 70–100 cm; masa ciała 1,2–4 kg.
Systematyka.
Podział systematyczny.
Do rodzaju należą następujące gatunki:

</doc>
<doc id="5120837" url="https://pl.wikipedia.org/wiki?curid=5120837" title="Palau na Letnich Igrzyskach Olimpijskich 2020">
Palau na Letnich Igrzyskach Olimpijskich 2020

Palau na Letnich Igrzyskach Olimpijskich 2020 – występ kadry sportowców reprezentujących Palau na igrzyskach olimpijskich, które odbyły się w Tokio w Japonii, w dniach 23 lipca – 8 sierpnia 2021 roku.
Reprezentacja Palau liczyła trzech zawodników – dwóch mężczyzn i kobietę, którzy wystąpili w 2 dyscyplinach.
Był to szósty start Palau na letnich igrzyskach olimpijskich.

</doc>
<doc id="5120838" url="https://pl.wikipedia.org/wiki?curid=5120838" title="Pilar Alegría">
Pilar Alegría

María del Pilar Alegría Continente (ur. 1 listopada 1977 w Saragossie) – hiszpańska polityk i działaczka samorządowa, parlamentarzystka, od 2021 minister w hiszpańskim rządzie.
Życiorys.
Z wykształcenia nauczycielka, absolwentka Universidad de Zaragoza. Magisterium z edukacji społecznej uzyskała na Uniwersytecie Complutense w Madrycie. Dołączyła do Hiszpańskiej Socjalistycznej Partii Robotniczej (PSOE) i centrali związkowej Unión General de Trabajadores. Pracowała jako szkoleniowiec w związku zawodowym oraz jako sekretarz w administracji związkowej. W latach 2008–2015 sprawowała mandat posłanki do Kongresu Deputowanych. Od 2014 była sekretarzem do spraw organizacyjnych w regionalnych struktur PSOE w Aragonii. W 2015 została wybrana do aragońskiego parlamentu, po czym powołana w skład rządu wspólnoty autonomicznej, w którym do 2019 odpowiadała za sprawy innowacji, badań naukowych i szkolnictwa wyższego. W 2019 bez powodzenia ubiegała się o urząd alkada Saragossy, weszła w skład zgromadzenia miejskiego. W lutym 2020 powołana na delegata rządu Hiszpanii w Aragonii.
W lipcu 2021 została ministrem edukacji i kształcenia zawodowego w drugim gabinecie Pedra Sáncheza.

</doc>
<doc id="5120839" url="https://pl.wikipedia.org/wiki?curid=5120839" title="Asteriks i Goci">
Asteriks i Goci

Asteriks i Goci (fr. "Astérix et les Goths") – trzeci album komiksu o przygodach Gala Asteriksa autorstwa René Goscinnego (scenariusz) i Alberta Uderzo (rysunki).
Komiks ukazywał się początkowo w odcinkach, na łamach francuskiego czasopisma "Pilote", w latach 1961–1962. Został wydany w formie albumu w 1963 r.
Pierwsze polskie wydanie (w tłumaczeniu Jolanty Sztuczyńskiej) pochodzi z 1992 r.
Fabuła.
Panoramiks wybiera się do Puszczy Karnutyjskiej na zjazd druidów. Każdy z uczestników urządza pokaz swojej wiedzy, a zwycięzca ogłaszany jest druidem roku. Tym razem palma pierwszeństwa przypada Panoramiksowi za pokaz magicznego napoju, dającego nadludzką siłę. Druid nie cieszy się jednak długo zwycięstwem, ponieważ zostaje porwany przez bandę Gotów, pragnących użyć talentów Panoramiksa dla podbicia Galii i Rzymu. Zaniepokojeni przedłużającą się nieobecnością druida Asteriks i Obeliks wyruszają na poszukiwania Panoramiksa.

</doc>
<doc id="5120841" url="https://pl.wikipedia.org/wiki?curid=5120841" title="Sabra (film)">
Sabra (film)

Sabra – polski czarno-biały dramat filmowy z 1933 w reżyserii Aleksandra Forda na podstawie scenariusza tegoż reżysera i Olgi Fordowej. Treścią filmu są losy grupy chaluców (pionierów) żydowskich, przybywających z Polski do Palestyny i zakładających osadę. Przybysze nawiązują złożoną relację z arabskimi mieszkańcami, na tle której rozgrywa się wątek miłosny arabskiej dziewczyny i żydowskiego chłopca.
Aleksander Ford, nawiązując do kina sowieckiego, propagował ideę solidaryzmu, krytykował żydowski i arabski nacjonalizm oraz napiętnował fanatyzm religijny. Producenci filmowi odsunęli go od projektu, bowiem nie podzielali jego wizji artystycznej. Przemontowali oni film, by odzwierciedlał pierwotny zamysł – zachęcanie Żydów do osiedlania się w Palestynie.
"Sabra" otrzymała mieszane recenzje krytyków. Recenzenci „Kuriera Polskiego”, „Wiadomości Literackich” i „Kina” zarzucali dziełu Aleksandra Forda przede wszystkim zbyt daleko idące podobieństwo do sowieckiej produkcji "Ziemia pragnie" (1930) Julija Rajzmana i chaotyczny scenariusz, natomiast sprawozdawcy „Naszego Przeglądu” i „Opinii” docenili je za walory artystyczne.
"Sabra" znajduje się w zbiorach Filmoteki Narodowej – Instytutu Audiowizualnego.
Opis fabuły.
Grupa żydowskich imigrantów opuszcza Polskę, by osiedlić się w Palestynie. W arabskiej wiosce są goszczeni przez szejka, który z fałszywą uprzejmością sprzedaje im rozległą działkę ziemi, znajdującą się na kamienistej pustyni. Chalucowie (pionierzy) przystępują do ciężkiej pracy w celu zagospodarowania nowo nabytej własności. Niebawem uświadamiają sobie brak bliskiego źródła wody; najbliższa studnia, należąca do szejka (pobierającego za jej użytkowanie opłaty), położona jest wiele kilometrów dalej. Przystępują więc do wykopania własnego ujęcia wody, lecz pustynny wiatr wciąż zasypuje wykop, niwecząc ich wysiłki. W tym samym czasie do osadników dołączają żony. Niektóre z nich nie są skore do pomocy. W grupie wybuchają konflikty, a trudne warunki życia doprowadzają do pierwszych ofiar. Podczas dalszych prac niemowa dostrzega ślad wody, ale w trakcie burzy piaskowej zostaje uwięziony na dole. Wydostawszy się na powierzchnię dzięki akcji ratunkowej, chce przekazać optymistyczną nowinę współbraciom. Nie znajduje wśród nich zrozumienia, co więcej – podejrzewany jest o postradanie rozumu z powodu wypadku.
Tymczasem w wiosce arabskiej odbywają się rytualne obrzędy. Szejk rozmawia ze starym fellahem w sprawie zakupu jego córki i poślubienia jej. Ojciec dziewczyny domaga się 40 funtów i bezpłatnego dostępu do studni. Obaj nie są świadomi tego, że ta kocha żydowskiego chłopaka. Arabowie, spostrzegając bezowocność modlitw o deszcz i będąc podjudzanymi przez szejka, czują coraz silniejszą nienawiść do żydowskich kolonistów. W końcu ich frustracja przelewa czarę goryczy i z hasłami śmierci najeźdźcom na ustach prowadzą stado bydła wprost na wioskę przybyszów, którzy obchodzą uroczyście pierwszy uśmiech losu w postaci odnalezienia wody. Między społecznościami – wściekłymi Arabami i zdezorientowanymi Żydami – dochodzi do walki, czego efektem jest zniszczenie obozowiska. Rdzenni mieszkańcy kończą utarczkę po usłyszeniu wieści, że osadnicy dokopali się do wody i chcą podzielić się nią z nimi.
Finał filmu był dwojaki. Zgodnie z wizją reżysera arabska dziewczyna i żydowski chłopak ginęli w czasie bójki, a pustynny wiatr zasypywał studnię. W wersji wyświetlanej w kinach młoda kobieta opatrywała rany swego ukochanego, po czym następowała dłuższa scena przedstawiająca świetlaną przyszłość państwa żydowskiego.
Obsada.
Zestawienie zostało przygotowane na podstawie źródła:
Produkcja.
Według Stanisława Janickiego po sukcesie "Legionu ulicy" (1932), Aleksander Ford chciał kontynuować w swojej twórczości problematykę społeczną. Wzorem sowieckiej produkcji "Bezdomni" (1931) Nikołaja Ekka zamierzał zrealizować film koncentrujący się na kwestii młodzieży przestępczej, genezy tego zjawiska i procesie resocjalizacji młodych ludzi. Autorem scenariusza był Andrzej Wolica, a produkcją miała zająć się wytwórnia Leo-Film. Projekt nie doszedł jednak do skutku. Wobec tego niepowodzenia reżyser przyjął propozycję Władysława Markiewicza, by przygotować film o życiu chaluców (pionierów) w Palestynie.
Aleksander Ford, Olga Fordowa i operator Franz Weihmayr przybyli na Bliski Wschód bez napisanego scenariusza. W celu wykrystalizowania koncepcji filmu ekipa realizacyjna podróżowała po kraju, poznawała lokalne społeczności, ich zwyczaje i relacje. Filmowali z ukrycia różne momenty, na przykład muzułmańską uroczystość Nabi Musa. Dokumentacja wiązała się z dużym ryzykiem, dlatego artyści musieli podpisać oświadczenie przygotowane przez władze mandatowe Palestyny, że podejmują te działania na własną odpowiedzialność.
Jako zadeklarowany komunista Ford niechętnie odnosił się idei syjonizmu, uznając ją za fałszywą. Co więcej, odrzucił propozycję Żydów, aby pozostać na ziemi palestyńskiej, organizować tamtejszą kinematografię i pracować w teatrze. W ten sposób Szymon Finkiel opisał postawę reżysera we wspomnieniach: „Ford był bardzo poważnym młodym mężczyzną. Już wtedy robił wrażenie człowieka ambitnego, artysty dążącego do doskonałości. Był lewicowy, względnie «trochę lewicowy» – jak wtedy mówiliśmy – i chciał powrócić do Polski, mimo że proponowano mu pracę w Kraju. Prowadziliśmy z nim długie dyskusje. Wyraził się nawet lekceważąco o czynie syjonistycznym. Hebrajskiego nie znał”.
Wielomiesięczny wnikliwy rekonesans przekonał reżysera, że jego koncepcja formy obrazu będzie oparta na doświadczeniach podczas realizacji "Legionu ulicy". Film otrzymał nazwę "Sabra", która jest terminem oznaczającym zarówno niektóre gatunki opuncji, jak i ich słodkie owoce, równocześnie określa się tak Żydów urodzonych na ziemi palestyńskiej. Zwrócił szczególną uwagę na obraz środowiska, przesuwając na drugi plan historię i poczynania bohaterów. W celu uzyskania efektu „udramatyzowanego reportażu z akcją” połączył część zrealizowanych już wcześniej autentycznych, nieinscenizowanych scen z wyreżyserowanymi kadrami w taki sposób, aby stanowiły spójną fabułę, ponadto wątki fabularne zostały skonstruowane w zgodzie z surowym stylem całego filmu. Podobnie jak w poprzedniej produkcji pełnometrażowej, Ford zaangażował aktorów zawodowych (artyści teatru „Habima”) oraz liczne grono naturszczyków z lokalnej społeczności, poza tym rejestrował zdjęcia w autentycznych plenerach (pustynia) i wnętrzach. Zdjęcia kręcono w miejscowości Gedera.
Krytyka syjonizmu sprawiła, że Aleksander Ford zmienił pierwotny zamysł, aby produkcja opowiadała historię pionierów żydowskich. Porzucił aspekt narodowościowy, czego przykładem było nieakcentowanie pochodzenia przybyszów, o których można było powiedzieć jedynie tyle, że są Europejczykami z klasy robotniczej. Przede wszystkim posługiwali się językiem polskim, natomiast jidysz został zmarginalizowany. Ponadto reżyser nie przedstawił konfliktu narodowościowego między Żydami a Arabami. Według Tomasza Rachwalda "Sabra", wzorowana na kinie sowieckim, została oparta na przeciwieństwach i aprobowała ideę solidarności klasowej. Pionierzy stanowili element porządku oraz reprezentowali siłę wspólnoty, mogącej za pomocą wspólnego czynu i wysiłku wprowadzać znaczące, pozytywne zmiany. Osiedleńcy i biedna ludność arabska zostali zrównani, potrzebując bowiem cennych dóbr (woda, ziemia), musieli zwracać się do posiadającego je bogatego szejka. Ford zawarł także w filmie wątek antyreligijny, przeciwstawiając sobie modlącą się o deszcz miejscową ludność i chaluców, rozwiązujących swoje problemy w sposób rozumowy.
Wizja artystyczna reżysera kłóciła się z planami producentów, dostrzegającymi w "Sabrze" możliwość propagowania idei syjonistycznej i zachęcania Żydów do wyjazdu do Palestyny. Prace montażowe odbyły się w Polsce bez udziału Forda, który odciął się od projektu. Wprowadzono dialogi w języku polskim, arabskim, jidysz i hebrajskim. Dodano opisane wcześniej nowe, szczęśliwe zakończenie i wstawki propagujące osadnictwo żydowskie (np. przemówienie Nachuma Sokołowa, przewodniczącego Światowej Organizacji Syjonistycznej). Producenci wykorzystali również dokumentację filmową z pobytu filmowców na Bliskim Wschodzie. Skutkiem tego przed "Sabrą" wyświetlano dodatek zatytułowany "Kronika Palestyńska". Umieszczono w niej zapisy obchodów święta 3 maja w ambasadzie polskiej w Jerozolimie, targów lewantyńskich w Tel Awiwie oraz sprawozdanie z Olimpiady Machabejskiej. Ostatni z wymienionych tematów przedstawiano także niezależnie pod tytułem "Makabiada". Dodatkowo zrealizowano filmy reportażowe o Palestynie, Transjordanii i uroczystościach Nabi Musa.
Budżet filmu wyniósł 5000 funtów palestyńskich.
Premiera i recenzje.
Dystrybucja.
W Polsce "Sabra" miała premierę 21 listopada 1933 w warszawskim kinie „Splendid”. W Palestynie zaś brytyjskie władze mandatowe zakazały wyświetlania produkcji, powołując się na propagandowy, antyarabski i lewicowy charakter dzieła. Według Stanisława Janickiego film nie był wyświetlany w Palestynie, natomiast Natan Gross podał, że po usunięciu wszystkich scen z Arabami przez Jakowa Dawidona pozwolono na dopuszczenie "Sabry" do pokazów kinowych na tym terytorium mandatowym.
Odbiór krytyczny w Polsce.
Sabra otrzymała mieszane recenzje krytyków w Polsce.
W pierwszych słowach recenzji Jerzy Toeplitz z „Kuriera Polskiego” zauważył daleko idące podobieństwo "Sabry" do sowieckiej produkcji "Ziemia pragnie" (1930) Julija Rajzmana, zarówno w tematyce, jak i realizacji. Główne i poboczne wątki były do siebie zbliżone, z tym wyjątkiem, że akcja sowieckiego filmu rozgrywała się w Turkiestanie, a bohaterami, przybywającymi na nowe tereny, byli komsomolcy z głębi Rosji. W dalszej części tekstu recenzent zastrzegł, że ostateczny montaż i kompozycja dzieła nie była autorstwa Forda, lecz nieznanego bliżej twórcy pracującego w polskiej wytwórni. Wspomniane elementy wzbudziły największe wątpliwości Toeplitza, który skrytykował nieudolną synchronizację dźwięku, zbyt wyraźne lub zamazane dialogi, krzykliwą i nieciekawą muzykę Lachsa, nierówny poziom fotografii (kilka ładnych ujęć, ale ogólnie dominuje szarość i brak wyrazu). Pisząc o konstrukcji scenariusza, docenił stworzenie dramatu zespołowego, jednakże jednostki składające się na zespół nie zostały wystarczająco scharakteryzowane lub ich wątki zostały rozpoczęte i w pewnym momencie urwane. Wobec tego „film rozsypuje się, nie klei, a psychologicznie obraz jest «puszczony»”. Odniósłszy się do strony aktorskiej, pozytywnie ocenił występy artystów z „Habimy”, aktora odgrywającego rolę szejka oraz statystów-autochtonów. W podsumowaniu napisał, że „z kina wychodzi się z uczuciem rozczarowania. «Sabra» to projekt na dobry film, ale projekt całkowicie położony. Zamiast oryginalnej epopei kolonizatorskiej dano publiczności bladą, źle zrobioną, tak tekstowo, jak i formalnie, wersję filmu «Ziemia pragnie»”.
Krytycznie o dziele Forda wypowiedział się także recenzent „Wiadomości Literackich”. Skarcił reżysera za „zależność od filmów sowieckich, zwłaszcza «"Ziemia pragnie"»”. W porównaniu z filmem sowieckim, w którym „zachwycała przedewszystkiem niezwykła logika konstrukcji, doskonała ciągłość linji akcji, – «Sabrze» brak właśnie spoistości, zrównoważenia partyj; chwilami akcja w najmniej interesujących momentach wlecze się nielitościwie, gdzieindziej znów zamyka się w nazbyt gwałtownym skrócie”. Stefania Heymanowa, pisząc sprawozdanie w „Kinie”, również zwróciła uwagę na podobieństwo omawianego filmu z dziełem Julija Rajzmana. W odróżnieniu jednak od recenzenta „Wiadomości Literackich” krytykowała obie produkcje za chaotyczny scenariusz, brak konstrukcji, nadużycie pierwszych planów i niezdecydowany montaż.
Pozytywną recenzję wystawił produkcji krytyk „Naszego Przeglądu”. Podkreślił, że Aleksander Ford kontynuował w "Sabrze" linię artystyczną zapoczątkowaną w "Legionie ulicy", gdzie ujawniło się „to samo szerokie a luźne traktowanie tematu, to samo ograniczenie gry artystów, ta sama ekspresja wydobywana przy pomocy montażu – słowem film równie interesujący w swojej formie, o wybitnych aspiracjach artystycznych”. Dziennikarz docenił ponadto oryginalne sceny, oprawę muzyczną oraz synchronizację mowy i dźwięku. W jego opinii wadą było to, że „dziwne wrażenie sprawiają napisy dodane dla informacji. Panuje w nich fałszywy patos i niezrozumiała obłuda. Nie nazywają rzeczy po imieniu. Nie tłumaczą przytem, co oznacza tytuł filmu. Należy je stanowczo usunąć”. Drobne uwagi skierował również w stronę niedoskonałości w charakterystyce postaci, kładąc to jednak na karb poszukiwań przez reżysera artystycznych środków wyrazu. Recenzent „Opinii” nazwał produkcję filmem żydowskim, chociaż zarzucił „agentom”, że w samym filmie oraz ośmiostronicowym programie kinowym ani razu nie pada słowo „Żyd” lub „syjonizm”. Następnie określił ją „filmem na ogół najzupełniej poprawnym, w poszczególnych zaś fragmentach – nawet wysoce artystycznym”. Na plus zapisał, biorąc pod uwagę niewielką ekipę, budżet i realizację projektu na „pustkowiu”, oryginalność i konsekwencję Forda, ponadto zdjęcia, umiejętne stosowanie kontrastu w montażu i grę aktorską teatru „Habimy”. Bronił reżysera przed zarzutami za zbytnie podobieństwo do "Ziemia pragnie", natomiast krytykował za usilne wstawianie fragmentów reportażowych (np. święta arabskie), nie wnoszące nic do akcji.

</doc>
<doc id="5120843" url="https://pl.wikipedia.org/wiki?curid=5120843" title="Zialony Łoh">
Zialony Łoh

Zialony Łoh (; ) – wieś na Białorusi, w obwodzie witebskim, w rejonie miorskim, w sielsowiecie Jazno.
Dawniej używane nazwy – Chochulki, Chachulki.
Historia.
W czasach zaborów wieś włościańska w gminie Jazno, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do dóbr skarbowych Uholniki.
W latach 1921–1945 wieś leżała w Polsce, w województwie wileńskim, w powiecie dziśnieńskim, w gminie Jazno.
Według Powszechnego Spisu Ludności z 1921 roku zamieszkiwały tu 72 osoby, wszystkie były wyznania prawosławnego i zadeklarowały białoruską przynależność narodową. Było tu 13 budynków mieszkalnych. W 1931 w 11 domach zamieszkiwało 62 osoby.
Wierni należeli do parafii prawosławnej w Błosznikach. Miejscowość podlegała pod Sąd Grodzki w Dziśnie i Okręgowy w Wilnie; właściwy urząd pocztowy mieścił się w Jaźnie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do obwodu witebskiego Białoruskiej SRR.
Do 1957 w sielsowiecie Jazno. Do 1960 wieś w sielsowiecie Zaucie. W 1964 zmieniono nazwę miejscowości z Chochulki na Zialony Łoh.
Od 1991 w składzie niepodległej Białorusi.

</doc>
<doc id="5120844" url="https://pl.wikipedia.org/wiki?curid=5120844" title="Chochulki">
Chochulki



</doc>
<doc id="5120845" url="https://pl.wikipedia.org/wiki?curid=5120845" title="Medal Obrońców „Za Gorliwość”">
Medal Obrońców „Za Gorliwość”



</doc>
<doc id="5120848" url="https://pl.wikipedia.org/wiki?curid=5120848" title="Dzwonnik biały">
Dzwonnik biały

Dzwonnik biały ("Procnias albus") – gatunek średniej wielkości ptaka z rodziny bławatnikowatych (Cotingidae), podrodziny bławatników (Cotinginae). W dwóch podgatunkach występuje w północnej Ameryce Południowej. Nie jest zagrożony wyginięciem. Według współczesnej wiedzy (wyniki badań opublikowano w 2019) dzwonnik biały może wydawać najgłośniejsze dźwięki ze wszystkich ptaków – osiągają natężenie 125 dB. Wcześniej za najgłośniejszego (do 116 dB) uchodził bławatowiec krzykliwy ("Lipaugus vociferans").
Taksonomia.
Po raz pierwszy gatunek opisał Johann Hermann w 1783. Holotyp pochodził z Kajenny. Autor nadał nowemu gatunkowi nazwę "Ampelis alba". Opierał się na wcześniejszym nieformalnym opisie Buffona, który w 1778 scharakteryzował dzwonnika białego pod francuską nazwą zwyczajową Le Guira Panga ou Cotinga Blanc. Opisowi towarzyszyły dwie tablice barwne oznaczone numerami 793 i 794, przedstawiające kolejno samca i samicę. Obecnie (2021) Międzynarodowy Komitet Ornitologiczny (IOC) umieszcza dzwonnika białego w rodzaju "Procnias".
IOC wyróżnia 2 podgatunki, podobnie jak autorzy HBW, "Clements Checklist of Birds of the World" (2019) i listy ptaków świata opracowywanej we współpracy BirdLife International z autorami HBW (5. wersja online: grudzień 2020). Drugi – "P. a. wallacei" – został opisany przez Orena i Novaesa w 1985 na łamach "Bulletin of the British Ornithologists’ Club". Holotypem był dorosły samiec oznaczony numerem MPEG # 35043 odłowiony na wysokości 700 m n.p.m.
Mimo że można spotkać się z zapisem nazwy dzwonnika białego "Procnias alba", to prawidłową formą jest "Procnias albus" – nazwa rodzajowa jest rodzaju męskiego.
Filogeneza.
Dzwonnik biały jest jednym z 4 gatunków rodzaju "Procnias". Stanowi gatunek siostrzany wobec dzwonnika trójsoplowego ("P. tricarunculatus"). Pozostałe dwa gatunki to również taksony siostrzane. W 2015 ukazały się wyniki badań, w ramach których po raz pierwszy opracowano drzewo filogenetyczne neotropikalnych bławatnikowatych na podstawie analizy sekwencji kilku loci – 6 o łącznej długości około 7500 par zasad, zarówno z nDNA, jak i mtDNA – dla 61 gatunków ze wszystkich 25 rodzajów Cotingidae. Pozycja dzwonnika białego w obrębie kladu obejmującego 8 z nich przedstawia się następująco:
Linie rozwojowe tych dwóch par gatunków oddzieliły się około 4,84 mln lat temu. Linie dzwonnika trójsoplowego i białego rozeszły się blisko 0,151 mln lat temu. Są to więc gatunki starsze niż dzwonnik brodaty i nagoszyi, te bowiem rozdzieliły się około 0,0445 mln lat temu. Wcześniejsze badania Jetz "et al." (2012) obejmowały tylko dzwonnika białego i nagoszyjego, które miały rozejść się blisko 8,9 mln lat temu. U dzwonników trójsoplowych również obecny jest długi wyrostek osadzony u nasady dzioba, dokłanie w miejscu łączenia się dzioba z kością czołową. Te mają jednak dodatkowe wyrostki wyrastające z kącików dzioba. Wyrostek u nasady dzioba pojawił się raczej jako pierwszy i taki właśnie miał wspólny przodek "P. albus" i "P. tricarunculatus".
Status "P. a. wallacei" jest niejasny. Dostępnych jest jedynie kilka okazów muzealnych (według stanu wiedzy z 2011), a domniemany szary nalot na normalnie białym gardle ma nie być widoczny w terenie. Według danych Berv &amp; Prum (2014) przedstawiciele tych dwóch taksonów nie są znacząco odrębni genetycznie; do ustalenia ich statusu potrzebne są dalsze badania. W 2017 poinformowano o odkryciu populacji dzwonników białych w dotąd nieznanej lokalizacji, która pasuje do zasięgu południowego podgatunku "P. a. wallacei". Odłowiony osobnik pod względem genetycznym bliższy był jednak północnemu podgatunkowi nominatywnemu. Potwierdza to hipotezę o braku postulowanej odrębności genetycznej.
Morfologia.
Długość ciała wynosi około 27–29 cm; samice są nieznacznie mniejsze. Masa ciała samców podgatunku nominatywnego wynosi 210–215 g, u dwóch przedstawicieli "P. a. wallacei" – 219 i 222 g. Dziób jest stosunkowo krótki i bardzo szeroki u nasady. Wymiary szczegółowe podane w milimetrach przedstawia poniższa tabela.
Samce są niezwykle charakterystyczne. Jako jedne z bardzo nielicznych ptaków lądowych mają całkowicie białe upierzenie. Obszar występowania dzwonników białych nie nachodzi się z zasięgiem dzwonników nagoszyich, stąd identyfikacja samców nie powinna przysparzać problemów. W górnej części nasady dzioba znajduje się czarny wyrostek pokryty krótkimi białymi piórami o kształcie podobnym do gwiazdy, który ptak może wyprostować. Zewnętrzne lotki I rzędu mają zmodyfikowane chorągiewki – końcówki wewnętrznych chorągiewek wystają za zewnętrzne i nieco zakrzywiają się. Tęczówka czarniawa. Dziób czarny z jaśniejszą krawędzią tnącą. Nogi ciemnoszare. Szata ostateczna osiągana jest stopniowo. Około 1. roku życia wyrostek nad dziobem jest już obecny, jednak mniejszy.
Upierzenie samic bardzo przypomina te u samic dzwonników trójsoplowych. Z wierzchu są oliwkowozielone z bardziej popielatymi lotkami I rzędu i ich pokrywami, a od spodu – białe z oliwkowymi paskami. Od dzwonników trójsoplowych odróżnia je krótszy dziób, krótszy ogon i przeciętnie mniejsze rozmiary ciała. Osobniki młodociane przypominają samice.
Przedstawiciele "P. a. wallacei" mają wyróżniać się cieńszym i dłuższym dziobem oraz słabo zaznaczonym szarym nalotem na gardle. Ten nie jest jednak widoczny w terenie. Mają nieznacznie krótsze skrzydła i ogon, znacząco dłuższy skok oraz dłuższy i szerszy dziób. Ten jest najdłuższy i najszerszy u wszystkich dzwonników ("Procnias").
W XIX wieku częste było wśród taksydermistów i artystów wypychanie lub przedstawianie dzwonników białych z wyrostkiem nad dziobem stojącym niczym róg jednorożca. Ten ma naprawdę długość około niecałych 4 cm (1,5 cala, blisko 3,8 cm) i może przez napływ krwi zwiększyć swoją długość o kolejne kilka centymetrów. Przekonanie o stawianiu go na kształt rogu jest całkowicie błędne. Do jego utrwalenia przyczyniła się książka "Wanderings in South America" (pierwsze wydanie: 1825) autorstwa Charlesa Watertona, angielskiego przyrodnika i odkrywcy. Ówcześnie cieszył się poważaniem i popularnością, które porównywalne są na przykład do popularności współczesnych gwiazd muzycznych. Po wydaniu książki otrzymał kilka propozycji małżeństwa od „adoratorek”, a sama publikacja wywarła wrażenie między innymi na młodym Karolu Darwinie. Przez tak duże powodzenie Watertona nie przykładano właściwej uwagi do weryfikacji niektórych z podawanych przezeń informacji. Jeszcze w przedruku z 1891 znajdował się osobliwy i błędny opis tego wyrostka: "On his forehead rises a spiral tube nearly three inches long. It is jet-black, dotted all over with small white feathers. It has a communication with the palate, and when filled with air, looks like a spire; when empty, it becomes pendulous" („Na jego czole wnosi się spiralna rurkowata struktura. Jest smoliście czarna i na całej powierzchni pokryta drobnymi białymi piórami. Łączy się z podniebieniem, a gdy wypełni się powietrzem wygląda jak iglica; pusta obwisa”). Wcześniej w 1871 miał się na niego powołać Darwin w "O pochodzeniu człowieka". Nieprawdą jest, że wyrostek ten ma spiralną strukturę, podobnie jak i nie wypełnia się powietrzem i nie ma połączenia z podniebieniem. Nie jest też możliwe wyprostowanie i postawienie go, jak to sugeruje opis oraz artystyczna wizja utrwalana też przez taksydermistów.
Zasięg występowania.
Dzwonniki białe występują w północnej części Ameryki Południowej. Obszar występowania podgatunku nominatywnego obejmuje wschodnią i skrajnie południową część Wenezueli (wschodnia część stanu Bolívar i pasmo Serra do Imeri) oraz region Gujany – Gujanę, Surinam, Gujanę Francuską oraz przyległy teren północnej Brazylii. Tam dzwonniki białe zamieszkują północną część stanów Roraima i Pará. Odosobnionych obserwacji dokonano na wschód od dolnego biegu rzeki Rio Negro.
Przedstawiciele "P. a. wallacei" występują w paśmie Serra dos Carajás w południowo-wschodniej części stanu Pará. Inne źródło wspomina jedynie okolice Belém, choć tamtejsza lokalizacja – wskazana przez Wallace’a w lipcu 1849 – wydaje się odstawać od głównej części zasięgu. Możliwe, że zawędrował tam osobnik właśnie z południowej populacji dzwonnika białego ("P. a. wallacei"). Holotyp tego podgatunku pozyskano w okolicy , paratypy natomiast – . W 2015 odkryto populację dzwonników białych w północnej części międzyrzecza Xingu i Tocantins, w gminie Bagre około , 260 km na zachód od Belém. To drugie potwierdzone miejsce ich występowania na południe od Amazonki; sugeruje to, że Wallace mógł istotnie natrafić na populację dzwonników białych, a nie jedynie na zabłąkane osobniki. Najbliższa znana populacja "P. a. albus" występuje blisko 500 km od Bagre i oddzielona jest od południowej Amazonką. Najbliższe stwierdzenia "P. a. wallacei" pochodzą natomiast z Carajás, około 440 km na południe, a pomiędzy tym pasmem i Bagre nie znajduje się żadna istotna bariera geograficzna.
Ekologia, zachowanie i lęgi.
Środowiskiem życia dzwonników białych są wilgotne lasy na nizinach, terenach podgórskich i zboczach "tepui". Występują do wysokości około 1250 m n.p.m., prawdopodobnie gniazdują na większych wysokościach. Ogółem zajmują niżej położone tereny niż dzwonniki brodate, których zasięg występowania nachodzi się z tym dzwonników białych we wschodniej Wenezueli i Gujanie. W Serra dos Carajás występują głównie na wysokości 500–750 m n.p.m., a w Wenezueli przeważnie powyżej 450 m n.p.m. (lecz obserwowano je nawet i na 100 m n.p.m.). Populacja z Serra dos Carajás swoim zasięgiem ograniczona jest do wysokich lasów "terra firme" na wyżynach (zdaje się nie występować na zboczach płaskowyżu). Należące do niej dzwonniki białe stosunkowo często są odnotowywane w ekotonie z roślinnością przypominającą tę z "cerrado", której miejscowa nazwa to "canga". W Gujanie Francuskiej i Surinamie poza okresem lęgowym dzwonniki białe pojawiają się w lasach na mokradłach oraz na glebach gliniastych i piaszczystych (ang. ), a w Gujanie – w lasach galeriowych.
Dzwonniki białe żywią się wyłącznie owocami. Zrywają je zarówno siedząc na gałęzi, jak i w locie, co czynią chętniej. Połykają je w całości. Są to między innymi owoce roślin z rodziny meliowatych (Meliaceae), osoczynowate (Burseraceae) i wawrzynowatych (Lauraceae), przy czym dwie ostatnie mają stosunkowo duży udział w diecie. Przeważnie dzwonniki białe przebywają samotnie. Żerują w koronach drzew i tuż pod nimi. Samice, a być może i młode samce, mogą łączyć się w niewielkie grupy przy szczególnie obfitych źródłach pokarmu. Niekiedy dołączają do innych bławatników, w tym palmożerów amarantowych ("Xipholena punicea"), bławatników kajeńskich ("Cotinga cayana") i purpurowych ("C. cotinga").
Głos.
Dzwonniki białe raczej nie odzywają się poza okresem toków i lęgów. Pod względem toków nie odstają zwyczajami od innych dzwonników. Samce wybierają dobrze widoczną nagą gałąź, a chętnie i kilka, ulokowaną do 40 m nad ziemią. Tworzące się tokowiska ciągną się przez kilka kilometrów, samce – których zbiera się najwyżej 10 – zajmują stanowiska daleko od siebie. Autorzy monografii "Cotingas and Manakins" (2011) opisali głosy tego ptaka następująco: „Jest dzwonnikiem "par excellence". Jego dzwoniące, niosące się dalekim echem i bardzo głośne "klong-klang" (z drugą sylabą wyższą) to głos, którego raz usłyszawszy nie da się zapomnieć, a porównywany bywa do młota uderzającego o kowadło”. Poza tą pieśnią często odzywają się przeciągłym, nieco jękliwym lub buczącym "boi...i...i.ing...". Ten głos składa się z dwóch części, przy czym druga jest słabiej słyszalna i brzmi jak echo pierwszej. Młode samce wybierają niżej położone gałęzie, również pod koronami drzew.
Wyróżniono dwa typy pieśni dzwonników białych. W 2019 ukazały się wyniki badań nad wybranymi parametrami pieśni dzwonnika białego i bławatowca krzykliwego ("Lipaugus vociferans") – zwłaszcza średnim równoważnym poziomem dźwięku i szczytowym poziomie dźwięku. Dotychczas bławatowiec krzykliwy uchodził za ptaka z najgłośniejszą pieśnią, momentami osiągającą natężenie 116 dB (dotyczy szczytowego poziomu dźwięku). Podobne wartości uzyskano podczas i tego badania. Dzwonnik biały okazał się mieć nieznacznie głośniejszą pieśń typu 1, jednak pieśń typu 2 – rzadsza wśród lokalnej populacji – osiągała natężenie 125 dB. Dwa wymienione parametry w pieśni 7 badanych osobników wyniosły odpowiednio 116,6±3,6 dB(A) i 125,4±1,7 dB(A). Wartość około 125 dB wskazuje, że dzwonniki białe są zdolne do wydawania najgłośniejszych odgłosów ze wszystkich ptaków. Obserwowano samice siedzące mniej niż 4 m od samców, podczas gdy te odzywały się wystarczająco głośno, by narazić je na uszkodzenie słuchu. Wśród zwierząt tak głośno odbywa się zazwyczaj komunikacja na znaczne odległości. Nie jest jasne, dlaczego samice dobrowolnie ryzykują uszkodzeniem słuchu, jednak najwyraźniej potencjalne korzyści są warte podjęcia takiego ryzyka. Tokujące samce przemieszczają się w obrębie odpowiednio wyeksponowanych gałęzi, co daje samicom szansę na ocenę potencjalnego partnera po przyjrzeniu się pod różnymi kątami przy jednoczesnym zmniejszaniu ryzyka doznania uszczerbku na zdrowiu.
Lęgi.
Występuje poligamia. Dostępnych jest bardzo niewiele informacji o rozrodzie. W południowej Gujanie w lutym obserwowano samicę odrywającą gałązkę goździkowca ("Eugenia") z rodziny mirtowatych ("Myrtaceae"), który chętnie jest wykorzystywany przy budowie gniazda przez inne bławatniki. Pewien samiec odłowiony w połowie marca, również w południowej Gujanie, miał powiększone jądra, co świadczy kondycji rozrodczej. Prawdopodobnie okres lęgowy w Wenezueli i regionie Gujany trwa od lutego do czerwca. Niemal na pewno w Brazylii przypada na inną część roku, jako że najwięcej tokujących samców słyszy się tam w czerwcu. Być może jego szczyt przypada na okres od sierpnia do września, choć samce aktywnie odzywają się jeszcze pod koniec grudnia; w lutym już jednak milczą. W drugim znanym miejscu gniazdowania na południe od Amazonki natrafiono na tokujące samce w drugiej połowie czerwca. Nie ma jednak pewności, czy to osiadła populacja lęgowa. Według lokalnych mieszkańców śpiew dzwonników białych słychać tylko na początku pory suchej, czyli od maja do lipca, a następnie te znikają lub są cicho i nie zwracają na siebie uwagi. Charakter ich pobytu na tym obszarze wymaga więc dalszych badań.
Status i zagrożenia.
IUCN uznaje dzwonnika białego za gatunek najmniejszej troski (LC, "Least Concern") nieprzerwanie od 1988 (stan w 2021). Liczebność światowej populacji nie została oszacowana, ale ptak ten opisywany jest jako niezbyt liczny ("uncommon"). BirdLife International uznaje trend liczebności populacji za prawdopodobnie spadkowy.

</doc>
<doc id="5120849" url="https://pl.wikipedia.org/wiki?curid=5120849" title="Stanisław Pochwalski">
Stanisław Pochwalski

Stanisław Pochwalski (ur. 29 kwietnia 1896 w Krakowie, zm. 3 października 1959 tamże) – polski artysta malarz i konserwator zabytków, syn Władysława Pochwalskiego, brat Kaspra Pochwalskiego, mąż Jadwigi Maziarskiej.
Współzałożyciel Zrzeszenia Artystów Plastyków "Zwornik". Pochodził z wielopokoleniowej rodziny malarzy, która wydała na świat 9 malarzy w 6 pokoleniach (Stanisław był z piątego). Najsławniejszym przodkiem Stanisława był portrecista Kazimierz Pochwalski (1855-1940), brat ojca. Stanisław Pochwalski był żonaty z inną malarką - Jadwigą Maziarską.

</doc>
<doc id="5120850" url="https://pl.wikipedia.org/wiki?curid=5120850" title="Reineke Lis">
Reineke Lis



</doc>
<doc id="5120854" url="https://pl.wikipedia.org/wiki?curid=5120854" title="Wyprawa dookoła Galii">
Wyprawa dookoła Galii

Wyprawa dookoła Galii (fr. "Le Tour de Gaule d’Astérix") – piąty album komiksu o przygodach Gala Asteriksa autorstwa René Goscinnego (scenariusz) i Alberta Uderzo (rysunki).
Komiks ukazywał się początkowo w odcinkach, na łamach francuskiego czasopisma "Pilote", w 1963. Został wydany w formie albumu w 1965 r.
Pierwsze polskie wydanie (w tłumaczeniu Jolanty Sztuczyńskiej) pochodzi z 1992 r.
Fabuła.
Lucjusz Asparagus, wysłannik Cezara, zjawia się w obozie Delirium, by użyć stacjonujących tam wojsk rzymskich do zaatakowania Galów. Gdy starcie zbrojne kończy się klęską, Asparagus nakazuje wzniesienie palisady wokół wioski.
Asteriks oświadcza Rzymianinowi, że palisada nie powstrzyma Galów. Zakłada się z Asparagusem, że nie tylko sforsuje barierę, ale także objedzie całą Galię, zgromadzi specjały kulinarne z każdego regionu i zorganizuje bankiet. Rzymianin przyjmuje wyzwanie, obiecując, że jeśli wyprawa dookoła Galii zakończy się sukcesem, zwinie oblężenie i zamelduje Cezarowi o swojej klęsce.
Asteriks wytycza trasę podróży i w towarzystwie Obeliksa wyrusza w drogę. Po piętach depczą im patrole rzymskie, zawiadomione przez Asparagusa o przedsięwzięciu Galów.

</doc>
<doc id="5120856" url="https://pl.wikipedia.org/wiki?curid=5120856" title="Wołyń-2 Łuck">
Wołyń-2 Łuck

Wołyń-2 Łuck (ukr. ФК «Волинь-2» Луцьк) – ukraiński klub piłkarski, mający siedzibę w mieście Łuck, w północno-zachodniej części kraju, grający w sezonie 2020/21 w rozgrywkach ukraińskiej Drugiej ligi.
Historia.
Chronologia nazw:
Klub piłkarski Wołyń-2 został założony w Łucku latem 2020 roku i był drugą drużyną klubu Wołyń Łuck. Latem 2020 roku klub zgłosił się do rozgrywek Drugiej ligi (D3) i otrzymał status profesjonalny.
W sezonie 2021/22 w Drugiej lidze zrezygnowano z udziału drugich drużyn klubów w związku z dużą liczbą nowo przyjętych zespołów.
Barwy klubowe, strój, herb, hymn.
Klub ma barwy biało-malinowe. Piłkarze swoje domowe spotkania zazwyczaj grają w białych koszulkach z czerwonym krzyżem, białych spodenkach oraz białych getrach.
Sukcesy.
Trofea międzynarodowe.
Do chwili obecnej klub jeszcze nigdy nie zakwalifikował się do rozgrywek europejskich.
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich.
Piłkarze, trenerzy, prezydenci i właściciele klubu.
Piłkarze.
Aktualny skład zespołu.
Klub ma na sezon wspólną listę zawodników z główną drużyną.
Struktura klubu.
Stadion.
Klub piłkarski rozgrywa swoje mecze domowe stadionie Awanhard. Po ostatniej rekonstrukcji 2002 może pomieścić 10 792 widzów i ma wymiary 106 x 75 metrów. Stadion należy do miasta Luck.
Inne sekcje.
Klub oprócz głównej drużyny prowadzi drużynę młodzieżowe oraz dla dzieci, grające w turniejach miejskich.
Kibice i rywalizacja z innymi klubami.
Rywalizacja.
Derby Zachodniej Ukrainy należy do najważniejszych na Ukrainie. Do pierwszego meczu pomiędzy Wołynią i Karpatami doszło tuż po odzyskaniu niepodległości przez Ukrainę w 1990.

</doc>
<doc id="5120857" url="https://pl.wikipedia.org/wiki?curid=5120857" title="Order Krzyża Białego Związku Obrony">
Order Krzyża Białego Związku Obrony



</doc>
<doc id="5120859" url="https://pl.wikipedia.org/wiki?curid=5120859" title="Ciszyno">
Ciszyno

Ciszyno (; ) – wieś na Białorusi, w obwodzie witebskim, w rejonie miorskim, w sielsowiecie Zaucie.
Dawniej używane nazwy – Tiszyno.
Historia.
W czasach zaborów w gminie Jazno, w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim, w gminie Jazno.
Według Powszechnego Spisu Ludności z 1921 roku zamieszkiwały tu 64 osoby, 12 było wyznania rzymskokatolickiego a 52 prawosławnego. Jednocześnie 22 mieszkańców zadeklarowało polską a 42 białoruską przynależność narodową. Było tu 10 budynków mieszkalnych. W 1931 w 10 domach zamieszkiwało 62 osoby.
Wierni należeli do parafii rzymskokatolickiej i prawosławnej w Dziśnie. Miejscowość podlegała pod Sąd Grodzki w Dziśnie i Okręgowy w Wilnie; właściwy urząd pocztowy mieścił się w Jaźnie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do obwodu witebskiego Białoruskiej SRR.
Od 1991 w składzie niepodległej Białorusi.

</doc>
<doc id="5120861" url="https://pl.wikipedia.org/wiki?curid=5120861" title="Winston Churchill jako malarz">
Winston Churchill jako malarz



</doc>
<doc id="5120863" url="https://pl.wikipedia.org/wiki?curid=5120863" title="Piotr Haren">
Piotr Haren

Piotr Haren (ur. 2 maja 1970 w Łodzi) – duński piłkarz polskiego pochodzenia, grający na pozycji obrońcy.
Życiorys.
Jest synem Janusza (zawodnika m.in. ŁKS Łódź i Widzewa Łódź) oraz Teresy. W 1975 roku rodzina Harenów przeprowadziła się do Danii. Piotr Haren rozpoczynał juniorską karierę w B 93, mając osiem lat. Od 1986 roku był juniorem KB. W 1989 roku został wcielony do pierwszej kadry zespołu. Wiosną 1992 roku został piłkarzem BK Frem. W okresie gry w tym klubie został przekwalifikowany z napastnika na obrońcę. Początkowo występował w rezerwach Frem, a przed rozpoczęciem sezonu 1992/1993 został włączony do pierwszej drużyny. W Superligaen zadebiutował 23 sierpnia w zremisowanym 1:1 spotkaniu z Aarhus GF. Po zakończeniu sezonu przeszedł do Lyngby BK. W klubie tym występował do 1998 roku, rozgrywając w jego barwach 105 ligowych spotkań. Następnie podpisał kontrakt z FC København. W 2000 roku został piłkarzem Aarhus GF. Karierę zakończył na początku 2002 roku, rozegrawszy 161 spotkań w Superligaen. Występował także w młodzieżowych reprezentacjach Danii.
Po zakończeniu kariery zawodniczej w latach 2015–2018 pełnił funkcję asystenta trenera w Hellerup IK, a od września do listopada 2018 roku był tymczasowym trenerem tego klubu. W styczniu 2019 roku został trenerem juniorów Lyngby BK.
Jego dziećmi są Lucas i Rebecca, którzy są piłkarzami.

</doc>
<doc id="5120866" url="https://pl.wikipedia.org/wiki?curid=5120866" title="José Moirt">
José Moirt

José Moirt (ur. 16 października 1965) – maurytyjski sztangista i olimpijczyk, z zawodu prawnik.
Moirt wystąpił na Letnich Igrzyskach Olimpijskich 1988 w kategorii do 82,5 kg. Z wynikiem 240 kg w dwuboju zajął 17. miejsce wśród 19 zawodników sklasyfikowanych, wyprzedzając wyłącznie Lopesiego Faagu z Samoa Amerykańskiego i Percy'ego Doherty'ego z Sierra Leone. W rwaniu uzyskał 110 kg i 19. wynik, natomiast podrzut zakończył rezultatem 130 kg, co dało mu 17. pozycję ex aequo z Lopesim Faagu. 

</doc>
<doc id="5120869" url="https://pl.wikipedia.org/wiki?curid=5120869" title="Marie Menage">
Marie Menage

Marie Pascale Menage (ur. 16 czerwca 1967) – maurytyjska windsurferka, olimpijka.
Wystąpiła na Letnich Igrzyskach Olimpijskich 1992, podczas których zajęła 23. miejsce – wyprzedziła wyłącznie Lindę Yeomans z Guamu. Menage jest jedynym sportowcem, który reprezentował Mauritius w żeglarstwie podczas igrzysk olimpijskich (stan po igrzyskach w Tokio).

</doc>
<doc id="5120872" url="https://pl.wikipedia.org/wiki?curid=5120872" title="Republika Zielonego Przylądka na Letnich Igrzyskach Paraolimpijskich 2016">
Republika Zielonego Przylądka na Letnich Igrzyskach Paraolimpijskich 2016

Republikę Zielonego Przylądka na Letnich Igrzyskach Paraolimpijskich 2016 w Rio de Janeiro reprezentowało dwóch lekkoatletów. Był to czwarty start reprezentacji tego kraju na igrzyskach paraolimpijskich (po występach w latach 2004, 2008 i 2012).
Gracelino Barbosa zdobył pierwszy medal paraolimpijski dla swojego kraju, co dało Republice Zielonego Przylądka 76. miejsce w klasyfikacji medalowej. Chorążym reprezentacji podczas ceremonii otwarcia igrzysk był Márcio Fernandes.

</doc>
<doc id="5120873" url="https://pl.wikipedia.org/wiki?curid=5120873" title="Szewczenkiwka (rejon mahdałyniwski)">
Szewczenkiwka (rejon mahdałyniwski)

Szewczenkiwka (ukr. Шевченківка) – wieś na Ukrainie w rejonie mahdałyniwskim obwodu dniepropetrowskiego, centrum szewczenkiwskiej rady wiejskiej. 
Położenie.
Wieś położona na prawym brzegu Czapłynki w strefie stepowej niziny Dniepru w północnej części obwodu dniepropetrowskiego w pobliżu granicy z obwodem połtawskim, 35 km od centrum obwodu. Najbliższa zamieszkana miejscowość - Mosty - znajduje się 6 km na południe.
Szewczenkiwka znajduje się na prawym brzegu rzeki Czaplynka na północy regionu dniepropietrowskiego. Najbliższe miejscowości - wieś Jewdokijiwka przylega w górę rzeki, wieś Perszotrawenka w dole rzeki, a wieś Taraso-Szewczenkiwka znajduje się na przeciwległym brzegu. W pobliżu przebiega autostrada T-0414.
Historia.
Wieś została założona pod koniec XVIII wieku przez Kozaków Zaporoskich. Później osiedlili się tu osadnicy z guberni połtawskiej. Wieś nazywała się wtedy "Czapłynka" i zajmowała tereny po obu brzegach rzeki. Od 1926 roku nazywała się "Taraso-Szewczenkiwka", od 1956 roku – "Szewczenkiwka".
W czasach sowieckich znajdował się tu centralny majątek kołchozu "Batkiwszczyna".
W 1996 roku lewobrzeżna część wsi została przydzielona odrębnej osadzie Taraso-Szewczenkiwka.

</doc>
<doc id="5120876" url="https://pl.wikipedia.org/wiki?curid=5120876" title="Republika Zielonego Przylądka na Letnich Igrzyskach Paraolimpijskich 2004">
Republika Zielonego Przylądka na Letnich Igrzyskach Paraolimpijskich 2004

Republikę Zielonego Przylądka na Letnich Igrzyskach Paraolimpijskich 2004 w Atenach reprezentowało troje sportowców. Był to debiut reprezentacji tego kraju na igrzyskach paraolimpijskich.

</doc>
<doc id="5120877" url="https://pl.wikipedia.org/wiki?curid=5120877" title="Republika Zielonego Przylądka na Letnich Igrzyskach Paraolimpijskich 2008">
Republika Zielonego Przylądka na Letnich Igrzyskach Paraolimpijskich 2008

Republikę Zielonego Przylądka na Letnich Igrzyskach Paraolimpijskich 2008 w Pekinie reprezentowała jedna lekkoatletka. Był to drugi start reprezentacji tego kraju na igrzyskach paraolimpijskich (po występie w 2004 roku).

</doc>
<doc id="5120878" url="https://pl.wikipedia.org/wiki?curid=5120878" title="Wiceprezydenci Seszeli">
Wiceprezydenci Seszeli

Wiceprezydenci Seszeli – chronologiczna lista wiceprezydentów Seszeli, osób zajmujących drugie w kolejności najważniejsze stanowisko na Seszelach, będące władzą wykonawczą (wiceprezydent wchodzi w skład rządu).

</doc>
<doc id="5120880" url="https://pl.wikipedia.org/wiki?curid=5120880" title="Sigmund Freudenberger">
Sigmund Freudenberger

Sigmund Freudenberger (ur. 16 czerwca 1745 w Bernie, zm. 15 listopada 1801 tamże) – szwajcarski malarz, rysownik i rytownik.
Życiorys.
Urodził się w 16 czerwca 1745 roku w Bernie, w rodzinie adwokata Gottlieba Sigmunda Freudenbergera i Marianne Mesmer. W latach 1761–1764 kształcił się u Jakoba Emanuela Handmanna, po czym w 1765 roku wyjechał z Adrianem Zinggiem do Paryża. We Francji został uczniem Schmutzera i rozwijał się w pracowni Johanna Georga Willego, poznał także twórczość François Bouchera, Jean-Baptiste Greuzeʼa i Jean-Honoré Fragonarda, która wywarła wpływ na jego prace. W 1773 roku powrócił do Berna, choć pozostał pod wpływem paryskiego rokoko. Tworzył portrety w technice pastelowej, a także rysunki i ryciny przedstawiające wiejskie sceny rodzajowe z podróży po Szwajcarii, które odbył z Johannem Ludwigiem Aberlim. Zmarł 15 listopada 1801 roku w Bernie.

</doc>
<doc id="5120884" url="https://pl.wikipedia.org/wiki?curid=5120884" title="Janusz Haren">
Janusz Haren

Janusz Haren (ur. 18 października 1946 w Łodzi) – polski piłkarz, występujący na pozycji obrońcy.
Życiorys.
Jest wychowankiem ŁKS Łódź. W 1961 roku został wcielony do pierwszej drużyny, ale w lidze w barwach klubu zadebiutował dopiero w sezonie 1965/1966. Ogółem w barwach ŁKS zagrał w pięciu ligowych meczach, w których strzelił jednego gola. W 1968 roku zainteresowanie Harenem wykazywał Zawisza Bydgoszcz, jednakże piłkarz trafił wówczas ostatecznie do Legii Warszawa. W sezonie 1968/1969 Haren nie zagrał jednak żadnego spotkania w barwach pierwszej drużyny Legii. W 1969 roku został piłkarzem Widzewa Łódź. Z klubem tym awansował do trzeciej (1970) oraz drugiej (1972) ligi. W barwach Widzewa w drugiej lidze Haren rozegrał 88 meczów. W sezonie 1974/1975 Haren był kapitanem Widzewa, który awansował wówczas do pierwszej ligi.
Po zakończeniu sezonu wraz z żoną i synem wyemigrował do Kopenhagi do dzielnicy Østerbro, gdzie mieszkała wówczas jego siostra. Po podjęciu pracy w zakładzie wulkanizacyjnym rozpoczął treningi w B 93. W sezonie 1975 nie był uprawniony do gry w pierwszej drużynie, rozgrywając za to osiem spotkań w drużynie rezerw. Po uzyskaniu stosownego pozwolenia z DBU został włączony do pierwszego zespołu na sezon 1976. W 1. division zadebiutował w pierwszej kolejce sezonu w wygranym 2:0 spotkaniu z Næstved IF. W sezonie 1976 Haren był podstawowym zawodnikiem klubu, rozgrywając 28 meczów, z czego 27 w podstawowym składzie. Po zakończeniu sezonu, mimo otrzymania oferty z Holandii zakończył karierę piłkarską i kontynuował pracę w zakładzie wulkanizacyjnym.
Życie prywatne.
Jest żonaty z Teresą, a jego synami są Piotr i Robert. Piotr był piłkarzem (m.in. reprezentantem Danii U-21), a Robert pracuje jako grafik. Dwoje spośród jego wnucząt – Lucas i Rebecca – są piłkarzami. Mieszka wraz z żoną w Kopenhadze, w Brønshøj.

</doc>
<doc id="5120885" url="https://pl.wikipedia.org/wiki?curid=5120885" title="Figura Matki Bożej Oczekującej w Toruniu">
Figura Matki Bożej Oczekującej w Toruniu

Figura Matki Bożej Oczekującej w Toruniu – figura Madonny w Toruniu.
Jedyny pomnik Matki Bożej pod tym wezwaniem w Polsce. 
Lokalizacja.
Figura znajduje się w północnej części miasta, w dzielnicy Barbarka, na terenie Szkoły Leśnej, przy ul. Przysieckiej 13, w sąsiedztwie kaplicy św. Barbary.
Charakterystyka.
Pomnik w kamiennej grocie z początku XX wieku odsłonięto 18 grudnia 2020 roku z inicjatywy proboszcza parafii św. Antoniego na Wrzosach, Wojciecha Miszewskiego. Projektantem i wykonawcą figury jest Stanisław Stopyra z Grodziska Dolnego. Inspiracją do wykonania tego pomnika była podobna rzeźba znajdującą się w mieście Sydon, w Libanie. Tradycja Kościoła mówi, że w mieście tym miał nauczyć Jezus Chrystus. Wybrał się On tam wraz ze swoją Matką, która - jako pobożna Żydówka - nie weszła do pogańskiego miasta, lecz czekając na Syna, spędziła noc w grocie poza murami miasta. Toruńska rzeźba przedstawia wykonaną z betonu postać Matki Bożej naturalnych rozmiarów, zaś jej podstawę stanowi naturalny kamień. 

</doc>
<doc id="5120886" url="https://pl.wikipedia.org/wiki?curid=5120886" title="Ján Čaplovič">
Ján Čaplovič

Ján Čaplovič (ur. 1780, zm. 1847) – słowacki etnograf, publicysta i adwokat. Autor prac z zakresu etnografii i pszczelarstwa. Pisał po słowacku, niemiecku i węgiersku. Także kompozytor. 

</doc>
<doc id="5120887" url="https://pl.wikipedia.org/wiki?curid=5120887" title="Aleksandra Pasznik">
Aleksandra Pasznik



</doc>
<doc id="5120890" url="https://pl.wikipedia.org/wiki?curid=5120890" title="Oswald Kermenić">
Oswald Kermenić

Oswald Kermenić, także: Oswald Kermenic, Oswald Kermenitz (ur. 9 kwietnia 1885 w Penzing w Cesarstwie Austrii, zm. 23 maja 1950 w Limie w Peru) – polski i austro-węgierski konsul pochodzenia austriackiego.
Życiorys.
W młodości ukończył gimnazjum w Radautz w Bukowinie. W latach 1904–1909 studiował w Akademii Konsularnej w Wiedniu, po której ukończeniu został pracownikiem austro-węgierskiej służby konsularnej w Wiedniu. Początkowo był attaché, a od 1911 wicekonsulem Konsulatu Generalnego w Moskwie. W tym samym roku został przeniesiony do Konsulatu Generalnego w Warszawie, a w latach 1914–1915 do placówki dyplomatycznej w Berlinie, gdzie organizował wydział polski ds. opieki nad uchodźcami i bezdomnymi z Galicji. Od 1915 przebywał ponownie w Warszawie, gdzie pełnił funkcję przedstawiciela austriackiego Ministra Obrony w Warszawie. W 1917 został mianowany konsulem, a w 1919 został zwolniony ze służby austriackiej.
Do służby dyplomatycznej II Rzeczypospolitej przyjęty został 1 maja 1920 r. Był kolejno starszym referentem, następnie tytularnym radcy posła II klasy oraz radcą biura komisarza w Komisariacie Generalnym w Gdańsku. 1 czerwca 1927 r. rozpoczął pracę w Departamencie Konsularnym MSZ. 16 października skierowany został do konsulatu RP w Antwerpii jako radca ekonomiczny, a następnie jako konsul generalny. 1 stycznia 1941 r. nominowano go na stanowisko kierownika placówki ambasady w Limie, początkowo jako chargé d’affaires, a od 17 listopada 1944 r., po złożeniu listów uwierzytelniających prezydentowi Peru, jako poseł nadzwyczajny i minister pełnomocny. Wydawał również w Limie biuletyn polskiej Katolickiej Agencji Prasowej, który ukazał się pod tytułem „Agencia catolica polonesa de prensa” 21 października 1944 r. Pełnienie funkcji zakończył w lipcu 1945 r., ze względu na wycofanie uznania rządowi RP w Londynie. Pozostał w Limie do końca życia, gdzie pełnił funkcję nieoficjalnego przedstawiciela rządu.
Życie prywatne.
Był synem Aurelego i Emilii z d. Osswalt. Jego żoną była Konstancja Keremenić (z d. Heinzel), córki barona Ludwika Heinzla, z którą ożenił się w 1918 r. w Łagiewnikach. Początkowo mieszkali w Łodzi, a po śmierci teścia, wraz z żoną odziedziczyli jego majątek, na który składały się dobra Łagiewnickie i Arturówek wraz z pałacem Ludwika Heinzla i willą leśniczówką Ludwika Heinzla. W 1937 r. sprzedali majątek i wyemigrowali do Peru. Mieli 3 dzieci: 2 córki: Aldonę Marię Collin (ur. 1919) – pracownicę polskiego Ministerstwa Informacji i Dokumentacji RP w Limie, Gabrielę Marię (ur. 1923) i syna Jana Marię (ur. 1926).

</doc>
<doc id="5120897" url="https://pl.wikipedia.org/wiki?curid=5120897" title="Stadion im. Włodzimierza Smolarka w Aleksandrowie Łódzkim">
Stadion im. Włodzimierza Smolarka w Aleksandrowie Łódzkim

Stadion im. Włodzimierza Smolarka – stadion piłkarski w Aleksandrowie Łódzkim, w Polsce. Obiekt może pomieścić 2086 widzów. Swoje spotkania rozgrywają na nim piłkarze klubu Sokół Aleksandrów Łódzki.
Stadion został wybudowany po II wojnie światowej. Pierwotnie jego gospodarzem był Włókniarz Aleksandrów Łódzki. W latach 90. XX wieku Włókniarz został rozwiązany, a jego miejsce zajął Sokół. W tym samym czasie utworzono również Miejski Ośrodek Sportu i Rekreacji (MOSiR), który zajął się administrowaniem stadionem. 23 czerwca 2013 roku stadion oddano do użytku po gruntownej modernizacji, w trakcie której m.in. zlikwidowano bieżnię wokół boiska wraz z dotychczasowymi trybunami i wybudowano nowe trybuny (zadaszoną trybunę główną po stronie zachodniej oraz trybunę za północną bramką). Wraz z otwarciem po remoncie nadano stadionowi imię pochodzącego z Aleksandrowa Łódzkiego i zmarłego rok wcześniej Włodzimierza Smolarka.

</doc>
<doc id="5120899" url="https://pl.wikipedia.org/wiki?curid=5120899" title="Terunofuji Haruo">
Terunofuji Haruo

Będąc zrzeszonym w „stajni” Isegahama, w styczniu 2011 roku zaczął rywalizować w profesjonalnej lidze sumo. W swoim debiucie jako sekitori we wrześniu 2013 roku zdobył mistrzostwo drugiej dywizji jūryō. W maju 2015 roku zdobył mistrzostwo najwyższej dywizji makuuchi, zaledwie 25 turniejów po swoim profesjonalnym debiucie. Pod względem szybkości awansu na najwyższe miejsce w rozgrywkach był trzecim najszybszym zawodnikiem w historii. Wyprzedzili go jedynie Akinori Asashōryū i Kōji Takanohana, którym udała się ta sztuka pod 23 turniejach od debiutu. To przyniosło mu tytuł ōzeki (druga najwyższa ranga w sumo).
Dobrą passę Terunofuji przerwała kontuzja kolana i inne problemy zdrowotne. Kilkukrotnie skutecznie obronił się przed odebraniem rangi ōzeki, ostatecznie jednak, po turnieju we wrześniu 2017 r., został zdegradowany. Po długiej przerwie z powodu kontuzji, w marcu 2019 r. spadł do drugiej najniższej dywizji jonidan, ale w następnym roku powrócił do dywizji makuuchi, jako jedyny zapaśnik w historii, który tego dokonał z tak niskiej rangi. W lipcu 2020 r. Terunofuji wygrał swój „powrotny” turniej w najwyższej klasie rozgrywkowej. Drugi awans do ōzeki zdobył po trzecim zwycięstwie w mistrzostwach w marcu 2021 r., po czym natychmiast zdobył kolejne mistrzostwo turniejowe w maju 2021 r. W lipcu 2021 r., po zdobyciu drugiego miejsca w turnieju najwyższej rangi rozgrywek, został awansowany na 73. yokozunę historii sumo. Komentator sportowy sumo, John Gunning, uznał powrót Terunofuji za „wydarzenie bez precedensu w historii sumo.”

</doc>
<doc id="5120901" url="https://pl.wikipedia.org/wiki?curid=5120901" title="Series 80">
Series 80



</doc>
<doc id="5120905" url="https://pl.wikipedia.org/wiki?curid=5120905" title="Sabina Schindler">
Sabina Schindler

Sabina Schindler (Schindlerówna, Szyndlerówna) (ur. 1902 w Zaleszczykach, zm. 28 stycznia 1938 w Warszawie) – polska pielęgniarka, dyrektorka Szkoły Pielęgniarstwa przy Szpitalu Starozakonnych w Warszawie.
Maturę zdała w 1922 w Tarnopolu. Ukończyła Szkołę Pielęgniarstwa w Warszawie w 1925 roku - w tym samym roku wyjechała na półroczną szkołę pielęgniarską do Berlina, a w 1928 kształciła się w Stanach Zjednoczonych. W styczniu 1929 roku została dyrektorką Szkoły Pielęgniarskiej przy Szpitalu Starozakonnych w Warszawie. Była uczennicą Ameli Greenwald. Napisała m.in. książkę o szkole pielęgniarstwa w Szpitalu na Czystem.

</doc>
<doc id="5120908" url="https://pl.wikipedia.org/wiki?curid=5120908" title="Kapa (Podzamcze)">
Kapa (Podzamcze)

Kapa – skała w miejscowości Podzamcze w województwie śląskim, w powiecie zawierciańskim, w gminie Ogrodzieniec, w lesie, około 50 m na wschód od wschodnich murów Zamku Ogrodzieniec. Znajduje się na północnych stokach Góry Janowskiego na Wyżynie Częstochowskiej.
Kapa to zbudowany z twardych wapieni skalistych pojedynczy ostaniec o wysokości 8 m. Ma ściany pionowe lub przewieszone. Uprawiana jest na nim wspinaczka skalna, ale jest to skała o niewielkiej wśród wspinaczy popularności. Są 3 trudne drogi wspinaczkowe o trudności od VI.5+ do VI.7 w skali Kurtyki. Dwie z nich mają zamontowane stałe punkty asekuracyjne w postaci spitów (s), na jednej wspinaczka tradycyjna (trad).

</doc>
<doc id="5120915" url="https://pl.wikipedia.org/wiki?curid=5120915" title="Wioślarstwo na Letnich Igrzyskach Olimpijskich 2020">
Wioślarstwo na Letnich Igrzyskach Olimpijskich 2020

Wioślarstwo na XXXII Letnich Igrzyskach Olimpijskich w Tokio rozgrywane było w dniach 23-30 lipca 2021. Zawody odbywały się na torze Sea Forest Waterway.

</doc>
<doc id="5120923" url="https://pl.wikipedia.org/wiki?curid=5120923" title="Regulus (ptaki)">
Regulus (ptaki)

Regulus – rodzaj ptaka z rodziny mysikrólików (Regulidae).
Zasięg występowania.
Rodzaj obejmuje gatunki występujące w Azji, Europie, Ameryce Północnej i północno-zachodniej Afryce. 
Morfologia.
Długość ciała 8–11 cm; masa ciała 4–7,7 g. 
Systematyka.
Etymologia.
"Regulus": epitet gatunkowy "Motacilla regulus" ; „książę, królewiątko”, od "rex", "regis" „król”; przyrostek zdrabniający "-ulus", od "regere" „rządzić”. 
Podział systematyczny.
Do rodzaju należą następujące gatunki:

</doc>
<doc id="5120933" url="https://pl.wikipedia.org/wiki?curid=5120933" title="Morzanie">
Morzanie



</doc>
<doc id="5120936" url="https://pl.wikipedia.org/wiki?curid=5120936" title="Kolarstwo na Letnich Igrzyskach Olimpijskich 2020 – wyścig ze startu wspólnego mężczyzn">
Kolarstwo na Letnich Igrzyskach Olimpijskich 2020 – wyścig ze startu wspólnego mężczyzn

Kolarstwo na Letnich Igrzyskach Olimpijskich 2020 – wyścig ze startu wspólnego mężczyzn – konkurencja wyścigu ze startu wspólnego elity mężczyzn w ramach Letnich Igrzysk Olimpijskich 2020, która rozegrana została 24 lipca 2021 na liczącej 234 kilometry trasie wokół Tokio, rozpoczynającej się w parku Musashinonomori i kończącej na torze wyścigowym Fuji International Speedway.
Tytułu mistrza olimpijskiego bronił Belg Greg Van Avermaet, który w 2016 wyprzedził Jakoba Fuglsanga i Rafała Majkę.
Złoty medal zdobył Richard Carapaz, srebrny Wout Van Aert, a brązowy Tadej Pogačar.
Uczestnicy.
Reprezentacje.
W procesie kwalifikacyjnym zaplanowano 130 miejsc startowych, których podział w większości (122 miejsca) nastąpił w oparciu o reprezentacyjny ranking UCI za sezon 2019 (według stanu na zakończenie tego sezonu, tj. 22 października 2019) – w zależności od miejsca w rankingu poszczególne kraje mogły otrzymać od pięciu do jednego miejsca. Pozostałe miejsca startowe rozdzielono pośród pozostałych państw na podstawie mistrzostw kontynentalnych (po 2 miejsca dla Afryki, Ameryki i Azji), a dodatkowo 2 miejsca przydzielono gospodarzowi igrzysk – Japonii.
Ostatecznie do wyścigu zgłosiło się 57 reprezentacji.
Lista startowa.
Na liście startowej wyścig znalazło się 128 kolarzy z 57 reprezentacji.

</doc>
<doc id="5120937" url="https://pl.wikipedia.org/wiki?curid=5120937" title="Amelia Greenwald">
Amelia Greenwald

Amelia Greenwald (ur. 1 marca 1881 w Gainseville, Alabama, zm. 1 stycznia 1966) – amerykańska pielęgniarka, organizatorka szkoły pielęgniarstwa w Warszawie. 
Była jedną z ośmiu dzieci niemieckich emigrantów Josepha Greenwalda i Elise Haas.
Otrzymała dyplom pielęgniarstwa w 1908 roku w Nowym Orleanie. Następnie pomagała w tworzeniu szpitala w Pensacola na Florydzie. W 1913 roku przeniosła się do Baltimore, gdzie kontynuowała studia pielęgniarskie w zakresie psychiatrii.
W Phipps Clinic Uniwersytetu Johnsa Hopkinsa.
W 1914 roku w Nowym Jorku uczęszczała na zajęcia pielęgniarstwa na Columbia University Teachers College.
Podczas I wojny światowej wstąpiła do Amerykańskiego Korpusu Ekspedycyjnego i pracowała w jednostce psychiatrycznej "shell shock unit" we Francji. Działała jako główna pielęgniarka szpitala w 
Verdun i jako superintendentka szpitala w Savoy. W 1923 wróciła do Europy, tworząc Szkołę Pielęgniarek przy Szpitalu Starozakonnych w Warszawie, którą otwarto 6 lipca 1923. Szkoła była kontynuacją idei
jeszcze z lat 1921-1922 zapoczątkowanych przez Związek Kobiet Żydowskich. 
Nauczanie w tej warszawskiej szkole oparte było na programie z New York State University. W grudniu 1926 została uhonorowana Złotym Krzyżem Zasługi nadanym przez prezydenta Ignacego Mościckiego, który też udzielił jej audiencji. Jej uczennicami były między innymi Sabina Schindler oraz
Luba Blum-Bielicka, przyszłe dyrektorki Szkoły Pielęgniarek. Prezydent Warszawy Jabłoński wręczył jej dyplom Warszawy. 21 grudnia 1926 roku wyjechała z Polski przez Berlin do USA. Po powrocie pracowała w Radzie Kobiet Żydowskich w Departamencie Rolnictwa i Pracy Wsi. W 1933-1934 została zaproszona do Hadassah gdzie opracowywała system opieki pielęgniarskiej w Palestynie. W 1937 otworzyła sklep z odzieżą "La Vogue Dress Shop" w miejscowości Eunice w stanie Luizjana i tam zamieszkała blisko swoich braci i siostry. Nigdy nie miała męża, ale w 1939 roku, w wieku 58 lat, adoptowała z Berlina 15-letnią dziewczynkę Liselotte Levy Weil (1921-2013), która była jej daleką krewną. Jej adoptowana córka pracowała w La Vogue Dress Shop przez kilka lat.

</doc>
<doc id="5120938" url="https://pl.wikipedia.org/wiki?curid=5120938" title="Karol Scheibler (ujednoznacznienie)">
Karol Scheibler (ujednoznacznienie)



</doc>
<doc id="5120939" url="https://pl.wikipedia.org/wiki?curid=5120939" title="Ukraina na Letnich Igrzyskach Olimpijskich 2020">
Ukraina na Letnich Igrzyskach Olimpijskich 2020

Ukraina na Letnich Igrzyskach Olimpijskich 2020 – reprezentacja Ukrainy na Letnich Igrzyskach Olimpijskich 2020 rozegranych w dniach 23 lipca–8 sierpnia 2021 roku w Tokio.
Chorążym reprezentacji podczas ceremonii otwarcia zostali: strzelczyni Ołena Kostewycz oraz szermierz Bohdan Nikiszyn.
Kadra.
W składzie reprezentacji Ukrainy znalazło się 157 zawodników z 28 dyscyplin sportowych.
Tydzień przed rozpoczęciem igrzysk na jednym z treningów zapaśniczka Alina Hruszyna doznała kontuzji łokcia, wobec czego wycofała się z zawodów. Jej miejsce zajęła Tetiana Kit.
15 lipca została podjęta decyzja przez Sportowy Sąd Arbitrażowy o dyskwalifikacji na trzy lata z powodu dopingu lekkoatlety Ihora Hławana, który miał wystąpić w chodzie na 50 km. W jego miejsce wystąpił Wałerij Litaniuk.

</doc>
<doc id="5120945" url="https://pl.wikipedia.org/wiki?curid=5120945" title="Wang Ruidong">
Wang Ruidong

Wang Ruidong (; ur. 8 lipca 2000) – chiński kolarz szosowy. Olimpijczyk (2020).
Osiągnięcia.
Opracowano na podstawie:

</doc>
<doc id="5120950" url="https://pl.wikipedia.org/wiki?curid=5120950" title="Royner Navarro">
Royner Navarro

Royner Grover Navarro Calle (ur. 1 sierpnia 1992 w Ayacucho) – peruwiański kolarz szosowy. Olimpijczyk (2020).
Osiągnięcia.
Opracowano na podstawie:

</doc>
<doc id="5120952" url="https://pl.wikipedia.org/wiki?curid=5120952" title="Igrzyska Afrykańskie 1999">
Igrzyska Afrykańskie 1999

7. Igrzyska Afrykańskie – multidyscyplinarne zawody sportowe, które odbyły się w Johannesburgu między 10 a 19 września 1999 roku.
Dyscypliny.
Rozegrano zawody w 18 dyscyplinach sportowych:
Klasyfikacja medalowa.
Legenda:

</doc>
<doc id="5120956" url="https://pl.wikipedia.org/wiki?curid=5120956" title="Paul Daumont">
Paul Daumont

Paul Daumont (ur. 1 września 1999 w Bangi) – burkiński kolarz szosowy. Olimpijczyk (2020).
Osiągnięcia.
Opracowano na podstawie:

</doc>
<doc id="5120957" url="https://pl.wikipedia.org/wiki?curid=5120957" title="Des Geneys (1928)">
Des Geneys (1928)

Des Geneys – włoski okręt podwodny z okresu międzywojennego i II wojny światowej, jedna z czterech jednostek typu "Pisani". Okręt wypierał 880 ton w położeniu nawodnym i 1058 ton pod wodą, a jego główną bronią było dziewięć torped kalibru 533 mm wystrzeliwanych z sześciu wewnętrznych wyrzutni. Jednostka rozwijała na powierzchni prędkość 15 węzłów, osiągając zasięg 4230 Mm przy prędkości 9,3 węzła.
Okręt został zwodowany 14 listopada 1928 roku w stoczni Cantiere Navale Triestino w Monfalcone, a w skład Regia Marina wszedł 31 października 1929 roku. Nazwę otrzymał na cześć admirała Giorgia des Geneysa – dowódcy floty Królestwa Sardynii z przełomu XVIII i XIX wieku. Pełnił służbę na Morzu Śródziemnym, biorąc udział m.in. w wojnie domowej w Hiszpanii i kampanii śródziemnomorskiej. Jednostka została wycofana z czynnej służby 28 maja 1942 roku, po czym służyła jako stacja ładowania akumulatorów dla okrętów podwodnych. 9 września 1943 roku „Des Geneys” został samozatopiony w Fiume. Okręt został złomowany w 1946 roku.
Projekt i budowa.
Po I wojnie światowej marynarka Włoch dostrzegła potrzebę budowy pełnomorskich okrętów podwodnych o dużym zasięgu, mogących działać przeciw Marine nationale czy Royal Navy. W ramach przyjętego przez Włochy programu zbrojeniowego z lat 1923–1924 przewidziano budowę m.in. okrętów podwodnych typów "Balilla", "Mameli" i "Pisani". Jednostki typu "Pisani" zaprojektowano w czerwcu 1924 roku. Przyjęto konstrukcję jednokadłubową, z powiększonymi w stosunku do typu "Mameli" zbiornikami paliwa. Zainstalowanie zewnętrznych siodłowych zbiorników balastowych jednak zmniejszyło osiąganą prędkość maksymalną (z projektowanych 17,3 węzła na powierzchni do 15 węzłów i podwodną z 8,8 do 8,2 węzła).
Okręt „Des Geneys” zbudowany został w stoczni Cantiere Navale Triestino w Monfalcone (numer stoczniowy 153) jako trzecia z czterech jednostek typu "Pisani". Stępkę jednostki położono 1 lutego 1926 roku, a zwodowana została 14 listopada 1928 roku. Nazwę otrzymał na cześć dowódcy floty Królestwa Sardynii z przełomu XVIII i XIX wieku, Giorgia des Geneysa. Dewizą jednostki była maksyma "Nec aspera terrent" (pol. nawet przeciwności nie odstraszają).
Dane taktyczno-techniczne.
„Des Geneys” był oceanicznym jednokadłubowym okrętem podwodnym średniej wielkości. Długość całkowita wynosiła 68,2 metra, szerokość – 6,09 metra, a zanurzenie – 4,93 metra. Wyporność normalna w położeniu nawodnym wynosiła 880 ton, a w zanurzeniu 1058 ton. Okręt napędzany był na powierzchni przez dwa silniki wysokoprężne Tosi o łącznej mocy 3000 KM. Napęd podwodny zapewniały dwa silniki elektryczne CGE o łącznej mocy 1100 KM. Dwuśrubowy układ napędowy pozwalał osiągnąć prędkość 15 węzłów na powierzchni i 8,2 węzła w zanurzeniu. Zasięg wynosił 4230 Mm przy prędkości 9,3 węzła w położeniu nawodnym (lub 1600 Mm przy prędkości 17,1 węzła) oraz 70 Mm przy prędkości 4 węzłów w zanurzeniu (lub 7 Mm przy prędkości 8,2 węzła). Zbiorniki paliwa mieściły 70 ton oleju napędowego. Dopuszczalna głębokość zanurzenia wynosiła 100 metrów.
Okręt wyposażony był w sześć stałych wyrzutni torped kalibru 533 mm: cztery na dziobie i dwie na rufie, z łącznym zapasem dziewięciu torped. Uzbrojenie artyleryjskie stanowiło zainstalowane na podeście przed kioskiem pojedyncze działo pokładowe kalibru 102 mm L/35 Schneider–Armstrong 1914-15 z zapasem 168 naboi. Masa działa z zamkiem wynosiła 1,22 tony (całego stanowiska 5 ton), kąt podniesienia lufy wynosił od -5° do 45°, masa naboju 13,74 kg, prędkość początkowa pocisku 750 m/s, donośność 11 700 metrów przy maksymalnym kącie podniesienia, zaś szybkostrzelność 7 strz./min. Broń przeciwlotniczą stanowiły umieszczone na kiosku dwa pojedyncze wielkokalibrowe karabiny maszynowe Breda M1931 kalibru 13,2 mm L/76 z zapasem 3000 naboi. Masa karabinu wynosiła 47,5 kg, kąt podniesienia lufy wynosił od -10° do 80°, masa naboju 0,125 kg, prędkość początkowa pocisku 790 m/s, donośność maksymalna 6000 metrów (skuteczna 2000 metrów), zaś szybkostrzelność 500 strz./min. Jednostka wyposażona też była w hydrofony.
Załoga okrętu składała się z 4–5 oficerów oraz 44 podoficerów i marynarzy.
Służba.
„Des Geneys” został wcielony do służby w Regia Marina 31 października 1929 roku. Okręt rozpoczął służbę na Morzu Śródziemnym, wchodząc w skład 5 eskadry (wł. "Squadriglia") okrętów podwodnych średniego zasięgu Flotylli stacjonującej w Neapolu (wraz z siostrzanymi „Vettor Pisani”, „Marcantonio Colonna” i „Giovanni Bausan”). We wrześniu 1930 roku cała eskadra odbyła długi rejs po Morzu Śródziemnym, odwiedzając porty w Grecji i docierając do Dodekanezu.
W 1935 roku 5 eskadra okrętów podwodnych średniego zasięgu, w której służyły jednostki typu "Pisani", została przeniesiona do La Spezia, wchodząc w skład 1. Flotylli (wł. "Gruppo") okrętów podwodnych. W 1936 roku okręty typu "Pisani" przebazowano na Leros, gdzie utworzyły 2 eskadrę 6. Flotylli okrętów podwodnych. Podczas wojny domowej w Hiszpanii „Des Geneys”, „Vettor Pisani” i „Marcantonio Colonna” odbyły misje specjalne trwające łącznie 41 dni. W 1938 roku okręty typu "Pisani" przebazowano do Mesyny, gdzie weszły w skład 31 eskadry 3. Flotylli okrętów podwodnych.
10 czerwca 1940 roku, w momencie ataku Włoch na Francję, okręt nadal znajdował się w składzie 31 eskadry okrętów podwodnych 3. Flotylli w Mesynie (wraz z siostrzanymi „Vettor Pisani”, „Marcantonio Colonna” i „Giovanni Bausan”). Dowództwo jednostki sprawował kmdr ppor. (wł. "capitano di corvetta") Antonio Cuzzaniti. W drugiej połowie lipca „Des Geneys” oraz „Naiade”, „Balilla” i „Dessiè” operowały na południe od Krety. Kolejny rejs bojowy okręt przeprowadził od 17 sierpnia do 4 września 1940 roku, także patrolując wody u wybrzeży Krety. Podczas tej misji, 3 września 1940 roku przechwycił brytyjską formację Floty Śródziemnomorskiej, ale mimo podjętych wysiłków nie był w stanie nawiązać kontaktu z jednostkami wroga. We wrześniu ze względu na zużycie „Des Geneys”, „Vettor Pisani” i „Giovanni Bausan” zostały przeniesione do Szkoły Okrętów Podwodnych w Poli. Od 21 września 1940 roku do 28 maja 1942 roku przeprowadził 139 rejsów szkoleniowych. 16 stycznia 1942 roku, wracając z ćwiczeń, zderzył się w Poli podczas manewru cumowania z torpedowcem „Rosolino Pilo”.
28 maja 1942 roku ze względu na zużycie okręt został rozbrojony i wycofany z czynnej służby. Od początku wojny do tej daty „Des Geneys” przeprowadził kilka rejsów operacyjnych oraz trzy przejścia między portami krajowymi, pokonując łącznie 3055 mil na powierzchni i 268 mil w zanurzeniu. Następnie jednostka służyła jako stacja ładowania akumulatorów dla okrętów podwodnych.
9 września 1943 roku, po ogłoszeniu kapitulacji Włoch, „Des Geneys” został samozatopiony w Fiume. Okręt został skreślony z listy floty i przekazany do złomowania 18 października 1946 roku.

</doc>
<doc id="5120958" url="https://pl.wikipedia.org/wiki?curid=5120958" title="Szoriański Park Narodowy">
Szoriański Park Narodowy

Szoriański Park Narodowy (ros. Шорский национальный парк) – park narodowy położony w południowej części obwodu kemerowskiego w Rosji. Znajduje się na terenie rejonu tasztagołskiego, a jego obszar wynosi 4143,06 km². Park został utworzony dekretem rządu Rosyjskiej Federacyjnej Socjalistycznej Republiki Radzieckiej z dnia 27 grudnia 1989 roku. Zarząd parku znajduje się w miejscowości Tasztagoł.
Opis.
Park obejmuje Górską Szorię, region obejmujący odnogi Wyżyny Sałairskiej, Gór Abakańskich i Ałatau Kuźnieckiego. Góry Abakańskie i Bijskaja Griwa (pasmo w północno-wschodnim Ałtaju) oddzielają go od Chakasji i Republiki Ałtaju. Obiektem ochrony jest ciemna tajga porastająca zbocza gór oraz zachowania kultury i tradycji Szorów.
Najwyższe szczyty w parku to Kubez (1555 m) i Łysucha (1648 m). Główną rzeką jest Mras-su, lewy dopływ Tomu, która na terenie parku ma 181 km długości.
Głównym typem roślinności w parku jest ciemna tajga – lasy sosny syberyjskiej i jodły syberyjskiej z domieszką brzóz brodawkowatych, osik i świerków syberyjskich. Żyje tu m.in. 56 gatunków ssaków, 262 gatunki ptaków i 14 gatunków ryb.
Fauna parku jest typowa dla strefy tajgi. Spośród dużych ssaków żyją tu m.in. jelenie szlachetne, niedźwiedzie brunatne, łasice syberyjskie, sobole tajgowe, rosomaki tundrowe, norki amerykańskie, wydry europejskie i piżmowce syberyjskie. Symbolem parku jest bocian czarny. Spośród innych rzadkich ptaków można tu spotkać m.in. rybołowy, żurawie i orły przednie.
W rzekach parku żyją m.in. lipienie syberyjskie, lenoki i tajmienie.
Na terenie parku znajduje się 75 jaskiń, z których największą jest Jaskinia Riabinowaja.

</doc>
<doc id="5120961" url="https://pl.wikipedia.org/wiki?curid=5120961" title="Giovanni Massaro">
Giovanni Massaro

Giovanni Massaro (ur. 28 czerwca 1967 w Andrii) – włoski duchowny katolicki, biskup Avezzano od 2021.
Życiorys.
Święcenia kapłańskie otrzymał 5 grudnia 1992 i został inkardynowany do diecezji Andria. Po krótkim stażu wikariuszowskim został wicerektorem diecezjalnego seminarium, a w 2007 objął także funkcję kanclerza kurii. W 2009 przeniesiony na stanowisko wikariusza generalnego diecezji.
23 lipca 2021 papież Franciszek mianował go ordynariuszem diecezji Avezzano. Sakry udzielił mu 21 września 2021 biskup Luigi Mansi.

</doc>
<doc id="5120962" url="https://pl.wikipedia.org/wiki?curid=5120962" title="Tristan de Lange">
Tristan de Lange

Tristan de Lange (ur. 15 czerwca 1997) – namibijski kolarz szosowy i górski. Olimpijczyk (2020).
Osiągnięcia.
Kolarstwo szosowe.
Opracowano na podstawie:
Kolarstwo górskie.
Opracowano na podstawie:

</doc>
<doc id="5120970" url="https://pl.wikipedia.org/wiki?curid=5120970" title="Stadion Górnika Wieliczka">
Stadion Górnika Wieliczka

Stadion Górnika Wieliczka – stadion sportowy w Wieliczce, w Polsce. Został otwarty w 1960 roku. Może pomieścić 1200 widzów. Swoje spotkania rozgrywają na nim piłkarze klubu Górnik Wieliczka.
Historia.
Budowa stadionu dla Górnika Wieliczka rozpoczęła się w 1949 roku. Obiekt powstawał w miejscu, w którym podczas II wojny światowej istniał hitlerowski obóz pracy przymusowej. Budowa trwała 11 lat, a do czasu oddania do użytku nowego obiektu, Górnik Wieliczka korzystał ze stadionu Wieliczanki.
W latach 1998–2009 piłkarze Górnika Wieliczka występowali na trzecim poziomie ligowym.
Podczas finałów Euro 2012 na stadionie trenowała, stacjonująca w Wieliczce, piłkarska reprezentacja Włoch (jednak jej główną bazą treningową podczas turnieju był stadion Cracovii). Podczas mistrzostw Europy do lat 17 w 2017 roku obiekt stanowił natomiast bazę treningową dla reprezentacji Niemiec, która sięgnęła po triumf w tym turnieju. Na stadionie trenowała również m.in. reprezentacja Polski.

</doc>
<doc id="5120972" url="https://pl.wikipedia.org/wiki?curid=5120972" title="Gmina Nowiny">
Gmina Nowiny



</doc>
<doc id="5120973" url="https://pl.wikipedia.org/wiki?curid=5120973" title="Finał Mistrzostw Świata w Piłce Nożnej 1998">
Finał Mistrzostw Świata w Piłce Nożnej 1998

Mecz finałowy Mistrzostw Świata w Piłce Nożnej 1998 odbył się 12 lipca 1998 roku o godzinie 21:00 na stadionie Stade de France w Saint-Denis, na przedmieściach stolicy Francji, Paryża. Spotkały się w nim reprezentacja Francji (gospodarze turnieju) z reprezentacją Brazylii (obrońcy tytułu). Sędzią tego meczu był Marokańczyk, Said Belqola. Mistrzostwo Świata po raz pierwszy w historii zdobyli Francuzi, którzy pokonali Brazylijczyków 3:0 po dwóch golach Zinédine'a Zidane'a i jednym trafieniu Emmanuela Petita. Tym samym zdobyli oni Puchar Świata FIFA.
Gospodarze imprezy dość pewnie przebrnęli przez fazę grupową pokonując wszystkich trzech rywali w grupie C (odpowiednio RPA 3:0, Arabię Saudyjską 4:0 oraz Danię 2:1). W 1/8 finału los zetknął ich z Paragwajem, z którym Trójkolorowi wygrali 1:0 po dogrywce. Ćwierćfinał to z kolei ich potyczka z Włochami wygrana po serii rzutów karnych stosunkiem 4:3. W półfinałach Les Bleus trafili na rewelację tych rozgrywek, reprezentację Chorwacji. Zwyciężyli ją 2:1.
Brazylijczycy z kolei zostali przydzieleni do grupy A razem z Norwegią, Marokiem i Szkocją. Po pierwszych dwóch zwycięskich meczach (2:1 ze Szkotami i 3:0 z Marokańczykami) przyszła pierwsza i jedyna porażka Brazylii na tym turnieju (1:2 z Norwegami). W 1/8 finału Canarinhos pewnie pokonali Chile 4:1, w ćwierćfinałach los skojarzył ich z Danią (zwycięstwo 3:2). Półfinały to z kolei starcie Brazylii z Holandią wygrane 4:2 po serii rzutów karnych. 
Uczestnicy.
vs
Mecz.
----MISTRZ ŚWIATA 1998
FRANCJA
PIERWSZY TYTUŁ

</doc>
<doc id="5120975" url="https://pl.wikipedia.org/wiki?curid=5120975" title="Sałata szparagowa">
Sałata szparagowa



</doc>
<doc id="5120976" url="https://pl.wikipedia.org/wiki?curid=5120976" title="Sałata pędowa">
Sałata pędowa



</doc>
<doc id="5120977" url="https://pl.wikipedia.org/wiki?curid=5120977" title="Głąbiki krakowskie">
Głąbiki krakowskie



</doc>
<doc id="5120978" url="https://pl.wikipedia.org/wiki?curid=5120978" title="Głąbik krakowski">
Głąbik krakowski



</doc>
<doc id="5120979" url="https://pl.wikipedia.org/wiki?curid=5120979" title="Lasiorhynchites">
Lasiorhynchites

Lasiorhynchites – rodzaj chrząszczy z rodziny tutkarzowatych. Głównie palearktyczny. Obejmuje 11 opisanych gatunków.
Morfologia.
Chrząszcze o ciele długości od 3,3 do 7,2 mm, wysmukłym jak na przedstawicieli tutkarzowatych. Często ubarwienie jest niebieskie, zielone lub fioletowe z połyskiem metalicznym, rzadziej czarne lub częściowo żółtoczerwone do czerwonego. Charakterystyczne jest wyraźne owłosienie wierzchu ciała utworzone przez włoski długie i sterczące. Ryjek nie odbiega mocno długością od przedplecza, boki ma równoległe lub lekko rozszerza się ku wierzchołkowi. Na grzbietowej stronie ryjka zazwyczaj występuje podłużne żeberko środkowe. Czułki nigdy nie są osadzone blisko nasady ryjka. Głowa ma stosunkowo duże i wypukłe oczy złożone, a za nimi jej boki są równoległe, zaokrąglone lub lekko przewężone u podstawy. Skronie nigdy nie są oddzielone od potylicy poprzeczną listewką. Pokrywy są stosunkowo wąskie, od 1,4 do 1,7 raza dłuższe niż szerokie, zawsze z wykształconym skróconym rządkiem przytarczkowym. Samce mają odnóża z jedną ostrogą na wierzchołku każdej goleni. U samic golenie odnóży środkowych i tylnych mają po dwie ostrogi, a przednich jedną lub dwie.
Ekologia i występowanie.
Owady te są pędzą nadrzewny tryb życia (arborikole). Postacie dorosłe są foliofagami żerującymi na liściach drzew liściastych. Larwy większości gatunków są ksylofagami rozwijającymi się wewnątrz młodych, najczęściej jednorocznych pędów drzew i krzewów liściastych lub iglastych. Jedynym wyjątkiem jest "L. sericeus" będący pasożytem lęgowym podryja dębowca – larwy "L. sericeus" są foliofagami i rozwijają się w tutkach tego gatunku. Przepoczwarczenie ma miejsce w glebie.
Rodzaj ten ma głównie zasięg palearktyczny, ale dociera do Mjanmy w krainie orientalnej. W Polsce stwierdzono cztery jego gatunki, ale wszystkie są spotykane rzadko lub bardzo rzadko, znane z nielicznych stanowisk (zobacz: tutkarzowate Polski). Dwa gatunki znalazły się na „Czerwonej liście chrząszczy województwa śląskiego”.
Taksonomia.
Rodzaj ten wprowadzony został w 1860 roku przez Henriego Jekela. Należy do niego 11 opisanych gatunków:

</doc>
<doc id="5120981" url="https://pl.wikipedia.org/wiki?curid=5120981" title="João Virgínia">
João Virgínia

João Manuel Neves Virgínia (ur. 10 października 1999 w Faro) – portugalski piłkarz występujący na pozycji bramkarza w portugalskim klubie Sporting CP oraz w reprezentacji Portugalii do lat 21. Wychowanek Benfiki, w trakcie swojej kariery grał także w takich zespołach, jak Everton oraz Reading.

</doc>
<doc id="5120985" url="https://pl.wikipedia.org/wiki?curid=5120985" title="Anthony Gordon">
Anthony Gordon

Anthony Michael Gordon (ur. 24 lutego 2001 w Liverpoolu) – angielski piłkarz występujący na pozycji napastnika w angielskim klubie Newcastle United oraz w reprezentacji Anglii do lat 20. W trakcie swojej kariery grał także w Preston North End.

</doc>
<doc id="5120988" url="https://pl.wikipedia.org/wiki?curid=5120988" title="Flaga Wolnego Miasta Gdańska">
Flaga Wolnego Miasta Gdańska



</doc>
<doc id="5120989" url="https://pl.wikipedia.org/wiki?curid=5120989" title="Herb Wolnego Miasta Gdańska">
Herb Wolnego Miasta Gdańska



</doc>
<doc id="5120992" url="https://pl.wikipedia.org/wiki?curid=5120992" title="Al-Muminun (sura)">
Al-Muminun (sura)

Al-Muminun – w polskim tłumaczeniu Wierni, lub Wierzący( - "’al-mu’minūn") – 23. sura Koranu. Sura klasyfikowana jednomyślnie - zarówno przez uczonych muzułmańskich, jak i badaczy zachodnich - jako sura mekkańska, czyli objawiona przed Hidżrą. Składa się ze 118 wersetów (tzw. aja).
Pochodzenie nazwy sury.
Nazwa sury jest zaczerpnięta z wersetu 1.
W tłumaczeniu Józefa Bielawskiego:„Szczęśliwi są wierzący,”W tłumaczeniu Musy Çaxarxana Czachorowskiego werset wygląda tak samo:„Szczęśliwi są wierzący,”Warto podkreślić, że (podobnie jak w przypadków nazw większości sur w Koranie) nazwa "Al-Muminun" nie opisuje tematu całej sury. Jest swego rodzaju słowem-kluczem, którego zwyczajowo używano, aby odróżnić tę surę od innych.

</doc>
<doc id="5120994" url="https://pl.wikipedia.org/wiki?curid=5120994" title="Zygmunt Grzymała Bośniacki">
Zygmunt Grzymała Bośniacki

Zygmunt August Jan Grzymała Bośniacki (ur. 29 marca 1837 w Krośnie, zm. 23 lipca 1921 w San Giuliano Terme) – polski balneolog, geolog, paleontolog i paleobotanik.
Życiorys.
Był synem Franciszki z domu Janickiej i Jana (burmistrza Krosna). Ochrzczono go 5 kwietnia 1837. Ukończył gimnazjum w Krakowie. W 1856 rozpoczął studia medyczne w Uniwersytecie Jagiellońskim. W 1862 uzyskał stopień doktorski (rozprawa "Mchy i torfowce na Tatrach, Pieninach i Beskidach rosnące"). Pozostawał wówczas pod silnym wpływem prof. Ludwika Zejsznera. Podjął pracę lekarza-balneologa w Iwoniczu Zdroju, gdzie zainicjował karpackie badania geologiczno-paleontologiczne. Był jednym z pionierów studiów paleoichtiologicznych osadów trzeciorzędowych w tym rejonie. Zgromadził zbiór ichtiofauny, liczący 114 gatunków (opracował go w Wiedniu w latach 1869-1970, ale zniszczył go potem pożar w Krośnie). Nowy zbiór (około 90 gatunków) zabrał do Włoch (wyjechał tam z uwagi na zły stan zdrowia), a jego część zachowała się w Muzeum Geologicznym Uniwersytetu w Pizie. W Iwoniczu wydawał ponadto czasopismo zatytułowane „Iwonicz w porze kąpielowej" (1870-1874).
Osiedlił się w rejonie Pizy (1874), w San Giuliano Terme. Zbudował tam willę „Belvedere", gdzie odbywały się częste spotkania przyrodników, artystów i emigrantów z Polski. Bywał tu m.in. Teofil Lenartowicz. Nazywana bywa do dziś "Villa del Polacco". Pracował jako lekarz-balneolog, jednocześnie prowadząc badania paleoichtiologiczne. Wyniki swoich studiów publikował pod nazwiskiem Sigismondo de Bosniaski na łamach czasopisma „Processi Verbali delia Societa Toscana di Scienze Naturali" (został wybrany członkiem tego stowarzyszenia). W 1882 został też przyjęty, jako jeden z członków założycieli, do Société Geologica Italiana. Studiował również paleobotanikę kopalnej flory z serii Vernicano u stóp Monte Pisanino. W 1890 opisał szczegółowo litologię i kopalną florę górnej części Verrucano. Wydzielił ją pod osobną nazwą tzw. „warstw z San Lorenzo", a termin ten stosowany jest do dziś w litostratygrafice. 
Jego działalność naukowa została spowolniona w latach 1895-1911, co związane było z pogorszeniem się zdrowia żony, chorej na płuca (zmarła 22 czerwca 1904). W 1911, wykorzystując wyniki swoich wieloletnich badań, napisał monografię "Flisz europejski". Na Xl Zjeździe Lekarzy i Przyrodników w Krakowie (1911) przedstawił podział stratygraficzny osadów trzeciorzędowych tego fliszu na podstawie ichtiofauny. Podniósł wówczas tezę, że badania paleontologiczne tego fliszu, a głównie jego serii trzeciorzędowych, należy uważać za podstawę stratygrafii utworów fliszowych pasma alpejskiego Europy.
Został pochowany przy swojej żonie na Camposanto Suburbano Pisano w kwaterze 9 sekcji G, w monumentalnym grobowcu.
Rodzina.
Ożenił się z Elizą (Elżbietą) z domu Rulikowską (pseud. Julian Moers z Poradowa, 1837-1904), primo voto Tuszowską, poetką i dramatopisarką.

</doc>
<doc id="5120995" url="https://pl.wikipedia.org/wiki?curid=5120995" title="The Alarm (zespół muzyczny)">
The Alarm (zespół muzyczny)

The Alarm – walijska grupa rockowa.
Historia.
Wokalista i gitarzysta Mike Peters oraz perkusista Nigel Twist w 1977 założyli w walijskiej miejscowości Rhyl zespół o nazwie The Toilets, którą następnie zmienili na Seventeen. W 1978 do duetu dołączyli gitarzyści Eddie MacDonald i Dave Sharp. Od początku działalności inspirowali się twórczością zespołów The Sex Pistols, The Clash, The Who i The Rolling Stones.
W 1981 zmienili nazwę na The Alarm i wydali, nakładem własnej wytwórni White Cross, swój debiutancki singiel – „Unsafe Building”. W 1982 podpisali kontakt z wytwórnią IRS i uczestniczyli w trasie koncertowej grupy U2, promującej płytę "War". W 1983 wydali epkę, zatytułowaną po prostu "The Alarm", na której umieścili dwa single: „Marching on” i „The Stand”. W 1984 premierę miał ich debiutancki album studyjny pt. "Declaration", który odniósł duży sukces komercyjny. Równie ciepło został przyjęty ich drugi album – "Strength" (1985), który został doceniony w Wielkiej Brytanii i Stanach Zjednoczonych. Po zakończeniu promocji zespół udał się na wakacje, a w 1987 powrócili na rynek z albumem pt. "Eye of the Hurricane", na którym zaprezentował bardziej komercyjną muzykę. W 1988 wydali minialbum pt. "Electric Folklore" zawierający nagrania z koncertu, który zagrali w Bostonie. Na kolejnej płycie – "Change" (1989) umieścili walijskojęzyczny utwór „Newid”. Po wydaniu albumu "Raw" (1991) zawiesili działalność, a Peters i Sharp zajęli się solowymi karierami.
W latach 90. zespół powracał na pojedyncze występy. Peters reaktywował The Alarm z gitarzystą Jamesem Stevensonem, basistą Craigiem Adamsem i perkusistą Stevenem Grantleyem. W tym składzie nagrali i wydali w 2004 album pt. "In the Poppy Fields" i w następnych latach prowadzili regularną działalność wydawniczą i koncertową. Sharp sformował własną wersję The Alarm-"AOR – The Spirit of the Alarm". W latach 2014–2019 ukazały się na nowo nagrane wersje klasycznych albumów z lat 80. XX wieku.

</doc>
<doc id="5120998" url="https://pl.wikipedia.org/wiki?curid=5120998" title="Izu Velodrome">
Izu Velodrome

Izu Velodrome () – kryty tor kolarski w Izu, w Japonii. Długość toru kolarskiego wynosi 250 m, a pojemność trybun areny to 3600 widzów.
Tor znajduje się na terenie kompleksu kolarskiego położonego kilka kilometrów na wschód od miasta Izu w prefekturze Shizuoka. Obiekt został wybudowany w latach 2010–2011 i otwarty 1 października 2011 roku. Jest to pierwszy kryty 250-metrowy tor kolarski w Japonii, pełni on rolę narodowego centrum treningowego i często gości zawody rangi krajowej, jak i międzynarodowej. W 2016 roku rozegrano na nim konkurencje kolarstwa torowego podczas kolarskich mistrzostw Azji. Obiekt będzie również gościł konkurencje kolarstwa torowego na Letnich Igrzyskach Olimpijskich 2020 i Letnich Igrzyskach Paraolimpijskich 2020. Planuje się także, że odbędą się na nim zawody w kolarstwie torowym podczas Igrzysk Azjatyckich 2026.

</doc>
<doc id="5121000" url="https://pl.wikipedia.org/wiki?curid=5121000" title="Temnocerus">
Temnocerus

Temnocerus – rodzaj chrząszczy z rodziny tutkarzowatych. Głównie palearktyczny. Zamieszkuje Palearktykę i obie Ameryki.
Morfologia.
Chrząszcze o ciele długości od 1,8 do 3,5 mm. Kształt ciała mają podługowaty z równoległymi bokami. Ubarwienie jest ciemnoniebieskie lub zielonkawe, zawsze z metalicznym połyskiem. Owłosienie wierzchu ciała jest krótkie, ciemne i przylegające, wskutek czego niemal niewidoczne. 
Ryjek jest lekko zakrzywiony, stosunkowo cienki, rozszerzający się ku szczytowi, u samicy wyraźnie dłuższy od przedplecza, zaś u samca tak długi jak ono lub od niego krótszy. Czułki są ciemne, u samicy umieszczone w nasadowych 0,3–0,4 ryjka, a u samca w połowie jego długości lub nieco dalej. Głowa jest wyraźnie szersza niż dłuższa, u podstawy nieprzewężona. Oczy złożone są zaokrąglone, u samca silniej wysklepione niż u samicy. Skronie nigdy nie są oddzielone od potylicy poprzeczną listewką ani wyraźnie zaokrąglone.
Tułów ma przedplecze tak szerokie jak długie lub dłuższe niż szerokie, najszersze pośrodku lub niewiele dalej, po bokach zaokrąglone, bardzo słabo przewężone przed krawędzią tylną. Dołeczków przypodstawowych brak zupełnie lub są słabo widoczne. Kształt tarczki jest prawie trapezowaty. Pokrywy są smukłe, od 1,5 do 1,7 raza dłuższe niż w barkach szerokie, o dość dobrze zaznaczonych guzach barkowych i widocznym, skróconym rządku przytarczkowym. Rzędy pokryw są wyraźne i głęboko punktowane, zaś międzyrzędy węższe od nich, lekko wysklepione i pozbawione punktowania. Biodra tylnej pary stykają się z episternitami zatułowia. Odnóża mają dość smukłe uda i golenie oraz zwieńczone rozdwojonymi pazurkami stopy. Golenie środkowej i tylnej pary mają po wewnętrznej stronie wierzchołków małe, czarne ostrogi.
Odwłok ma pygidium częściowo odsłonięte.
Ekologia i występowanie.
Owady te żyją i żerują na drzewach i krzewach z rodziny brzozowatych i wierzbowatych. Postacie dorosłe są foliofagami żerującymi na liściach i pąkach. Larwy przechodzą rozwój w pąkach lub szczytowych częściach pędów roślin żywicielskich. W warunkach europejskich ich zimowanie odbywa się w żerowiskach. Przepoczwarczają się w glebie. W warunkach europejskich ma to miejsce wczesną wiosną.
Rodzaj ten rozprzestrzeniony jest w krainie palearktycznej, Nearktyce (zarówno w Kanadzie, jak i Stanach Zjednoczonych) oraz w krainie neotropikalnej od Meksyku przez Amerykę Centralną po Brazylię. W Polsce rodzaj reprezentują trzy nierzadkie gatunki (zobacz: tutkarzowate Polski).
Taksonomia.
Rodzaj ten wprowadzony został w 1815 roku przez Carla Petera Thunberga. Jako gatunek typowy wyznaczony został opisany w 1801 roku przez Johana Christiana Fabriciusa "Attelabus planirostris", który później zsynonimizowano z "Curculio nanus", opisanym w 1792 roku przez Gustafa von Paykulla.
Do rodzaju tego należą następujące gatunki:

</doc>
<doc id="5121003" url="https://pl.wikipedia.org/wiki?curid=5121003" title="Nuno da Costa">
Nuno da Costa

Nuno Miguel da Costa Jóia (ur. 10 lutego 1991 w Prai) – kabowerdeński piłkarz grający na pozycji środkowego napastnika. W sezonie 2021/2022 występuje w klubie SM Caen, do którego jest wypożyczony z Nottingham Forest.
Kariera juniorska.
Da Costa grał jako junior dla União Mercês (od 2003). W 2004 roku jego rodzina przeniosła się do Francji, gdzie Kabowerdeńczyk rozpoczął grę w ES Saint-Zacharie. Następnie zawodnik ten przeniósł się do FC Auriol, gdzie grę rozpoczął od drużyny do lat 15. Potem piłkarz przeszedł do ES La Ciotat, do drużyny do lat 19.
Kariera seniorska.
Aubagne FC.
Da Costa trafił do Aubagne FC w 2011 roku. Rozegrał tam 88 meczy, strzelając 28 goli.
Valenciennes FC.
Da Costa przeszedł do Valenciennes FC 3 sierpnia 2015 roku. Debiut dla tego klubu zaliczył on 21 sierpnia 2016 roku w zremisowanym 1:1 spotkaniu przeciwko FC Bourg-Péronnas. Pierwszego gola piłkarz ten strzelił 18 września 2019 roku w meczu z US Créteil-Lusitanos (wyg. 0:1). Łącznie dla Valenciennes FC Kabowerdeńczyk wystąpił 47 razy, zdobywając 19 bramek.
Da Costa rozegrał również 4 mecze w drugiej drużynie Valenciennes FC.
RC Strasbourg.
Da Costa przeniósł się do RC Strasbourg 1 lipca 2017 roku. Zadebiutował dla tego zespołu 5 sierpnia 2017 roku w meczu z Olympique Lyon (przeg. 4:0). Pierwszą bramkę zawodnik ten zdobył 24 września 2017 roku w przegranym 1:2 spotkaniu przeciwko FC Nantes. Ostatecznie dla RC Strasbourg Kabowerdeńczyk rozegrał 87 meczów, strzelając 17 goli.
Da Costa raz wystąpił w drugiej drużynie RC Strasbourg.
Nottingham Forest.
Da Costa trafił do Nottingham Forest 29 stycznia roku. Debiut dla tego klubu zaliczył 11 lutego 2020 roku w starciu z Charlton Athletic (przeg. 0:1). Do 23 lipca 2021 Kabowerdeńczyk w barwach Nottingham Forest wystąpił 13 razy, nie zdobywając żadnej bramki.
Royal Excel Mouscron.
Da Costę wypożyczono do Royal Excel Mouscron 5 października 2020 roku. Zadebiutował dla tego zespołu 18 października 2020 roku w meczu z KAS Eupen (przeg. 0:2). Pierwszą bramkę zawodnik ten zdobył 22 listopada 2020 roku w przegranym 4:1 spotkaniu przeciwko KRC Genk. Łącznie dla Royal Excel Mouscron Kabowerdeńczyk rozegrał 25 meczy, strzelając 6 goli.
Sukcesy.
Sukcesy w karierze klubowej:

</doc>
<doc id="5121005" url="https://pl.wikipedia.org/wiki?curid=5121005" title="Komitet Pamięci Gusen">
Komitet Pamięci Gusen

Komitet Pamięci Gusen (zarejestrowane pod nazwą „Gusen Memorial Committee (GMC)”; niem. Gedenkdienstkomitee Gusen) – austriackie stowarzyszenie o międzynarodowym charakterze działania, którego celem jest badanie historii i zachowanie pamięci o ponad 40 000 ofiar (zaniedbanego przez dziesięciolecia) kompleksu byłego niemieckiego obozu koncentracyjnego Gusen oraz konserwacja budynków obozowych. Komitet wspiera ocalonych, prowadzi badania naukowe i pracę dydaktyczną, gromadzi i udostępnia źródła historyczne. Zajmuje się także oprowadzaniem wycieczek szkolnych, opracowywaniem artykułów, wydawaniem publikacji, jak również organizuje obchody rocznicowe.
Według władz stowarzyszenia termin „Gusen”, który oznacza około dwie trzecie obszaru zajmowanego przed 1946 r. przez kompleks niemieckich nazistowskich obozów koncentracyjnych Mauthausen-Gusen, był – zwłaszcza w Austrii – systematycznie pomijany w badaniach i narracji, które dotyczyły o byłego obozu koncentracyjnego Mauthausen; nie posiada również odpowiedniego, należnego miejsca w oficjalnej kulturze pamięci, zgodnie ze swoim znaczeniem.
Historia stowarzyszenia.
Geneza stowarzyszenia sięga 1979 r. Wtedy na terenie gminy St. Georgen an der Gusen, na obszarze której znajdował się niemiecki nazistowski obóz koncentracyjny Gusen, powstała lokalna grupa, której celem była aktywna działalność na rzecz upamiętnienia ludzi (więźniów) oraz tragicznej historii tego miejsca. Jej założycielami byli: Martha Gammer (miejscowa nauczycielka historii) oraz Rudolf A. Haunschmied (inżynier i pasjonat historii). Po 1989 r. stopniowo nawiązywano coraz ściślejszą współpracę ze stroną polską – zarówno ze świadkami historii, jak i urzędnikami (pracownikami MSZ). W 1995 r. odbyła się pierwsza uroczystość zorganizowana przez grupę, która upamiętniała rocznicę wyzwolenia obozu Gusen. W 2008 r. powołano do życia niezależny podmiot – Komitet Pamięci Gusen (Gusen Memorial Committee), który obecnie zrzesza kilkanaście osób, wywodzących się z wcześniejszej formacji oraz z grupy pracującej w miejscowej parafii.
Honorowi członkowie stowarzyszenia.
Honorowe członkostwo w Komitecie Pamięci Gusen przyznawane jest w zamian za oddane wsparcie i aktywne zaangażowanie na rzecz podtrzymania pamięci o ofiarach i zwrócenia uwagi szerokim kręgom społeczeństwa na zabójstwo dziesiątek tysięcy zapomnianych więźniów byłych obozów koncentracyjnych Gusen I, II i III.
Tytuł honorowego członka Komitetu Pamięci Gusen został przyznany następującym osobom:
Nagrody i nominacje.
W 2016 r. Komitet Pamięci Gusen oraz jego przewodnicząca Martha Gammer zostali nominowani do nagrody tygodnika „Do Rzeczy” „Strażnik Pamięci” W 2020 r. stowarzyszenie otrzymało nagrodę Kustosz Pamięci Narodowej.

</doc>
<doc id="5121011" url="https://pl.wikipedia.org/wiki?curid=5121011" title="Arzachel (album)">
Arzachel (album)

Arzachel – jedyny album studyjny brytyjskiej grupy rockowej Arzachel (wcześniej Uriel). Został nagrany w czerwcu w Denmark Street Studios w Londynie i wydany w lipcu 1969 roku przez wytwórnię Evolution. Nakład wynosił 1000 egzemplarzy.
Nagrany podczas jednej sesji w Londynie i wydany w niewielkiej liczbie egzemplarzy, stał się rzadkim przedmiotem kolekcjonerskim. W 1994 roku album został zremasterowany na CD przez wytwórnię Drop Out Records.
Na reedycji Egg Archive z 2007 roku, firmowana pod nazwą Uriel, dodane są niepublikowane utwory zespołu.
Lista utworów.
Wydanie oryginalne (Evolution Z 1003, 1969).
Strona A
Strona B

</doc>
<doc id="5121013" url="https://pl.wikipedia.org/wiki?curid=5121013" title="Dworek Cypriana Strużyńskiego">
Dworek Cypriana Strużyńskiego

Dworek Cypriana Strużyńskiego – zespół dworski przy ulicy Zawichojskiej 2 w Sandomierzu, zbudowany w 1861 roku staraniem ówczesnych właścicieli rozległej nieruchomości usytuowanej na przedpolu Bramy Opatowskiej, tj. Matyldy i Cypriana Strużyńskich. Projektantem zespołu dworskiego był ówczesny architekt powiatowy Jan Lasota. Zespół składał się z dworku, oficyny oraz przydworskich budynków gospodarczych. Jako materiał budowlany do wzniesienia dworu posłużyła rozbiórkowa gotycka cegła z XV-wiecznej Bramy Zawichojskiej, która zawaliła się w 1857 roku i decyzją władz miasta cegła ta mogła być wykorzystywana na cele budowlane.
Po zakończeniu prac budowlanych Cyprian wraz z żoną przenieśli się ze starego domu rodziny Strużyńskich na Przedmieściu Opatowskim 10 (obecny dworek rodziny Sobolewskich przy ulicy Mickiewicza) i zamieszkali w nowo wybudowanym zespole dworskim na Przedmieściu Zawichojskim 2 (obecnie ul. Zawichojska 2). Dworek był murowany, parterowy, z ryzalitem pośrodku fasady frontowej (północnej). Wejście główne, usytuowane od strony południowej, poprzedzał ganek z daszkiem na drewnianych słupach. Wewnątrz panował układ amfiladowy a każdy pokój posiadał dwa okna. W latach 90. XIX w. Cyprian Strużyński rozbudował dwór: od strony północnej i południowej dobudowane zostały skrzydła o drewnianej konstrukcji ścian, a dach, pierwotnie czterospadowy, został przekształcony w dwuspadowy. Po rozbudowie budynek stracił częściowo swój pierwotny „dworkowy” charakter. Po śmierci Cypriana we wrześniu 1901 roku oraz jego żony Matyldy w roku 1910, w 1921 r. spadkobiercy podzielili większość gruntów rolnych otaczających zespół dworski od północy i sprzedali je jako działki budowlane. Przydworskie budynki gospodarcze (stajnia, stodoła, obora, drwalnia), które z biegiem lat zatraciły swój pierwotny charakter, w latach 30. XX w. zostały rozebrane.
Częstym gościem w dworku Strużyńskich był Andrzej Strug (Tadeusz Gałecki) - pisarz, działacz PPS, później senator RP, którego siostra, Wanda Gałecka, wyszła za mąż za Tadeusza Strużyńskiego - syna Cypriana i Matyldy. Został on upamiętniony w nazwie niewielkiej ulicy wytyczonej na północ zespołu dworskiego. Latem 1918 roku w dworku gościł pochodzący z niedalekiego Starego Garbowa generał Józef Dowbor-Muśnicki - dowódca I Korpusu Polskiego w Rosji i późniejszy dowódca polskich wojsk w trakcie powstania wielkopolskiego. Z kolei w połowie lat 50. zakupem dworku lub choćby części terenu przydworskiego był bardzo zainteresowany pisarz związany długie lata z Sandomierzem - Jarosław Iwaszkiewicz. Do sfinalizowania transakcji jednak nie doszło.
W 1959 roku zespół dworski został wpisany do rejestru zabytków ówczesnego województwa kieleckiego. Zabytkowy obiekt, chociaż cały czas był własnością prywatną, objęty był ustawowym kwaterunkiem miejskim. Po raz ostatni remontowany przez właścicieli w latach 60., z czasem znacznie podupadł. Pogarszający się stan techniczny dworku spowodował, że od 1993 r. jego lokatorzy zaczęli go opuszczać (ostatni w 2001 r.). W tym samym 2001 r. obiekt został zakupiony przez prywatnych inwestorów. Przeprowadzili oni gruntowne prace remontowo-konserwatorskie w budynkach dworu i oficyny, a w oparciu o odnalezioną w Archiwum Państwowym w Radomiu dokumentację odtworzyli inne, nieistniejące już obiekty zespołu dworskiego. Mieści się w nim obecnie „Hotel Sarmata”.

</doc>
<doc id="5121014" url="https://pl.wikipedia.org/wiki?curid=5121014" title="Agata (organizacja)">
Agata (organizacja)

Litewskie Stowarzyszenie Praw Pokrewnych (), znane pod nazwą Agata – litewska organizacja non-profit z siedzibą w Wilnie założona w 1999 roku. Zajmuje się prawami wydawców i wykonawców muzycznych na Litwie oraz licencjonowaniem ich utworów i albumów.
W 2011 organizacja została organem wyznaczonym w kraju do pobierania odszkodowań dla pisarzy, wykonawców, aktorów i producentów. 
Agata jest członkiem stowarzyszonym International Federation of the Phonographic Industry (IFPI). 
W 2019 stowarzyszenie liczyło 9,100 zarejestrowanych członków.
Organizacja wydaje także kody ISR dla IFPI na Litwie.
Listy notowań.
Od września 2018 Agata publikuje cotygodniowe listy stu najpopularniejszych albumów i singli na Litwie. Listy notowań są oparte na sprzedażach fizycznych jak i odtworzeniach w aplikacjach streamingowych takich jak; Spotify, Deezer, Apple Music, iTunes, Google Play i Shazam. 
Listy publikowane są pod nazwami:

</doc>
<doc id="5121015" url="https://pl.wikipedia.org/wiki?curid=5121015" title="Sheraldo Becker">
Sheraldo Becker

Sheraldo Becker (ur. 9 lutego 1995 w Amsterdamie) – surinamski piłkarz holenderskiego pochodzenia występujący na pozycji napastnika w niemieckim klubie Union Berlin oraz w reprezentacji Surinamu. Wychowanek Ajaksu, w trakcie swojej kariery grał także w takich zespołach, jak PEC Zwolle oraz ADO Den Haag. Młodzieżowy reprezentant Holandii.

</doc>
<doc id="5121016" url="https://pl.wikipedia.org/wiki?curid=5121016" title="Julian Ryerson">
Julian Ryerson

Julian Ryerson (ur. 17 listopada 1997 w Lyngdal) – norweski piłkarz amerykańskiego pochodzenia występujący na pozycji obrońcy w niemieckim klubie Union Berlin oraz w reprezentacji Norwegii. Wychowanek Lyngdal IL, w trakcie swojej kariery grał także w Viking FK.

</doc>
<doc id="5121018" url="https://pl.wikipedia.org/wiki?curid=5121018" title="Suleiman Abdullahi">
Suleiman Abdullahi

Suleiman Abdullahi (ur. 10 grudnia 1996 w Kadunie) – nigeryjski piłkarz występujący na pozycji napastnika w niemieckim klubie Union Berlin. Wychowanek El-Kanemi Warriors, w trakcie swojej kariery grał także w takich zespołach, jak Viking FK oraz Eintracht Brunszwik.

</doc>
<doc id="5121020" url="https://pl.wikipedia.org/wiki?curid=5121020" title="Marvin Friedrich">
Marvin Friedrich

Marvin Friedrich (ur. 13 grudnia 1995 w Kassel) – niemiecki piłkarz występujący na pozycji obrońcy w niemieckim klubie Union Berlin. Wychowanek Paderborn 07, w trakcie swojej kariery grał także w takich zespołach, jak Schalke 04 oraz Augsburg. Młodzieżowy reprezentant Niemiec.

</doc>
<doc id="5121021" url="https://pl.wikipedia.org/wiki?curid=5121021" title="Order Krzyża">
Order Krzyża



</doc>
<doc id="5121026" url="https://pl.wikipedia.org/wiki?curid=5121026" title="Kowboju do dzieła">
Kowboju do dzieła



</doc>
<doc id="5121029" url="https://pl.wikipedia.org/wiki?curid=5121029" title="Kamienica Oleśnickich">
Kamienica Oleśnickich

Kamienica Oleśnickich – dawna kamienica mieszczańska w Sandomierzu (Rynek 10), pochodząca z przełomu XVI i XVII w. Pierwotnie stanowiła własność Jerzego Kojszora, z pochodzenia Greka. Murowana, dwupiętrowa, w stylu renesansowym. Front czteroosiowy, na parterze głębokie podcienia o dwóch łukach. Szczyt zwieńczony skróconą attyką. Remontowana w latach 1955–1958.
Obecnie w kamienicy mieści się siedziba Urzędu Pocztowego Poczty Polskiej. W niej również wejście do rozległych piwnic i podziemnych korytarzy, służących dawniej jako magazyny kupieckie, udostępnionych obecnie do zwiedzania jako Podziemna Trasa Turystyczna „Lochy Sandomierskie. Piwnice te powstały w okresie od XIII do XVI wieku przez wydrążenie w lessowych pokładach komór i korytarzy pod budynkami i placem Starego Rynku. Głębokość lochów dochodziła nawet do 15 m. Kopane były bez żadnych zabezpieczeń ścian i stropów. W XX wieku, przez przenikanie wody do pokładów lessu, stały się zagrożeniem dla sandomierskiej starówki. (Less w kontakcie z wodą traci wytrzymałość, powodując obsuwanie się ścian lochów i zapadanie stropów). W latach 1964–1977 zostały przeprowadzone prace zabezpieczające, a trasę udostępniono do zwiedzania. Z lochami związana jest legenda o Halinie Krępiance, która przechytrzyła Tatarów w czasie najazdu w XIII wieku.

</doc>
<doc id="5121030" url="https://pl.wikipedia.org/wiki?curid=5121030" title="Leon Dajaku">
Leon Dajaku

Leon Dajaku (ur. 12 kwietnia 2001 w Waiblingen) – niemiecki piłkarz kosowskiego pochodzenia występujący na pozycji napastnika w angielskim klubie Sunderland. Wychowanek VfB Stuttgart, w trakcie swojej kariery grał także w takich zespołach, jak Bayern Monachium oraz Union Berlin. Młodzieżowy reprezentant Niemiec.

</doc>
<doc id="5121037" url="https://pl.wikipedia.org/wiki?curid=5121037" title="Trojden Czerski">
Trojden Czerski



</doc>
<doc id="5121041" url="https://pl.wikipedia.org/wiki?curid=5121041" title="A pamiętasz jak?">
A pamiętasz jak?

A pamiętasz jak? – polski hip-hopowy utwór muzyczny wyprodukowany przez Sebastiana Imbierowicza (DJ 600V) z udziałem kilkunastu gościnnie występujących muzyków. 
Historia.
Został wydany w marcu 2011 jako "93...94" na albumie o tym samym tytule, a potem znalazł się jako 19 pozycja w albumie "Style (Operacja Zrób To Głośniej)" z 2015, jako remake utworu z 2011 ze zmienionym tekstem. Był jedną z największych polskich kolaboracji hiphopowych w 2011. 
Nagranie utworu nastąpiło z inicjatywy Michała Tadeusza Kaplińskiego (Małolata), który organizował imprezy muzyczne pod nazwą "A pamiętasz jak?" Utwór miał podsumowywać ten cykl. 
Struktura.
Kolejne partie utworu wykonują następujący artyści:
Odniesienia kulturowe.
W wersji z 2015 (we wcześniejszej zresztą także) utwór zawiera liczne odniesienia do historii polskiego i światowego rapu, kultury lat 90. XX wieku i innych zdarzeń oraz postaci historycznych. Wspominane są takie postacie, zjawiska, dzieła i obiekty, jak: 

</doc>
<doc id="5121042" url="https://pl.wikipedia.org/wiki?curid=5121042" title="Powiat Hoi">
Powiat Hoi

 – dawny powiat w Japonii, w prefekturze Aichi. W 2010 roku liczył mieszkańców.
Historia.
Powiat Hoi był jednym z powiatów prowincji Mikawa. W pierwszym roku okresu Meiji na terenie powiatu znajdowało się 123 wiosek. 20 grudnia 1878 roku powiat został ustanowiony jako podział administracyjny prefektury Aichi. Wraz z utworzeniem nowego systemu administracyjnego 1 kwietnia 1889 roku powiat Hoi został podzielony na 33 wioski.

</doc>
<doc id="5121054" url="https://pl.wikipedia.org/wiki?curid=5121054" title="An-Nur (sura)">
An-Nur (sura)

An-Nur, w polskim przekładzie Światło (; "’an-nūr")– 24. sura Koranu. Sura klasyfikowana jednomyślnie – zarówno przez uczonych muzułmańskich, jak i badaczy zachodnich – jako sura medyńska, czyli objawiona po Hidżrze. Składa się z 64 wersetów (tzw. aja).
Pochodzenie nazwy sury – Werset Światła.
Nazwa sury jest zaczerpnięta z wersetu 35, tak zwanego „Wersetu Światła” (; "āyat an-nūr)".
W tłumaczeniu Józefa Bielawskiego:
„Bóg jest światłem niebios i ziemi. Jego światło jest podobne do niszy, w której jest lampa; lampa jest we szkle, a szkło jest jak gwiazda świecąca. Zapala się ona od drzewa błogosławionego – drzewa oliwnego, ani ze wschodu, ani z zachodu, którego oliwa prawie by świeciła, nawet gdyby nie dotknął jej ogień. Światło na świetle! Bóg prowadzi drogą prostą ku światłu, kogo chce. Bóg przytacza przykłady dla ludzi. Bóg o każdej rzeczy jest wszechwiedzący!”
W tłumaczeniu Musy Çaxarxana Czachorowskiego:
„Bóg jest światłością niebios i ziemi. Jego światło podobne jest do niszy, w której znajduje się lampa: lampa zamknięta jest w szkle, a szkło niczym perłowa gwiazda. Zapala się ona od drzewa błogosławionego, drzewa oliwnego, jakiego nie ma na wschodzie ani na zachodzie. Jego oliwa gotowa zabłysnąć, nawet bez zetknięcia z ogniem. Światło na świetle! Bóg prowadzi ku Swemu światłu, kogo zechce. Bóg przytacza ludziom przypowieści. Bóg wie o każdej rzeczy!”
„Werset Światła” był tematem rozważań wielu muzułmańskich uczonych, szczególnie tych związanych z sufizmem. Nawiązywali do niego m.in. Al-Ghazali, As-Suhrawardi, Ibn Arabi oraz Rumi. Warto podkreślić, że (podobnie jak w przypadków nazw większości sur w Koranie) nazwa "An-Nur" nie opisuje tematu całej sury. Jest swego rodzaju słowem-kluczem, którego zwyczajowo używano, aby odróżnić tę surę od innych.

</doc>
<doc id="5121055" url="https://pl.wikipedia.org/wiki?curid=5121055" title="Kościół Najświętszej Maryi Panny Częstochowskiej w Nowym Sączu-Zabełczu">
Kościół Najświętszej Maryi Panny Częstochowskiej w Nowym Sączu-Zabełczu

Kościół Najświętszej Maryi Panny Częstochowskiej w Nowym Sączu-Zabełczu – rzymskokatolicki kościół parafialny należący do parafii pod tym samym wezwaniem (dekanat Nowy Sącz Centrum diecezji tarnowskiej).
Jest to świątynia wzniesiona w latach 1989-1996 według projektu Pawła Dygonia. Kamień węgielny, poświęcony w dniu 10 czerwca 1987 roku przez Ojca Świętego Jana Pawła II w Tarnowie, został wmurowany w dniu 19 maja 1991 roku przez biskupa Józefa Życińskiego. Z kolei kościół został poświęcony w dniu 26 maja 1996 roku przez biskupa Władysława Bobowskiego. Budowla została konsekrowana w dniu 25 września 2005 roku przez biskupa Wiktora Skworca. Wnętrze zaprojektował ksiądz Władysław Szczebak, natomiast wykonał Jacek Kucaba. Polichromia została wykonana przez Marka Niedojadłę. Witraże to projekt Bogusława Szpechta i wykonała je Pracownia Witraży Anny i Ireneusza Zarzyckich.

</doc>
<doc id="5121056" url="https://pl.wikipedia.org/wiki?curid=5121056" title="Sylvestre Radegonde">
Sylvestre Radegonde

Sylvestre Radegonde (ur. 16 marca 1956 na La Digue) – seszelski polityk i dyplomata, od 2020 roku minister spraw zagranicznych i turystyki Seszeli.
Życiorys.
Ukończył studia podyplomowe z zakresu dyplomacji. Posiada także tytuł magistra w naukach dyplomatycznych, uzyskany na Uniwersytecie Westminster w Londynie.
Służbę jako dyplomata rozpoczął w 1976 roku. Pracował jako sekretarz generalny Indian Ocean Commission (IOC), a także jako Wysoki Komisarz Seszeli w Kuala Lumpur. Następnie był ambasadorem w Belgii, a także ambasadorem dobrej woli przy Ministerstwie Spraw Zagranicznych. W 2005 roku został szefem wydziału turystyki w biurze prezydenta Seszeli. Rok później został dyrektorem zarządzającym Eden-Island Development.
Od 2007 roku pracował w DHL Clinical Trials Logistics.
W 2017 roku został ambasadorem Seszeli we Francji. Rok później został mianowany ambasadorem nadzwyczajnym w Monako. W 2019 roku otrzymał akredytację do bycia ambasadorem Seszeli w Federacji Rosyjskiej.
3 listopada 2020 roku Zgromadzenie Narodowe zaakceptowało jego kandydaturę na stanowisko ministra spraw zagranicznych i turystyki. Za jego kandydaturą opowiedziało się 30 deputowanych, nikt nie był przeciw. 16 listopada tego samego roku został zaprzysiężony.

</doc>
<doc id="5121057" url="https://pl.wikipedia.org/wiki?curid=5121057" title="L.A. Smooth">
L.A. Smooth



</doc>
<doc id="5121062" url="https://pl.wikipedia.org/wiki?curid=5121062" title="Katastrofa lotu Aerofłot 315">
Katastrofa lotu Aerofłot 315

Katastrofa lotu Aerofłot 315 – katastrofa lotnicza, która wydarzyła się 16 listopada 1959 roku. W jej wyniku Antonow An-10 należący do linii Aerofłot rozbił się nieopodal lotniska we Lwowie, zabijając wszystkie 40 osób na pokładzie.
Samolot.
Maszyną obsługującą lot 315 był Antonow An-10 (nr rej.CCCP-11167) o numerze seryjnym 9401402. Samolot opuścił linię produkcyjną w 5 czerwca 1959 i do czasu katastrofy wylatał zaledwie 277 godzin. Feralnego dnia, kapitanem samolotu był N. Spirenkow, a drugim pilotem był W. Michajłow. 
Przebieg lotu.
Samolot odbywał rutynowy lot z Moskwy do Lwowa, na pokładzie było 32 pasażerów i 8 członków załogi. Załoga podchodziła do lądowania we Lwowie, na dworze panowała temperatura -1 stopnia Celsjusza oraz 97% wilgotności co sprzyjało powstawaniu oblodzenia. Samolot podchodził do lądowania z wysuniętym podwoziem oraz stopniowo wysuwanymi klapami. O godzinie 19:06 gdy załoga wysunęła klapy na 45 stopni samolot zaczął gwałtownie nurkować. Maszyna rozbiła się około 2 km od pasa, zginęło wszystkie 40 osób na pokładzie. Prawdopodobną przyczyną było zmniejszenie mocy przez kapitana, który zasugerował się błędnym wskazaniem prędkościomierza spowodowanym oblodzeniem rurki pitota.

</doc>
<doc id="5121066" url="https://pl.wikipedia.org/wiki?curid=5121066" title="Międzynarodowe Centrum Promocji, Dialogu, Współpracy Kulturalnej i Edukacji im. Króla Abdullaha Bin Abdulaziz Al Sauda w Janikowie">
Międzynarodowe Centrum Promocji, Dialogu, Współpracy Kulturalnej i Edukacji im. Króla Abdullaha Bin Abdulaziz Al Sauda w Janikowie

Międzynarodowe Centrum Promocji, Dialogu, Współpracy Kulturalnej i Edukacji im. Króla Abdullaha Bin Abdulaziz Al Sauda w Janikowie – jednostka działająca w strukturach Miejsko-Gminnego Ośrodka Kultury w Janikowie, mająca za zadanie kształtowanie postaw dialogu, tolerancji, otwartości na współpracę, zrozumienia dla innych kultur i religii.
Historia.
Centrum powstało na podstawie uchwały Rady Miejskiej w Janikowie z dnia 16 września 2005 roku. Działanie to było pokłosiem operacji chirurgicznego rozdzielenia sióstr syjamskich z Janikowa, sfinansowanej przez króla Arabii Saudyjskiej Abd Allah ibn Abd al-Aziz Al Su’uda, który za swoje działanie został honorowym obywatelem miasta, a prezydent RP Lech Kaczyński odznaczył go 25 czerwca 2007 roku Orderem Orła Białego. Władze Arabii przeznaczyły pomoc finansową w kwocie 600 tys. dolarów na adaptację i wyposażenie budynku dawnej szkoły do roli Centrum Dialogu. Instytucja rozpoczęła działalność 28 sierpnia 2008 roku.
Cele.
Do statutowych celów Centrum należą upowszechnianie znajomości dorobku kulturowo-cywilizacyjnego narodów Świata, promowanie dialogu międzycywilizacyjnego, kształtowanie postaw dzieci i młodzieży w duchu tolerancji, otwartości i współpracy oraz zrozumienia dla innych kultur i religii. Organizowane są tu spotkania, konferencje i zajęcia z międzynarodowymi gośćmi, a także prowadzona jest nauka języków obcych. Centrum organizuje również wymiany międzynarodowe młodzieży i dorosłych z terenu gminy Janikowo.
Siedziba.
Siedziba mieści się w zaadaptowanym budynku dawnej szkoły przy ul. 1 maja 8, w najbliższym sąsiedztwie dworca kolejowego w Janikowie.

</doc>
<doc id="5121070" url="https://pl.wikipedia.org/wiki?curid=5121070" title="PDS 70">
PDS 70

PDS 70 (V1032 Centauri) – gwiazda w gwiazdozbiorze Centaura. Znajduje się około 370 lat świetlnych od Słońca, ma układ planetarny.
Charakterystyka.
Jest to bardzo młoda gwiazda T Tauri, o masie 0,76  i wieku około 5,4 miliona lat. Gwiazda ma dysk protoplanetarny zawierający dwie rodzące się egzoplanety, oznaczone symbolami PDS 70b i PDS 70c, które zostały bezpośrednio sfotografowane przez "Very Large Telescope" (VLT) Europejskiego Obserwatorium Południowego. PDS 70b była pierwszą potwierdzoną protoplanetą zanurzoną w wyrwie w dysku, która została bezpośrednio zobrazowana – wcześniej obserwowano tylko struktury w dyskach.
Układ planetarny i dysk.
Dysk protoplanetarny wokół PDS 70 został po raz pierwszy zauważony w 1992 roku; obserwację, wraz ze strukturą podobną do dżetu, potwierdzono w 2006 roku. Dysk ma promień około 140 au. W 2012 r. odkryto dużą lukę (ok. 65 au) w dysku, którą uznano za spowodowaną formowaniem się planet.
Później okazało się, że luka ma wiele obszarów: duże ziarna pyłu były nieobecne do 80 au, podczas gdy małe ziarna pyłu były nieobecne tylko do wcześniej obserwowanych 65 au. W ogólnym kształcie szczeliny występuje asymetria; czynniki te wskazują, że prawdopodobnie istnieje wiele planet wpływających na kształt szczeliny i rozkład pyłu.
W wynikach badań opublikowanych w 2018 roku planeta w dysku, oznaczona jako PDS 70b, została sfotografowana przez "VLT". Szacuje się, że ma masę kilka razy większą niż Jowisz, temperaturę około 1000 °C oraz atmosferę z chmurami; jej orbita ma przybliżony promień 3,22 mld km (21,5 au), a jeden obieg gwiazdy zajmuje jej około 120 lat ziemskich. Modelowanie przewidziało, że planeta nabyła własny dysk akrecyjny. Dysk akrecyjny został potwierdzony obserwacyjnie w 2019 r., tempo akrecji zostało zmierzone na co najmniej 5 mas Jowisza () rocznie. Badanie z 2021 r. nowszymi metodami i danymi sugerowało mniejszy wskaźnik akrecji wynoszący 1,4 ± 0,2 /rok. Nie jest jasne, jak pogodzić te wyniki ze sobą i z istniejącymi modelami akrecji planetarnej; przyszłe badania nad mechanizmami akrecji i emisją H_α powinny rozwiać te wątpliwości. Optycznie gruby promień dysku akrecyjnego wynosi 3,0 ± 0,2 , jest znacznie większy niż sama planeta. Jego temperatura efektywna wynosi 1193 ± 20 K.
W badaniach naukowców pod kierownictwem Caltech w Obserwatorium WM Kecka na Mauna Kea, opublikowanych w maju 2020 r. obrazy dysku i planety zostały rozdzielone.
Widmo emisyjne planety PDS 70 b jest szare i pozbawione cech charakterystycznych, a do 2021 r. nie wykryto żadnych molekularnych indywiduów chemicznych.
Druga planeta, nazwana PDS 70c, została odkryta w 2019 roku za pomocą zintegrowanego spektrografu pola MUSE VLT. Planeta krąży wokół swojej gwiazdy po orbicie o promieniu 5,31 mld km (35,5 au), dalej niż PDS 70b. PDS 70c znajduje się w rezonansie orbitalnym zbliżonym do 1:2 z PDS 70b, co oznacza, że PDS 70c wykonuje prawie jeden obrót, gdy PDS 70b wykonuje prawie dwa.
Dysk okołoplanetarny.
W lipcu 2021 roku astronomowie korzystający z Atacama Large Millimeter Array (ALMA) poinformowali o pierwszym w historii wykryciu dysku okołoplanetarnego tworzącego księżyc. Dysk został wykryty wokół PDS 70c, wokół PDS 70b nie wykryto sygnału wskazującego na jego obecność.

</doc>
<doc id="5121071" url="https://pl.wikipedia.org/wiki?curid=5121071" title="Asteriks gladiator">
Asteriks gladiator

Asteriks gladiator (fr. "Astérix gladiateur") – czwarty album komiksu o przygodach Gala Asteriksa autorstwa René Goscinnego (scenariusz) i Alberta Uderzo (rysunki).
Komiks ukazywał się początkowo w odcinkach, na łamach francuskiego czasopisma "Pilote", w latach 1962–1963. Został wydany w formie albumu w 1964 r.
Pierwsze polskie wydanie (w tłumaczeniu Jolanty Sztuczyńskiej) pochodzi z 1991 r.
Fabuła.
Do obozu Delirium przybywa prefekt Galii, Kaligula Łapucapus. Ponieważ prefekt wybiera się do Rzymu, planuje przywieźć Cezarowi niezwykły podarunek – jednego z niepokonanych Galów. Centurion obozu jest sceptycznie nastawiony do planu, ale informuje prefekta, że najprościej będzie schwytać barda Kakofoniksa.
Oddziałowi Rzymian udaje się schwytać barda. Dowiedziawszy się o tym, Galowie wyruszają do obozu Delirium, by go odbić, ale tam dowiadują się, że wraz z prefektem jest już na pokładzie płynącej do Rzymu galery. Asteriks i Obeliks podejmują się wyruszyć w podróż, by odszukać barda.
Kakofoniks trafia przed oblicze Cezara, który postanawia rzucić go lwom na pożarcie w trakcie igrzysk. Gdy Asteriks i Obeliks dowiadują się o tym, decydują się wstąpić w szeregi gladiatorów, aby w ten sposób uratować barda.

</doc>
<doc id="5121072" url="https://pl.wikipedia.org/wiki?curid=5121072" title="Obołoń-2 Kijów (2014)">
Obołoń-2 Kijów (2014)

Obołoń-2 Kijów (ukr. ФК «Оболонь-2» Київ) – ukraiński klub piłkarski, mający siedzibę w mieście Bucza, obwodu kijowskiego, na północy kraju, grający w latach 2019–2021 w rozgrywkach ukraińskiej Drugiej ligi.
Historia.
Chronologia nazw:
Klub piłkarski Obołoń-Browar-2 został założony w Kijowie w 2014 roku i był drugą drużyną klubu Obołoń-Browar Kijów. Na czele drużyny stanął Wałerij Iwaszczenko, z którą startował w mistrzostwach odwodu kijowskiego. W czerwcu 2019 roku klub zgłosił się do rozgrywek Drugiej ligi (D3) i otrzymał status profesjonalny.
21 sierpnia 2020 klub zmienił nazwę na Obołoń Kijów.
W sezonie 2021/22 w Drugiej lidze zrezygnowano z udziału drugich drużyn klubów w związku z dużą liczbą nowo przyjętych zespołów.
Barwy klubowe, strój, herb, hymn.
Klub ma barwy zielono-białe. Piłkarze swoje domowe spotkania zazwyczaj grają w zielonych koszulkach, białych spodenkach oraz zielonych getrach.
Sukcesy.
Trofea międzynarodowe.
Do chwili obecnej klub jeszcze nigdy nie zakwalifikował się do rozgrywek europejskich.
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich.
Piłkarze, trenerzy, prezydenci i właściciele klubu.
Piłkarze.
Aktualny skład zespołu.
Klub ma na sezon wspólną listę zawodników z główną drużyną.
Struktura klubu.
Stadion.
Klub piłkarski rozgrywa swoje mecze domowe stadionie Juwiłejny w Buczy, który może pomieścić 1068 widzów.

</doc>
<doc id="5121073" url="https://pl.wikipedia.org/wiki?curid=5121073" title="Afganistan na Letnich Igrzyskach Olimpijskich 2020">
Afganistan na Letnich Igrzyskach Olimpijskich 2020

Afganistan na Letnich Igrzyskach Olimpijskich 2020 w Tokio reprezentuje pięcioro sportowców. Jest to piętnasty start Afganistanu na letnich igrzyskach olimpijskich.

</doc>
<doc id="5121076" url="https://pl.wikipedia.org/wiki?curid=5121076" title="Joanna Pawlak">
Joanna Pawlak

Joanna Pawlak (ur. 31 marca 1991 w Żaganiu) – polska zawodniczka jeździectwa sportowego.
Życiorys.
Jeździectwo zaczęła uprawiać w wieku 6 lat. Początkowo próbowała swoich sił w skokach i ujeżdżeniu, a następnie we wszechstronnym konkursie konia wierzchowego (WKKW). W 2016 wywalczyła tytuł mistrzyni Polski w jeździe bez ogłowia w Skokach, a w 2017 tytuł II wicemistrzyni Świata w Ujeżdżeniu i Skokach bez ogłowia. W 2018 zdobyła srebrny medal Pucharu Polski WKKW oraz została wicemistrzynią Polski Seniorów WKKW.
Wraz z polską Kadrą Narodową uzyskała awans na Igrzysk Olimpijskich w Tokio i w 2021 znalazła się w składzie polskiej reprezentacji olimpijskiej na Igrzyska Olimpijskie w Tokio.

</doc>
<doc id="5121080" url="https://pl.wikipedia.org/wiki?curid=5121080" title="Ariake Arena">
Ariake Arena

 – hala widowiskowo-sportowa w Tokio, stolicy Japonii. 
Została wybudowana w latach 2017–2019. Może pomieścić 15 tys. widzów. 
Obiekt gościł mecze turnieju siatkówki halowej (kobiet i mężczyzn) podczas Letnich Igrzysk Olimpijskich 2020, a także część spotkań (w tym wszystkie mecze rundy finałowej) turnieju mężczyzn oraz kobiet w koszykówce na wózkach podczas Letnich Igrzysk Paraolimpijskich 2020.

</doc>
<doc id="5121081" url="https://pl.wikipedia.org/wiki?curid=5121081" title="Jan Kalinowski">
Jan Kalinowski



</doc>
<doc id="5121082" url="https://pl.wikipedia.org/wiki?curid=5121082" title="Finał Mistrzostw Świata w Piłce Nożnej 1994">
Finał Mistrzostw Świata w Piłce Nożnej 1994

Mecz finałowy Mistrzostw Świata w Piłce Nożnej 1994 odbył się 17 lipca 1994 roku o godzinie 12:35 czasu pacyficznego na stadionie Rose Bowl w kalifornijskiej Pasadenie w Stanach Zjednoczonych. Spotkały się w nim reprezentacja Brazylii z reprezentacją Włoch. Sędzią tego meczu był Węgier, Sándor Puhl. Mistrzostwo Świata po raz czwarty w historii zdobyli Brazylijczycy, którzy pokonali Włochów 3:2 w konkursie rzutów karnych (w podstawowym czasie gry, jak i w dogrywce utrzymał się wynik bezbramkowy). Był to pierwszy finał mistrzostw świata, w którym do wyłonienia zwycięzcy potrzebne były rzuty karne. W pierwszej serii jedenastek pomylili się zarówno Márcio Santos, jak i Franco Baresi. W kolejnych Brazylijczycy byli już bezbłędni, natomiast Włosi pomylili się jeszcze dwukrotnie. Szczególnie brzemienny w skutkach okazał się błąd, który popełnił Roberto Baggio. Przestrzelony przez niego rzut karny kosztował Włochy tytuł mistrza świata. Tym samym to Brazylia zdobyła główne trofeum, a najlepszym zawodnikiem turnieju został Romário. Puchar Świata z kolei wzniósł kapitan Canarinhos, Dunga, który otrzymał tę nagrodę z rąk ówczesnego Wiceprezydenta USA, Ala Gore’a.
Uczestnicy.
 vs 
Mecz.
----MISTRZ ŚWIATA 1994
BRAZYLIA
CZWARTY TYTUŁ

</doc>
<doc id="5121083" url="https://pl.wikipedia.org/wiki?curid=5121083" title="Aleksandra Polańska">
Aleksandra Polańska



</doc>
<doc id="5121086" url="https://pl.wikipedia.org/wiki?curid=5121086" title="Kościół św. Michała Archanioła w Wytomyślu">
Kościół św. Michała Archanioła w Wytomyślu

Kościół świętego Michała Archanioła w Wytomyślu – rzymskokatolicki kościół parafialny należący do parafii pod tym samym wezwaniem (dekanat lwówecki archidiecezji poznańskiej).
Jest to budowla w stylu klasycystycznym wzniesiona pod koniec XVIII wieku i ufundowana przez Feliksa Szołdrskiego. Świątynia jest jednonawowa i posiada z boku dwie symetryczne kaplice. Od zewnątrz wmurowane są na niej epitafia Karola Cunowa (1787-1833) i zamęczonego w KL Dachau proboszcza księdza Kazimierza Echausta (1871-1941). Wnętrze nakrywa sklepienie zwierciadlane z lunetami. Do wyposażenia należą między innymi trzy ołtarze w stylu klasycystycznym pochodzące z czasów budowy. W ołtarzu głównym jest umieszczony krucyfiks, obraz św. Michała i rzeźby aniołów w stylu barokowym. Z lewej znajduje się późnogotycka rzeźba św. Anny Samotrzeć z początku XVI wieku, natomiast po bokach ołtarza są zawieszone dwa wielkie obrazy, ufundowane przed I wojną światową przez dziedziców okolicznych majątków. Ceramiczne stacje drogi krzyżowej zostały wykonane w XIX wieku.

</doc>
<doc id="5121087" url="https://pl.wikipedia.org/wiki?curid=5121087" title="Albania na Letnich Igrzyskach Olimpijskich 2020">
Albania na Letnich Igrzyskach Olimpijskich 2020

Albanię na Letnich Igrzyskach Olimpijskich 2020 w Tokio reprezentuje dziewięcioro zawodników. Jest to dziewiąty start reprezentacji Albanii na letnich igrzyskach olimpijskich.

</doc>
<doc id="5121088" url="https://pl.wikipedia.org/wiki?curid=5121088" title="Paul Jaeckel">
Paul Jaeckel

Paul Jaeckel (ur. 22 lipca 1998 w Eisenhüttenstadt) – niemiecki piłkarz występujący na pozycji obrońcy w niemieckim klubie Union Berlin oraz w reprezentacji Niemiec do lat 21. Wychowanek Energie Cottbus, w trakcie swojej kariery grał także w takich zespołach, jak VfL Wolfsburg oraz Greuther Fürthg.

</doc>
<doc id="5121090" url="https://pl.wikipedia.org/wiki?curid=5121090" title="Wyspy Świętego Tomasza i Książęca na Letnich Igrzyskach Olimpijskich 2020">
Wyspy Świętego Tomasza i Książęca na Letnich Igrzyskach Olimpijskich 2020

Wyspy Świętego Tomasza i Książęca na Letnich Igrzyskach Olimpijskich 2020 – występ kadry sportowców reprezentujących Wyspy Świętego Tomasza i Książęcą na igrzyskach olimpijskich, które odbyły się w Tokio w Japonii, w dniach 23 lipca - 8 sierpnia 2021 roku.
Reprezentacja Wysp Świętego Tomasza i Książęcej liczyła trzech zawodników - dwóch mężczyzn i kobietę, którzy wystąpili w 2 dyscyplinach.
Był to siódmy start Wysp Świętego Tomasza i Książęcej na letnich igrzyskach olimpijskich.

</doc>
<doc id="5121091" url="https://pl.wikipedia.org/wiki?curid=5121091" title="Osiedle Targowisko">
Osiedle Targowisko

Osiedle Targowisko – osiedle mieszkaniowe w Katowicach, położone na terenie dzielnicy Piotrowice-Ochojec, wybudowane w latach 1977–1980 w rejonie dzisiejszej ulicy gen. Z. Waltera-Jankego. Zostało ono zaprojektowane przez Zygmunta Fagasa, a zarządzane jest przez Spółdzielnię Mieszkaniową "Silesia". 
Historia.
Pierwotnie obszar obecnego osiedla znajdowały się pola uprawne, a w latach 60. XX wieku duża wojewódzka giełda owocowa. Początki zaś powstania osiedla Targowisko w katowickiej dzielnicy Piotrowice sięgają lat 70. XX wieku. Budowę osiedla rozpoczęto w marcu 1977 roku, a samo zaś osiedle zaprojektował Zygmunt Fagas. W dniu 13 listopada 1979 roku odbyło się zebranie członków założycieli Spółdzielni Mieszkaniowej "Silesia" w Katowicach, w których wybrano statutowych władz spółdzielni. Spółdzielnia ta stała się zarządcą osiedla. Budowę osiedla Targowisko zakończono w 1980 roku. Rok później, w 1981 roku na terenie osiedla oddano do użytku budynek obecnego Miejskiego Przedszkola nr 84 w Katowicach.
Osiedle to, wraz z osiedlami: Odrodzenie i Poprzeczna, zostały wybudowane jako część zespołu nowych osiedli mieszkaniowych przewidzianych na około 100–120 tysięcy osób, lecz dalszy rozwój wyhamował kryzys, przez co zrealizowano niewielkie jego plany.
Charakterystyka.
Osiedle Targowisko położone jest w Katowicach, na terenie dzielnicy Piotrowice-Ochojec, pomiędzy ulicami: Szewską, Jastrzębią, Zbożową, Targową i gen. Z. Waltera-Jankego. Składa się ono z wielokondygnacyjnych budynków mieszkalnych, a administrowane jest przez Spółdzielnię Mieszkaniową "Silesia". Administracja osiedla Targowisko znajduje się przy ulicy A. Fredry 5.
Na osiedlu, przy ulicy Targowej 13 funkcjonuje Miejskie Przedszkole nr 84 w Katowicach. Działa w nim pięć grup przedszkolnych. Na Targowisku mieści się też sklep sieci Społem Katowice (ul. gen. Z. Waltera-Jankego 122). Wierni rzymskokatoliccy z osiedla Targowisko przynależą do dwóch parafii: Najświętszego Serca Pana Jezusa i świętego Jana Bosko w Piotrowicach oraz świętego Jacka w Ochojcu.
Przy osiedlu Targowisko znajdują się przystanki autobusowe, do których kursują autobusy na zlecenie ZTM-u. Z przystanku Piotrowice Osiedle, położonego na ulicy gen. Z. Waltera-Jankego, według stanu z lipca 2021 roku kursowało 9 linii autobusowych, w tym jedna nocna, łącząc osiedle Targowisko z innymi dzielnicami Katowic oraz niektórymi miastami Górnośląsko-Zagłębiowskiej Metropolii.

</doc>
<doc id="5121098" url="https://pl.wikipedia.org/wiki?curid=5121098" title="Komory na Letnich Igrzyskach Olimpijskich 2020">
Komory na Letnich Igrzyskach Olimpijskich 2020

Komory na Letnich Igrzyskach Olimpijskich 2020 – występ kadry sportowców reprezentujących Komory na igrzyskach olimpijskich, które odbyły się w Tokio w Japonii, w dniach 23 lipca - 8 sierpnia 2021 roku.
Reprezentacja Komorów liczyła trzech zawodników - dwóch mężczyzn i kobietę, którzy wystąpili w 2 dyscyplinach.
Był to siódmy start Komorów na letnich igrzyskach olimpijskich.

</doc>
<doc id="5121103" url="https://pl.wikipedia.org/wiki?curid=5121103" title="Single numer jeden w roku 2021 (Litwa)">
Single numer jeden w roku 2021 (Litwa)

Notowania Singlų Top 100 publikowane i kompletowane są przez organizację Agata w oparciu o cotygodniowe wyniki sprzedaży cyfrowej i fizycznej singli na Litwie, a także częstotliwość odtwarzania utworów w serwisach streamingowych takich jak; Spotify, Deezer, Apple Music, iTunes, Google Play i Shazam. Poniżej znajduje się tabela prezentująca najpopularniejsze single w danych tygodniach w roku 2021.
W 2021 piętnaście singli różnych artystów osiągnęły szczyt litewskiego notowania AGATA, licząc utwory „Rockin’ Around the Christmas Tree” Brendy Lee i „” Tiësto, które już pod koniec 2020 znalazły się na pierwszym miejscu listy.

</doc>
<doc id="5121104" url="https://pl.wikipedia.org/wiki?curid=5121104" title="Wosawa (przystanek kolejowy)">
Wosawa (przystanek kolejowy)

Wosawa (, ) – przystanek kolejowy w miejscowości Dubrauka, w rejonie osipowickim, w obwodzie mohylewskim, na Białorusi.

</doc>
<doc id="5121105" url="https://pl.wikipedia.org/wiki?curid=5121105" title="Medal za Wyzwolenie Kłajpedy">
Medal za Wyzwolenie Kłajpedy



</doc>
<doc id="5121108" url="https://pl.wikipedia.org/wiki?curid=5121108" title="Homanauka (przystanek kolejowy)">
Homanauka (przystanek kolejowy)

Homanauka (, ) – przystanek kolejowy położony 3,1 km od miejscowości Homanauka, w rejonie osipowickim, w obwodzie mohylewskim, na Białorusi.

</doc>
<doc id="5121109" url="https://pl.wikipedia.org/wiki?curid=5121109" title="Aleksandra Polańska (pływaczka)">
Aleksandra Polańska (pływaczka)

Aleksandra Polańska (ur. 24 września 2000 w Raszynie) – polska pływaczka.
Życiorys.
W 2017 zdobyła srebrny medal na 100 m st. dowolnym w trakcie Mistrzostw Polski. W 2018 podczas Mistrzostw Europy uplasowała się na 29 miejscu na 200 m st. dowolnym oraz 44 miejscu na 100 m st. dowolnym. W 2019 w trakcie Mistrzostw Polski zdobyła złoty medal na 200 m st. dowolnym oraz srebrny medal na 100 m st. dowolnym. W tym samym roku wystąpiła na Mistrzostwach Świata, gdzie uplasowała się na 21 miejscu na 200 m st. dowolnym. W 2020 na Mistrzostwach Polski zdobyła złoty medal na 200 m st. dowolnym i brązowy medal na 100 m st. dowolnym, zaś w 2021 ponownie złoty medal na 200 m st. dowolny oraz srebrny medal na 100 m st. dowolnym. W 2021 w trakcie Mistrzostw Europy uplasowała się na 16 miejscu na 200 m st. dowolnym. 
W 2021 znalazła się w składzie polskiej reprezentacji olimpijskiej na Igrzyska Olimpijskie w Tokio, jednak jeszcze przed rozpoczęciem igrzysk znalazła się w grupie sześciu polskich pływaków, których zabrakło na opublikowanych oficjalnych listach zgłoszeniowych. Wynikało to z faktu, że szefowie Polskiego Związku Pływackiego (PZP) źle zinterpretowali regulamin zgłoszeniowy i przekroczyli przysługującą reprezentacji Polski pulę miejsc możliwych do obsadzenia. Zawodnicy i sztab o decyzji Światowej Federacji Pływackiej (FINA) dowiedzieli się już w Japonii. Ostatecznie Aleksandra Polańska została skreślona z listy polskiej reprezentacji i nie wystąpiła na Letnich Igrzyskach Olimpijskich 2020.

</doc>
<doc id="5121110" url="https://pl.wikipedia.org/wiki?curid=5121110" title="Inhułeć-2 Petrowe">
Inhułeć-2 Petrowe

Inhułeć-2 Petrowe (ukr. ФК «Інгулець-2» Петрове) – ukraiński klub piłkarski, mający siedzibę w miasteczku Petrowe, w obwodzie kirowohradzkim, w środkowej części kraju, grający w latach 2016–2018 w rozgrywkach ukraińskiej Drugiej ligi.
Historia.
Chronologia nazw:
Klub piłkarski Inhułeć-2 został założony w Petrowe w 2015 roku jako druga drużyna klubu Inhułeć Petrowe. W czerwcu 2016 roku klub zgłosił się do rozgrywek Drugiej ligi (D3) i otrzymał status profesjonalny.
Debiutowy sezon 2016/17 zespół zakończył na 6.pozycji. W następnym sezonie 2017/18 w Drugiej lidze zajął 10.miejsce w grupie B, ale potem zrezygnował z dalszych występów w mistrzostwach i został rozwiązany.
Barwy klubowe, strój, herb, hymn.
Klub ma barwy żółto-czerwone. Piłkarze swoje domowe spotkania zazwyczaj grają w żółtych koszulkach, żółtych spodenkach oraz żółtych getrach.
Sukcesy.
Trofea międzynarodowe.
Do chwili obecnej klub jeszcze nigdy nie zakwalifikował się do rozgrywek europejskich.
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich.
Piłkarze, trenerzy, prezydenci i właściciele klubu.
Piłkarze.
Aktualny skład zespołu.
Klub ma na sezon wspólną listę zawodników z główną drużyną.
Struktura klubu.
Stadion.
Klub piłkarski rozgrywa swoje mecze domowe stadionie Inhułeć w Petrowem, który może pomieścić 1720 widzów.

</doc>
<doc id="5121111" url="https://pl.wikipedia.org/wiki?curid=5121111" title="Stadion Przeboju Wolbrom">
Stadion Przeboju Wolbrom

Stadion Przeboju Wolbrom – stadion sportowy w Wolbromiu, w Polsce. Obiekt może pomieścić 1500 widzów. Swoje spotkania rozgrywają na nim piłkarze klubu Przebój Wolbrom.
Stadion był jedną z aren turnieju finałowego Pucharu Regionów UEFA w 2005 roku. Rozegrano na nim trzy spotkania fazy grupowej tych zawodów. Ponadto na obiekcie rozgrywano także spotkania faz eliminacyjnych Pucharu Regionów UEFA w latach 2004 i 2010. W latach 2007–2010 grający na tym stadionie piłkarze Przeboju Wolbrom występowali na trzecim poziomie rozgrywek ligowych.

</doc>
<doc id="5121112" url="https://pl.wikipedia.org/wiki?curid=5121112" title="Mauritius na Letnich Igrzyskach Paraolimpijskich 1996">
Mauritius na Letnich Igrzyskach Paraolimpijskich 1996

Mauritius na Letnich Igrzyskach Paraolimpijskich 1996 w Atlancie reprezentowało dwóch lekkoatletów. Był to debiut reprezentacji tego kraju na igrzyskach paraolimpijskich.

</doc>
<doc id="5121114" url="https://pl.wikipedia.org/wiki?curid=5121114" title="Uborak (przystanek kolejowy)">
Uborak (przystanek kolejowy)

Uborak (, ) – przystanek kolejowy w miejscowości Uborak, w rejonie osipowickim, w obwodzie mohylewskim, na Białorusi.
Dawniej stacja kolejowa.

</doc>
<doc id="5121116" url="https://pl.wikipedia.org/wiki?curid=5121116" title="Mauritius na Letnich Igrzyskach Paraolimpijskich 2004">
Mauritius na Letnich Igrzyskach Paraolimpijskich 2004

Mauritius na Letnich Igrzyskach Paraolimpijskich 2004 w Atenach reprezentowało dwoje lekkoatletów. Był to drugi występ reprezentacji tego kraju na igrzyskach paraolimpijskich (po starcie w 1996 roku).

</doc>
<doc id="5121117" url="https://pl.wikipedia.org/wiki?curid=5121117" title="Singlų Top 100">
Singlų Top 100

Singlų Top 100 () – cotygodniowa lista przebojów najlepiej sprzedających się singli na Litwie publikowana przez organizację AGATA. Lista obejmuje 100 pozycji.
Listy są przygotowywane w oparciu o cotygodniowe wyniki sprzedaży cyfrowej i fizycznej singli na Litwie, a także częstotliwość odtwarzania utworów w serwisach streamingowych takich jak; Spotify, Deezer, Apple Music, iTunes, Google Play i Shazam.
Pierwsze notowanie zostało opublikowane 28 września 2018 roku.

</doc>
<doc id="5121119" url="https://pl.wikipedia.org/wiki?curid=5121119" title="Mauritius na Letnich Igrzyskach Paraolimpijskich 2016">
Mauritius na Letnich Igrzyskach Paraolimpijskich 2016

Mauritius na Letnich Igrzyskach Paraolimpijskich 2016 w Rio de Janeiro reprezentowało dwoje lekkoatletów. Był to piąty występ reprezentacji tego kraju na igrzyskach paraolimpijskich (po startach w latach 1996, 2004, 2008 i 2012).
Chorążym reprezentacji podczas ceremonii otwarcia igrzysk był pływak Scody Victor.

</doc>
<doc id="5121121" url="https://pl.wikipedia.org/wiki?curid=5121121" title="Rocar U512">
Rocar U512

Rocar U512 – prototyp autobusu miejskiego wyprodukowany w 1995 roku w ilości jednej sztuki przez firmę Rocar.
Historia.
W 1995 roku rumuński producent autobusów Rocar zaprezentował trzy nowe autobusy miejskie. Były to między innymi autobusy Rocar U312, Rocar De Simon UL70 i Rocar U512. Pierwszy z nich był nową konstrukcją niezależną od autobusu Rocar 112 UDM (rozstaw osi pozostał ten sam), drugi z nich, czyli Rocar De Simon UL70 był licencyjną odmianą autobusu Inbus U210 z nadwoziem włoskiej firmy De Simon UL70, zaś trzeci był unowocześnioną wersją autobusu Rocar U312, w której silnik powędrował z pod podłogi pomiędzy osiami na zwis tylny. Do produkcji seryjnej jednak wdrożono tylko autobusy Rocar U312 i Rocar De Simon UL70.
Konstrukcja.
Podwozie.
Autobus Rocar U512 napędzał wysokoprężny silnik MAN D0826LUH05 niemieckiej firmy MAN o mocy 230 KM (169 kW), który był umieszczony z tyłu. Napęd był przenoszony przez automatyczną skrzynię biegów firmy Voith D851.2 o trzech przełożeniach. Do układu jezdnego zastosowano osie rumuńskiej firmy IABV Brașov na licencji węgierskiej firmy RÁBA.
Nadwozie.
Autobus Rocar U512 wyposażono w trzy pary drzwi w układzie 2-2-2. Przestrzeń pasażerska była wykonana w surowym stylu. Wewnątrz zastosowano 20 plastikowych siedzeń. Do oświetlenia wnętrza zastosowano oświetlenie jarzeniowe umieszczone w jednym rzędzie symetrycznie.
Eksploatacja.
Autobus był testowany w kilku rumuńskich miastach w połowie lat dziewięćdziesiątych. Po zakończeniu testów dalsze losy tego typu autobusów są nieznane. Prawdopodobnie został później zezłomowany.

</doc>
<doc id="5121122" url="https://pl.wikipedia.org/wiki?curid=5121122" title="Medal Pierwszego Wojskowego">
Medal Pierwszego Wojskowego



</doc>
<doc id="5121124" url="https://pl.wikipedia.org/wiki?curid=5121124" title="Andreas Voglsammer">
Andreas Voglsammer

Andreas Voglsammer (ur. 9 stycznia 1992 w Rosenheim) – niemiecki piłkarz występujący na pozycji napastnika w niemieckim klubie Union Berlin. Wychowanek Bayernu Monachium, w trakcie swojej kariery grał także w takich zespołach, jak Karlsruher SC, 1860 Rosenheim, Unterhaching, 1. FC Heidenheim oraz Arminia Bielefeld. Młodzieżowy reprezentant Niemiec.

</doc>
<doc id="5121125" url="https://pl.wikipedia.org/wiki?curid=5121125" title="Giovanni Bausan (1928)">
Giovanni Bausan (1928)

Giovanni Bausan – włoski okręt podwodny z okresu międzywojennego i II wojny światowej, jedna z czterech jednostek typu "Pisani". Okręt wypierał 880 ton w położeniu nawodnym i 1058 ton pod wodą, a jego główną bronią było dziewięć torped kalibru 533 mm wystrzeliwanych z sześciu wewnętrznych wyrzutni. Jednostka rozwijała na powierzchni prędkość 15 węzłów, osiągając zasięg 4230 Mm przy prędkości 9,3 węzła.
Okręt został zwodowany 24 marca 1928 roku w stoczni Cantiere Navale Triestino w Monfalcone, a w skład Regia Marina wszedł 15 września 1929 roku. Nazwę otrzymał na cześć Giovanniego Bausana – oficera floty Królestwa Obojga Sycylii z przełomu XVIII i XIX wieku. Pełnił służbę na Morzu Śródziemnym, biorąc udział m.in. w wojnie domowej w Hiszpanii i kampanii śródziemnomorskiej. Jednostka została wycofana z czynnej służby 18 maja 1942 roku, po czym służyła jako pływająca barka paliwowa pod oznaczeniem GR 251. Okręt został złomowany w 1946 roku.
Projekt i budowa.
Budowane przez Włochy w okresie przed i w trakcie I wojny światowej okręty podwodne były małymi jednostkami przeznaczonymi do działań na Adriatyku, przeciwko Austro-Węgrom. Zmiana sytuacji międzynarodowej spowodowała konieczność wymiany posiadanych okrętów na pełnomorskie, o dużym zasięgu, mogące działać przeciw Marine nationale czy Royal Navy. Przyjęty przez Włochy program zbrojeniowy z lat 1923–1924 zakładał zbudowanie okrętów o łącznej wyporności 36 568 ton, na co miały się składać dwa krążowniki ciężkie („Trento” i „Trieste”), niszczyciele typów "Sauro" i "Turbine" oraz okręty podwodne typów "Balilla", "Mameli" i "Pisani". Projekty trzech typów okrętów podwodnych powstały w tym samym czasie, w celu porównania ich charakterystyk i stworzenia na podstawie doświadczeń eksploatacyjnych docelowych typów dla włoskiej floty podwodnej. Jednostki typu "Pisani" zaprojektowali inżynierowie: pułkownik Curio Bernardis i major Rodolfo Tito Tizzoni w czerwcu 1924 roku. Przyjęto konstrukcję jednokadłubową, z powiększonymi w stosunku do typu "Mameli" zbiornikami paliwa. Problemem była jednak słaba stateczność okrętów. Rozwiązano go, instalując zewnętrzne siodłowe zbiorniki balastowe, co jednak zmniejszyło osiąganą prędkość maksymalną (z projektowanych 17,3 węzła na powierzchni do 15 węzłów i podwodną z 8,8 do 8,2 węzła).
Okręt zbudowany został w stoczni Cantiere Navale Triestino w Monfalcone (numer stoczniowy 152). Stępkę jednostki położono 27 stycznia 1926 roku, a zwodowana została 24 marca 1928 roku. Nazwę otrzymał na cześć oficera floty Królestwa Obojga Sycylii z przełomu XVIII i XIX wieku, Giovanniego Bausana. Dewizą jednostki była maksyma "Per i mari in cerca del nemico" (pol. za morza w poszukiwaniu wroga).
Dane taktyczno-techniczne.
„Giovanni Bausan” był oceanicznym jednokadłubowym okrętem podwodnym średniej wielkości. Długość całkowita wynosiła 68,2 metra, szerokość – 6,09 metra, a zanurzenie – 4,93 metra. Wyporność normalna w położeniu nawodnym wynosiła 880 ton, a w zanurzeniu 1058 ton. Okręt napędzany był na powierzchni przez dwa silniki wysokoprężne Tosi o łącznej mocy 3000 KM. Napęd podwodny zapewniały dwa silniki elektryczne CGE o łącznej mocy 1100 KM. Dwuśrubowy układ napędowy pozwalał osiągnąć prędkość 15 węzłów na powierzchni i 8,2 węzła w zanurzeniu. Zasięg wynosił 4230 Mm przy prędkości 9,3 węzła w położeniu nawodnym (lub 1600 Mm przy prędkości 17,1 węzła) oraz 70 Mm przy prędkości 4 węzłów w zanurzeniu (lub 7 Mm przy prędkości 8,2 węzła). Zbiorniki paliwa mieściły 70 ton oleju napędowego. Dopuszczalna głębokość zanurzenia wynosiła 100 metrów.
Okręt wyposażony był w sześć stałych wyrzutni torped kalibru 533 mm: cztery na dziobie i dwie na rufie, z łącznym zapasem dziewięciu torped. Uzbrojenie artyleryjskie stanowiło zainstalowane na podeście przed kioskiem pojedyncze działo pokładowe kalibru 102 mm L/35 Schneider–Armstrong 1914-15 z zapasem 168 naboi. Masa działa z zamkiem wynosiła 1,22 tony (całego stanowiska 5 ton), kąt podniesienia lufy wynosił od -5° do 45°, masa naboju 13,74 kg, prędkość początkowa pocisku 750 m/s, donośność 11 700 metrów przy maksymalnym kącie podniesienia, zaś szybkostrzelność 7 strz./min. Broń przeciwlotniczą stanowiły umieszczone na kiosku dwa pojedyncze wielkokalibrowe karabiny maszynowe Breda M1931 kalibru 13,2 mm L/76 z zapasem 3000 naboi. Masa karabinu wynosiła 47,5 kg, kąt podniesienia lufy wynosił od -10° do 80°, masa naboju 0,125 kg, prędkość początkowa pocisku 790 m/s, donośność maksymalna 6000 metrów (skuteczna 2000 metrów), zaś szybkostrzelność 500 strz./min. Jednostka wyposażona też była w hydrofony.
Załoga okrętu składała się z 4–5 oficerów oraz 44 podoficerów i marynarzy.
Służba.
„Giovanni Bausan” został wcielony do służby w Regia Marina 15 września 1929 roku. Okręt rozpoczął służbę na Morzu Śródziemnym, wchodząc w skład 5 eskadry (wł. "Squadriglia") okrętów podwodnych średniego zasięgu Flotylli stacjonującej w Neapolu (wraz z siostrzanymi „Vettor Pisani”, „Marcantonio Colonna” i „Des Geneys”). 14 listopada 1929 roku otrzymał flagę bojową ufundowaną przez mieszkańców Gaety. W marcu 1930 roku jednostka zanurzyła się na głębokość 105 metrów. We wrześniu cała eskadra odbyła długi rejs po Morzu Śródziemnym, odwiedzając porty w Grecji i docierając do Dodekanezu. Podczas rejsu szkoleniowego po Morzu Śródziemnym, w nocy z 2 na 3 maja 1932 roku jednostka osiadła na mieliźnie w Cieśninie Bonifacio; okręt zszedł z niej o własnych siłach o godzinie 4:36 3 maja.
W 1935 roku 5 eskadra okrętów podwodnych średniego zasięgu, w której służyły jednostki typu "Pisani", została przeniesiona do La Spezia, wchodząc w skład 1. Flotylli (wł. "Gruppo") okrętów podwodnych. W 1936 roku okręty typu "Pisani" przebazowano na Leros, gdzie utworzyły 2 eskadrę 6. Flotylli okrętów podwodnych. Podczas wojny domowej w Hiszpanii „Giovanni Bausan” wykonał misję specjalną, nie wchodząc w kontakt z wrogiem. W 1938 roku okręty typu "Pisani" przebazowano do Mesyny, gdzie weszły w skład 31 eskadry 3. Flotylli okrętów podwodnych.
10 czerwca 1940 roku, w momencie ataku Włoch na Francję, okręt nadal znajdował się w składzie 31 eskadry okrętów podwodnych 3. Flotylli w Mesynie (wraz z siostrzanymi „Vettor Pisani”, „Marcantonio Colonna” i „Des Geneys”). Dowództwo jednostki sprawował kmdr ppor. (wł. "capitano di corvetta") Francesco Murzi. Od 12 czerwca „Giovanni Bausan” został wysłany na wody Cieśniny Sycylijskiej nieopodal Malty, dołączając do „Benedetto Brina”. 13 czerwca 1940 roku, podczas powrotu do Augusty, „Giovanni Bausan” dzięki manewrowi uniknął wystrzelonej przez wrogi okręt podwodny torpedy. Między 20 a 24 czerwca został wysłany z rejonu Dodekanezu w celu sprawdzenia wód wokół Andikitiry, jednak z powodu poważnego uszkodzenia przednich sterów głębokości został zmuszony do przerwania misji i powrotu do bazy. Od 14 do 21 lipca 1940 roku okręt udał się na wody między wyspą Pantelleria a Capo Bon, lecz znów został zmuszony do przerwania zadania z powodu poważnego uszkodzenia silników elektrycznych.
We wrześniu ze względu na zużycie „Giovanni Bausan”, „Vettor Pisani” i „Des Geneys” zostały przeniesione do Szkoły Okrętów Podwodnych w Poli. Do tego czasu okręt przeprowadziła trzy rejsy operacyjne i pięć przejść między portami krajowymi, pokonując łącznie 2593 mil na powierzchni i 198 mil w zanurzeniu. Od 1 stycznia do 8 października 1941 roku przeprowadził na wodach północnego Adriatyku 90 rejsów szkoleniowych.
18 maja 1942 roku wysłużony okręt został rozbrojony i wycofany z czynnej służby. Następnie jednostka służyła jako pływająca barka paliwowa pod oznaczeniem GR 251.
Okręt został skreślony z listy floty i przekazany do złomowania 18 października 1946 roku.

</doc>
<doc id="5121126" url="https://pl.wikipedia.org/wiki?curid=5121126" title="Kevin Behrens">
Kevin Behrens

Kevin Behrens (ur. 3 lutego 1992 w Bremie) – niemiecki piłkarz występujący na pozycji napastnika w niemieckim klubie Union Berlin. Wychowanek ATS Buntentor, w trakcie swojej kariery grał także w takich zespołach, jak Werder Brema III, Wilhelmshaven, Hannover 96 II, Alemannia Aachen, Rot-Weiss Essen, 1. FC Saarbrücken oraz Sandhausen.

</doc>
<doc id="5121127" url="https://pl.wikipedia.org/wiki?curid=5121127" title="Piotr Łukasiewicz (ujednoznacznienie)">
Piotr Łukasiewicz (ujednoznacznienie)



</doc>
<doc id="5121128" url="https://pl.wikipedia.org/wiki?curid=5121128" title="Al-Furkan (sura)">
Al-Furkan (sura)

Al-Furkan – w polskim tłumaczeniu Rozróżnienie (; "’al-furqān") - 25. sura Koranu. Sura klasyfikowana jednomyślnie - zarówno przez uczonych muzułmańskich, jak i badaczy zachodnich – jako sura mekkańska, czyli objawiona przed Hidżrą. Składa się z 77 wersetów (tzw. aja). 
Pochodzenie nazwy sury.
Nazwa sury jest zaczerpnięta z wersetu 1.:
W tłumaczeniu Józefa Bielawskiego:„Błogosławiony niech będzie Ten, Który zesłał rozróżnienie Swemu słudze, aby był ostrzegającym dla światów! ”W tłumaczeniu Musy Çaxarxana Czachorowskiego werset:„Błogosławiony jest Ten, który zesłał Rozróżnienie Swemu słudze, aby był zwiastunem dla światów. ”Słowo "Al-Furkan" zgodnie z egzegezą muzułmańską to jedno z określeń samego Koranu. Jest tak nazywany ponieważ jest przyjmowany za ostateczne kryterium rozróżniania pomiędzy prawdą, a fałszem, dobrem, a złem, dozwolonym, a niedozwolonym. Warto podkreślić, że (podobnie jak w przypadków nazw większości sur w Koranie) nazwa "Al-Furkan" nie opisuje tematu całej sury. Jest swego rodzaju słowem-kluczem, którego zwyczajowo używano, aby odróżnić tę surę od innych.

</doc>
<doc id="5121129" url="https://pl.wikipedia.org/wiki?curid=5121129" title="Niko Gießelmann">
Niko Gießelmann

Niko Gießelmann (ur. 26 września 1991 w Hanowerze) – niemiecki piłkarz występujący na pozycji obrońcy w niemieckim klubie Union Berlin. Wychowanek TSV Godshorn, w trakcie swojej kariery grał także w takich zespołach, jak Hannover 96 II, Greuther Fürthg oraz Fortuna Düsseldorf.

</doc>
<doc id="5121132" url="https://pl.wikipedia.org/wiki?curid=5121132" title="Stadion Miejski w Libiążu">
Stadion Miejski w Libiążu

Stadion Miejski – stadion sportowy w Libiążu, w Polsce. Obiekt może pomieścić 977 widzów. Swoje spotkania rozgrywają na nim piłkarze klubu Górnik Libiąż.
Do budowy stadionu przy ul. Piłsudskiego (dawniej ul. 15-go Grudnia) przystąpiono po zakończeniu II wojny światowej, z inicjatywy Józefa Szczurka i Ignacego Klamki. Obiekt i jego otoczenie było w późniejszym czasie sukcesywnie rozbudowywane. Dziś stadion stanowi część Miejskiego Ośrodka Rekreacyjno-Sportowego im. Solidarności 1980. Gospodarzem obiektu od początku jego istnienia jest klub Górnik Libiąż (w latach 1996–2014 pod nazwą „Janina Libiąż”). W przeszłości boisko stadionu otaczała bieżnia lekkoatletyczna. W lipcu 2005 roku stadion był jedną z aren turnieju finałowego czwartej edycji Pucharu Regionów UEFA. Rozegrano na nim dwa spotkania fazy grupowej tych zawodów. Przed turniejem obiekt przeszedł modernizację. Ponadto w sierpniu 2010 roku na stadionie rozegrano dwa spotkania fazy eliminacyjnej Pucharu Regionów UEFA.

</doc>
<doc id="5121134" url="https://pl.wikipedia.org/wiki?curid=5121134" title="Magdalena Holland-Łazarkiewicz">
Magdalena Holland-Łazarkiewicz



</doc>
<doc id="5121135" url="https://pl.wikipedia.org/wiki?curid=5121135" title="Robert Andrich">
Robert Andrich

Robert Andrich (ur. 22 września 1994 w Poczdamie) – niemiecki piłkarz występujący na pozycji pomocnika w niemieckim klubie Bayeru Leverkusen]. Wychowanek Herthy BSC, w trakcie swojej kariery grał także w takich zespołach, jak Dynamo Drezno, Wehen Wiesbaden, 1. FC Heidenheim oraz Union Berlin. Młodzieżowy reprezentant Niemiec.

</doc>
<doc id="5121136" url="https://pl.wikipedia.org/wiki?curid=5121136" title="Sebastian Griesbeck">
Sebastian Griesbeck

Sebastian Griesbeck (ur. 3 października 1990 w Ulm) – niemiecki piłkarz występujący na pozycji pomocnika w niemieckim klubie SpVgg Greuther Fürth. Wychowanek TV Wiblingen, w trakcie swojej kariery grał także w takich zespołach, jak Ulm 1846, 1. FC Heidenheim oraz Union Berlin.

</doc>
<doc id="5121137" url="https://pl.wikipedia.org/wiki?curid=5121137" title="Ministrowie obrony narodowej Niemiec">
Ministrowie obrony narodowej Niemiec



</doc>
<doc id="5121142" url="https://pl.wikipedia.org/wiki?curid=5121142" title="Zgromadzenie Narodowe (Wyspy Świętego Tomasza i Książęca)">
Zgromadzenie Narodowe (Wyspy Świętego Tomasza i Książęca)

Zgromadzenie Narodowe (Wyspy Świętego Tomasza i Książęca) – jednoizbowy parlament Wysp Świętego Tomasza i Książęcej.
Historia.
Po rewolucji goździków, która miała miejsce 25 kwietnia 1974 roku w Portugalii nastąpił okres dekolonizacji. 28 września 1974 roku podjęto rozmowy w Libreville z Ruchem Wyzwolenia Wysp Świętego Tomasza i Książęcej (MLSTP). Przedstawiciele rządu hiszpańskiego proponowali konsultacje społeczne, ale po protestach 3 października 1972 roku musieli uznać MLSTP za jedynego i prawowitego przedstawiciela ludności Wysp Świętego Tomasza i Książęcej. 26 listopada 1974 roku w Algierze podpisano porozumienie ustalając datę ogłoszenia niepodległości na 12 lipca 1975 roku. Zakładało ono również, że wcześniej zostaną przeprowadzone wybory do zgromadzenia konstytucyjnego. W wyborach, które odbyły się 7 lipca MLSTP zdobyła wszystkie 16 miejsc w zgromadzeniu ustawodawczym, które w ciągu 90 dni przygotowało projekt konstytucji. 5 listopada 1975 roku na wspólnym posiedzeniu Biura Politycznego MLSTP i Zgromadzenia Ustawodawczego podczas którego przez aklamację konstytucja została zatwierdzona. Skład Zgromadzenia Ustawodawczego: Guilherme do Sacramento Neto, José Messias Rita, Francisco Limade Nazaré, António Luciano Ramos, Celestino Pinto, Crispim de Jesus Bonfim, Domingos Dias Vaz, Filipe Lopes Bandeira, Germano Quaresma dos Santos Vaz, Manuel Francisco da Fonseca Veloso, Aparício dos Santos, Lúcio Afonso de Oliveira, Marcelo Francisco Veiga da Mata, Maria Augusta daSilva, Tomé Dias da Costa, Silvestre Balduíno de Barros Umbelina.
I-III kadencja.
Po jej zatwierdzeniu Zgromadzenie rozwiązało się, a zgodnie z konstytucja zostało powołane na cztery lata Zgromadzenie Ludowe ("Assembleia Popular") w skład którego weszli członkowie Biura politycznego MLSTP( w 1975 roku byli to: Miguel Trovoada, Leonel Mário de Alva, Carlos Dias da Graça, Alda Graça do Espírito Santo, José Fret Lau Chong, João de Alva Tores i Alexandrina Barros Lima), członkowie rządu, 13 przedstawicieli "Comités de Zona", po 2 przedstawicieli organizacji młodzieżowych i kobiecych, 5 reprezentatywnych obywateli, a za wybór wszystkich kandydatów odpowiadała MLSTP. Zgromadzenie miało zbierać się dwa razy w roku lub częściej na posiedzeniach nadzwyczajnych zwoływanych z inicjatywy prezydenta, rządu lub 2/3 członków. W przerwach pomiędzy posiedzeniami funkcję zgromadzenia pełniła Comissão Permanente (Komisja Stała). Członkowie na pierwszym posiedzeniu składali przysięgę i wybierali przewodniczącego. Chronił ich immunitet, ale na wniosek MLSTP lub 2/3 członków jeśli nie spełniali dobrze swoich obowiązków można ich było usunąć. Zgromadzenia na wniosek MLSTP wybierało na 4 lata prezydenta, który zwoływał jego posiedzenia zwyczajne, otwierał i zamykał obrady i ustalał termin wyborów. Pierwsza kadencja trwała od 12 grudnia 1975 do 12 maja 1980, a przewodniczącym Zgromadzenia w tym okresie był Leonel Mário d'Alva. Druga kadencja trwała od 12 maja 1980 do 30 września 1985 roku. Trzecia kadencja trwała od 30 września 1985 do 2 marca 1991 roku. Przewodniczącą w II i III kadencji była Alda Neves da Graça do Espírito Santo. W 1990 roku miała miejsce rewolucja ustrojowa. Została przygotowana i zatwierdzona nowa konstytucja.
IV kadencja.
22 sierpnia odbyło się referendum konstytucyjne. Zgodnie z nową konstytucją Zgromadzenie Narodowe ("Assembleia Nacional)" jest najwyższym organem przedstawicielskim i ustawodawczym państwa. W jego skład wchodzi 55 posłów wybieranych na 4 lata. Pierwsze wybory do parlamentu miały miejsce 20 stycznia 1991 roku. Pierwsze posiedzenie Zgromadzenia miało miejsce 2 marca 1991 roku. Przewodniczącym został Leonel Mário d'Alva. W skład Zgromadzenia weszły 3 partie: Partia Konwergencji Demokratycznej (PCD) z 33 mandatami, MLSTP z 21 mandatami i Partido CÓDÓ z 1 mandatem.
9 lipca 1994 roku, 6 miesięcy przed końcem kadencji prezydent rozwiązał Zgromadzenie po poważnym kryzysie politycznym. Nowe wybory odbyły się 8 października 1994 roku, a od lipca do dnia zebrania się nowego parlamentu działała Komisja Stała. Ta kadencja trwała od 2 marca 1991 do 16 listopada 1994 roku.
V kadencja.
Kadencja trwała od 16 listopada 1994 do 2 stycznia 1999 roku. Przewodniczącym został Francisco Fortunato Pires. W skład zgromadzenia weszły 3 partie: MLSTP-SD z 27 mandatami, Partia Demokratycznej Konwergencji(PCD) i ADI miały po 14 mandatów.
VI kadencja.
Wybory odbyły się 8 listopada 1998 roku. Wygrała je MLSTP-PSD zdobywając 31 mandatów, ADI 16 mandatów, a Partia Demokratycznej Konwergencji (PCD) 8 mandatów. 2 stycznia 1999 roku odbyło się pierwsze posiedzenie. Na przewodniczącego ponownie został wybrany Francisco Fortunato Pires. Ta kadencja trwała od 2 stycznia 1999 do 18 lutego 2002 roku.
VII kadencja.
Wybory odbyły się 26 marca 22, a pierwsze posiedzenie Zgromadzenia 18 kwietnia 2002 roku. Przewodniczącym został wybrany Dionísio Tomé Dias. Wybory wygrała MLSTP-PSD zdobywając 24 mandaty, koalicja MDFM/PCD zdobyła 23, a koalicja Uê Kédádji 8 mandatów. Kadencja zakończyła się 18 maja 2006 roku.
VIII kadencja.
Kolejne wybory odbyły się 26 marca 2006 roku. MLSTP-PSD zdobyła 23 mandaty, koalicja MLSTP/PSD zdobyła 20 mandatów, ADI zdobyło 11 mandatów, a Novo Rumo 1 mandat. Pierwsze posiedzenie odbyło się 18 maja 2006 roku, a przewodniczącym został wybrany Francisco da Silva. Gdy zmarł 14 kwietnia 2010 roku na jego miejsce 6 maja wybrano Arzemira dos Prazeresa.
IX kadencja.
Wybory odbyły się 1 sierpnia, a pierwsze posiedzenie 11 września 2010 roku. Wybory wygrała ADI zdobywając 26 mandatów, MLSTP-PSD miała 21 mandatów, PCD siedem, a MDFM/PL 1 mandat. Przewodniczącym Zgromadzenia został wybrany Evaristo de Carvalho, który 26 listopada 2012 roku zrezygnował z funkcji. 28 listopada na jego miejsce wybrano Alcino Martinho de Barrosa Pinto.
X kadencja.
Wybory odbyły się 12 października 2014 roku. Na pierwszym posiedzeniu 22 listopada 2014 roku przewodniczącym wybrano José da Graça Diogo. W wyborach partia ADI zdobyła 33 mandaty, MLSTP-PSD 16, PCD 5 oraz União para Democracia e Desenvolvimento (UDDI) 1 mandat.
XI kadencja.
Wybory odbyły się 7 października 2018roku. Na pierwszym posiedzeniu 22 listopada 2018 roku przewodniczącym został wybrany Delfim Santiago das Neves. W wyborach 25 mandatów zdobyła ADI, 23 MLSTP-PSD, a koalicja PCD/MDFM/UDD 5 mandatów. 

</doc>
<doc id="5121148" url="https://pl.wikipedia.org/wiki?curid=5121148" title="Bully (gra komputerowa)">
Bully (gra komputerowa)



</doc>
<doc id="5121150" url="https://pl.wikipedia.org/wiki?curid=5121150" title="Morgan Jones">
Morgan Jones



</doc>
<doc id="5121153" url="https://pl.wikipedia.org/wiki?curid=5121153" title="Josh Sargent">
Josh Sargent

Joshua Thomas „Josh” Sargent (ur. 20 lutego 2000 w O’Fallon) – amerykański piłkarz występujący na pozycji napastnika lub skrzydłowego w angielskim klubie Norwich City oraz w reprezentacji Stanów Zjednoczonych. Wychowanek St. Louis Scott Gallagher, w trakcie swojej kariery grał także w Werderze Brema.

</doc>
<doc id="5121154" url="https://pl.wikipedia.org/wiki?curid=5121154" title="Faiz Mattoir">
Faiz Mattoir

Faiz Mattoir (ur. 12 lipca 2000 w Mamoudzou) – komoryjski piłkarz francuskiego pochodzenia grający na pozycji środkowego napastnika. W sezonie 2021/2022 występuje w klubie SO Cholet.
Kariera juniorska.
Mattoir grał jako junior dla ES Trinité (do 2014) oraz dla Olympique Lyon (2014–2017).
Kariera seniorska.
Troyes AC II.
Mattoir był zawodnikiem drugiej drużyny Troyes AC w latach 2017–2018. Nie rozegrał w jej barwach żadnego spotkania.
AC Ajaccio II.
Mattoir trafił do drugiej drużyny AC Ajaccio 1 października 2018 roku. Zadebiutował on dla tego klubu 15 grudnia 2018 roku w meczu z FC Bastelicaccia (przeg. 1:0). Pierwszą bramkę zawodnik ten zdobył 24 sierpnia 2019 roku w zremisowanym 2:2 spotkaniu przeciwko FC Côte Bleue. Ostatecznie dla drugiej drużyny AC Ajaccio Komoryjczyk rozegrał 16 meczy, strzelając jednego gola.
AC Ajaccio.
Mattoira przeniesiono do pierwszej drużyny AC Ajaccio 1 lipca 2020 roku. Debiut dla tego zespołu zaliczył on 16 listopada 2019 roku w przegranym 3:1 starciu przeciwko US Sanfloraine. Łącznie w barwach AC Ajaccio Komoryjczyk wystąpił w 23 spotkaniach, nie zdobywając żadnej bramki.
SO Cholet.
Mattoir został wypożyczony do SO Cholet 1 lipca 2021 roku. Do 23 lipca 2021 roku dla tego klubu Komoryjczyk nie rozegrał żadnego meczu.

</doc>
<doc id="5121156" url="https://pl.wikipedia.org/wiki?curid=5121156" title="Trolejbusy w Völklingen">
Trolejbusy w Völklingen

Trolejbusy w Völklingen – zlikwidowany system transportu trolejbusowego w Völklingen, w Saarze, w Niemczech. Funkcjonował od 1950 r. do 1967 r. Kursowały 3 linie trolejbusowe, operatorem systemu było przedsiębiorstwo Stadtwerke Völklingen.
Historia.
Trolejbusy w Völklingen uruchomiono 12 listopada 1950 r. Pierwsza linia, o numerze 6, była linią podmiejską i połączyła Völklingen z pobliskim miastem Püttlingen. 29 kwietnia 1952 r. otwarto przedłużenie linii nr 6 do Wadgassen. 29 września 1954 r. powstała linia nr 4 od dworca kolejowego do Ludweiler. 18 kwietnia 1959 r. pierwsze trolejbusy wyjechały na linię nr 1 do gminy Großrosseln. Wraz z otwarciem tej linii przestał istnieć miejscowy system tramwajowy.
W 1964 r. zlikwidowano trakcję do Wadgassen, dwa lata później odcinek Rotweg – Ludweiler, a 4 kwietnia 1967 r. trolejbusy zjechały z ostatniego czynnego odcinka sieci Großrosseln – Püttlingen. W miejsce linii trolejbusowych uruchomiono autobusowe.
Tabor.
Linie trolejbusowe obsługiwano początkowo 10 trolejbusami z podwoziami Somua, wyposażeniem elektrycznym Schneider-Westinghouse i nadwoziami Million-Guiet. Po 1958 r. zakupiono 8 trolejbusów typu HS 160 OSL z pomocniczymi bateriami. Po likwidacji systemu trolejbusy Somua zezłomowano, a w trolejbusy HS 160 OSL przebudowano na autobusy poprzez montaż silników spalinowych.

</doc>
<doc id="5121158" url="https://pl.wikipedia.org/wiki?curid=5121158" title="Eduard Chawrow">
Eduard Chawrow

Eduard Anatolijowycz Chawrow, ukr. Едуард Анатолійович Хавров (ur. 14 października 1969 w Żdanowie) – ukraiński piłkarz, grający na pozycji pomocnika, trener piłkarski.
Kariera piłkarska.
W 1987 rozpoczął karierę piłkarską w miejscowym klubie Nowator Żdanow, w którym zagrał w 3 oficjalnych meczach Wtoroj ligi ZSRR. W latach 1990-1991 klub występował w amatorskich rozgrywkach Mistrzostw Ukraińskiej SRR. Po uzyskaniu niepodległości przez Ukrainę bronił barw klubu Azowmasz Mariupol, występującego w Amatorskiej lidze Ukrainy. Latem 1994 przeszedł do AFK-UOR Mariupol, w której zakończył karierę piłkarza w roku 1995.
Kariera trenerska.
Karierę szkoleniowca rozpoczął po zakończeniu kariery piłkarza. W 2000 został zaproszony do sztabu szkoleniowego Illicziwca Mariupol. Od 2005 do 2006 prowadził amatorski Portowyk Mariupol. W latach 2008-2015 kierował zespołem U-21 Illicziwca, który występował w młodzieżowych mistrzostwach Ukrainy. W sezonie 2013/14 zespół zdobył młodzieżowe mistrzostwo Ukrainy. Pomagał także trenować Illicziweć-2 Mariupol. 12 listopada 2015 roku został mianowany głównym trenerem klubu Inhułeć Petrowe. Pod jego kierownictwem drużyna awansowała do Pierwszej ligi. Ale po 5 kolejkach z powodu nieudanego startu klub postanowił zwolnić trenera. 29 sierpnia 2017 roku stał na czele Polissia Żytomierz. Jednak już w listopadzie 2017 roku wraz z 11 podstawowymi zawodnikami opuścił drużynę. W latach 2018-2019 prowadził Krystał Czortków. 9 lipca 2019 został mianowany na stanowisko głównego trenera Krystału Chersoń. 29 września 2020 podał się do dymisji. 14 stycznia 2021 objął prowadzenie klubem Enerhija Nowa Kachowka.

</doc>
<doc id="5121164" url="https://pl.wikipedia.org/wiki?curid=5121164" title="Sheila Seebaluck">
Sheila Seebaluck

Sheila Seebaluck (ur. 13 grudnia 1964) – maurytyjska lekkoatleta, olimpijka.
Kariera.
Uczestniczka Letnich Igrzysk Olimpijskich 1988, podczas których wystartowała wyłącznie w biegu na 800 m. Z wynikiem 2:08,93 zajęła ostatnie 8. miejsce w swoim biegu eliminacyjnym, uzyskując 27. rezultat eliminacji (startowało 29 zawodniczek). Zgłoszona była również do biegu na 400 m, jednak nie pojawiła się na starcie tej konkurencji.
Startowała dwukrotnie na igrzyskach Wspólnoty Narodów. W 1990 roku odpadła w eliminacjach biegu na 800 m, uzyskując najsłabszy rezultat eliminacji, czyli 13. wynik (2:13,69). Podczas igrzysk w 1994 roku ponownie odpadła w eliminacjach na 800 m (2:11,63), uzyskując 17. wynik wśród 19 atletek. W biegu na 1500 m zajęła 11. miejsce wśród 15 startujących biegaczek (4:26,45).
Stała na podium imprez rangi międzynarodowej. Brązowa medalistka Mistrzostw Afryki 1988 w biegu na 800 m (2:08,26). Seebaluck ma także w dorobku dwa indywidualne złote medale zdobyte podczas igrzysk wysp Oceanu Indyjskiego. W biegu na 800 m zwyciężyła podczas igrzysk w latach 1985 (2:10,70) i 1993 (2:10,79). Indywidualnie osiągnęła trzynaście tytułów mistrzyni kraju: pięć w biegu na 400 m (1983, 1984, 1985, 1989, 1990), sześć w biegu na 800 m (1983, 1984, 1985, 1989, 1990, 1991) i dwa w biegu na 1500 m (1990, 1991).
Rekordy życiowe (stadion): bieg na 800 m – 2:03,62 (1988), sztafeta 4 × 400 m – 3:39,92 (1990). W 2017 roku były to aktualne rekordy kraju. 
Rekordy życiowe (hala): bieg na 800 m – 2:06,91 (1988), bieg na 1500 m – 4:25,85 (1994). W 2018 roku były to aktualne rekordy kraju.

</doc>
<doc id="5121165" url="https://pl.wikipedia.org/wiki?curid=5121165" title="Single numer jeden w roku 2020 (Litwa)">
Single numer jeden w roku 2020 (Litwa)

Notowania Singlų Top 100 publikowane i kompletowane są przez organizację AGATA w oparciu o cotygodniowe wyniki sprzedaży cyfrowej i fizycznej singli na Litwie, a także częstotliwość odtwarzania utworów w serwisach streamingowych takich jak; Spotify, Deezer, Apple Music, iTunes, Google Play i Shazam. Poniżej znajduje się tabela prezentująca najpopularniejsze single w danych tygodniach w roku 2020. 
W 2020 szesnaście singli różnych artystów osiągnęły szczyt litewskiego notowania AGATA, licząc utwory „All I Want for Christmas Is You” Mariah Carey i „Dance Monkey” Tones and I, które już pod koniec 2019 znalazły się na pierwszym miejscu listy.

</doc>
<doc id="5121169" url="https://pl.wikipedia.org/wiki?curid=5121169" title="Morgan Jones (1885–1939)">
Morgan Jones (1885–1939)

Morgan Jones (ur. 3 maja 1885, zm. 23 kwietnia 1939) – brytyjski polityk Partii Pracy, deputowany Izby Gmin.
Działalność polityczna.
W okresie od 24 sierpnia 1921 do śmierci 23 kwietnia 1939 reprezentował okręg wyborczy Caerphilly w brytyjskiej Izbie Gmin. W 1924 i od 1929 do 1931 był też parlamentarnym sekretarzem w ministerstwie edukacji w pierwszym i drugim rządzie Ramsaya MacDonalda.

</doc>
<doc id="5121172" url="https://pl.wikipedia.org/wiki?curid=5121172" title="Maryse Justin">
Maryse Justin

Maryse Justin-Pyndiah (ur. 25 sierpnia 1959, zm. 25 września 1995) – maurytyjska lekkoatleta, olimpijka.
Kariera.
Uczestniczka Letnich Igrzysk Olimpijskich 1988, podczas których wystartowała wyłącznie w biegu maratońskim. Z wynikiem 2:50:00 zajęła 51. miejsce wśród 64 zawodniczek, które dobiegły do mety. Zgłoszona była również do biegu na 10 000 m, jednak nie pojawiła się na starcie tej konkurencji.
Wielokrotnie stała na podium imprez rangi międzynarodowej. Brązowa medalistka Igrzysk Frankofońskich 1989 w maratonie (2:54,50) i srebrna medalistka Mistrzostw Afryki 1992 w chodzie na 5000 m (25:11,95). Ma także w dorobku dwa złote medale zdobyte indywidualnie podczas igrzysk wysp Oceanu Indyjskiego. W biegu na 3000 m zwyciężyła podczas igrzysk w 1985 roku (10:09,82), natomiast w maratonie wygrała w 1990 (3:02:36). Indywidualnie osiągnęła przynajmniej siedem tytułów mistrzyni kraju: dwa w biegu na 1500 m (1984, 1985), cztery w biegu na 3000 m (1983, 1984, 1985, 1988) i jeden w półmaratonie (1993).
Zmarła w 1995 roku w wyniku nowotworu. Jeden ze stadionów na Mauritiusie został nazwany jej imieniem.
Rekordy życiowe: bieg na 10 000 m – 36:29,25 (1988), maraton – 2:48:40 (1988). W 2017 roku były to aktualne rekordy kraju. 

</doc>
<doc id="5121173" url="https://pl.wikipedia.org/wiki?curid=5121173" title="Maryse Pyndiah">
Maryse Pyndiah



</doc>
<doc id="5121176" url="https://pl.wikipedia.org/wiki?curid=5121176" title="Ján Čaplovič (etnograf)">
Ján Čaplovič (etnograf)



</doc>
<doc id="5121180" url="https://pl.wikipedia.org/wiki?curid=5121180" title="Morgan Jones (1830–1894)">
Morgan Jones (1830–1894)

Morgan Jones (ur. 26 lutego 1830 w Londynie w Wielkiej Brytanii, zm. 13 lipca 1894 w Nowym Jorku) – amerykański polityk, członek Partii Demokratycznej.
Działalność polityczna.
W okresie od 4 marca 1865 do 3 marca 1867 przez jedną kadencję był przedstawicielem 4. okręgu wyborczego w stanie Nowy Jork w Izbie Reprezentantów Stanów Zjednoczonych.

</doc>
<doc id="5121183" url="https://pl.wikipedia.org/wiki?curid=5121183" title="Modulus Band">
Modulus Band

Modulus Band (dawniej ITI Jazz Band) – indonezyjski zespół grający muzykę jazz fusion, pop i muzykę etniczną. Został założony w 1987 roku.
Z zespołem związani byli: Iwang Wahyudi – bas, Agus HJ – klawisze/fortepian, Auditya – perkusja, Parulian – klawisze, Edwin Saladin – klawisze, Bimo Chondro – wokal, Stanley Sagala – wokal, Adelansyah Adnan.
Wypromowali przebój „Saat-Saat Bahagia”, nagrany z udziałem piosenkarki Asti Asmodiwati.
Dyskografia.
Źródło:

</doc>
<doc id="5121184" url="https://pl.wikipedia.org/wiki?curid=5121184" title="Andrzej Bartoszek">
Andrzej Bartoszek

Andrzej Bartoszek (ur. w 1946 w Katowicach, zm. 19 lipca 2021) – polski gitarzysta, członek zespołu Wiślanie 69.
Życiorys.
Pionier muzyki rockowej na Górnym Śląsku – jako gitarzysta, powstałej w 1962 roku i działającej przy nieistniejącym już klubie „Na Torach” w Katowicach-Piotrowicach, grupy The Diamonds. Był członkiem i współzałożycielem śląskich zespołów Książęta i Ślęzanie – grywał też m.in. z Irkiem Dudkiem. W latach 1969–1972 występował z grupą Wiślanie 69 z którą dokonał nagrań fonograficznych i licznych radiowych, w tym nagrania albumu "Skąd my się znamy" (Pronit; 1970). W okresie, gdy był członkiem zespołu, ten odbył 9-miesięczne tournée po Holandii (rozpoczęło się we wrześniu 1970 roku), gdzie występował obok grup The Cats i George Baker Selection, a także w znanym holenderskim programie rozrywkowym, obok światowych gwiazd piosenki (m. in. Joe Cocker, Bob Dylan, Donovan) i nagrał singla (EMI-Imperial [NL]; 1971) z piosenkami "Maybe She, Maybe You" ("Może ona, może ty") i "Clear Sun" ("Zachodźże słoneczko"). Z zespołem związany był także po zmianie wokalisty z Janusza Hryniewicza na Romana Wojciechowskiego oraz po zmianie nazwy na „Ela i Grupa” z końcem 1972 roku (grupa została rozwiązana w 1973). 
W późniejszych latach Bartoszek osiadł w Holandii, gdzie nie był już zawodowym muzykiem. Po ukończeniu studiów w Akademii Wzornictwa Przemysłowego (obecnie Design Academy) w Eindhoven, rozpoczął pracę w firmie „Philips Design Center”. W 1985 roku otworzył własną agencję projektową w centrum Tilburga, która obecnie nosi nazwę „Bartoszek &amp; Bartoszek Design”.
Ponadto był współprojektantem okładek płyt Vaalbleek Cleansing Department Orchestra – "Vaalbleek" (1980), Het Werken Trio – "Het Werken Trio" (1982), czy Raymonda van het Groenewouda – "Ontevreden" (1986).

</doc>
<doc id="5121186" url="https://pl.wikipedia.org/wiki?curid=5121186" title="Stanisław Lendzion">
Stanisław Lendzion

Stanisław Lendzion (ur. 1917, zm. 16 lipca 1944) – polski bokser, reprezentant Polski.
Kariera.
Należał do sportowców bardzo wszechstronnych, gdyż zanim stał się reprezentantem Polski w boksie, uprawiał wcześniej takie dyscypliny jak: pływanie, narciarstwo i lekkoatletykę. Startując w mistrzostwach Polski, został wicemistrzem kraju w 1939, w kategorii muszej. W latach 1938–1939 trzykrotnie wystąpił w reprezentacji Polski odnosząc dla niej dwa zwycięstwa i jedną porażkę. 
Zginął tragicznie, najprawdopodobniej rozstrzelany przez AK, pochowany w Wilnie na cmentarzu na Rossie. 

</doc>
<doc id="5121193" url="https://pl.wikipedia.org/wiki?curid=5121193" title="Karimata (zespół muzyczny)">
Karimata (zespół muzyczny)

Karimata – indonezyjski zespół grający muzykę jazz fusion. Został założony w 1985 roku.
Z zespołem związani byli: Aminoto Kosin – klawisze, Uce Haryono – perkusja, Budhi Haryono – perkusja, Candra Darusman – fortepian, Denny TR – gitara, Erwin Gutawa – bas.
Na przełomie lat 80. i 90. zespół występował w programie telewizyjnym Gita Remaja na antenie stacji TVRI, gdzie wraz z grupą wokalną Trio Belel spopularyzował przebój pt. „Jangan Salah”. W 1986 r. grupa wystąpiła na .
Zespół swoje albumy nagrywał z udziałem różnych wokalistów, cechował się bowiem brakiem stałego wokalu. Z grupą współpracowali tacy muzycy jak Dian Pramana Poetra i Lydia Nursaid (utwór „Rintangan”), January Christy i Ricki Basuki (utwór „Yang Terjadi”), Harvey Malaihollo (utwór „Kisah Kehidupan”) czy Ruth Sahanaya (utwór „Masa Kecil”).
Dyskografia.
Źródło:

</doc>
<doc id="5121194" url="https://pl.wikipedia.org/wiki?curid=5121194" title="Magdasz">
Magdasz

Magdasz – część Koniecpola, położona w jego zachodniej części. Rozpościera się wzdłuż ulicy o nazwie Przedmieście Magdasz. Do 1954 samodzielna wieś. Na Magdaszu znajduje się stacja kolejowa Koniecpol Magdasz.
Historia.
W latach 1867–1954 Magdasz należał do gminy Koniecpol w powiecie radomszczańskim. W Kongresówce przynależała do guberni piotrkowskiej, a w II RP do woj. łódzkiego, gdzie 2 listopada 1933 wraz z wsią Przysieka utworzyły gromadę o nazwie "Magdasz" w gminie Koniecpol.
Podczas II wojny światowej włączony do Generalnego Gubernatorstwa. Po wojnie powrócono do stanu sprzed z 1939, a Magdasz stanowił jedną z gromad gminy Koniecpol.
W związku z reformą znoszącą gminy jesienią 1954 roku, gromadę Magdasz (Magdasz i Przysiekę) włączono do Koniecpola, który równocześnie przyłączono do powiatu włoszczowskiego w woj. kieleckim. Obecnie należy do powiatu częstochowskiego w województwie śląskim.

</doc>
<doc id="5121195" url="https://pl.wikipedia.org/wiki?curid=5121195" title="Przysieka (Koniecpol)">
Przysieka (Koniecpol)

Przysieka – część Koniecpola, położona w jego południowo-zachodniej części. Rozpościera się wzdłuż ulicy o nazwie Przedmieście Przysieka. Do 1954 samodzielna wieś związana administracyjnie z Magdaszem.
Historia.
W latach 1867–1954 Przysieka należała do gminy Koniecpol w powiecie radomszczańskim. W Kongresówce przynależała do guberni piotrkowskiej, a w II RP do woj. łódzkiego, gdzie 2 listopada 1933 wraz z wsią Magdasz utworzyła gromadę o nazwie "Magdasz" w gminie Koniecpol.
Podczas II wojny światowej włączony do Generalnego Gubernatorstwa. Po wojnie powrócono do stanu sprzed z 1939, a Przysieka nadal stanowiła część gromady Magdasz w gminie Koniecpol.
W związku z reformą znoszącą gminy jesienią 1954 roku, gromadę Magdasz (Magdasz i Przysiekę) włączono do Koniecpola, który równocześnie przyłączono do powiatu włoszczowskiego w woj. kieleckim. Obecnie należy do powiatu częstochowskiego w województwie śląskim.

</doc>
<doc id="5121196" url="https://pl.wikipedia.org/wiki?curid=5121196" title="Single numer jeden w roku 2019 (Litwa)">
Single numer jeden w roku 2019 (Litwa)

Notowania Singlų Top 100 publikowane i kompletowane są przez organizację AGATA w oparciu o cotygodniowe wyniki sprzedaży cyfrowej i fizycznej singli na Litwie, a także częstotliwość odtwarzania utworów w serwisach streamingowych takich jak; Spotify, Deezer, Apple Music, iTunes, Google Play i Shazam. Poniżej znajduje się tabela prezentująca najpopularniejsze single w danych tygodniach w roku 2019.
W 2019 osiem singli różnych artystów osiągnęło szczyt litewskiego notowania AGATA.

</doc>
<doc id="5121198" url="https://pl.wikipedia.org/wiki?curid=5121198" title="Szkoła pielęgniarstwa w Warszawie przy Szpitalu Starozakonnych">
Szkoła pielęgniarstwa w Warszawie przy Szpitalu Starozakonnych

Szkoła pielęgniarstwa w Warszawie przy Szpitalu Starozakonnych – utworzona w 1923 roku szkoła pielęgniarstwa. Był to drugi tego typu ośrodek w Warszawie.
Szkoła przyjmowała kandydatów z minimum sześcioma klasami szkoły średniej. Nauka w szkole trwała 28 miesięcy.
Egzamin końcowy upoważniał do tytułu "Pielęgniarki Zawodowej".
Wszystkie absolwentki szkoły miały możność składania egzaminów państwowych i należenia do Polskiego Stowarzyszenia Pielęgniarek Zawodowych.
W 1921 roku powstało Towarzystwo Popierania Szkoły Pielęgniarstwa (T.P.S.P.), którego zadaniem było zorganizowanie wzorowej szkoły dla uczennic, bez różnicy wyznania. Szkoła została otwarta 8 lipca 1923 roku, a pierwszy zespół słuchaczek liczył 22 osoby. Organizatorką szkoły była Amelia Greenwald. Istniała wprawdzie od 1921 roku Warszawska Szkoła Pielęgniarstwa, ale nie przyjmowała dziewcząt pochodzenia żydowskiego. Szkoła mieściła się początkowo na II piętrze budynku administracyjnego Szpitala Starozakonnych na Czystem a później oddano także do użytku 3 piętro tego budynku według planów H. Stifelmana.
Wykłady teoretyczne prowadzone były przez lekarzy ze Szpitala na Czystem oraz instruktorkę pielęgniarkę p. Hoffman. W listopadzie 1925 roku szkołę ukończył pierwszy rocznik pielęgniarek. Amelia Greenwald wycofała się z pracy w szkole po 3 latach pobytu w Polsce w grudniu 1926 roku, a na jej miejsce dyrektorką została Sabina Schindlerówna. W szkole istniało Stowarzyszenie Absolwentek Szkoły Pielęgniarstwa Szpitala Starozakonnych na Czystem. W 1928 szkoła liczyła około 75 słuchaczek i miała 45 absolwentek.
Około 1932 roku wprowadzono nową organizację Szpitala Starozakonnych i utworzono oddział pielęgniarski. Panie Szapiro i Epstein prowadziły wtedy ten oddział. Spadło też zapotrzebowanie na pielęgniarki w szpitalu ze względu na kryzys ekonomiczny.
Uczennice dzieliły się na probantki, uczennice I i II roku, a po skończeniu były pielęgniarkami społecznymi lub pielęgniarkami szpitalnymi. Wykładano anatomię i fizjologię, bakteriologię,
higienę osobistą, chemię stosowaną, gotowanie i odżywianie, gospodarstwo szpitalne, farmakologię, elementarne zasady i metody pielęgniarstwa, bandażowanie, historię pielęgniarstwa, patologię, pielęgnowanie w chorobach wewnętrznych, pielęgnowanie w chorobach chirurgicznych, dietę w chorobach, psychologię, pielęgnowanie w chorobach zakaźnych, pielęgnowanie w chorobach dzieci i niemowląt, masaż, zasady etyki, pielęgniarstwo ginekologiczne i narządów moczopłciowych, pielęgniarstwo w chorobach ortopedycznych, technikę sali operacyjnej, pielęgniarstwo położnicze, pielęgnowanie w chorobach umysłowych i nerwowych, pielęgnowanie w chorobach skórnych i wenerycznych, higienę publiczną, pielęgnowanie w wypadkach nagłych i ratownictwo, wstęp do pielęgniarstwa zdrowia publicznego i opieki społecznej, wstęp do badań laboratoryjnych, język angielski, wybrane przedmioty obieralne oraz prowadzono zajęcia praktyczne. W czasie okupacji szkoła przeniosła się do Getta gdzie funkcjonowała jako Żydowska Szkoła Pielęgniarek i była kierowana przez Lubę Blum-Bielicką.

</doc>
<doc id="5121207" url="https://pl.wikipedia.org/wiki?curid=5121207" title="Czyreń gąbczasty">
Czyreń gąbczasty



</doc>
<doc id="5121211" url="https://pl.wikipedia.org/wiki?curid=5121211" title="Czyreń rdzawy">
Czyreń rdzawy



</doc>
<doc id="5121212" url="https://pl.wikipedia.org/wiki?curid=5121212" title="Rdzawoporka">
Rdzawoporka



</doc>
<doc id="5121213" url="https://pl.wikipedia.org/wiki?curid=5121213" title="Boks na Igrzyskach Afrykańskich 1965">
Boks na Igrzyskach Afrykańskich 1965

Wyniki zawodów bokserskich, które rozgrywane były od 18 do 25 lipca 1965 w Brazzaville w Republice Konga.
Walczono w 10 kategoriach wagowych. Startowali tylko mężczyźni.

</doc>
<doc id="5121214" url="https://pl.wikipedia.org/wiki?curid=5121214" title="Boks na Igrzyskach Afrykańskich 1973">
Boks na Igrzyskach Afrykańskich 1973

Wyniki zawodów bokserskich, które rozgrywane były od 7 do 18 stycznia 1973 w Lagos w Nigerii.
Walczono w 11 kategoriach wagowych. Startowali tylko mężczyźni.

</doc>
<doc id="5121215" url="https://pl.wikipedia.org/wiki?curid=5121215" title="Łukasze">
Łukasze



</doc>
<doc id="5121217" url="https://pl.wikipedia.org/wiki?curid=5121217" title="Gwiazda Szaulisów">
Gwiazda Szaulisów



</doc>
<doc id="5121220" url="https://pl.wikipedia.org/wiki?curid=5121220" title="Medal Gwiazdy Szaulisów">
Medal Gwiazdy Szaulisów



</doc>
<doc id="5121222" url="https://pl.wikipedia.org/wiki?curid=5121222" title="Cryptocephalus vittatus">
Cryptocephalus vittatus



</doc>
<doc id="5121226" url="https://pl.wikipedia.org/wiki?curid=5121226" title="Chrysolina polita">
Chrysolina polita



</doc>
<doc id="5121232" url="https://pl.wikipedia.org/wiki?curid=5121232" title="Krzyż za Ratowanie Życia">
Krzyż za Ratowanie Życia



</doc>
<doc id="5121239" url="https://pl.wikipedia.org/wiki?curid=5121239" title="Li Wenwen">
Li Wenwen

Li Wenwen (); ur. 5 marca 2000 w Anshan) – chińska sztangistka, mistrzyni świata i Azji.
W kwietniu 2019 roku zdobyła złoty medal mistrzostw Azji, uzyskując wynik 322 kg w dwuboju. We wrześniu tego samego roku zdobyła złoty medal na mistrzostwach świata w Pattayi, uzyskując wynik 332 kg w dwuboju. W 2021 ponownie została mistrzynią Azji, jednocześnie na tych mistrzostwach ustanowiła z wynikiem 335 kg nowy rekord świata w dwuboju.
Również w 2021 roku, brała udział w letnich igrzyskach olimpijskich w Tokio. Wywalczyła tam złoty medal, jednocześnie ustanawiając rekordy olimpijskie w rwaniu, podrzucie i dwuboju.

</doc>
<doc id="5121252" url="https://pl.wikipedia.org/wiki?curid=5121252" title="Hou Zhihui">
Hou Zhihui

Hou Zhihui (; ur. 18 marca 1997) – chińska sztangistka, mistrzyni olimpijska i mistrzyni świata.
W 2021 na letnich igrzyskach olimpijskich w Tokio zdobyła złoty medal w swej kategorii wagowej (wynik: 210 kg). Wyprzedziła tam Saikhom Mirabai Chanu z Indii oraz Indonezyjkę Windy Cantikę Aisah. Zwyciężyła także na mistrzostwach świata w Aszchabadzie w 2018 roku, a podczas mistrzostw świata w Pattayi była druga w wadze koguciej, przegrywając tylko z rodaczką - Jiang Huihua.

</doc>
<doc id="5121253" url="https://pl.wikipedia.org/wiki?curid=5121253" title="Tadeusz Marian Wrześniowski">
Tadeusz Marian Wrześniowski

Tadeusz Marian Wrześniowski (ur. 6 września 1890, zm. 16 stycznia 1957) – polski prawnik i żołnierz, doktor praw, podpułkownik audytor Wojska Polskiego.
Życiorys.
Urodził się 6 września 1890. Podczas I wojny światowej mianowany porucznikiem w rezerwie piechoty ze starszeństwem z dniem 1 stycznia 1916. Do 1918 był przydzielony do 67 pułku piechoty. W maju 1918 na Wydziale Prawa Uniwersytetu Lwowskiego uzyskał stopień doktora praw.
Po odzyskaniu przez Polskę niepodległości został przyjęty do Wojska Polskiego. Został awansowany na stopień kapitana w korpusie oficerów sądowych ze starszeństwem z dniem 1 czerwca 1919. W 1923 był kierownikiem Wojskowego Sądu Rejonowego w Brześciu nad Bugiem. W 1924 był sędzią śledczym w Wojskowym Sądzie Okręgowym Nr IX, także w Brześciu. Został awansowany na majora ze starszeństwem z dniem 1 stycznia 1928. Od lat 20. do 1939 był prokuratorem przy WSO IX. W tym okresie został awansowany na stopień podpułkownika ze starszeństwem z 1 stycznia 1936.
Zmarł 16 stycznia 1957. Został pochowany na cmentarzu parafii Narodzenia Najświętszej Maryi Panny w Mińsku Mazowieckim.
Odznaczenia.
polskie
austro-węgierskie

</doc>
<doc id="5121254" url="https://pl.wikipedia.org/wiki?curid=5121254" title="Tadeusz Wrześniowski">
Tadeusz Wrześniowski



</doc>
<doc id="5121256" url="https://pl.wikipedia.org/wiki?curid=5121256" title="Medal Ochotników Założycieli Armii Litewskiej">
Medal Ochotników Założycieli Armii Litewskiej



</doc>
<doc id="5121260" url="https://pl.wikipedia.org/wiki?curid=5121260" title="Park Narodowy „Kalewalskij”">
Park Narodowy „Kalewalskij”

Park Narodowy „Kalewalskij” (ros. Национальный парк «Калевальский») – park narodowy położony w Republice Karelii w północno-zachodniej europejskiej części Rosji. Znajduje się na granicy z Finlandią, w rejonie miejskim Kostomuksza, a jego obszar wynosi 743,43 km². Park został utworzony dekretem rządu Federacji Rosyjskiej z dnia 30 listopada 2006 roku. Zarząd parku znajduje się w mieście Kostomuksza.
Opis.
Park został utworzony w celu ochrony naturalnych lasów sosnowych. Drzewostany z sosną na ponad 80% powierzchni Parku mają ponad 120 lat, w wielu miejscach ich wiek przekracza 300 lat, przy czym pojedyncze okazy osiągają 400–500 lat. Oprócz dziewiczych lasów znajdują się tu rzadkie ekosystemy bagienne i jeziorne (bagna to około 19% powierzchni parku). Sieć hydrograficzna obejmuje około 250 rzek i strumieni oraz 400 jezior o łącznej powierzchni około 9 tysięcy hektarów. Największymi rzekami są Sudno, Wierch i Kuito, a największymi jeziorami Kenas, Lewi i Maria-Szeleka. 
Fauna i flora.
Flora i fauna jest typowa dla północnej tajgi. Występują tu 333 gatunki roślin naczyniowych. Jest 160 gatunków mchów i 167 porostów.
W parku zamieszkuje 37 gatunków ssaków. Jest tu dużo wiewiórek pospolitych ("Sciurus vulgaris"), kun leśnych ("Martes martes"), rosomaków ("Gulo gulo") niedźwiedzi brunatnych ("Ursus arctos") i reniferów tundrowych ("Rangifer tarandus"). Żyją tu też w niewielkiej liczebności rysie euroazjatyckie ("Lynx lynx") wilki szare ("Canis lupus"), norki amerykańskie ("Mustela vison"), bobry kanadyjskie ("Castor canadensis").
Teren parku zamieszkuje 143 gatunki ptaków, w tym 127 gniazdujących. Są to m.in.: głuszec zwyczajny ("Tetrao urogallus"), jarząbek zwyczajny ("Tetrastes bonasia"), cietrzew zwyczajny ("Lyrurus tetrix"), nur czarnoszyi ("Gavia arctica"), łabędź krzykliwy ("Cygnus cygnus"), gęś zbożowa ("Anser fabalis"), mewa żółtonoga ("Larus fuscus"), rybołów zwyczajny ("Pandion haliaetus"), bielik ("Haliaeetus albicilla") i kania czarna ("Milvus korschun"). Bagna zamieszkuje 12 gatunków ptaków, m.in. żuraw zwyczajny ("Grus grus"), pardwa mszarna ("Lagopus lagopus") i siewka złota ("Pluvialis apricaria").
Z ryb występują tu m.in.: sieja pospolita ("Coregonus lavaretus"), sielawa europejska ("Coregonus albula"), pstrąg potokowy ("Salmo trutta" m. "fario"), lipień pospolity ("Thymallus thymallus"), szczupak pospolity ("Esox lucius") i okoń pospolity ("Perca fluviatilis").
Klimat.
Obszar charakteryzuje się mroźnymi i długimi zimami (pokrywa śnieżna 170–180 dni). Średnia temperatura lipca wynosi około +14,5 °С, a stycznia około -12,5 °С.

</doc>
<doc id="5121266" url="https://pl.wikipedia.org/wiki?curid=5121266" title="Anthony Jung">
Anthony Jung

Anthony Jung (ur. 3 listopada 1991 w Villajoyosa) – niemiecki piłkarz hiszpańskiego pochodzenia występujący na pozycji obrońcy w niemieckim klubie Werder Brema. Wychowanek Eintrachtu Frankfurt, w trakcie swojej kariery grał także w takich zespołach, jak FSV Frankfurt, RB Leipzig, Ingolstadt 04 oraz Brøndby IF. Młodzieżowy reprezentant Niemiec.

</doc>
<doc id="5121267" url="https://pl.wikipedia.org/wiki?curid=5121267" title="Awanhard-2 Kramatorsk">
Awanhard-2 Kramatorsk

Awanhard-2 Kramatorsk (ukr. ФК «Авангард-2» Краматорськ) – ukraiński klub piłkarski, mający siedzibę w mieście Kramatorsk, w obwodzie donieckim, na wschodzie kraju, grający w sezonie 2019/20 w rozgrywkach ukraińskiej Drugiej ligi.
Historia.
Chronologia nazw:
Klub piłkarski Awanhard-2 został założony w Kramatorsku w 2019 roku jako druga drużyna klubu Awanhard Kramatorsk. W czerwcu 2019 roku klub zgłosił się do rozgrywek Drugiej ligi (D3) i otrzymał status profesjonalny. Klub miał cel dawać przepustkę do wielkiego futbolu utalentowanej lokalnej młodzieży, a także zapewniać trening gry dla zawodników, którzy albo nie kwalifikują się do wyjściowego składu głównej drużyny, albo wracają do zdrowia po kontuzjach.
Sezon 2019/20 zespół zakończył na przedostatniej 10.pozycji w grupie B, ale już w następnym sezonie zrezygnował z dalszych występów.
Barwy klubowe, strój, herb, hymn.
Klub ma barwy zielono-żółte. Piłkarze swoje domowe spotkania zazwyczaj grają w zielonych koszulkach, zielonych spodenkach oraz zielonych getrach.
Sukcesy.
Trofea międzynarodowe.
Do chwili obecnej klub jeszcze nigdy nie zakwalifikował się do rozgrywek europejskich.
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich.
Piłkarze, trenerzy, prezydenci i właściciele klubu.
Piłkarze.
Aktualny skład zespołu.
Klub ma na sezon wspólną listę zawodników z główną drużyną.
Struktura klubu.
Stadion.
Klub piłkarski rozgrywa swoje mecze domowe stadionie Prapor w Kramatorsku, który może pomieścić 6000 widzów.

</doc>
<doc id="5121268" url="https://pl.wikipedia.org/wiki?curid=5121268" title="Latina Volley">
Latina Volley



</doc>
<doc id="5121270" url="https://pl.wikipedia.org/wiki?curid=5121270" title="Nicolai Rapp">
Nicolai Rapp

Nicolai Rapp (ur. 13 grudnia 1996 w Heidelbergu) – niemiecki piłkarz występujący na pozycji pomocnika w niemieckim klubie Werder Brema. Wychowanek 1899 Hoffenheim, w trakcie swojej kariery grał także w takich zespołach, jak Greuther Fürth, Erzgebirge Aue, Union Berlin oraz Darmstadt 98. Młodzieżowy reprezentant Niemiec.

</doc>
