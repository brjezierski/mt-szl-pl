<doc id="5165172" url="https://pl.wikipedia.org/wiki?curid=5165172" title="Scott Holtzman">
Scott Holtzman

Scott Aaron Holtzman (ur. 30 września 1983 w Knoxville) – amerykański zawodnik mieszanych sztuk walki, który obecnie rywalizuje w dywizji lekkiej w UFC, były zawodnik i mistrz wagi lekkiej Xtreme Fighting Championships.
Życiorys.
Urodził się w Knoxville, w stanie Tennessee, a dzieciństwo spędził w Fountain City. Uczęszczał do Centralnego Liceum, gdzie grał w piłkę nożną i baseball. W szkole średniej grał także w hokeja na lodzie w Amatorskim Stowarzyszeniu Hokejowym w Knoxville. Po ukończeniu szkoły średniej uczęszczał do Hiwassee College, gdzie również grał w baseball i uzyskał stopień naukowy Associate w Business Administration. Przeniósł się z Hiwassee na University of Tennessee, gdzie grał w hokeja klubowego i tam uzyskał tytuł licencjata z socjologii. W latach 2008-09 krótko grał w drużynie Knoxville Ice Bears.
Kariera MMA.
Wczesna kariera i początki w XFC.
Swoją profesjonalną karierę w mieszanych sztukach walki rozpoczął w 2009 roku. Po zgromadzeniu amatorskiego rekordu 4-0 podpisał kontrakt z Xtreme Fighting Championships (XFC). W debiucie dla tej organizacji pokonał Brandona Demastesa przez duszenie zza pleców na gali XFC16: "High Stakes" przed publicznością w swoim mieście. Swoje kolejne dwie walki z Mattem Mettsem (XFC 18: "Music City Mayhem") i Chrisem Cogginsem (XFC 20: "High Octane") wygrał w pierwszej rundzie kolejno przez nokaut i techniczny nokaut.
Mistrz wagi lekkiej XFC.
Rok 2013 rozpoczął od wygranej przez jednogłośną decyzję nad Jasonem Hicksowem w pojedynku będącym eliminatorem do starcia o tytuł wagi lekkiej na XFC 22: "Crossing The Line". Po walce z Hicksem miał zmierzyć się z ówczesnym mistrzem XFC wagi lekkiej, Nickiem Newellem, o pas tej kategorii wagowej. W maju 2013 roku poinformowano, że rywal odmówił walki z nim. Według prezesa organizacji, Johna Prisco, Newell miał nadzieję, że zmierzy się z byłymi zawodnikami UFC, aby móc ubiegać się o awans do UFC. Prisco uważał jednak, że Holtzman zasłużył z Newellem o tytuł. Ostatecznie Prisco pozbawił Newella pasa i zestawił Holtzmana z Johnem Mahlowem, w walce o pas wagi lekkiej na "XFC 24: Collision Course." 14 czerwca 2013 r. zdobył tytuł mistrzowski pokonując Mahlowa przez TKO w drugiej rundzie.
Na "XFC 26: Night of Champions III" pierwszy raz obronił tytuł, gdzie jednogłośnie wygrał z Rogerem Carrollem. Po przerwie spowodowanej częściowo brakiem renomowanych przeciwników i skupieniem się XFC na nowych międzynarodowych partnerstwach, Holtzman stoczył walkę poza XFC przeciwko George'owi Sheppardowi na "Premier Fighting Championships (PFC) 9: Unstoppable". Wygrał jednogłośną decyzją.
UFC.
14 sierpnia 2014 roku ogłoszono, że podpisał kontrakt z UFC na cztery walki.
W pierwszej walce zadebiutował przeciwko Anthony'emu Christodoulou 8 sierpnia 2015 roku na "UFC Fight Night 73". Wygrał walkę przez poddanie w trzeciej rundzie.
W swojej drugiej walce 2 stycznia 2016 roku na gali "UFC 195" zmierzył się z Drewem Doberem. Odnotował pierwszą porażkę w karierze przegrywając jednogłośną decyzją sędziów.
Następnie zmierzył się z Codym Pfisterem 13 lipca 2016 roku podczas "UFC Fight Night 91". Zwyciężył jednogłośną decyzją.
17 grudnia 2016 roku na "UFC on Fox 22" stoczył walkę z Joshem Emmettem. Przegrał walkę jednogłośną decyzją.
22 kwietnia 2017 roku na "UFC Fight Night 108" zmierzył się z Michaelem McBride. Wygrał walkę jednogłośną decyzją.
Podczas "UFC Fight Night 123", które odbyło się 9 grudnia 2017 roku skrzyżował rękawice z Darrellem Horcherem i wygrał walkę jednogłośną decyzją.
25 stycznia 2018 ogłosił, że podpisał nowy, czterowalkowy kontrakt z UFC.
6 października 2018 roku na gali "UFC 229" zawalczył z Alanem Patrickiem. Wygrał walkę przez nokaut w trzeciej rundzie.
17 lutego 2019 r. na gali "UFC on ESPN 1" przegrał jednogłośną decyzją z Nikem Lentzem.
Później doszło do jego walki z Dong Hyunem na "UFC on ESPN 5". Wygrał walkę przez TKO z powodu przerwania i uniemożliwienia przez lekarza jemu rywalowi dalszej walki.
Podczas "UFC Fight Night 167" zmierzył się z Jimem Millerem 15 lutego 2020. Wygrał walkę jednogłośną decyzją sędziów oraz otrzymał pierwszy bonus finansowy za "walkę wieczoru".
8 sierpnia 2020 podczas "UFC Fight Night 174" został znokautowany obrotowym backfistem przez Beneila Dariusha w pierwszej rundzie.
Na "UFC na ABC 2" 10 kwietnia 2021 roku skrzyżował rękawice z Mateuszem Gamrotem. Holtzman musiał uznać wyższość Polaka, kiedy ten trafiąc go prawym sierpowym powalił go na matę i chwilę później zakończył walkę.
Podczas gali "UFC Fight Night 215", która odbyła się 3 grudnia 2022 zmierzył się z weteranem UFC, Clay'em Guidą. Przegrał niejednogłośną decyzją sędziów (29-28, 28-29, 29-28). Po przegranej ogłosił przejście na sportową emeryturę.

</doc>
<doc id="5165175" url="https://pl.wikipedia.org/wiki?curid=5165175" title="Renault Kangoo BeBop">
Renault Kangoo BeBop



</doc>
<doc id="5165178" url="https://pl.wikipedia.org/wiki?curid=5165178" title="Gracias Por La Música">
Gracias Por La Música



</doc>
<doc id="5165180" url="https://pl.wikipedia.org/wiki?curid=5165180" title="Polski Zespół Śpiewaczy „Hutnik”">
Polski Zespół Śpiewaczy „Hutnik”

Polski Zespół Śpiewaczy „Hutnik” (PZŚ „Hutnik”) – polski chór mieszany działający na Zaolziu w ramach Sdružení uměleckých a zájmových aktivit Třinec, z.s..
Historia.
Polski Zespół Śpiewaczy „Hutnik” powstał w 1954 roku. Założycielami „Hutnika” byli pierwszy dyrygent chóru Karol Wronka i pierwszy prezes Mieczysław Piechaczek.
W odróżnieniu od innych polskich chórów w regionie, „Hutnik” nie funkcjonował przy Kole PZKO, lecz przy związkach zawodowych Huty Trzyniec, później Klubie Zakładowym RZZ i Jednolitym Ośrodku Kultury HT.
Początkowo składał się z członków chóru męskiego Stowarzyszenia Młodzieży Polskiej, działającego w latach 1947–1952 z Trzyńca. Grupę tę zasilili śpiewacy z okolicznych miejscowości, zwłaszcza z Lesznej Dolnej. W roku 1955 rozpoczął działalność chór żeński „Hutnika”. Oprócz chórów męskiego, żeńskiego i mieszanego w ramach „Hutnika” działały także trzy tercety żeńskie i dwa kwartety męskie. Każdy z chórów „Hutnika” miał swój własny repertuar. W latach 1995–2004 podział na chóry męski i żeński zanikł. Od tej pory chór działał jako jeden chór mieszany pod oficjalną nazwą Polski Zespół Śpiewaczy „Hutnik”. W 1982 roku zespół skupiał łącznie 123 osoby. Występy chórzystów uatrakcyjniali współpracujący z „Hutnikiem” Trzyniecka Orkiestra Kameralna (Czechy), soliści, tacy jak Alina Farna-Podskalska (Czechy), Władysław Czepiec (Czechy), pianistka Beata Drzewiecka (Polska), obecnie harfista Wojciech Trefon (Polska), oraz grafik Yurii Bukalo (Ukraina). 
Prezesi.
Pierwszym prezesem PZŚ „Hutnik”, jak również jego współzałożycielem był Mieczysław Piechaczek. Pełnił on obowiązki prezesa w latach 1954–1958. Po rezygnacji M. Piechaczka funkcję prezesa objął Oskar Körner. Po zmianach na stanowisku prezesa i kierownika organizacyjnego (O. Körner (1958-1960), Karol Sikora (1960-1965), Bogumił Goj (1965-1966), Władysław Martynek (1966-1969)) w 1969 roku funkcję tę objął Jan Hławiczka. 40 lat jego pracy organizacyjnej to okres największych osiągnięć „Hutnika” i całego śpiewactwa zaolziańskiego. Dowodem szacunku, jakim cieszył się on w środowisku śpiewaczym, było wybranie go w 1992 roku na prezesa Zrzeszenia Śpiewaczo-Muzycznego w Republice Czeskiej. Obecną prezeską Polskiego Zespołu Śpiewaczego „Hutnik” jest od 2009 roku Anna Kornuta.
Dyrygenci i kierownicy artystyczni.
Pierwszym dyrygentem, kierownikiem artystycznym i współzałożycielem PZŚ „Hutnik” był Karol Wronka. Następnie stanowisko dyrygenta w 1980 roku przejął Erich Śmiłowski, a następnie w 1982 roku Jerzy Kaleta. W 1985 roku stanowisko dyrygenta i kierownika artystycznego przejął Cezary Drzewiecki. W tych latach Eugeniusz Worek pełnił rolę jako asystent dyrygenta. W kolejnych latach (od 1999 roku) dyrygentką była Ewa Wigezzi, a po niej w 2003 roku funkcję tę przejęła Aleksandra Zeman. W 2006 roku ponownie rozpoczął pracę z „Hutnikiem” Cezary Drzewiecki, którego od roku 2015 do 2017 zastępowała Anna Ostrowska.
Wyjazdy i występy w regionie i za granicą.
W ciągu swej wieloletniej kariery „Hutnik” wielokrotnie prezentował swoje umiejętności w regionie i w ośrodkach muzycznych Europy.
Pierwsze zagraniczne tournée w latach 50. i 60. prowadziły głównie do Polski. Występ „Hutnika” na ogólnopolskim festiwalu chórów „O laur XX-lecia PRL” w 1965 roku był istotny w jego karierze, gdyż od tej pory Polski Zespół Śpiewaczy „Hutnik” był w Polsce postrzegany jako najbardziej dojrzały artystycznie chór zaolziański. W 1970 roku zespół wziął udział w „I Światowym Festiwalu Chórów Polonijnych w Koszalinie”. Zespół „Hutnik” był najliczniejszym zespołem polonijnym i reprezentował najwyższy poziom. Walory te zapewniły mu udział w niemal wszystkich późniejszych edycjach Festiwalu (w 12 spośród 14).
W późniejszych latach „Hutnik” wystąpił w prawie wszystkich krajach Europejskich. Chór odwiedził m.in. praskie Klementinum (1995), Słowację, Holandię (1995), Szwajcarię (1996), Francję (1996), Niemcy (1997), Wielką Brytanię (1997), Rzym (1998), Łotwę (1999), Belgię, Bośnię i Hercegowina, Bułgarię, Chorwację, Rumunię, Wilno (2001), Finlandię (2002), Węgry, Filharmonię Berlińską w Berlinie (2011)
W roku 1997 PZS „Hutnik” gościł w Londynie na zaproszenie „Mazurów” i wystąpił w katedrze w Winchester. 
Repertuar.
Repertuar PZŚ „Hutnik” obejmuje utwory świeckie i sakralne najbardziej znanych światowych kompozytorów, jak również utwory kompozytorów pochodzących z Zaolzia. Chór wykonuje utwory w różnych językach (polski, czeski, słowacki, rosyjski, angielski, niemiecki, włoski, węgierski, ukraiński, chorwacki, litewski, w łacinie, …). W repertuarze została również zachowana tradycyjna regionalna muzyka ludowa.
Kiedy w repertuarze „Hutnika” zaczęła przeważać muzyka sakralna, zespół coraz częściej występował w kościołach i świątyniach. Takich jak np. Kościół Mariacki w Krakowie (1992), Bazylika Św. Krzyża w Warszawie (1993), z którego msza była emitowana przez Polskie Radio. Zespół został również zaproszony przez telewizję ÖRF do nagrania programu w jej wiedeńskim studiu (1994).
Nagrania.
PZŚ „Hutnik” zaolziański zespół postanowił utrwalać swój repertuar. W 1990 roku ukazała się pierwsza płyta długogrającą pt. „Znasz-li ten kraj”. Zaledwie trzy lata później kolejna, tym razem kompaktowa, płyta pt. „Tu jest mój dom”. W 2008 roku „Hutnik” nagrał trzecią z kolei płytę pt. „Słyszę z nieba muzykę”, która zawiera polskie kolędy.

</doc>
<doc id="5165181" url="https://pl.wikipedia.org/wiki?curid=5165181" title="Nuklearny Gandhi">
Nuklearny Gandhi

Nuklearny Gandhi () – legenda miejska i mem internetowy, związany z serią komputerowych strategicznych gier turowych "Civilization". Według tej legendy błąd w grze "Civilization" z 1991 roku miał sprawić, że Mahatma Gandhi – pacyfistyczny przywódca Indii – zachowywał się agresywnie wobec innych graczy i chętnie używał broni nuklearnej.
Informacja na ten temat pojawiła się w internecie po raz pierwszy ok. 2012 roku. „Nuklearny Gandhi” był często przywoływany w kontekście błędów w grach komputerowych i zjawiska przekroczenia zakresu liczb całkowitych. Stał się także easter eggiem w grach z serii "Civilization".
W 2020 roku Sid Meier, twórca pierwszej gry "Civilization" (i którego imieniem sygnowane są kolejne części serii), zaprzeczył prawdziwości legendy, wskazując, że gra z 1991 nigdy nie zawierała błędu związanego z Gandhim. W rzeczywistości „Nuklearny Gandhi” pojawił się (jako żart producentów) dopiero w grze "Civilization V" z 2010 roku.
Opis błędu.
Legenda miejska.
Gra "Civilization" pozwalała graczowi na przewodzenie wybraną cywilizacją w celu odniesienia zwycięstwa nad innymi cywilizacjami i ich przywódcami, sterowanymi przez AI gry. Według miejskiej legendy, każdy przywódca miał mieć przypisany określony poziom agresji w skali od 1 (najmniej agresywny) do 10 (najbardziej agresywny). Przywódca cywilizacji Indii, Mahatma Gandhi, jako jedyny miał mieć współczynnik agresji 1, co wiązało się między innymi z możliwością toczenia przez Indie jedynie wojen obronnych.
W momencie, gdy dana cywilizacja przyjmowała jako ustrój demokrację, oznaczać to miało zmniejszenie poziomu agresji jej przywódcy o 2. W przypadku Gandhiego oznaczałoby to teoretycznie ustawienie poziomu agresji na poziomie -1. Ponieważ jednak współczynnik ten miał być zapisywany jako 8-bitowa liczba całkowita, obejmująca zakres od 0 do 255, poziom agresji – z powodu przekroczenia zakresu liczb całkowitych – miał osiągnąć wartość 255. Oznaczałoby to, że Gandhi stawałby się 25-krotnie bardziej agresywnym przywódcą niż inne agresywne postacie w grze. Rezultatem miał być Gandhi wypowiadający innym graczom wojny z zaskoczenia i hojnie szafujący atakami nuklearnymi.
Błąd miał być wychwycony w późniejszych wersjach "Civilization". Jednocześnie miał się do tego stopnia spodobać twórcom gry, że w późniejszych grach z serii umieszczali nawiązania do „nuklearnego Gandhiego”.
Według innych źródeł błąd pojawił się nie w wersji z 1991 roku, ale w "Civilization II", wydanej w 1996 roku.
Rozpowszechnianie się legendy.
Uwagę o błędzie, mającym zwiększać agresję Gandhiego, w 2012 roku dodał do artykułu, poświęconego grom z serii "Civilization", jeden z użytkowników serwisu internetowego TV Tropes. Uwaga ta nie była poparta żadnym dowodem. W tym samym roku identyczna informacja została dodana w Wikii poświęconej serii. W ten sposób te dwa serwisy internetowe zaczęły być traktowane jako samodzielne źródła informacji na temat „nuklearnego Gandhiego”. W ciągu następnych lat informacja zaczęła żyć własnym życiem i pojawiać się m.in. w publikacjach poświęconych problemowi przekroczenia zakresu liczb całkowitych. Legenda sprawiła, że skojarzenie Gandhiego z arsenałem nuklearnym stało się częścią kultury popularnej. Dopiero w 2020 roku, gdy Sid Meier opublikował swoją biografię, pojawiła się pierwsza oficjalna informacja, przecząca legendzie o „nuklearnym Gandhim”.
Uwagi do legendy.
Brian Reynolds, zaangażowany w prace nad grami z serii "Civilization", wyjaśnił, że w rzeczywistości gra przypisywała każdemu przywódcy jedynie trzy poziomy agresji. Jest prawdą, że Gandhi miał najniższy poziom agresji, ale nie było to niczym wyjątkowym – ta sama sytuacja dotyczyła jednej trzeciej przywódców w grze.
Sid Meier wskazał także, że:
W ocenie Sida Meiera jednym ze źródeł legendy mógł być fakt, że cywilizacja Indii kładła nacisk na badania naukowe. Przyczyniało się to do szybszego odkrycia broni nuklearnej i tym samym możliwości wcześniejszego użycia jej w grze przeciw innym cywilizacjom.
Odniesienia w grach z serii "Civilization".
Po raz pierwszy „nuklearny Gandhi” pojawił się (w charakterze żartu) w grze "Civilization V" z 2010 roku. Odpowiedzialny był za to jeden z programistów, Ed Beach. W "Civilization V" każdemu przywódcy przypisano dwa współczynniki numeryczne, regulujące intensywność produkcji i wykorzystania broni nuklearnej. W przypadku Gandhiego oba te współczynniki miały wartość 12 – najwyższą w grze.
Nawiązanie do legendy pojawiło się także w wydanej w 2016 r. grze "Civilization VI". Każdy przywódca w tej grze ma przypisane cechy (zwane agendami), które modyfikują jego zachowanie w grze. Gandhi ma szczególnie duże prawdopodobieństwo otrzymania agendy zwanej "Nuke Happy"; sprawia ona, że dany przywódca nie ma oporów w używaniu broni nuklearnej i traktuje z szacunkiem inne cywilizacje, których siła opiera się na broni nuklearnej.
Osoby grające w "" za pośrednictwem Steama mogą zdobyć osiągnięcie „moglibyśmy już skończyć z tym żartem”, jeśli użyją broni nuklearnej jako Ćandragupta (alternatywny przywódca Indii).

</doc>
<doc id="5165183" url="https://pl.wikipedia.org/wiki?curid=5165183" title="Kościół św. Jadwigi Śląskiej w Stawie">
Kościół św. Jadwigi Śląskiej w Stawie

Kościół świętej Jadwigi Śląskiej w Stawie – rzymskokatolicki kościół parafialny należący do parafii pod tym samym wezwaniem (dekanat strzałkowski archidiecezji gnieźnieńskiej).
Jest to świątynia wzniesiona w 1780 roku na miejscu poprzedniej, wzmiankowanej w końcu XIV wieku. W 1854 roku od strony zachodniej została dobudowana wieża zwieńczona dachem hełmowym z prześwitem, natomiast pod koniec XIX wieku od strony północnej do nawy została dostawiona murowana kaplica rodziny Lutomskich, od strony południowej jest umieszczona kruchta. Na dwuspadowym dachu pokrytym gontem znajduje się wieżyczka na sygnaturkę. Kościół jest przykładem budownictwa zrębowego, na zewnątrz oszalowanego, wzmocnionego lisicami. Budowla jest orientowana, posiada jednonawowe wnętrze z nieco węższym prezbiterium zamkniętym trójbocznie. We wnętrzu znajduje się późnorenesansowy ołtarz główny ozdobiony krucyfiksem z przełomu XVII i XVIII wieku i barokowymi rzeźbami biskupów i aniołów. Ołtarze boczne reprezentują styl rokokowy, ozdabiają je rzeźby aniołów oraz obrazy: XIX-wieczny św. Jadwigi Śląskiej – patronki parafii i XVIII-wieczny św. Mikołaja. W kaplicy Lutomskich jest umieszczony późnorenesansowy ołtarz wykonany na początku XVII wieku i nagrobna tablica Izydora Lutomskiego, poległego w 1848 roku. Z pozostałych zabytków można wyróżnić: dwie kamienne gotyckie kropielnice i rokokową chrzcielnicę ozdobioną figurą pelikana na gnieździe.

</doc>
<doc id="5165184" url="https://pl.wikipedia.org/wiki?curid=5165184" title="Thomas Chirault">
Thomas Chirault

Thomas Chirault (ur. 15 września 1997 w Corbie) – francuski łucznik, olimpijczyk z Tokio 2020, wicemistrz świata i Europy.
Życie prywatne.
W 2019 ukończył studia chemiczne na Sorbonie. Następnie podjął studia inżynierskie w dziedzinie nanomateriałów na tym samym uniwersytecie.

</doc>
<doc id="5165192" url="https://pl.wikipedia.org/wiki?curid=5165192" title="Charline Schwarz">
Charline Schwarz

Charline Schwarz (ur. 15 stycznia 2001) – niemiecka łuczniczka, brązowa medalistka olimpijska z Tokio 2020 i wicemistrzyni Europy.

</doc>
<doc id="5165196" url="https://pl.wikipedia.org/wiki?curid=5165196" title="Daurski Rezerwat Biosfery">
Daurski Rezerwat Biosfery

Daurski Rezerwat Biosfery (ros. Государственный природный биосферный заповедник «Даурский») – ścisły rezerwat przyrody (zapowiednik) na południu Kraju Zabajkalskiego w Rosji. Znajduje się w pobliżu styku trzech państw: Rosji, Chin i Mongolii, w rejonach onońskim i borzińskim, a jego obszar wynosi 497,64 km². Rezerwat został utworzony dekretem rządu Rosyjskiej Federacyjnej Socjalistycznej Republiki Radzieckiej z dnia 25 grudnia 1987 roku. W 1994 roku został wpisany na listę konwencji ramsarskiej, a w 1997 roku otrzymał status rezerwatu biosfery UNESCO. W 2017 roku wspólnie z jego odpowiednikiem po stronie mongolskiej – Rezerwatem Biosfery Daurii Mongolskiej został wpisany na Listę Światowego Dziedzictwa UNESCO pod nazwą „Krajobrazy Daurii”. Dyrekcja rezerwatu znajduje się w miejscowości Niżnij Casuczej.
Opis.
Rezerwat obejmuje część stepów dauriańskich. Jest to rozległy region (około 300 000 km²) położony na styku granic trzech państw – Rosji, Mongolii i Chin. Główna część regionu ma średnią wysokość 600–700 m n.p.m., w niektórych miejscach występują wzgórza. Rezerwat został utworzony w celu zachowania i zbadania unikalnych ekosystemów bagiennych, stepowych i leśnych Daurii. Na terenie rezerwatu znajduje się około 40 słonych jezior, z których większość istnieje tylko okresowo. Największe z nich to Barun-Torej i Zun-Torej.
Rezerwat składa się z dziewięciu sekcji połączonych w trzy części strefą ochronną o powierzchni 1732,01 km². Największa część to jezioro Barun-Torej i jego otoczenie. 
Flora.
Teren rezerwatu to głównie stepy. Mniejsze obszary zajmują łąki, słone bagna i lasy. Występuje tu 530 gatunków roślin naczyniowych. W zbiorowiskach stepowych dominują trawy kserofityczne. W lasostepie liczne są: morela syberyjska ("Prunus sibirica")"," irga czarna i mongolska ("Cotoneaster mongolicus"), porzeczka dwukolcowa ("Ribes diacanthum"). Na słonych bagnach rosną m.in.: zatrwian złoty ("Limonium aureum)", łużnik syberyjski ("Nitraria sibirica"), potasznik liściasty ("Kalidium foliatum"), szparag krótkolistny ("Asparagus brachyphyllus").
Fauna.
W rezerwacie występuje 50 gatunków ssaków, 324 gatunki ptaków, 3 gatunki gadów, 3 gatunki płazów, 6 gatunków ryb oraz ponad 2000 gatunków bezkręgowców.
Żyją tu tysiące dżereni mongolskich, manule stepowe, świstaki syberyjskie, chinojeże dauryjskie ("Mesechinus dauuricus)," lisy stepowe, wilki szare, jenoty azjatyckie, borsuki azjatyckie, szczekuszki dauryjskie ("Ochotona dauurica)," suwaki mongolskie, alaktagi syberyjskie ("Allactaga sibirica"), łasice syberyjskie, rysie euroazjatyckie.
Rezerwat jest jednym z najważniejszych obszarów ochrony ptaków (konwencja ramsarska). Żyje tu 15 zagrożonych gatunków ptaków, które znajdują się w Czerwonej księdze gatunków zagrożonych IUCN. Są to m.in.: gęś łabędzionosa, mewa reliktowa, drop zwyczajny, żuraw biały, żuraw białoszyi, żuraw białogłowy, żuraw mandżurski, orzeł cesarski, raróg zwyczajny, orlik grubodzioby.
Żyją tu też m.in. żurawie stepowe, kalandry mongolskie ("Melanocorypha mongolica"), łabędzie krzykliwe, orły stepowe, orły przednie, czaple siwe.
Klimat.
Rezerwat znajduje się w strefie klimatu kontynentalnego. Najcieplejszym miesiącem jest lipiec (średnia miesięczna temperatura plus 19–20 °C), najzimniejszym styczeń (średnia miesięczna temperatura minus 24–26 °C). Maksymalne temperatury latem mogą osiągnąć plus 49 °C, a minimalne temperatury zimowe minus 45–47 °C. W ciągu roku występuje średnio 290 mm opadów, głównie latem.

</doc>
<doc id="5165198" url="https://pl.wikipedia.org/wiki?curid=5165198" title="She's So Unusual">
She's So Unusual



</doc>
<doc id="5165202" url="https://pl.wikipedia.org/wiki?curid=5165202" title="Herb księstwa czerskiego">
Herb księstwa czerskiego



</doc>
<doc id="5165206" url="https://pl.wikipedia.org/wiki?curid=5165206" title="Kotłowy Potok">
Kotłowy Potok

Kotłowy Potok – potok będący lewym dopływem Macelowego Potoku w Pieninach, w ich części zwanej Pieninami Czorsztyńskimi. Powstaje na wysokości około 600 m w dolince między Podskalnią Górą a Gołą Górą. Spływa w południowym kierunku przez pola Sromowiec Niżnych i na wysokości około 490 m uchodzi do Macelowego Potoku. Górna część zlewni potoku znajduje się w obrębie porośniętego lasem obszaru Pienińskiego Parku Narodowego, dolna, większa część to pola uprawne Sromowiec Niżnych. U wylotu Kotłowego Potoku opisano stanowisko rzadkiego w Karpatach ostu klapowanego.
Cała zlewnia Kotłowego Potoku znajduje się w obrębie wsi Sromowce Niżne w województwie małopolskim, w powiecie nowotarskim, w gminie Czorsztyn.

</doc>
<doc id="5165207" url="https://pl.wikipedia.org/wiki?curid=5165207" title="Czeriemoszki (rejon lgowski)">
Czeriemoszki (rejon lgowski)

Czeriemoszki () – wieś (ros. село, trb. sieło) w zachodniej Rosji, w sielsowiecie wyszniedieriewienskim rejonu lgowskiego w obwodzie kurskim.
Geografia.
Miejscowość położona jest nad Bykiem (lewy dopływ Sejmu), 5 km od centrum administracyjnego sielsowietu (Wysznije Dieriewieńki), 15 km na południowy wschód od centrum administracyjnego rejonu (Lgow), 68 km na południowy zachód od Kurska.
We wsi znajduje się 119 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 301 osób.

</doc>
<doc id="5165210" url="https://pl.wikipedia.org/wiki?curid=5165210" title="Wysznije Dieriewieńki">
Wysznije Dieriewieńki

Wysznije Dieriewieńki () – wieś (ros. село, trb. sieło) w zachodniej Rosji, centrum administracyjne sielsowietu wyszniedieriewienskiego w rejonie lgowskim (obwód kurski).
Geografia.
Miejscowość położona jest nad Bykiem (lewy dopływ Sejmu), 11 km na południowy wschód od centrum administracyjnego rejonu (Lgow), 65 km na południowy zachód od Kurska.
We wsi znajduje się 138 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwały 283 osoby.

</doc>
<doc id="5165211" url="https://pl.wikipedia.org/wiki?curid=5165211" title="Durowo-Bobrik">
Durowo-Bobrik

Durowo-Bobrik () – wieś (ros. село, trb. sieło) w zachodniej Rosji, w sielsowiecie wyszniedieriewienskim rejonu lgowskiego w obwodzie kurskim.
Geografia.
Miejscowość położona jest w dorzeczu Bobrika (lewy dopływ Rieuta w dorzeczu Sejmu), 10 km od centrum administracyjnego sielsowietu (Wysznije Dieriewieńki), 21 km na południowy wschód od centrum administracyjnego rejonu (Lgow), 66 km na południowy zachód od Kurska.
We wsi znajduje się 70 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 76 osób.

</doc>
<doc id="5165214" url="https://pl.wikipedia.org/wiki?curid=5165214" title="Kościół Matki Bożej Królowej Polski w Zamościu">
Kościół Matki Bożej Królowej Polski w Zamościu

Kościół Matki Bożej Królowej Polski w Zamościu – rzymskokatolicki kościół parafialny należący do parafii pod tym samym wezwaniem (dekanat Zamość diecezji zamojsko-lubaczowskiej).
Poświęcenie placu pod budowę kościoła odbyło się w dniu 10 maja 1983 roku. W dniu 12 czerwca 1999 roku, przy kościele parafialnym, odbyło się spotkanie wiernych diecezji i licznych pielgrzymów spoza diecezji z Ojcem Świętym Janem Pawłem II. Kościół został wzniesiony w latach 1986-1993, kamień węgielny pochodzący z bazyliki św. Piotra w Rzymie, został poświęcony w dniu 13 kwietnia 1987 roku przez papieża Jana Pawła II, wmurowany został w dniu 21 czerwca 1987 roku przez biskupa lubelskiego Bolesława Pylaka. Jest to budowla murowana wybudowana z czerwonej cegły, według projektu mgr inż. Romana Orlewskiego, konstruktorem był inż. Edward Mirowski, inspektorem nadzoru - inż. Edward Typiak; (budowa była prowadzona przez ks. prob. Janusza Romańczuka); konsekrowana została w dniu 8 grudnia 1993 roku przez bpa zamojsko-lubaczowskiego Jana Śrutwę. Kościół został założony na planie wielokąta, wybudowano go w stylu współczesnym, architekturą przypomina koronę nawiązującą do tytułu świątyni.

</doc>
<doc id="5165217" url="https://pl.wikipedia.org/wiki?curid=5165217" title="Skorki Japonii">
Skorki Japonii

Skorki Japonii, dermapterofauna Japonii – ogół taksonów owadów z rzędu skorków (Dermaptera), których występowanie stwierdzono na terenie Japonii.
Według checklisty autorstwa Masaru Nishikawy, bazującej na publikacjach wydanych do 2006 roku, w Japonii stwierdzono 35 gatunków z 21 rodzajów i 7 rodzin skorków.
Anisolabididae.
Z Japonii wykazano:
Chelisochidae.
Z Japonii wykazano:
Diplatyidae.
Z Japonii wykazano:
Kleszczankowate (Spongiphoridae).
Z Japonii wykazano:
Obcężnicowate (Labiduridae).
Z Japonii wykazano:
Pygidicranidae.
Z Japonii wykazano:
Skorkowate (Forficulidae).
Z Japonii wykazano:

</doc>
<doc id="5165223" url="https://pl.wikipedia.org/wiki?curid=5165223" title="Błędowicki kopiec">
Błędowicki kopiec

Błędowicki kopiec () – najwyższy punkt miasta Hawierzowa (348 m n.p.m.)
Wzgórze leży pomiędzy miastem Hawierzów (Havířov) i gminą Cierlicko (Těrlicko).
Przez wzniesienie przebiegają ulice Těšínská (Hawierzów – Czeski Cieszyn) – Padlých Hrdinů (w kierunku Żywocice, Olbrachcice, Sucha Górna) – Na Záguří (w kierunku Błędowice Średnie)
Historia.
W kierunku do Żywocic przy ulicy Padlých Hrdinů znajduje się pomnik tragedii żywocickiej, przypominający o antynazistowskim ruchu oporu ukształtowanym na tym terenie w latach 1938–1945
Podczas rekonstrukcji pomnika w 1984 roku zostało zbudowane opodal Muzeum Ziemi Cieszyńskiej
Kultura.
W latach 1967–1990 były organizowane międzynarodowe wyścigi motocyklowe zwane Zlatý kahanec. Zawody zostały reaktywowane w 2008 roku.
W 2021 roku wyścigi nie odbyły się z powodu pandemii COVID-19.
Geografia.
Błędowicki kopiec jest jednym z wielu wzgórz należących do Wzgórz Cieszyńskich (Těšínské pahorkatiny) okręg morfologiczny Hornotěrlická pahorkatina, które jako część Pogórza Morawsko-Śląskiego rozciągają się pomiędzy miastami Frydek-Mistek, Karwina i Hawierzów.
Hornotěrlická pahorkatina jest środkową częścią Wzgórz Cieszyńskich, która rozciąga się wzdłuż osi między gminami Olbrachcice, Błędowice, Szobiszowice i Toszonowice Górne. Od pozostałych dzielnic oddzielają ją charakterystyczne doliny rzek Łucyna i Stonawka.
Na wzgórzu wznosi się Stružník, prawy dopływ rzeki Łucyny.

</doc>
<doc id="5165227" url="https://pl.wikipedia.org/wiki?curid=5165227" title="Korciepczany Potok">
Korciepczany Potok

Korciepczany Potok – potok będący lewym dopływem Macelowego Potoku w Pieninach, w ich części zwanej Pieninami Czorsztyńskimi. Powstaje na wysokości około 500 m na należących do wsi Sromowce Niżne polach poniżej Podskalniej Góry. Spływa w kierunku południowo-wschodnim i na wysokości około 460 m na Równi pod Trzema Koronami uchodzi do Macelowego Potoku.
Nazwa potoku pochodzi od słowa korciepka – ludowa nazwy czeremchy zwyczajnej. Cała zlewnia Korciepczanego Potoku znajduje się w obrębie wsi Sromowce Niżne w województwie małopolskim, w powiecie nowotarskim, w gminie Czorsztyn.

</doc>
<doc id="5165231" url="https://pl.wikipedia.org/wiki?curid=5165231" title="MK PZKO Karwina-Sowiniec">
MK PZKO Karwina-Sowiniec

Miejscowe Koło PZKO w Karwinie-Sowińcu – zanikłe już koło Polskiego Związku Kulturalno-Oświatowego na Sowińcu (obwód Karwina).
Historia.
Niedługo po powstaniu organizacji PZKO garstka Polaków zebrała się na Sowińcu z chęcią utworzenia miejscowego koła. 16 listopada 1947 zwołano walne zebranie i wybrano zarząd koła na czele z Pawłem Kubaczką, ówczesnym kierownikiem Sowinieckiej szkoły. Do końca roku liczba członków koła wzrosła do 55. Działalność koła zaczęła się pomyślnie rozwijać. W 1948 roku koło liczy już 124 członków. Pierwotnie miało swoją siedzibę w Domu Robotniczym.
W 1962 roku ustaje działalność koła z powodu złego stanu budynku. Zanika chór. Własnymi siłami jednak podreperowano salę i koło nadal pracowało. W 1963 roku przy MK nie działał żaden zespół.
W roku 1965 powstaje czteroosobowy zespół instrumentalny, wznowiono działalność chóru mieszanego. Rozpoczęto remont generalny Domu Robotniczego. Przebudowę zakończono we wrześniu 1966 roku. W 1967 roku zamknięto szkołę na Sowińcu.
Dom Robotniczy był wykorzystywany jeszcze do roku 1969, kiedy ostatnią imprezą była Akademia jubileuszowa z okazji z okazji 50-lecia śpiewactwa na Sowińcu. W tym czasie koło liczyło 152 członków.
Po likwidacji szkoły lokal ten po wielkich perypetiach otrzymało do wieczystego używania MK PZKO. Lokal przebudowano na świetlicę i 27 września 1969 został otwarty.
Liczba członków w 1997 roku spadła do 70. Niestety z powodu braku narybku nie wznowiono już żadnego zespołu. Nadal jednak koło organizowało przynajmniej 4 imprezy rocznie.
Dnia 31 grudnia 2012 Miejscowe Koło PZKO Karwina-Sowiniec ostatecznie zanika.
Działalność.
W kole działały chóry – mieszany i męski (1919 – 1969) pod kierownictwem Franciszka Jarząbka i Franciszka Łukosza.
Sekcję teatralną prowadził i spektakle reżyserował Kleofas Bielczyk. Grywano sztuki pełnospektaklowe, oraz jednoaktówki i skecze.
Sekcją taneczną, składającą się z 6 par kierowała Janina Kubaczka-Kowalska.
Sekcje, teatralna i taneczna, pracowały do roku 1961.
Działał także zespół wokalny „Łobuzy”.
W kole była biblioteka, licząca ponad 300 woluminów.
Do roku 1969 organizowano w Domu Robotniczym seanse filmowe.
Dodatkowo organizowano każdego roku dwa bale, festyn, wigilijki, obchody Międzynarodowego Dnia Kobiet.

</doc>
<doc id="5165233" url="https://pl.wikipedia.org/wiki?curid=5165233" title="Złote Pióro Wolności">
Złote Pióro Wolności

Złote Pióro Wolności – coroczna nagroda dziennikarska przyznawana przez Światowe Stowarzyszenie Gazet i Wydawców (, WAN-IFRA) od 1961 roku. Przynawana jest zarówno osobom indywiudalnym jak i grupom. Celem nagrody jest zwrócenie uwagi na represje rządów i na walczących z nimi dziennikarzy. Zdarzało się, że przyznanie nagrody skutkowało zwolnieniem laureata z więzienia lub zapewniało ochronę przed dalszym prześladowaniem.

</doc>
<doc id="5165235" url="https://pl.wikipedia.org/wiki?curid=5165235" title="The Sonny and Cher Comedy Hour">
The Sonny and Cher Comedy Hour



</doc>
<doc id="5165237" url="https://pl.wikipedia.org/wiki?curid=5165237" title="Geologia Malty">
Geologia Malty

Na geologię Malty składają się sekwencje skał osadowych od późnego oligocenu do późnego miocenu, przecięte przez ciosy ekstensyjne z okresu pliocenu.
Tektonika.
Archipelag maltański położony jest na głównie płytkowodnej platformie kontynentalnej między Sycylią a Afryką Północną, która leży poniżej Cieśniny Sycylijskiej, oddzielając basen Morza Jońskiego od zachodniego basenu śródziemnomorskiego. Wyspy leżą około 200 km na południe od subdukcyjnej granicy między płytą afrykańską a płytą eurazjatycką. Platformę przecina strefa ryftowa utworzona z trzech rowów tektonicznych: pantelleryjskiego, maltańskiego i linosyjskiego. Uskoki ograniczające te rowy są związane z większością trzęsień ziemi, które mają wpływ na archipelag, chociaż niektóre z nich, zwłaszcza z epicentrami na Sycylii, mogą mieć tragiczne skutki, tak jak trzęsienie ziemi w 1693.
Tworzenie wysp.
Archipelag maltański, położony między Sycylią a Tunezją, powstał dzięki wypiętrzeniu skały osadowej. Wzrost ten datowany jest na okres od późnego miocenu do pliocenu. Malta tworzy czubek obróconego uskoku na skraju rowu maltańskiego. W identycznym procesie na południowo-zachodniej stronie rowu powstała wyspa Lampedusa.
Charakter podłoża.
Skały na Malcie są wyłącznie pochodzenia osadowego. Duża ilość wapienia przyczyniła się do powstania starożytnych budowli na wyspie. Skały te pochodzą z pokładów morskich (zasadniczo z lagun) datowanych na okres pomiędzy 25–5 milionów lat temu.
Warstwy geologiczne.
Stratygrafia rozróżnia na wyspach maltańskich pięć formacji geologicznych, w wieku od późnego oligocenu do późnego miocenu.
Oligocen.
Formacja wczesnego wapienia koralowego.
Najstarszą odsłoniętą warstwą skalną Malty jest formacja wczesnego wapienia koralowego (, ), pochodzącą z okresu szatu (~28–23 mln lat temu) o maksymalnej grubości 162 m. Jednostka jest wyeksponowana w niższych partiach klifów w południowo-zachodniej części archipelagu, takich jak Dingli, a także wzdłuż szczelin, szczególnie w pobliżu Mosty i Naxxar. Jest to twardy wapień o jasnoszarym kolorze, porównywalny do późnego wapienia koralowego. W górnej części tej jednostki twarde podłoże węglanowe jest ogólnie rozwinięte, wskazując na okres, w którym dno morskie było odsłonięte. Jest to ta sama formacja, z której został zbudowany Azure Window, spektakularny nadmorski łuk skalny, popularny wśród turystów i filmowców przed jego ostatecznym zawaleniem się w 2017.
Miocen.
Formacja wapienia globigerynowego.
Wapień globigerynowy (, ) jest miękkim, złotym wapieniem pochodzącym z okresu od akwitanu do langu (ok. 23–14 mln lat temu), o grubości od 23 m do 207 m. Zawiera wiele skamieniałości, szczególnie otwornic "globigerina", od których pochodzi jego nazwa. Jest podzielony na trzy warstwy – wczesną (dolną), środkową i późną (górną), a granice między nimi stanowią twarde podłoża, przedstawiające skutki późniejszego odsłonięcia dna morskiego.
Od czasów prehistorycznych wapień ten stanowił większość materiału budowlanego stosowanego na Malcie. Wystawiony na działanie powietrza kamień nabiera różowego koloru, który brązowieje tworząc ochronną patynę. Skały gorszej jakości mogą jednak łatwo ulegać erozji i mogą ulegać . Skała ta była również eksportowana, i została użyta do budowy na Korfu. Maltański wczesny wapień globigerynowy został uznany przez Międzynarodową Unię Nauk Geologicznych jako .
Formacja sinej gliny.
Sina glina (, ) jest niebiesko-szarym mułowcem z okresu od langu do tortonu (około 15–10 mln lat temu) o grubości do 65 m. Wykazuje duże różnice w miąższości i nie występuje kompletnie na większości wschodnich części wysp. Powstała w środowisku głębokowodnym. Tworzy nieprzepuszczalną warstwę pod formacjami Greensand i późnego wapienia koralowego (). Najbardziej widoczny jest w północno-zachodniej części Malty i północno-wschodniej części Gozo. Umożliwia wychwytywanie opadów i tworzenie warstw wodonośnych. Woda jest wydobywana przez studnie lub ucieka przez sporadyczne źródła, gdy wierzchnia warstwa gleby ulegnie erozji.
Formacja Greensand.
Greensand () to piaskowiec zawierający glaukonit z okresu tortonu (ok. 10–7 mln lat temu). Jest koloru żółto-zielonego, w kontakcie z powietrzem przybiera pomarańczowy odcień. Warstwa jest na ogół bardzo cienka, w większości obszarów ma kilkadziesiąt centymetrów, a maksymalna grubość wynosi 11 m. Jest kruchy i dlatego nie nadaje się do celów budowlanych. Przepuszczalny charakter formacji i położenie bezpośrednio nad siną gliną pozwalają na infiltrację wody deszczowej.
Formacja późnego wapienia koralowego.
Górna warstwa, późny wapień koralowy (, ), jest najmłodszą formacją z okresu messynu (ok. 7–5 mln lat temu) i ma około 140 m grubości. Występuje głównie na wyspach Malta, Comino oraz na wschodzie Gozo. Wapień koralowy jest twardy, jasnoszary. Wykorzystywany był często w konstrukcjach wymagających dużej wytrzymałości, szczególnie w fortyfikacjach.
Uskoki.
Warstwy skalne na Malcie leżą stosunkowo płasko, z wyjątkiem stref w pobliżu uskoków, w których skała została pofałdowana. Uskoki mają dwie główne orientacje, z największymi uskokami o kierunku północno-wschodnim, równoległym do linii wysp, chociaż uskoki te są odsłonięte tylko lokalnie; drugi typ to uskoki o tendencji WSW-ENE, z generalnie małymi przemieszczeniami, które dominują w topografia wysp. Największymi uskokami drugiego typu to uskok Victoria Lines na północnej Malcie i uskok Qala na południowym Gozo, mające długość około 18,5 km.
Najnowsza historia geologiczna.
Archipelag maltański łączy z Sycylią podwodny płaskowyż o głębokości mniejszej niż 100 metrów. Podczas różnych regresji morskich na Morzu Śródziemnym Malta była połączona z Sycylią przesmykiem, przez który zwierzęta mogły się przemieszczać, o czym świadczy obecność karłowatości wyspowej (skamieniałości i ), oraz (skamieniałości maltańskiej popielicy gigantycznej "Leithia melitensis"). 

</doc>
<doc id="5165238" url="https://pl.wikipedia.org/wiki?curid=5165238" title="Ochotnicza Straż Pożarna w Suchej Górnej">
Ochotnicza Straż Pożarna w Suchej Górnej

Ochotnicza Straż Pożarna w Suchej Górnej (cz. "Sbor dobrovolných hasičů v Horní Suché") – organizacja społeczna powstała w 1833 roku w Suchej Górnej.
Opis.
OSP w Suchej Górnej jest stowarzyszeniem, którego głównym celem jest zapobieganie pożarom oraz współdziałanie w tym zakresie z Hasičským záchranným sborem České republiky (HZS ČR).
Najwyższym wyróżnieniem tej organizacji jest Honorowa Chorągiew Zarządu Głównego Związku Straży Pożarnej Czech, Moraw i Śląska.
Historia.
XIX wiek.
Historia Ochotniczej Straży Pożarnej w Suchej Górnej sięga pierwszej połowy XIX wieku. Ówczesny właściciel cukrowni, hrabia Larisch-Mönnich założył w 1833 roku drużynę strażacką, złożoną z pracowników zakładu, której celem była ochrona hrabiowskiego majątku. Po zamknięciu cukrowni w 1873 roku hrabia postanowił rozwiązać drużynę.
Początek XX wieku.
Dopiero po 30 latach obywatele Suchej Górnej doczekali się założenia nowej ekipy strażackiej. W dniu 9 sierpnia 1903 roku w gospodzie „Na Kępce” odbyło się otwarte zebranie zwołane z inicjatywy ówczesnego burmistrza Jana Krzystka. Uchwalono na nim założenie Związku Ochotniczej Straży Pożarnej. Zgłosiło się wówczas 28 członków, którzy wybrali nowego komendanta – Rafała Firlę. Po powołaniu do życia drużyny kupiono od firmy Čermak z Teplic czterokołową sikawkę ręczną. Remiza strażacka mieściła się wtedy w budynku hrabiego Larischa, w tzw. „Spichlerzu”. W 1912 roku górnosuszanie zorganizowali współzawodnictwa, w których wzięło udział 21 okolicznych grup pożarnych, łącznie liczyły one 500 strażaków. Organizatorzy zajęli II miejsce.
1918-1945.
W czasach I wojny światowej liczba członków wyraźnie zmalała, gdyż na skutek mobilizacji wielu z nich poszło walczyć na front. Z 38 członków w 1918 roku pozostało tylko 18. W 1922 roku brygadę zreorganizowano. Powołano dwie załogi strażaków oraz oddział sanitariuszy, który liczył 6 członków. W 1932 roku rozpoczęto rozmowy na temat wybudowania nowej remizy strażackiej, ze względu na to, iż stara remiza na „Spichlerzu” była już niewystarczająca. Realizację tego projektu rozpoczęto w sierpniu 1935 roku, położeniem kamienia węgielnego pod budowę. Dokonał tego ówczesny prezes związku Kornel Mackowski oraz komendant Rudolf Toboła. W roku 1936 z inicjatywy obywateli narodowości czeskiej założono drugą drużynę strażacką, która przejęła po ekipie polskiej remizę na „Spichlerzu”. Pierwszym prezesem został Josef Piskoř, a komendantem Augustin Zetek. Głównym tematem zebrań było wybudowanie nowej remizy strażackiej. Otrzymano zezwolenie na budowę na parceli naprzeciw byłego kina (gospoda „U Pastuchy”) i zgodę na wynajem na 99 lat z opłatą roczną w wysokości 10 koron. W 1938 roku położono kamień węgielny i budowlę zadaszono, ale budowy nie ukończono z powodu wydarzeń monachijskich. Ostatnie zebranie polskiego oddziału odbyło się 26 sierpnia 1939 roku. Potem nadszedł okres terroru, niewoli i przemocy. Majątki skonfiskowano. Z okresu 1939–1945 nie zachowały się żadne dokumenty. Działalność obu drużyn została wznowiona 3 maja 1945 roku. Pierwsze ćwiczenia odbyły się już w sierpniu 1945 roku.
Okres powojenny.
W 1948 roku obie drużyny strażackie połączono, pierwszym prezesem został Karel Heller, a komendantem Alois Toboła. W 1950 roku kupiono samochód ciężarowy, 400 metrów węży i syreny. Zakupiono również instrumenty muzyczne i utworzono orkiestrę dętą. W latach 1956–1959 działało również kółko teatralne, którego przewodniczącym był Fryderyk Guziur. Z okazji 60. rocznicy założenia drużyny powstał zespół muzyczny kierowany przez Ericha Paździorę. W 1968 roku dobudowano garaż z tarasem, ponieważ Ochotnicza Straż Pożarna w Suchej Górnej miała na stanie już trzy samochody. W 1997 roku podczas powodzi tysiąclecia pomagali zagrożonym obywatelom mieszkającym nad Suszanką i przygotowali ich ewakuację.
Corocznie organizowany jest tzw. „Tradycyjny Bal Strażaka”, czyli współzawodnictwa brygad strażackich walczących o „Wędrowny Puchar Gminy”.

</doc>
<doc id="5165240" url="https://pl.wikipedia.org/wiki?curid=5165240" title="Mirosław Jaworski (ur. 1961)">
Mirosław Jaworski (ur. 1961)

Mirosław Kazimierz Jaworski (ur. 30 maja 1961 w Białej Podlaskiej) – polski piłkarz, występujący na pozycji pomocnika. Zdobywca Pucharu Polski z Widzewem Łódź (1985). Pierwszy piłkarz z województwa bialskopodlaskiego, który zadebiutował na najwyższym poziomie rozgrywek w Polsce.
Życiorys.
Pochodzi ze wsi Huszcza. Od 1974 był zawodnikiem AZS AWF Biała Podlaska, przed rundą wiosenną sezonu 1976/1977 dołączył do kadry I zespołu, w barwach tego klubu w latach 1977–1979 występował w ówczesnej III lidze (debiutował w rozgrywkach seniorskich 17 kwietnia 1977 w spotkaniu ze Stalą Poniatowa). Łącznie dla AZS zagrał w 55 meczach, zdobywając pięć bramek (w sezonie 1976/1977 zagrał w pięciu spotkaniach, bez gola, w sezonie 1977/1978 w 25 spotkaniach, strzelając 3 gole, w sezonie 1978/1979 w 25 spotkaniach, strzelając 2 gole). Od sezonu 1979/1980 był graczem II-ligowego Stoczniowca Gdańsk. W barwach tego zespołu występował przez trzy sezony, zagrał łącznie w 50 spotkaniach, strzelając dwie bramki (1979/1980 – 15 spotkań. 1980/1981 – 19 spotkań i dwie bramki, 1981/1982 – 16 spotkań), w sezonie 1981/1982 jego zespół spadł do III ligi. W 1982 został na krótko zawodnikiem Resovii, a w rundzie wiosennej sezonu 1982/1983 był piłkarzem rezerw Legii Warszawa (w barwach tej drużyny zagrał m.in. w rozgrywkach Pucharu Polski na szczeblu centralnym). W sezonie 1983/1984 występował początkowo w barwach II-ligowego Hutnika Warszawa, ale wiosną 1984 został zawodnikiem I-ligowego Widzewa Łódź. debiutował w ekstraklasie 12 maja 1984 w spotkaniu z GKS Katowice, a w sezonie 1983/1984 zagrał łącznie pięciu spotkaniach, mając tym samym udział w zdobyciu wicemistrzostwa Polski. W sezonie 1984/1985 zagrał w siedemnastu spotkaniach, strzelając dwie bramki, a jego drużyna zajęła 3. miejsce w lidze. Miał także udział w zdobyciu Pucharu Polski w edycji 1984/1985, zagrał w tych rozgrywkach w pięciu spotkaniach. W półfinałowym spotkaniu Pucharu Polski z Górnikiem Zabrze (3 kwietnia 1985) złamał nogę, co spowodowało, że ominął go drugi półfinał i finał tych rozgrywek, a także ostatnich jedenaście kolejek ligowych. W sezonie 1985/1986 zagrał w 26 meczach, strzelił dwie bramki, a Widzew zajął ponownie 3. miejsce w lidze. Łącznie dla Widzewa zagrał w 48 spotkaniach ligowych, zdobywając cztery bramki. Ponadto zagrał w 6 spotkaniach Pucharu Polski, 4 spotkaniach Pucharu UEFA edycji 1984/1985 i 2 spotkaniach Pucharu Zdobywców Pucharów edycji 1985/1986.
W sezonie 1986/1987 występował w I-ligowym Motorze Lublin. W 22 spotkaniach zdobył trzy bramki. Jego zespół spadł jednak do II ligi. W sezonie 1987/1988 zagrał jeszcze w Motorze w II lidze, wystąpił w 24 meczach, nie strzelając bramek. Następnie wyjechał do Francji, grał w zespołach US Moulins (1988/1992) i US Verneville (1992-1998). W latach 90. zajmował się we Francji młodzieży. W kraju tym zamieszkał na stałe.
Zwyciężył w plebiscycie XX-lecia Bialskopodlaskiego Okręgowego Związku Piłki Nożnej (1996) oraz w plebiscycie na dziesięciu piłkarzy i pięciu trenerów XXV-lecia BOZPN (2001).
Nie należy go mylić z Mirosławem Jaworskim (ur. 1965), również piłkarzem, wychowankiem Stoczniowca Gdańsk, przez większość kariery ligowej związanym z Ruchem Chorzów.

</doc>
<doc id="5165241" url="https://pl.wikipedia.org/wiki?curid=5165241" title="Julian Jan Fischer-Drauenegg">
Julian Jan Fischer-Drauenegg

Julian Jan Fischer de Drauenegg (ur. 17 lutego 1858 w Rohatynie, zm. 9 stycznia 1924 w Grudziądzu) – pułkownik kawalerii Wojska Polskiego.
Życiorys.
Urodził się 17 lutego 1858 w Rohatynie, ówczesnym mieście powiatowym Królestwa Galicji i Lodomerii.
W 1877 razem z Rajmundem Baczyńskim rozpoczął służbę w Czeskim Pułku Ułanów Nr 11, który wówczas stacjonował w Żółkwi. W 1891 został przydzielony z macierzystego pułku w Krakowie na stanowisko adiutanta osobistego FML Karla Fischera, komendanta 12 Dywizji Piechoty w Krakowie, a następnie zastępcy komendanta 11 Korpusu we Lwowie. W 1894 został przeniesiony do Galicyjskiego Pułku Ułanów Nr 13 w Złoczowie. W 1901 został przeniesiony do Galicyjskiego Pułku Ułanów Nr 8 na stanowisko komendanta 2. dywizjonu w Wiedniu, a w 1904 do Morawskiego Pułku Dragonów Nr 11 na stanowisko komendanta 2. dywizjonu w Stockerau (od 1905 w Rumie). W 1908 został przydzielony z macierzystego pułku do Zakładu Młodych Koni (niem. "Remontendepot") w Kleczy Dolnej na stanowisko zastępcy komendanta, w 1910 na stanowisko komendanta stadniny źrebiąt w Rače (niem. "Kranichsfeld"), a jesienia 1915 do Generalnego Gubernatorstwa Wojskowego w Polsce na stanowisko komendanta obwodowego w Zamościu.
W czasie służby w c. i k. Armii awansował na kolejne stopnie w korpusie oficerów kawalerii: kadeta (starszeństwo z 1 listopada 1877), porucznika (starszeństwo z 1 maja 1878), nadporucznika (starszeństwo z 1 maja 1883), rotmistrza 2. klasy (starszeństwo z 1 maja 1890), rotmistrza 1. klasy (1893 ze starszeństwem z 1 maja 1890), majora (starszeństwo z 1 listopada 1901), podpułkownika (starszeństwo z 1 maja 1906), tytularnego pułkownika (1913) i rzeczywistego pułkownika (starszeństwo z 1 listopada 1917).
4 stycznia 1919 został przyjęty do Wojska Polskiego z byłej armii austro-węgierskiej, z zatwierdzeniem posiadanego stopnia pułkownika, i przydzielony z dniem 28 grudnia 1918 na stanowisko komendanta stadniny źrebiąt w Kleczy Dolnej. 29 maja 1920 został zatwierdzony z dniem 1 kwietnia 1920 w stopniu pułkownika, w kawalerii, w grupie oficerów byłej armii austro-węgierskiej. Pełnił wówczas służbę w Dowództwie Okręgu Generalnego „Pomorze”. Z dniem 1 maja 1921 został przeniesiony w stan spoczynku z prawem noszenia munduru. 26 października 1923 Prezydent RP Stanisław Wojciechowski zatwierdził go w stopniu pułkownika jazdy. Zmarł 9 stycznia 1924 w Grudziądzu.
Julian Jan był żonaty z Dorotą, która w latach 30. XX wieku jako wdowa mieszkała w Bielsku przy ul. Rzeźniczej 8.

</doc>
<doc id="5165243" url="https://pl.wikipedia.org/wiki?curid=5165243" title="Mount Fay">
Mount Fay

Mount Fay – góra w Kanadzie na granicy Alberty i Kolumbii Brytyjskiej, w Canadian Rockies. Jest jednym ze szczytów Ten Peaks, otaczających jezioro Moraine. Jej wysokość wynosi 3235 m n.p.m..
Pierwotnie góra została nazwana przez Samuela Allena "Heejee" na podstawie nazwy używanej przez miejscowych Indian. Obecną nazwę nadał w 1902 roku Edward Fay. Górę po raz pierwszy zdobyła w 1904 roku Gertrude Benham. W 1937 roku dokonano pierwszego wejścia zimą.

</doc>
<doc id="5165245" url="https://pl.wikipedia.org/wiki?curid=5165245" title="Kromskije Byki">
Kromskije Byki

Kromskije Byki () – wieś (ros. село, trb. sieło) w zachodniej Rosji, w sielsowiecie wyszniedieriewienskim rejonu lgowskiego w obwodzie kurskim.
Geografia.
Miejscowość położona jest w dorzeczu Byka (lewy dopływ Sejmu), 8 km od centrum administracyjnego sielsowietu (Wysznije Dieriewieńki), 19 km na południowy wschód od centrum administracyjnego rejonu (Lgow), 69 km na południowy zachód od Kurska.
We wsi znajduje się 150 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 307 osób.

</doc>
<doc id="5165246" url="https://pl.wikipedia.org/wiki?curid=5165246" title="Swietłana Gombojewa">
Swietłana Gombojewa

Swietłana Wadimowna Gombojewa (; ur. 8 czerwca 1998 w Ust-Ordyńskim) – rosyjska łuczniczka, wicemistrzyni olimpijska z Tokio 2020 i mistrzyni Europy.

</doc>
<doc id="5165252" url="https://pl.wikipedia.org/wiki?curid=5165252" title="Steel Ring">
Steel Ring

Steel Ring – tor wyścigowy w Trzyńcu. Wybudowany i zasponsorowany przez hutę Trzyniecką – stąd nazwa „Steel Ring” (). Otwarcie nastąpiło 5 sierpnia 2017 roku.
Budowa.
1. Faza – początkowa.
Rozpoczęła się wiosną 2016 roku. Ogarniała ona uprawę terenu i spłaszczenie wzniesienia. Uprawa terenu przebiegała także w bliskiej okolicy toru wyścigowego, przeznaczonego na zaplecze.
2. Faza – zaplecze.
Ta faza trwała najdłużej ze wszystkich, była także najbardziej kosztowna. Podczas niej wybudowano restaurację, ośrodek szkolenia oraz garaże dla gokartów.
3. Faza – tor.
Budowa trasy toru wyścigowego.
4. Faza – dobudowanie.
Po ukończeniu prac budowlanych zostały zamontowane bariery dźwiękochłonne w celu spełnienia reguł przeciwhałasowych CIK-FIA. Maksymalny dopuszczalny poziom hałasu na torze wynosi 96 dB.
Przeznaczenie.
Gokarty.
Głównym przeznaczeniem toru są wyścigi gokartów w kategorii: Mini 60, Rotax Max Junior, Rotax Max i KZ2.
Jest także możliwość wypożyczenia gokartów CRG lub Honda z silnikami 390 ccm (do 95 km/h), 270 ccm (do 70 km/h) i 120 ccm (do 50 km/h).
Motocykle.
Po torze można jeździć własnym motorem, z instruktorem lub samodzielnie. Można także wypożyczyć motor BMW G310 R lub Kawasaki Ninja 300. Instruktor uczy szybkiej jazdy na zakrętach, odpowiedniego hamowania i przyśpieszania oraz wybierania odpowiedniej pozycji na każdym z zakrętów trasy.
Zaplecze.
Wybudowane jest duże zaplecze dla klientów i profesjonalnych zawodników.
Racing Academy.
Kurs dla wszystkich fanatyków sportu motorowego. Uczestnicy nauczą się sposobów efektywnego wyprzedzania, znaczenia różnych sygnałów flagami, oraz zachowania bezpieczeństwa na torach wyścigowych.
Ring Restaurant.
Na terenie toru wyścigowego znajduje się również restauracja, którą można wynająć.

</doc>
<doc id="5165253" url="https://pl.wikipedia.org/wiki?curid=5165253" title="Eugene Labiche">
Eugene Labiche



</doc>
<doc id="5165254" url="https://pl.wikipedia.org/wiki?curid=5165254" title="Gabriele Sboarina">
Gabriele Sboarina

Gabriele Ugo Sboarina (ur. 24 marca 1935 w Weronie) – włoski polityk i samorządowiec, członek Izby Deputowanych, burmistrz Werony (1980–1990), poseł do Parlamentu Europejskiego III kadencji.
Życiorys.
Syn przedsiębiorcy. W 1936 przeżył katastrofę budowlaną domu, w której zginęło 9 osób. Ukończył studia z nauk ekonomicznych i handlowych, zawodowo pracował jako nauczyciel. Zajmował stanowiska dyrektora targów międzynarodowych w Weronie oraz konsorcjum uczelnianego w tym mieście.
Zaangażował się w działalność Chrześcijańskiej Demokracji. Przez trzy lata był burmistrzem Badia Calavena. Od lat 60. pracował w administracji prowincji Werona, był m.in. asesorem ds. robót publicznych Werony oraz sekretarzem chadeków w prowincji. W 1972 wybrano go członkiem Izby Deputowanych VI kadencji. W latach 1980–1900 zajmował stanowisko burmistrza Werony. W 1989 uzyskał mandat eurodeputowanego III kadencji. Przystąpił do Europejskiej Partii Ludowej, został wiceprzewodniczącym Delegacji ds. stosunków z państwami Maszreku. W latach 90. pojawiały się w prasie oskarżenia wobec niego o udział w aferze Tangentopoli.
Życie prywatne.
Żonaty, ma sześcioro dzieci. Jego kuzynem jest Federico Sboarina, od 2017 burmistrz Werony.

</doc>
<doc id="5165255" url="https://pl.wikipedia.org/wiki?curid=5165255" title="Mariusz Tierling">
Mariusz Tierling

Mariusz Tierling (ur. 13 kwietnia 1975) – polski piłkarz występujący na pozycji napastnika, doradca finansowy, przestępca.
Życiorys.
Wychowanek Warty Poznań. W 1992 roku został wcielony do pierwszej drużyny. W sezonie 1992/1993 wraz z Wartą awansował do I ligi. Na najwyższym szczeblu rozgrywek rozegrał 19 spotkań. W 1995 roku jego klub spadł z I ligi, a rok później – z II. W 1998 roku Tierling występował w Patrii Buk, następnie wrócił do Warty Poznań. Piłkarską karierę kończył w Patrii Buk w 2001 roku.
Po zakończeniu kariery zawodniczej został doradcą finansowym, udzielając pod zastaw nieruchomości pożyczek dla osób nieposiadających zdolności kredytowej. Był jednym z głównych oskarżonych w sprawie tzw. afery mieszkaniowej w Poznaniu. Według prokuratury Tierling miał podstępem przejmować lokale klientów. W październiku 2021 roku sąd prawomocnym wyrokiem uznał go winnym stawianych zarzutów i skazał na karę 10 lat i 6 miesięcy pozbawienia wolności.

</doc>
<doc id="5165256" url="https://pl.wikipedia.org/wiki?curid=5165256" title="Letnie Mistrzostwa Świata Juniorów w Narciarstwie Alpejskim 2021">
Letnie Mistrzostwa Świata Juniorów w Narciarstwie Alpejskim 2021

21. Letnie Mistrzostwa Świata Juniorów w Narciarstwie Alpejskim odbyły się w dniach 7 – 11 września 2021 w czeskiej Štítná nad Vláří. Były to siódme w historii mistrzostwa rozgrywane w Czechach, a po raz trzeci w Štítná nad Vláří.

</doc>
<doc id="5165259" url="https://pl.wikipedia.org/wiki?curid=5165259" title="Swatar">
Swatar

Swatar, potocznie znany jako Is-Swatar i Tas-Swatar – osada na Malcie położona w granicach Birkirkary i Msidy. W 2015 liczyła ponad 4100 mieszkańców w około 1600 rodzinach. Od 8 listopada 2006 Swatar ma swoją odrębną parafię, erygowaną oficjalnym dekretem biskupa Malty Paula Cremony.
Położenie.
Swatar leży na wzgórzu. W pobliżu znajduje się szpital Mater Dei i Uniwersytet Maltański, które znajdują się na terenie Msidy znanym jako "Tal-Qroqq". Swatar znajduje się również obok obszarów "Tal-Qattus" i "Ta’ Paris" w Birkirkarze. Przez większość XX wieku na terenie osady przeważały pola uprawne.
Niektóre budynki, np. "farmhouses" (zagrody wiejskie), powstały za rządów Zakonu św. Jana. Większość dziś istniejących budynków została wybudowana po II wojnie światowej i składa się na nowoczesne dzielnice mieszkaniowe. Po stronie Birkirkara Bypass (obwodnicy Birkirkary) znajduje się znaczna liczba miejsc, gdzie prowadzona jest działalność gospodarcza.
Historia.
Swatar był gruntem rolnym od czasów arabskich na Malcie. Za czasów Zakonu św. Jana obszar ten pozostawał w dużej mierze niezamieszkany, ale okoliczne tereny były obszarami zarówno rolniczymi, jak i łowieckimi. Teren ten zaczął być zaludniany po II wojnie światowej, kiedy osiedliło się tam kilka rodzin z miast. W latach 70. i 80. XX wieku rząd Malty przyznał rodzinom, które się tam przeprowadziły korzystne warunki finansowe na zakup gruntów i ich zabudowę; podobne programy uruchomiono na całej Malcie.
Infrastruktura.
Potrzeby duchowe mieszkańców Swatar są od 1989 na miejscu zaspokajane przez duchowieństwo Kościoła rzymskokatolickiego, a od 2008 osada jest samodzielną parafią. Patronem kościoła jest św. Ġorġ Preca, Maltańczyk.
Osada ma swoje własne grupy spotkań społecznych, takie jak Stowarzyszenie Doktryny Chrześcijańskiej (M.U.S.E.U.M.), Żgħażagħ Azzjoni Kattolika (ŻAK) i stosunkowo nowy ośrodek duszpasterski. W obrębie centrum duszpasterskiego znajduje się "farmhouse", jeden z najstarszych budynków w Swatar.
Swatar jest gospodarzem stosunkowo dużej liczby firm, banków i innych inwestycji, które są zlokalizowane głównie z widokiem na szpital Mater Dei na Birkirkara Bypass. Najbardziej znanym jest bank APS oraz Call Centre banku HSBC.
Swatar to popularne miejsce wynajmu mieszkań przeznaczonych specjalnie dla studentów Uniwersytetu Maltańskiego pochodzących z Gozo lub uczestniczących w programie Erasmus.
Zarządzanie.
Swatar pozostaje integralną częścią rad lokalnych Birkirkary i Msidy, jednak ma własną administrację w postaci Swatar Administrative Committee.
Generalnie większość głosów w wyborach zdobywa Partia Pracy.
Galeria.
Budynki użyteczności publicznej
Farmhouses
Tereny uprawne
Budownictwo mieszkaniowe
Ogrody publiczne i tereny zielone
Budynki komercyjne

</doc>
<doc id="5165260" url="https://pl.wikipedia.org/wiki?curid=5165260" title="Shimakaze">
Shimakaze

„Shimakaze” – nazwa noszona na przestrzeni dziejów przez kilka japońskich okrętów:

</doc>
<doc id="5165262" url="https://pl.wikipedia.org/wiki?curid=5165262" title="Bow Range">
Bow Range

Bow Range – łańcuch górski w Canadian Rockies. Znajduje się w Kanadzie, na granicy prowincji Alberta i Kolumbia Brytyjska. Jego długość wynosi około 21 km, a szerokość 19 km (43 km długości i 34 km szerokości według innych źródeł). Najwyższym szczytem jest Mount Temple (3540 m n.p.m.).
Nazwa łańcucha pochodzi od rzeki Bow River i została oficjalnie przyjęta 31 marca 1917 r.
Najwyższe szczyty.
Dziesięć najwyższych szczytów Bow Range to:

</doc>
<doc id="5165263" url="https://pl.wikipedia.org/wiki?curid=5165263" title="Munio Gitai Weinraub">
Munio Gitai Weinraub

Munio Gitai Weinraub (ur. 1909 w Szumlanach, zm. 1970) – izraelski architekt.
Życiorys.
Urodził się w 1909 roku w Szumlanach. Wychował się w Bilitz (współcześnie: Bielsko-Biała), gdzie należał do młodzieżowej organizacji Ha-Szomer Ha-Cair. W latach 1924–1927 uczył się w lokalnej szkole stolarskiej, po czym zdał do niemieckiej szkoły średniej. Jesienią 1928 roku rozpoczął naukę w Berlińskiej Szkole Stolarstwa, a następnie przeniósł się na Bauhaus, gdzie studiował u Ludwiga Miesa van der Rohe i Hannesa Meyera. Do wiosny 1932 roku, gdy nazistowskie władze przestały finansować uczelnię, Weinraub ukończył cztery semestry, po czym dołączył do berlińskiego biura Miesa van der Rohe. Wraz z trójką innych byłych studentów Bauhausu żydowskiego pochodzenia został pobity i zaaresztowany, po czym wydalono go z Niemiec. Po pobycie w Szwajcarii, w 1934 roku wyjechał do Palestyny.
W latach 1937–1959 Weinraub współpracował z Alfredem Mansfeldem. Do wspólnych projektów spółki architektonicznej należą pomnik poległych w I wojnie izraelsko-arabskiej usytuowany w Kirjat Chajjim (ukończony w 1953), jadalnia w kibucu Ha-Zore’a (1950), budynek administracji i biblioteki Jad Waszem (1953) oraz budynek im. Mazera Uniwersytetu Hebrajskiego w Jerozolimie (1959). Wraz z Dorą Gad spółka także zaprojektowała wnętrze dziewięciu statków ZIM (pierwszej izraelskiej firmy transportowej), w tym okręt flagowy Szalom.
W ciągu 36-letniej kariery Weinraub przyczynił się do zaprojektowania tysięcy budynków mieszkalnych, domów robotniczych i prywatnych w Hajfie i jej okolicach, a jego projekty fabryk należą do jednych z pierwszych struktur industrialnych zbudowanych w tak wielkiej skali w regionie zatoki Hajfy. W swej pracy Weinraub łączył zainteresowanie kwestiami społecznymi Meyera ze skrupulatnym podejściem do konstrukcji cechującym prace Miesa van der Rohe. Jego projekty charakteryzowały się prostotą, geometrycznym minimalizmem i wrażliwością na potrzeby społeczne. Do jego ważnych późniejszych prac należą projekty zrealizowane w kibucu Kefar Masaryk, którym poświęcono w 2013 roku wystawę w Museum of Modern Art.
Zmarł w 1970 roku.
Jego syn Amos Gitaj (rodzina zmieniła nazwisko z „Weinraub” na „Gitai” – w oparciu o tłumaczenie niemieckiego nazwiska na hebrajski), choć ukończył studia architektoniczne w Technionie, jednak nie poszedł w ślady ojca – po służbie wojskowej w latach 70. został filmowcem. W 2012 roku miał premierę jego film poświęcony ojcu.

</doc>
<doc id="5165271" url="https://pl.wikipedia.org/wiki?curid=5165271" title="Godło Afganistanu">
Godło Afganistanu

Godło Islamskiego Emiratu Afganistanu – godło państwowe Afganistanu, w latach 1996–2001 oraz od 15 sierpnia 2021 – daty upadku Kabulu.
Dawne godła Afganistanu.
W XX-wiecznej historii Afganistan posiadał wiele rozmaitych godeł (łącznie 17), co związane jest z częstymi zmianami ustrojowymi, jakie następowały w tym kraju. Najczęściej ich głównym motywem był meczet (tak było na godłach z lat 1901–1919, 1919–1928, 1928, 1929–1930, 1930–1973, 1974 oraz po upadku komunizmu – 1991–1996 i 2001–2004).
Ponadto większość godeł było umieszczane również na fladze państwowej.

</doc>
<doc id="5165272" url="https://pl.wikipedia.org/wiki?curid=5165272" title="Cukanowo-Bobrik">
Cukanowo-Bobrik

Cukanowo-Bobrik () – wieś (ros. село, trb. sieło) w zachodniej Rosji, w sielsowiecie wyszniedieriewienskim rejonu lgowskiego w obwodzie kurskim.
Geografia.
Miejscowość położona jest nad Bobrikiem (lewy dopływ Rieuta w dorzeczu Sejmu), 9 km od centrum administracyjnego sielsowietu (Wysznije Dieriewieńki), 20 km na południowy wschód od centrum administracyjnego rejonu (Lgow), 62 km na południowy zachód od Kurska.
We wsi znajduje się 77 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 189 osób.

</doc>
<doc id="5165276" url="https://pl.wikipedia.org/wiki?curid=5165276" title="Herre (Norwegia)">
Herre (Norwegia)

Herre – miejscowość w Norwegii, w regionie Østlandet, w okręgu Vestfold og Telemark, w gminie Bamble, przy ujściu Herreelvy do Frierfjorden.
W Herre znajduje się kościół ukończony w 1905 roku oraz szkoła podstawowa, do której w 2021 roku uczęszczało 97 uczniów. Budynek szkoły wzniesiono w 1953 roku.
Populacja.
Źródło:

</doc>
<doc id="5165280" url="https://pl.wikipedia.org/wiki?curid=5165280" title="Fernando María Bargalló">
Fernando María Bargalló



</doc>
<doc id="5165281" url="https://pl.wikipedia.org/wiki?curid=5165281" title="Francesco Corleone">
Francesco Corleone

Francesco (Franco) Corleone (ur. 26 września 1946 w Mediolanie) – włoski polityk i samorządowiec, członek Izby Deputowanych i Senator, w 1989 poseł do Parlamentu Europejskiego III kadencji, były wiceminister sprawiedliwości.
Życiorys.
Ukończył studia politologiczne na Uniwersytecie Mediolańskim, w latach 60. działacz studencki. Autor licznych książek i artykułów dotyczących m.in. polityki narkotykowej i karnej oraz więziennictwa. Kierował organizacjami na rzecz polityki narkotykowej oraz świeckości państwa.
Od 1963 aktywny w polityce. Wstąpił do młodzieżówki Włoskiej Partii Republikańskiej, następnie do rozwiązania (w 1989) działał w Partii Radykalnej. Został asesorem we władzach Lombardii odpowiedzialnym za planowanie, usługi społeczne, zdrowie i środowisko. W latach 1982–1983, 1986–1987 i 1992–2001 był członkiem Izby Deputowanych VIII, IX, XII i XIII kadencji, zaś od 1987 do 1992 senatorem X kadencji. Od lipca do października 1989 wykonywał mandat eurodeputowanego III kadencji z listy Verdi Arcobaleno, gdzie zastąpił Edoardo Ronchiego. W Europarlamencie przystąpił do frakcji zielonych. Później wraz z tym ugrupowaniem przystąpił do Federacji Zielonych, od 1993 do 1997 będąc szefem rady federalnej FV. W latach 1996–2001 podsekretarz stanu w ministerstwie sprawiedliwości, odpowiedzialny za więziennictwo. Wybierano go także radnym prowincji Katania (1990–1993) oraz Udine (2001–2006). W XXI wieku obejmował stanowisko lokalnego rzecznika praw więźniów we Florencji i Toskanii.

</doc>
<doc id="5165282" url="https://pl.wikipedia.org/wiki?curid=5165282" title="WWE King of the Ring">
WWE King of the Ring

WWE King of the Ring – zakończony cykl gal profesjonalnego wrestlingu produkowanych co czerwiec (z wyjątkiem 2015) w latach 1993–2002; 2015 przez World Wrestling Entertainment i nadawanych na żywo w systemie pay-per-view. Podczas gal organizowało się turniej eliminacyjny King of the Ring wyłaniający "króla ringu". Cykl rozpoczął się w czerwcu 1993.
Wyniki gal.
1993.
King of the Ring (1993) – gala wrestlingu wyprodukowana przez World Wrestling Federation (WWF). Odbyła się 13 czerwca 1993 w Nutter Center w Dayton w stanie Ohio. Emisja była przeprowadzana na żywo w systemie pay-per-view. Była to pierwsza gala w chronologii cyklu King of the Ring.
Podczas gali odbyło się dziesięć walk, w tym jedna nietransmitowana w telewizji. W walce wieczoru Bret Hart pokonał Bam Bam Bigelowa i wygrał turniej King of the Ring (1993). Oprócz tego Shawn Michaels obronił WWF Intercontinental Championship pokonując Crusha, zaś Yokozuna pokonał Hulka Hogana i odebrał mu WWF Championship.
1994.
King of the Ring (1994) – gala wrestlingu wyprodukowana przez World Wrestling Federation (WWF). Odbyła się 19 czerwca 1994 w Baltimore Arena w Baltimore w stanie Maryland. Emisja była przeprowadzana na żywo w systemie pay-per-view. Była to druga gala w chronologii cyklu King of the Ring.
Podczas gali odbyło się jedenaście walk, w tym jedna nietransmitowana w telewizji. W walce wieczoru Roddy Piper pokonał Jerry’ego Lawlera. Oprócz tego Owen Hart pokonał Razor Ramona i wygrał turniej King of the Ring (1994), zaś Diesel pokonał Breta Harta przez dyskwalifikację i nie odebrał mu WWF Championship.
1995.
King of the Ring (1995) – gala wrestlingu wyprodukowana przez World Wrestling Federation (WWF). Odbyła się 25 czerwca 1995 w The Spectrum w Filadelfii w stanie Pensylwania. Emisja była przeprowadzana na żywo w systemie pay-per-view. Była to trzecia gala w chronologii cyklu King of the Ring.
Podczas gali odbyło się dziewięć walk, w tym jedna będąca częścią pre-show "Sunday Night Slam". W walce wieczoru Bam Bam Bigelow i Diesel pokonali Sycho Sida i Tatankę. Oprócz tego Mabel pokonał Savio Vegę i wygrał turniej King of the Ring (1995).
1996.
King of the Ring (1996) – gala wrestlingu wyprodukowana przez World Wrestling Federation (WWF). Odbyła się 23 czerwca 1996 w MECCA Arena w Milwaukee w stanie Wisconsin. Emisja była przeprowadzana na żywo w systemie pay-per-view. Była to czwarta gala w chronologii cyklu King of the Ring.
Podczas gali odbyło się dziesięć walk, w tym jedna nietransmitowana w telewizji oraz jedna będąca częścią pre-show "Free for All". W walce wieczoru Shawn Michaels pokonał The British Bulldoga i obronił WWF Championship. Oprócz tego Stone Cold Steve Austin pokonał Jake'a Robertsa i wygrał turniej King of the Ring (1996) oraz Ahmed Johnson pokonał Goldusta i odebrał mu WWF Intercontinental Championship.
1997.
King of the Ring (1997) – gala wrestlingu wyprodukowana przez World Wrestling Federation (WWF). Odbyła się 8 czerwca 1997 w Providence Civic Center w Providence w stanie Rhode Island. Emisja była przeprowadzana na żywo w systemie pay-per-view. Była to piąta gala w chronologii cyklu King of the Ring.
Podczas gali odbyło się osiem walk, w tym jedna będąca częścią pre-show "Free for All". W walce wieczoru The Undertaker pokonał Faarooqa i obronił WWF Championship. Oprócz tego Hunter Hearst Helmsley pokonał Mankinda i wygrał turniej King of the Ring (1997).
1998.
King of the Ring (1998) – gala wrestlingu wyprodukowana przez World Wrestling Federation (WWF). Odbyła się 28 czerwca 1998 w Pittsburgh Civic Arena w Pittsburgh w stanie Pensylwania. Emisja była przeprowadzana na żywo w systemie pay-per-view. Była to szósta gala w chronologii cyklu King of the Ring.
Podczas gali odbyło się dziewięć walk. Walką wieczoru był First Blood match o WWF Championship w którym Kane pokonał Stone Cold Steve’a Austina. Oprócz tego odbył się Hell in a Cell match w którym The Undertaker pokonał Mankinda oraz Ken Shamrock pokonał The Rocka i wygrał turniej King of the Ring (1998).
1999.
King of the Ring (1999) – gala wrestlingu wyprodukowana przez World Wrestling Federation (WWF). Odbyła się 27 czerwca 1999 w Greensboro Coliseum w Greensboro w stanie Karolina Północna. Emisja była przeprowadzana na żywo w systemie pay-per-view. Była to siódma gala w chronologii cyklu King of the Ring.
Podczas gali odbyło się pietnaście walk, w tym jedna nietransmitowana w telewizji oraz cztery będące częścią niedzielnej tygodniówki "Sunday Night Heat". W walce wieczoru Mr. McMahon i Shane McMahon pokonali Stone Cold Steve’a Austina w 2-on-1 Handicap Ladder matchu o kontrolę nad World Wrestling Federation. Oprócz tego The Undertaker pokonał The Rocka i obronił WWF Championship oraz Billy Gunn pokonał X-Paca i wygrał turniej King of the Ring (1999).
2000.
King of the Ring (2000) – gala wrestlingu wyprodukowana przez World Wrestling Federation (WWF). Odbyła się 25 czerwca 2000 w Fleet Center w Boston w stanie Massachusetts. Emisja była przeprowadzana na żywo w systemie pay-per-view. Była to ósma gala w chronologii cyklu King of the Ring.
Podczas gali odbyło się jedenaście walk. Walką wieczoru był Six-man tag team match o WWF Championship w którym The Rock, Kane i The Undertaker pokonali Mr. McMahona, Shane’a McMahona i Triple H’a a tytuł zdobył The Rock przypinając Mr. McMahona. Oprócz tego Kurt Angle pokonał Rikishiego i wygrał turniej King of the Ring (2000) oraz Edge i Christian wygrali Fatal-4-Way elimination match i zdobyli WWF Tag Team Championship.
2001.
King of the Ring (2001) – gala wrestlingu wyprodukowana przez World Wrestling Federation (WWF). Odbyła się 24 czerwca 2001 w Continental Airlines Arena w East Rutherford w stanie New Jersey. Emisja była przeprowadzana na żywo w systemie pay-per-view. Była to dziewiąta gala w chronologii cyklu King of the Ring.
Podczas gali odbyło się osiem walk, w tym jedna będąca częścią niedzielnej tygodniówki "Sunday Night Heat". W walce wieczoru Stone Cold Steve Austin pokonał Chrisa Benoit i Chrisa Jericho i obronił WWF Championship. Oprócz tego Edge pokonał Kurta Angle’a i wygrał turniej King of the Ring (2001).
2002.
King of the Ring (2002) – gala wrestlingu wyprodukowana przez World Wrestling Entertainment (WWE). Odbyła się 23 czerwca 2002 w Nationwide Arena w Columbus w stanie Ohio. Emisja była przeprowadzana na żywo w systemie pay-per-view. Była to dziesiąta gala w chronologii cyklu King of the Ring.
Podczas gali odbyło się dziewięć walk, w tym jedna będąca częścią niedzielnej tygodniówki "Sunday Night Heat". W walce wieczoru The Undertaker pokonał Triple H’a i obronił WWE Undisputed Championship. Oprócz tego Brock Lesnar pokonał Roba Van Dama i wygrał turniej King of the Ring (2002) oraz został pretendentem do WWE Undisputed Championship na SummerSlam.
2015.
King of the Ring (2015) – gala wrestlingu wyprodukowana przez World Wrestling Entertainment (WWE). Odbyła się 28 kwietnia 2015 w iWireless Center w Moline w stanie Illinois i była transmitowana ekskluzywnie na WWE Network. Była to jedenasta i ostatnia gala w chronologii cyklu King of the Ring.
Podczas gali odbyły się trzy walki, które były półfinałami i finałem turnieju King of the Ring w 2015 roku. Turniej wygrał Bad News Barrett, który pokonał Neville’a, w półfinale walczyli również Sheamus, który przegrał z Neville’em i R-Truth, który został pokonany przez Bad News Barretta.

</doc>
<doc id="5165285" url="https://pl.wikipedia.org/wiki?curid=5165285" title="Milutino (obwód kurski)">
Milutino (obwód kurski)

Milutino () – wieś (ros. деревня, trb. dieriewnia) w zachodniej Rosji, w sielsowiecie wyszniedieriewienskim rejonu lgowskiego w obwodzie kurskim.
Geografia.
Miejscowość położona jest nad Bobrikiem (lewy dopływ Rieuta w dorzeczu Sejmu), 10 km od centrum administracyjnego sielsowietu (Wysznije Dieriewieńki), 20 km na południowy wschód od centrum administracyjnego rejonu (Lgow), 61 km na południowy zachód od Kurska.
We wsi znajduje się 35 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 48 osób.

</doc>
<doc id="5165286" url="https://pl.wikipedia.org/wiki?curid=5165286" title="Mistrzostwa Europy w Strzelaniu z 10 m 2013">
Mistrzostwa Europy w Strzelaniu z 10 m 2013

Mistrzostwa Europy w Strzelaniu z 10 metrów 2013 – 42. edycja mistrzostw Europy w strzelaniu z 10 metrów, których zawody zostały rozegrane w Odense, w dniach 25 lutego-3 marca 2013 roku.
Klasyfikację medalową wygrała Ukraina przed Rosją i Włochami. Polska zajęła 5. pozycję w tej samej klasyfikacji.

</doc>
<doc id="5165288" url="https://pl.wikipedia.org/wiki?curid=5165288" title="Edouard Georges Daher">
Edouard Georges Daher



</doc>
<doc id="5165291" url="https://pl.wikipedia.org/wiki?curid=5165291" title="Stadion Miejski w Ełku im. Stefana Marcinkiewicza">
Stadion Miejski w Ełku im. Stefana Marcinkiewicza



</doc>
<doc id="5165293" url="https://pl.wikipedia.org/wiki?curid=5165293" title="SCG Boot">
SCG Boot

SCG Boot – samochód terenowy klasy średniej produkowany pod amerykańską marką SCG od 2020 roku.
Historia i opis modelu.
Wyczynowy samochód terenowy Boot został opracowany przez amerykańskie przedsiębiorstwo SCG, dotychczas specjalizujące się w startowaniu w wyścigach 24h Le Mans i produkcji supersamochodów. Jako punkt odniesienia posłużył wyścigowo-terenowy samochód Baja 1000, którym ścigał się utytułowany kierowca wyścigowy Steve McQueen w latach 60. XX wieku. Nawiązując do tego pojazdu, SCG Boot zyskał charakterystyczne proporcje z wyraźnie zarysowanymi nadkolami, terenowymi oponami o szerokim bieżniku i cofnięte do linii szyby poczwórne, okrągłe reflektory.
Pojazd zbudowany został w dwóch wariantach nadwozia: krótszym, dwudrzwiowym i dwumiejscowym, jak i wydłużonym, czterodrzwiowym i czteromiejscowym, który dostęp do tylnego rzędu siedzeń daje za pomocą otwieranych pod wiatr tzw. "suicide doors".
Pojazd wyposażono zarówno w 4-biegową automatyczną przekładnię biegów, jak i 4,2-litrowy silnik V8 opracowany przez amerykański koncern General Motors. Jednostka pochodzi z modelu Chevrolet Camaro i współpracuje ze stałym napędem AWD pozwalającym na swobodną jazdę w warunkach terenowych.
Sprzedaż.
SCG Boot jest samochodem budowanym na zamówienie. Podstawowy wariant dwudrzwiowy kosztuje 258 750 dolarów amerykańskich, z kolei za wersję dłuższą producent wyznaczył cenę o 30 tysięcy dolarów większą - 288 750 dolarów.

</doc>
<doc id="5165309" url="https://pl.wikipedia.org/wiki?curid=5165309" title="Androkli Kostallari">
Androkli Kostallari

Androkli Kostallari (ur. 7 listopada 1922 w Përmecie, zm. 22 marca 1992 w Tiranie) – albański językoznawca i naukowiec, laureat tytułu honoris causa. Prowadził wiele badań języka albańskiego, które miały znaczący wpływ na jego rozwój.
Życiorys.
Uczęszczał do szkół średnich w Szkodrze i Tiranie. Po wojnie pracował w prasie, gdzie zajmował kierownicze stanowiska. W roku 1954 Ukończył studia filologiczne na Uniwersytecie Łomonosowa w Moskwie. W latach 1958-1990 pełnił funkcję dziekana na Wydziale Historyczno-Filologicznym Uniwersytetu Tirańskiego, a następnie Wydziałem Językoznawstwa i Literatury. Pełnił funkcję redaktora naczelnego w czasopismach "Studia albanica" (w latach 1964-1980) i "Studime filologjike" (w latach 1964-1991).
Prowadził wiele badań nad leksykonem języka albańskiego, cechami wyrazów tego języka oraz różnymi zagadnieniami teoretycznymi z zakresu leksykografii albańskiej. Dzięki niemu powstały dwa słowniki do języka albańskiego; "Fjalor i gjuhës së sotme shqipe" wydany w roku 1980 oraz "Fjalor i shqipes së sotme" wydany w 1984.
Otrzymał tytuł "honoris causa" od Uniwersytetu w Göteborgu. W Albanii był dwukrotnie nagrodzony Orderem Naima Frashëriego I klasy.

</doc>
<doc id="5165312" url="https://pl.wikipedia.org/wiki?curid=5165312" title="Pierluigi Brivio">
Pierluigi Brivio

Pierluigi Brivio (ur. 21 maja 1969 w Mediolanie) – włoski piłkarz występujący na pozycji bramkarza.
Życiorys.
Był juniorem Atalanty. W 1988 roku został włączony do kadry pierwszego zespołu, ale nie wystąpił w żadnym oficjalnym meczu Atalanty. W roku 1989 przeszedł do Palazzolo, gdzie był podstawowym bramkarzem. W 1991 roku jego klub awansował do Serie C1. W 1994 roku Brivio został piłkarzem Vicenzy. W 1997 roku klub zdobył Puchar Włoch. Ogółem w barwach Vicenzy Brivio rozegrał 70 meczów w Serie A. W 2000 roku został zawodnikiem Venezii, z którą rok później wywalczył awans do Serie A. Na dalszym etapie kariery reprezentował barwy takich klubów, jak Genoa, Napoli, Pescara, Mantova, Monza i Pegrocrema.
Po zakończeniu kariery piłkarskiej został trenerem bramkarzy. Funkcję tę pełnił w Portogruaro, Monzy, AlbinoLeffe, Interze Mediolan U-19, Südtirolu i Crvenej zveździe.

</doc>
<doc id="5165317" url="https://pl.wikipedia.org/wiki?curid=5165317" title="Ulica Działowa w Poznaniu">
Ulica Działowa w Poznaniu

Ulica Działowa (dawniej: Plac Działowy) – jednojezdniowa ulica z kontrapasem rowerowym o długości 252 metrów, w centrum Poznania, pomiędzy Wzgórzem Świętego Wojciecha na północy, a ulicami Solną i Wolnicą, a także Placem Wielkopolskim na południu. 
Historia.
W okresie zaboru pruskiego, w 1801, w na terenie skonfiskowanych karmelitom ogrodów klasztornych stworzono czworoboczny plac przeznaczony na parady wojskowe (niem. "Paradeplatz"), który z czasem oddano artylerzystom na ćwiczenia, co dało asumpt obecnej nazwie (niem. "Kanonenplatz"). Dziś na jego miejscu znajduje się przylegający do ulicy Ogród Jordanowski nr 1. O teren ten zabiegał wcześniej Wojciech Bogusławski, który bezskutecznie namawiał władze miejskie do postawienia tutaj nowego teatru, w miejsce prowizorycznej sceny w pobliskiej ujeżdżalni Geislera. Plac w 1805 odwiedził car Rosji, Aleksander I. W latach 1832-1836 chłopi z Winiar i Bonina, po kasacie zakonu przez Prusaków, bronili kościoła karmelitów bosych przed pruskim rabunkiem. Usunęła ich dopiero interwencja wojskowa. Ulicę w obecnej formie wytyczono w 1844. W 1847 na placu Niemcy publicznie rozstrzelali (schwytanego pod Rogoźnem) Antoniego Babińskiego, emisariusza Towarzystwa Demokratycznego Polskiego. Jego śmierć była przyczyną manifestacji i zamieszek antyniemieckich.
Na Placu Działowym powstał w 1889 neorenesansowy (o cechach włoskich) budynek Dowództwa V Korpusu Armijnego, który zamykał również panoramę Alei Marcinkowskiego. W gmachu tym mieszkał w dniach 2-7 września 1902 cesarz niemiecki Wilhelm II wraz z małżonką Augustą Wiktorią, podczas swojej wizyty w Poznaniu. 2 września w przyjęciu cesarskim udział wziął arcybiskup Florian Stablewski. Budowa gmachu dowództwa spowodowała zwężenie placu do obecnej formy ulicy, jednak jeszcze w dwudziestoleciu międzywojennym utrzymywała się nazwa „plac Działowy”.
Kościół karmelitów bosych w okresie międzywojennym (1930-1939) miał charakter kościoła garnizonowego. W tym samym czasie pozostałości dawnego placu (powyżej tzw. Koszar Babińskiego) zajmowały dobrze utrzymane korty tenisowe. Przy ulicy mieściło się wówczas Towarzystwo dla Badań nad Historią Powstania Wielkopolskiego, powstałe w 1926, którego prezesem był gen. Stanisław Taczak, a "modus vivendi" stanowił kpt. Tadeusz Fenrych.
W kamienicy pod nr 7 zamieszkiwał po I wojnie światowej Witold Noskowski, który osiedlił się w Poznaniu w 1924, po przyjeździe z Krakowa. Wraz z nim mieszkali jego pasierbowie, geograf Jerzy Młodziejowski i muzyk Bronisław Młodziejowski, uczeń Egona Petri. Pod nr 9 żył w tym okresie sędzia Sądu Apelacyjnego, Edward Sommer, który wraz z synem i żoną zmarli w wyniku prześladowań niemieckich podczas okupacji. Jego drugi syn, Witold Sommer poległ w powstaniu warszawskim. Pod numerem 11 zamieszkiwali prawnicy, m.in. Franciszek Hempowicz i Stanisław Sczaniecki.
Przy ulicy żył także belgijski pisarz i filozof, Marcel Paquet (zm. 2014), o czym informuje stosowna tablica.
Obiekty.
Przy ul. Działowej znajdują się lub znajdowały m.in. (od północy):
Zabytki.
Oprócz kościoła św. Józefa do zlokalizowanych przy ulicy obiektów zabytkowych należą domy nr: 6, 8, 12, 14, 16, 18, 20 i 22 wzniesione po 1844 i odbudowane ze zniszczeń wojennych około 1950-1955.

</doc>
<doc id="5165320" url="https://pl.wikipedia.org/wiki?curid=5165320" title="Emilián Skramlík">
Emilián Skramlík

Emilián František rytíř Skramlík (ur. 11 października 1834 w Pradze, zm. 21 maja 1903 tamże) – czeski arystokrata, przedsiębiorca i polityk. Burmistrz Pragi w latach 1876–1882. 
Życiorys.
Urodził się na Starym Mieście, jego ojciec był właścicielem fabryki mebli. Po ukończeniu liceum odbył podróż po krajach europejskich, zakończoną dwuletnim stażem w paryskiej fabryce mebli. Po powrocie do Pragi zajął się prowadzeniem rodzinnego przedsiębiorstwa, która następnie stała się jednym z wiodących producentów mebli. 
Od 1874 zasiadał w radzie miejskiej Pragi. 12 lipca 1876 roku został wybrany burmistrzem miasta. 4 sierpnia 1879 roku został wybrany na kolejną kadencję. W 1880 nadano mu tytuł szlachecki. Podczas jego kadencji wybudowano m.in. Most Palackiego i rozpoczęto budowę Rudolfinum.
Zmarł w 1903 i pochowany został na Cmentarzu Olszańskim w Pradze. Jego synem był malarz Jan Skramlík.

</doc>
<doc id="5165324" url="https://pl.wikipedia.org/wiki?curid=5165324" title="Mario Rigo">
Mario Rigo

Mario Rigo (ur. 4 października 1929 w Noale, zm. 22 listopada 2019 w Mirano) – włoski polityk i samorządowiec, członek Izby Deputowanych i senator, burmistrz Wenecji, poseł do Parlamentu Europejskiego II kadencji.
Życiorys.
Ukończył studia z ekonomii i handlu na Uniwersytecie Ca’ Foscari. Od połowy lat 40. zaangażowany politycznie w partiach lewicowych (m.in. spadkobierczyni Sprawiedliwości i Wolności), od lat 50. działał we Włoskiej Partii Socjaldemokratycznej oraz Włoskiej Partii Socjalistycznej. Od 1955 do 1964 radny miejski Noale, następnie od 1964 do 1970 prowincji Wenecja i od 1970 radny miejski Wenecji. W 1970 objął stanowisko wiceburmistrza miasta, następnie od 1975 do 1985 był jego burmistrzem. W 1979 przyczynił się do reaktywacji karnawału w Wenecji, został również wicedyrektorem Biennale w Wenecji i szefem zrzeszenia portów Adriatyku.
W 1984 wybrano go posłem do Parlamentu Europejskiego. Przystąpił do frakcji socjalistycznej. W 1987 został senatorem, rok później wystąpił z PSI na tle konfliktów wewnętrznych. W 1989 został założycielem Iniziativa Civica, w 1991 przekształconej w regionalistyczny ruch Lega Autonomia Veneta. Z jego listy od 1992 do 1994 zasiadał w Izbie Deputowanych, zaś w kadencji 1996–2001 powrócił do Senatu z ramienia koalicji Drzewo Oliwne. W 2001 nie kandydował ponownie, został szefem gabinetu przewodniczącego Senatu Marcello Pery. Był też członkiem Zgromadzenia Parlamentarnego Rady Europy.

</doc>
<doc id="5165333" url="https://pl.wikipedia.org/wiki?curid=5165333" title="Okręgi Norwegii">
Okręgi Norwegii



</doc>
<doc id="5165335" url="https://pl.wikipedia.org/wiki?curid=5165335" title="Microcachrys tetragona">
Microcachrys tetragona

Microcachrys tetragona – gatunek krzewinki z rodziny zastrzalinowatych ("Podocarpaceae"). Reprezentuje monotypowy rodzaj Microcachrys. Należy do najmniejszych roślin nagozalążkowych – osiąga 10–30 cm wysokości. Jest endemitem Tasmanii, gdzie rośnie w górach w środkowej, zachodniej i południowej części wyspy. W przeszłości był rozpowszechniony na wszystkich kontynentach półkuli południowej – jest przykładem paleoendemitu. Współcześnie mimo ograniczonego areału jest gatunkiem lokalnie rozpowszechnionym w piętrze roślinności alpejskiej. Rośnie na skałach i mokradłach torfowiskowych, często w zbiorowiskach z roślinami poduszkowymi, nierzadko w towarzystwie innych nagozalążkowych. Ze względu na stabilne i duże zasoby uważany jest za gatunek najmniejszej troski (LC).
Gatunek jest bardzo rzadko uprawiany w kolekcjach botanicznych, aczkolwiek polecany jest do ogrodów skalnych na obszarach o łagodnym klimacie umiarkowanym. Mięsiste szyszki są jadalne.
Biologia i ekologia.
Jest gatunkiem lokalnie rozpowszechnionym w piętrze roślinności alpejskiej powyżej 1000 m n.p.m., ale notowany jest i niżej od ok. 700 m n.p.m. Średnia temperatura roczna w obszarze występowania wynosi 8 °C, a temperatura najzimniejszego miesiąca to 0 °C (gatunek opisywany jest jako mogący rosnąć w 8 strefie mrozoodporności). Roczne opady wynoszą 1600 mm.
W wielu miejscach pokrywa na dużych powierzchniach skały i mokradła torfowiskowe. Często rośnie w zbiorowiskach z roślinami poduszkowymi, głównie z "Donatia novae-zelandiae", nierzadko w towarzystwie innych nagozalążkowych, takich jak: "Podocarpus lawrencei", "Diselma archeri" i "Pherosphaera hookeriana". Nasiona rozprzestrzeniane są przez kurawongę tasmańską i inne ptaki.
Ze względu na stabilne i duże zasoby uważany jest za gatunek najmniejszej troski (LC).
Systematyka i pochodzenie.
Gatunek ze współcześnie monotypowego rodzaju "Microcachrys" z rodziny zastrzalinowatych "Podocarpaceae".
Tradycyjnie wskazywany był jako blisko (siostrzanie) spokrewniony z rodzajem "Pherosphaera", ale w istocie reprezentuje izolowaną linię o długiej historii, sięgającej do mezozoiku. Gatunek jest jednym z wybitniejszych przykładów paleoendemitu – współcześnie o bardzo ograniczonym zasięgu, w przeszłości był szeroko rozpowszechniony na półkuli południowej – jego charakterystyczny pyłek znajdowany był na Antarktydzie, w Australii, Nowej Zelandii, w Ameryce Południowej, Afryce i na zatopionych współcześnie wyspach Grzbietu Wschodnioindyjskiego.

</doc>
<doc id="5165337" url="https://pl.wikipedia.org/wiki?curid=5165337" title="Bubaqra">
Bubaqra

Bubaqra – osada w granicach administracyjnych miejscowości Żurrieq na Malcie. Osada sąsiaduje z Nigret i Ħal Far. Liczba mieszkańców wynosi około 2000 osób. W centrum osady znajduje się kościół Santa Marija ta' Bubaqra.
Opis ogólny.
Obszar ten został wymieniony przez Giovanniego Francesco Abelę w 1647 jako „Dejr el Bakar”, co oznacza „dom (terytorium) krów”. Znany również jako „Bvbakra” (Bubaqra) dosłownie oznacza „ojciec krów”. Według Godfreya Wittingera „Bakar” może być bezpośrednim nawiązanie do boga budzącego wieśniaków lub do pastucha, który daje mleko od swoich krów – co w pierwszym przypadku pochodziłoby z okresu arabskiego, natomiast w drugim przypadku wywodziłoby się z wpływów sykulo-arabskich lub od włoskiego słowa „vaccaro”.
W 1579 na obrzeżach tego obszaru zbudowano wieżę Bubaqra. Została ona zbudowana jako wiejskie zacisze przez rycerza Zakonu św. Jana, i w niektórych sytuacjach była używana do celów obronnych. Wieża jest obecnie własnością prywatną i została odrestaurowana.
Na terenie osady umiejscowiony jest cmentarz służący całej społeczności Żurrieq. Znajduje się na nim kaplica św. Leona.
Zarządzanie.
Bubaqra pozostaje integralną częścią rady lokalnej Żurrieq, jednak ma własną administrację w postaci Bubaqra Administrative Committee.

</doc>
<doc id="5165343" url="https://pl.wikipedia.org/wiki?curid=5165343" title="Marek Zieliński (szpieg)">
Marek Zieliński (szpieg)

Marek Zieliński (ur. 26 stycznia 1949 w Węgorzewie) – major Ministerstwa Spraw Wewnętrznych i SB; jako analityk MSW w latach 1981-1993 współpracował, pod pseudonimem „Rudy”, z wywiadem wojskowym ZSRR i Rosji. Skazany w 1994 na 9 lat więzienia za szpiegostwo. Jego sprawa jest uznawana za „najgłośniejszą aferę szpiegowską” w Polsce po 1989 roku.
W latach 1971–1973 służył w MO. Do 1978 pracował w komendzie wojewódzkiej w Olsztynie jako inspektor w referacie ds. służby bezpieczeństwa oraz w wydziale II. W międzyczasie, w latach 1975–1978, dokształcał się w Wyższej Szkole Oficerskiej w Legionowie. Zaraz po jej skończeniu, 1 lipca 1978, został inspektorem w Wydziale IX Departamentu III MSW. Od 1979 w Wydziale V, a od 1982 w Wydziale I, gdzie pracował do 16 maja 1988. Awansowany na majora 1 maja 1986.
W 1987 roku, gdy pracował w Wydziale I Departamentu III MSW, otrzymał formalne ostrzeżenie, gdyż w jego szafce znaleziono kopie materiałów operacyjnych. Wcześniej na kserowaniu dokumentów został również przyłapany przez dyrektora departamentu III Krzysztofa Majchrowskiego. Od 16 maja 1988 do 15 stycznia 1990 pracował jako analityk w zespole doradcy ministra przy Sekretariacie Wydziału Prezydialnego Gabinetu Ministra SW, co dało mu dostęp do tekstów przemówień gen. Kiszczaka i informacji z gabinetu ministra. Po zmianie ustroju i negatywnej weryfikacji przeszedł na emeryturę i w 1990 otworzył agencję ochroniarską „Dakota”. Pod naciskiem GRU, chcącego aby Zieliński zwerbował agentów wśród pracowników, którzy pozostali w resorcie MSW, nawiązał kontakt z jednym z kolegów – Andrzejem Anklewiczem. Ten natychmiast powiadomił przełożonych, w tym ministra MSW i UOP, który to wszczął operację kontrwywiadowczą. 3 lipca 1991 Anklewicz został włączony do działań operacyjnych wobec Zielińskiego. Pod kontrolą kontrwywiadu UOP Anklewicz nawiązał z nim współpracę i przekazywał podstawione dokumenty i taśmy w celu uwiarygodnienia się, a w końcu w celu poznania rosyjskiego łącznika – wówczas Attaché wojskowy ambasady Rosji pułkownik Władimir Łomakin. Przed kolejnym spotkaniem Zieliński-Anklewicz-Łomakin, zaplanowanym na 14 lutego 1992, nowym ministrem spraw wewnętrznych zostaje Antoni Macierewicz. Macierewicz osobiście nakazał Anklewiczowi wycofanie się działań operacyjnych. Kierownictwo MSW zezwoliło Anklewiczowi na spotkanie z Łomakinem w dniu 21 lutego 1992, aby pod pozorem braku gwarancji bezpieczeństwa Anklewicz mógł się wycofać ze współpracy. Do tego czasu Zielińskiego nie spotkały żadne konsekwencje, na co mogła mieć wpływ jego znajomość z Józefem Nadworskim – kolegą, współpracownikiem naukowym i biznesowym Zielińskiego („Dakota”), a wcześniej oficerem SB. Nadworski poznał Zielińskiego z oficerem GRU, Zadorożnym, a także werbował i prowadził w latach 80. XX wieku bliskiego współpracownika Macierewicza – Roberta Luśnię. Działania przeciw Zielińskiemu wznowiono po próbie werbunku przez niego kolejnego urzędnika MSW. Zgłosił on sprawę przełożonym, a UOP wznowił pracę.
Zieliński został zatrzymany w październiku 1993 roku przez kontrwywiad Urząd Ochrony Państwa podczas wręczania materiałów attaché wojskowemu ambasady Rosji płk. Władimirowi Łomakinowi. Dyplomata został wydalony z Polski.
Przekazywane materiały dotyczyły posiedzeń władz PZPR, ściśle tajnych materiałów MSW (np. związane z zabójstwem ks. Jerzego Popiełuszki), działaczy opozycji, jej finansowania, i struktur Solidarności zagranicą. Jako szpieg prowadzony był przez rezydentów radzieckiego a potem rosyjskiego wywiadu, m.in.: Aleksandra Zadorożnego, mjr Aleksandra Tiszczenkę, Jewgienija Towmę. W zamian Zieliński otrzymuje trudno dostępne w PRL dobra luksusowe (markowy alkohol, papierosy, paliwo, sprzęt RTV). Zieliński w trakcie śledztwa motywował swoje działania bardziej ideologicznie niż materialnie, uznając to za „bratnią pomoc” państwom „zaprzyjaźnionym”.
Sąd Warszawskiego Okręgu Wojskowego 1 lipca 1994 roku uznał go za winnego szpiegostwa w latach 1981–1993. Wymierzył karę 7 lat więzienia i 30 mln zł. We wrześniu 1994 Sąd Najwyższy Izby Wojskowej podwyższył wyrok do 9 lat pozbawienia wolności.
W sierpniu 2016 roku o dostęp do akt rewizyjnych sprawy Zielińskiego ubiegał się w Instytucie Pamięci Narodowej dziennikarz śledczy gazety Fakt, Jarosław Jakimczyk. 20 czerwca 2017 roku, w dniu wydrukowania książki Tomasza Piątka „Macierewicz i jego tajemnice”, Antoni Macierewicz przeglądał w czytelni Instytutu Pamięci Narodowej odtajnione od dwóch tygodni akta rewizyjne trzech skazanych szpiegów, w tym sprawy Zielińskiego – wszystkie te sprawy toczyły się, na różnych etapach, gdy ministrem spraw wewnętrznych był Macierewicz. Gdy Jakimczyk otrzymał praw do wglądu do akt w sierpniu 2017 roku, część z nich została opatrzona klauzulą tajności. IPN odmówił odpowiedzi kto, z jakich przyczyn i w jakim trybie zdecydował o ponownym utajnieniu akt.

</doc>
<doc id="5165361" url="https://pl.wikipedia.org/wiki?curid=5165361" title="Stadion Śląski w Chorzowie">
Stadion Śląski w Chorzowie



</doc>
<doc id="5165364" url="https://pl.wikipedia.org/wiki?curid=5165364" title="Sergey Kutuzov">
Sergey Kutuzov



</doc>
<doc id="5165365" url="https://pl.wikipedia.org/wiki?curid=5165365" title="Amir Mohammad Yazdani">
Amir Mohammad Yazdani



</doc>
<doc id="5165366" url="https://pl.wikipedia.org/wiki?curid=5165366" title="Otgondżargal Dolgordżaw">
Otgondżargal Dolgordżaw



</doc>
<doc id="5165367" url="https://pl.wikipedia.org/wiki?curid=5165367" title="Bat-Erdene Bjambasürengijn">
Bat-Erdene Bjambasürengijn



</doc>
<doc id="5165368" url="https://pl.wikipedia.org/wiki?curid=5165368" title="Abubakr Abakarov">
Abubakr Abakarov



</doc>
<doc id="5165369" url="https://pl.wikipedia.org/wiki?curid=5165369" title="Enchbajar Bjambadordż">
Enchbajar Bjambadordż



</doc>
<doc id="5165371" url="https://pl.wikipedia.org/wiki?curid=5165371" title="Alibeg Alibegov">
Alibeg Alibegov



</doc>
<doc id="5165372" url="https://pl.wikipedia.org/wiki?curid=5165372" title="Piorun (mitologia)">
Piorun (mitologia)



</doc>
<doc id="5165384" url="https://pl.wikipedia.org/wiki?curid=5165384" title="Nikołaj Wiedernikow">
Nikołaj Wiedernikow



</doc>
<doc id="5165387" url="https://pl.wikipedia.org/wiki?curid=5165387" title="Alfredo Reichlin">
Alfredo Reichlin

Alfredo Reichlin (ur. 26 maja 1925 w Barletcie, zm. 21 marca 2017 w Rzymie) – włoski polityk i dziennikarz, wieloletni członek Izby Deputowanych, od 1984 do 1985 poseł do Parlamentu Europejskiego II kadencji.
Życiorys.
Syn adwokata pochodzenia szwajcarskiego, od 5 roku życia mieszkał w Rzymie. W czasie II wojny światowej działał w ruchu oporu, w tym w Brygadach Garibaldiego, dostał się przejściowo do niewoli faszystów. W 1946 ukończył liceum klasyczne, w tym samym roku wstąpił do Włoskiej Partii Komunistycznej. Działał w niej przez ponad 40 lat, wszedł w skład centralnego kierownictwa i został sekretarzem PCI w Apulii. Dołączył do redakcji powiązanego z partią czasopisma „l'Unità”, będąc jego redaktorem naczelnym od 1958 do 1962 i od 1977 do 1981. Kierował także redakcją tygodnika „Rinascita”. Opublikował także łącznie kilkanaście książek na tematy polityczne i wspomnieniowe. Od 1968 do 1994 członek Izby Deputowanych od V do XI kadencji, od lipca 1984 do stycznia 1985 poseł do Parlamentu Europejskiego. Przystąpił do Grupy Sojuszu Komunistycznego. Od 1989 do 1992 minister ekonomii w gabinecie cieni PCI. W kolejnych latach przystępował do ugrupowań lewicowych powstałych z przekształcenia komunistów.
Kawaler Krzyża Wielkiego Orderu Zasługi Republiki Włoskiej (2005). Dwukrotnie żonaty, z pierwszą żoną Lucianą Castelliną miał dwoje dzieci, w tym ekonomistkę Lucrezię.

</doc>
<doc id="5165394" url="https://pl.wikipedia.org/wiki?curid=5165394" title="Serghei Cleşcenco">
Serghei Cleşcenco



</doc>
<doc id="5165396" url="https://pl.wikipedia.org/wiki?curid=5165396" title="Anatolie Doroş">
Anatolie Doroş



</doc>
<doc id="5165398" url="https://pl.wikipedia.org/wiki?curid=5165398" title="Maxim Focşa">
Maxim Focşa



</doc>
<doc id="5165400" url="https://pl.wikipedia.org/wiki?curid=5165400" title="Artur Pătraş">
Artur Pătraş



</doc>
<doc id="5165402" url="https://pl.wikipedia.org/wiki?curid=5165402" title="Artur Ioniţă">
Artur Ioniţă



</doc>
<doc id="5165404" url="https://pl.wikipedia.org/wiki?curid=5165404" title="Vadim Boreţ">
Vadim Boreţ



</doc>
<doc id="5165406" url="https://pl.wikipedia.org/wiki?curid=5165406" title="Serghei Laşcencov">
Serghei Laşcencov



</doc>
<doc id="5165408" url="https://pl.wikipedia.org/wiki?curid=5165408" title="Stanislav Namaşco">
Stanislav Namaşco



</doc>
<doc id="5165410" url="https://pl.wikipedia.org/wiki?curid=5165410" title="Igor Picuşceac">
Igor Picuşceac



</doc>
<doc id="5165412" url="https://pl.wikipedia.org/wiki?curid=5165412" title="Ion Testemiţanu">
Ion Testemiţanu



</doc>
<doc id="5165414" url="https://pl.wikipedia.org/wiki?curid=5165414" title="Igor Ţîgîrlaş">
Igor Ţîgîrlaş



</doc>
<doc id="5165416" url="https://pl.wikipedia.org/wiki?curid=5165416" title="Vitalie Damaşcan">
Vitalie Damaşcan



</doc>
<doc id="5165418" url="https://pl.wikipedia.org/wiki?curid=5165418" title="Alexandru Rîşcan">
Alexandru Rîşcan



</doc>
<doc id="5165419" url="https://pl.wikipedia.org/wiki?curid=5165419" title="Arsenie Todiraş">
Arsenie Todiraş



</doc>
<doc id="5165421" url="https://pl.wikipedia.org/wiki?curid=5165421" title="Alexandru Diordiţă">
Alexandru Diordiţă



</doc>
<doc id="5165426" url="https://pl.wikipedia.org/wiki?curid=5165426" title="Aleksandrowka (rejon lgowski)">
Aleksandrowka (rejon lgowski)

Aleksandrowka () – wieś (ros. деревня, trb. dieriewnia) w zachodniej Rosji, w sielsowiecie wyszniedieriewienskim rejonu lgowskiego w obwodzie kurskim.
Geografia.
Miejscowość położona jest nad Bobrikiem (lewy dopływ Rieuta w dorzeczu Sejmu), 10 km od centrum administracyjnego sielsowietu (Wysznije Dieriewieńki), 20 km na południowy wschód od centrum administracyjnego rejonu (Lgow), 60 km na południowy zachód od Kurska.
We wsi znajduje się 17 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 31 osób.

</doc>
<doc id="5165427" url="https://pl.wikipedia.org/wiki?curid=5165427" title="Pustelnik zielony">
Pustelnik zielony

Pustelnik zielony ("Phaethornis guy") – gatunek małego ptaka z rodziny kolibrowatych (Trochilidae), występujący w północno-zachodniej i północnej części Ameryki Południowej oraz Ameryce Centralnej. Jako jedyny z pustelników charakteryzuje się zieloną, opalizującą barwą górnej części ciała i niebieskawoszarym spodem. W Czerwonej księdze gatunków zagrożonych IUCN klasyfikowany jest jako gatunek najmniejszej troski (LC, "Least Concern").
Systematyka.
Pierwszego naukowego opisu gatunku – na podstawie holotypu pochodzącego z Trynidadu – dokonał francuski przyrodnik René Lesson w 1833 roku, nadając mu nazwę "Trochilus Guy". Wyróżnia się cztery podgatunki:
Morfologia.
Średniej wielkości koliber o długim dziobie. Górna szczęka czarna, dolna jasnoczerwona z ciemnym końcem. Dziób samców o długości 41,8–44,9 mm, samic 39,6–43 mm (pomiary dla podgatunku "P. g. coruscus"). Samce: czoło, szczyt głowy, potylica, kark i grzbiet w kolorze zielonkawoniebieskim z opalizującymi piórami. Ogon niezbyt długi, czarny z białymi końcówkami sterówek. Kantarek i policzki czarniawe. Brwi białopomarańczowe, pasek policzkowy bardzo lekko zarysowany, białawy z pomarańczowym przebarwieniem od dzioba. Skrzydła czarne z fioletowym połyskiem lotek. Środek piersi i brzuch szare, części boczne piersi i boki metaliczno zielone. Pokrywy podogonowe zielononiebieskie i ciemnoszare z białymi końcówkami najdłuższych piór. Samice: podobne do samców z pewnymi różnicami. Górna część ciała bardziej zielona. Ogon dłuższy z wyraźnie wydłużonymi centralnymi sterówkami. Wyraźny pasek oczny, brwi, pasek policzkowy i gardło białawopomarańczowe. Brzuch w dolnej części ochrowy. Młodociane mają lekko cynamonowe pióra szczytu głowy, karku i dolnej części pleców. Paski oczny i policzkowy podobne jak u samicy, w miarę dojrzewania tracące intensywność. Długość ciała 11,5–15 cm, masa ciała samca 4,5–5,5 g, samicy 4,0–5,5 g.
Zasięg występowania.
Pustelnik zielony występuje na terenach górskich położonych na wysokości 800–2200 m n.p.m. "Birds of the World" podaje bardziej szczegółowe informacje: w Kostaryce 500–2000, w Panamie 600–1650, w Kolumbii 900–2000, w Wenezueli 300–1500 m, w Ekwadorze zazwyczaj 900–1800 i w Peru 500–1800 m n.p.m.
Poszczególne podgatunki występują:
Ekologia.
Jego głównym habitatem jest podszyt górskich lasów deszczowych, także ich obrzeża i przyległe wysokie lasy wtórne. Odżywia się głównie nektarem i małymi stawonogami w niskich partiach lasu, najczęściej spożywa nektar z kwiatów roślin z rodzin Heliconiaceae i Costaceae oraz rodzaju "Columnea".
Rozmnażanie.
Okres lęgowy nie jest dokładnie określony. Stwierdzono, że na Trynidadzie jest to okres od stycznia do maja korespondujący z okresem kwitnienia roślin Heliconiaceae i "Pachystachys". Natomiast w Kostaryce i Panamie jest to okres od lutego do września, w Peru lipiec–listopad, a w Kolumbii czerwiec–sierpień. Buduje gniazdo w kształcie stożka zwisającego na końcu dużego liścia, do którego jest przymocowane pajęczynami. Zbudowane jest z miękkich włókien roślinnych, umieszczone na palmie, w paprociach lub helikoniach. W lęgu zazwyczaj 2 jaja. Okres inkubacji 17–18 dni. Wysiadywaniem i karmieniem młodych zajmuje się wyłącznie samica.
Status.
W Czerwonej księdze gatunków zagrożonych IUCN pustelnik zielony jest klasyfikowany jako gatunek najmniejszej troski (LC, "Least Concern") od 2004 roku. Liczebność populacji nie została oszacowana, ale gatunek ten opisywany jest jako dosyć pospolity. Zasięg jego występowania według szacunków organizacji BirdLife International obejmuje około 4,64 mln km².

</doc>
<doc id="5165428" url="https://pl.wikipedia.org/wiki?curid=5165428" title="Przezdzieccy">
Przezdzieccy



</doc>
<doc id="5165434" url="https://pl.wikipedia.org/wiki?curid=5165434" title="Ludwik Antoni Broński">
Ludwik Antoni Broński

Ludwik Antoni Broński herbu Zetynian – sędzia ziemski słonimski w latach 1765-1796, koniuszy słonimski w 1764 roku.
Poseł powiatu słonimskiego na sejm konwokacyjny 1764 roku.

</doc>
<doc id="5165440" url="https://pl.wikipedia.org/wiki?curid=5165440" title="Zasłonak tłusty">
Zasłonak tłusty

Zasłonak tłusty ("Cortinarius emunctus" Fr.) – gatunek grzybów należący do rodziny zasłonakowatych ("Cortinariaceae").
Systematyka i nazewnictwo.
Pozycja w klasyfikacji według Index Fungorum: "Cortinarius, Cortinariaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy zdiagnozował go Elias Fries w 1838 r. Synonim: "Gomphos emunctus" (Fr.) Kuntze 1891.
Polską nazwę zaproponował Władysław Wojewoda w 2003 r.
Morfologia.
Średnica 6–7 cm, początkowo półkulisty, potem wypukły lub dzwonkowaty, w końcu płasko rozpostarty, zazwyczaj z garbkiem. Powierzchnia kleista, jednolicie blado szarofioletowa do stalowoniebieskiej, z wiekiem powoli szarawo ochrowa do bladożółtej.
Gęste, szarawo liliowe do szarofioletowych, szybko brązowawe, początkowo z białymi ostrzami.
Wysokość 8–11 cm, grubość 0,5–1,2 cm, walcowaty z maczugowatą podstawą, początkowo pełny, potem pusty. Powierzchnia kleista, o barwie od szarofioletowej do rdzawobrązowej.
W kapeluszu bladobrązowy, w trzonie początkowo lekko fioletowawy. Ma niewyraźny zapach i słodkawy smak.
Zarodniki prawie kuliste, umiarkowanie i gęsto brodawkowane, 6,5–8,5 × 5,5–7 µm.
Występowanie i siedlisko.
Podano wiele stanowisk "Cortinarius emunctus" w Europie oraz dwa w Kanadzie. Jest rzadki. W Polsce do 2003 r. jedyne jego stanowisko podał Andrzej Nespiak w 1960 r. w Dolinie Pańszczyca w Tatrach. Według W. Wojewody rozprzestrzenienie tego gatunku i stopień zagrożenia w Polsce nie są znane.
Naziemny grzyb mykoryzowy. Występuje w lasach, na glebach dość wilgotnych i żyznych, szczególnie pod świerkiem.

</doc>
<doc id="5165441" url="https://pl.wikipedia.org/wiki?curid=5165441" title="Cortinarius emunctus">
Cortinarius emunctus



</doc>
<doc id="5165442" url="https://pl.wikipedia.org/wiki?curid=5165442" title="CSKA Erywań">
CSKA Erywań



</doc>
<doc id="5165447" url="https://pl.wikipedia.org/wiki?curid=5165447" title="2AM">
2AM

2AM () – południowokoreański zespół muzyczny założony przez JYP Entertainment. Grupa składa się z czterech członków: Jo Kwon, Lee Chang-min, Lim Seul-ong oraz Jeong Jin-woon.
Historia 2AM zaczęła się, gdy koreański muzyk Park Jin-young założył jedenastoosobowy zespół znany jako One Day poprzez serial dokumentalny "Hot Blood Men". Ostatecznie zespół został podzielony na balladową grupę 2AM i podobną, ale niezależną grupę znaną jako 2PM. 2AM zadebiutowali 11 lipca 2008 roku wydając singel "This Song" ().
Historia.
2008–2010: Debiut i początek działalności.
Debiutancki single album zespołu ukazał się 11 lipca 2008 roku. Drugi single album, zatytułowany "Time For Confession", ukazał się 19 marca 2009 roku. Zawierał trzy piosenki, w tym główną – „A Friend’s Confession” (kor. 친구의 고백).
W styczniu 2010 roku zespół wydał pierwszy minialbum "Can't Let You Go Even if I Die" (kor.), który promował utwór o tym samym tytule. Album został wydany ponownie 16 marca pod tytułem "I Was Wrong" (kor. 잘못했어). Zawierał dodatkowo cztery piosenki, z których trzy pochodziły z pierwszego i drugiego singla oraz jedną nową piosenkę o tym samym tytule, która posłużyła za główny singel płyty.
W czerwcu i lipcu 2AM grali na otwarciu koncertów Wonder Girls podczas drugiego etapu ich trasy "Wonder Girls World Tour 2010". 26 października wydali swój pierwszy pełny album zatytułowany "Saint o’Clock", promowany przez dwa główne single: „You wouldn’t Answer My Calls” (kor. 전활 받지 않는 너에게) oraz „Like Crazy” (kor. 미친 듯이).
2011–2012.
Po sukcesie albumu "Saint o’Clock" w Korei Południowej 9 listopada 2011 roku zespół wydał jego japońską wersję. W styczniu 2012 roku wydali swój pierwszy japoński singel , będący japońską wersją koreańskiego utworu „Even if I Die, I Can’t Let You Go” (kor. 죽어도 못보내). Płyta uplasowała się na 3. pozycji rankingu singli Oriconu.
W marcu 2012 roku ukazał się drugi minialbum "F.Scott Fitzgerald’s Way Of Love" oraz teledysk do głównego singla „I Wonder If You Hurt Like Me” (kor. 너도 나처럼). Drugi japoński singel został wydany 11 kwietnia. Utwór tytułowy był japońską wersją piosenki „You wouldn’t Answer My Calls” (kor. 전활 받지 않는 너에게) i cover utworu Kena Hirai – .
W kwietniu 2012 roku 2PM i 2AM ogłosili premierę filmu dokumentalnego "Beyond The One Day" w Japonii. One Day odnosi się do nazwy grupy, z której powstały oba zespoły. 13 kwietnia ukazał się zwiastun filmu. Trzeci japoński singel ukazał się we wrześniu i został użyty jako piosenka przewodnia TV Dramy "Sōmatō kabushiki gaisha" stacji TBS. Czwarty japoński singel został wydany w Japonii 5 grudnia.
W tym samym roku 2AM odbyli swoją pierwszą trasę koncertową po Azji, odwiedzając Hongkong, Tajwan, Japonię i Malezję.

</doc>
<doc id="5165448" url="https://pl.wikipedia.org/wiki?curid=5165448" title="Liga Mistrzyń w piłce siatkowej (2021/2022)">
Liga Mistrzyń w piłce siatkowej (2021/2022)

Liga Mistrzyń 2021/2022 (oficjalna nazwa CEV Champions League Volley 2022 - Women) – 22. sezon Ligi Mistrzyń rozgrywanej od 2000 roku, organizowanej przez Europejską Konfederację Piłki Siatkowej (CEV) w ramach europejskich pucharów dla żeńskich klubowych zespołów siatkarskich z Europy.
Rozgrywki.
Faza grupowa.
Grupa A.
Tabela
Wyniki
Grupa B.
Tabela
Wyniki
Grupa C.
Tabela
Wyniki
Grupa D.
Tabela
Wyniki
Grupa E.
Tabela
Wyniki

</doc>
<doc id="5165454" url="https://pl.wikipedia.org/wiki?curid=5165454" title="Vestfold og Telemark">
Vestfold og Telemark

Vestfold og Telemark – jeden z 11 okręgów Norwegii, powołany 1 stycznia 2020 w związku z reformą administracyjną. Obejmuje obszar dawnych okręgów: Vestfold i Telemark. Siedzibą okręgu jest miasto Tønsberg.
Według danych z 2021 roku okręg zamieszkuje 421 882 mieszkańców.
Podział administracyjny.
Okręg dzieli się na 25 gmin:

</doc>
<doc id="5165458" url="https://pl.wikipedia.org/wiki?curid=5165458" title="Pajęczaki Tunezji">
Pajęczaki Tunezji

Pajęczaki Tunezji – ogół taksonów pajęczaków (Arachnida), których występowanie stwierdzono na terenie Tunezji.
Rząd: głaszczkochody (Palpigradi).
Rodzina: Eukoeneniidae.
Z Tunezji wykazano tylko jeden gatunek:
Rząd: kosarze (Opiliones).
Z Tunezji wykazano cztery gatunki do 1880 roku.
Rząd: pająki (Araneae).
Do 2003 roku z Tunezji wykazano 335 gatunków pająków.
Rząd: roztocze (Acari).
Z Tunezji wykazano dziesiątki gatunków.
Rząd: skorpiony (Scorpiones).
Z Tunezji wykazano m.in.:
Rząd: solfugi (Solifugae).
Z Tunezji wykazano 22 gatunki.
Rodzina: Daesiidae.
Z Tunezji wykazano:
Rodzina: Galeodidae.
Z Tunezji wykazano:
Rodzina: Rhagodidae.
Z Tunezji wykazano:
Rodzina: Solpugidae.
Z Tunezji wykazano:
Rząd: zaleszczotki (Psudoscorpiones).
W Tunezji stwierdzono 25 gatunków.
Podrząd: Epiocheirata.
Rodzina: Chthoniidae.
Z Tunezji wykazano:
Podrząd: Iocheirata.
Rodzina: Atemnidae.
Z Tunezji wykazano:
Rodzina: Cheliferidae.
Z Tunezji wykazano:
Rodzina: Chernetidae.
Z Tunezji wykazano:
Rodzina: Garypidae.
Z Tunezji wykazano:
Rodzina: Neobisiidae.
Z Tunezji wykazano:
Rodzina: Olpiidae.
Z Tunezji wykazano:
Rodzina: Withiidae.
Z Tunezji wykazano:

</doc>
<doc id="5165459" url="https://pl.wikipedia.org/wiki?curid=5165459" title="Dworek Tetmajerów w Łopusznej">
Dworek Tetmajerów w Łopusznej



</doc>
<doc id="5165460" url="https://pl.wikipedia.org/wiki?curid=5165460" title="Dworek Tetmajerów">
Dworek Tetmajerów



</doc>
<doc id="5165461" url="https://pl.wikipedia.org/wiki?curid=5165461" title="Piorun (meteorologia)">
Piorun (meteorologia)



</doc>
<doc id="5165463" url="https://pl.wikipedia.org/wiki?curid=5165463" title="Nowi pazar (miasto)">
Nowi pazar (miasto)



</doc>
<doc id="5165466" url="https://pl.wikipedia.org/wiki?curid=5165466" title="Zero kara hajimete">
Zero kara hajimete

 – cyfrowy singel japońskiej piosenkarki Mai Kuraki, wydany 6 marca 2021 roku. 2 czerwca 2021 roku piosenka została wydana jako singel DVD. Został wydany w dwóch edycjach: regularnej i limitowanej. Osiągnął 1 pozycję w rankingu Oricon DVD i pozostał na liście przez 14 tygodni.
Utwór tytułowy posłużył jako 53. opening serialu anime "Detektyw Conan" (odc. 1000~1020). Został napisany z okazji emisji 1000. odcinka tego serialu.

</doc>
<doc id="5165472" url="https://pl.wikipedia.org/wiki?curid=5165472" title="Rugby Europe International Championships 2021/2022">
Rugby Europe International Championships 2021/2022

Rugby Europe International Championships 2021/2022 – szósta edycja rozgrywek organizowanych przez Rugby Europe, w których triumfator sięga po tytuł mistrza Europy tej organizacji.
Format rozgrywek.
Pomimo faktu, że w poprzednim sezonie odbyły się jedynie spotkania pierwszego poziomu rozgrywek, "Rugby Europe Championship", zasadnicza struktura rozgrywek nie uległa znaczącym zmianom w porównaniu z edycją 2019/2020. Po zakończeniu rozgrywek najlepsza spośród sześciu drużyn najwyższego poziomu otrzymuje tytuł Mistrza Rugby Europe, zaś najsłabsza trafia do jednomeczowego barażu o utrzymanie, który rozgrywany jest na jego terenie. Z uwagi na pandemię COVID-19, odwołanie sezonu 2020/2021 na poziomach poniżej pierwszego oraz zmianę kalendarza rozgrywek Rugby Europe Championship 2021 nowa edycja zmagań (na niższych poziomach) wystartowała przed zakończeniem poprzedniego sezonu w grupie mistrzowskiej. Z tej samej przyczyny (brak zwycięzcy RE Trophy ze sezon 2020/2021) nie przewidziano zmiany zespołów w grupie RE Championship pomiędzy edycjami 2021 i 2022.
Drugi poziom rozgrywek stanowi "Rugby Europe Trophy" („Trofeum Rugby Europe”), które także liczy sześć drużyn. Zwycięzca rywalizuje o awans z najsłabszą ekipą RE Championship, z kolei najsłabszy spada na niższy poziom (w trakcie sezonu 2021/2022 zapowiedziano reorganizację rozgrywek – powiększenie poziomu RE Championship do ośmiu drużyn, a co za tym idzie awans dwóch zespołów z RE Trophy przy jednoczesnym braku spadków).
Kolejny etap stanowi "Rugby Europe Conference" („Konferencja Rugby Europe”) – na tym poziomie rywalizuje 19 zespołów podzielonych na dwie dywizje (1 i 2), a wewnątrz nich na dwie grupy, północną i południową. Podział na grupy odbywa się każdorazowo przed startem rozgrywek z uwzględnieniem czynników geograficznych. Zwycięzcy każdej z grup Dywizji 1 RE Conference rozgrywają mecz barażowy o awans, którego gospodarzem jest zespół lepszy w łącznej tabeli. Najsłabszy zespół każdej z grup spada do odpowiedniej grupy w Dywizji 2, zaś ich miejsce w dywizji 1 zastępuje najlepszy zespół właściwej grupy z Dywizji 2.
Zgodnie z wcześniejszymi regułami najsłabszy zespół w łącznej tabeli Dywizji 2 RE Conference spadać powinien na piąty, najniższy poziom rozgrywek, jakim jest "Rugby Europe Development" („Rozwój Rugby Europe”). Najlepsza spośród nich awansuje do RE Conference. Start rozgrywek w najniższej, piątej klasie nie został początkowo potwierdzony. Spotkania na tym poziomie rozegrano dopiero w kwietniu i maju 2022 r. (odbyły się zaledwie trzy z zaplanowanych czterech meczów).
Na wszystkich etapach zawodów spotkania rozgrywane są jednorundowym systemem kołowym. W sumie reprezentacje w jednym sezonie rozgrywają – w zależności od szczebla – cztery lub pięć spotkań, spośród których dwa lub trzy u siebie, pozostałe zaś na wyjeździe. Wyjątkiem od reguły jest najniższy, piąty poziom. Na wszystkich piętrach kwestie zwycięstwa w rozgrywkach, awansów i spadków rozstrzygane są dorocznie.
Wobec reorganizacji rozgrywek w czasie trwania sezonu zasady awansów uległy zmianie. Powiększenie pierwszego poziomu zawodów od sezonu 2022/2023 spowodowało konieczność automatycznych awansów zwycięzców poszczególnych grup przy jednoczesnym braku spadków. Prawdopodobnie z tego też względu odstąpiono od rozgrywania kilku zaległych spotkań: Węgry – Łotwa w Conference 1, Finlandia – Mołdawia w Conference 2 czy Estonia – Słowacja w Develpoment League.

</doc>
<doc id="5165474" url="https://pl.wikipedia.org/wiki?curid=5165474" title="Kolejka linowa na Jaworowy">
Kolejka linowa na Jaworowy

Kolejka linowa na Jaworowy (cz. "Lanovka, Lanovka Javorový") – kolej linowa w Beskidzie Morawsko-Śląskim, w Czechach. Służy do transportu turystów z Oldrzychowic na górę Jaworowy.
Historia.
Budowę kolejki linowej rozpoczęto w roku 1955. Sam tor został wyprodukowany przez państwową firmę Transporta Chrudim na przełomie 1954 –1955 roku. Pierwotnie kolejka miała zostać dostarczona do Sarajewa, jednak klient jej nie przejął. Z tego powodu wyznaczono nowe miejsce dla kolejki, mianowicie górę Jaworowy w Oldrzychowicach (cz. "Javorový vrch u Oldřichovic u Třince").
Pierwsze uruchomienie kolejki linowej miało miejsce 7 lipca 1957 roku.
Od początku tor był obsługiwany przez spółkę ČSD (Československé státní dráhy), która w 1957 r. próbowała się go pozbyć przez sprzedaż. Ponieważ jednak nie znaleźli nabywców, tor pozostawał w ich posiadaniu do 1996 roku, kiedy został sprywatyzowany. Obecnie (2021) właścicielem jest firma BYTOSLAN spol. s.r.o.
Typ kolejki linowej.
Linia pojedyncza systemu cyrkularnego z pewnym zawieszeniem jednoosobowych krzesełek.
Restauracja.
W restauracji w stacji dolnej jest możliwość zakwaterowania, robienia różnych imprez (tj. impreza urodzinowa, wigilijka), czy organizowanie szkoleń. W budynku można również pograć w kręgle albo w minigolfa.

</doc>
<doc id="5165480" url="https://pl.wikipedia.org/wiki?curid=5165480" title="True Colors (album)">
True Colors (album)



</doc>
<doc id="5165482" url="https://pl.wikipedia.org/wiki?curid=5165482" title="True Colors (singel)">
True Colors (singel)



</doc>
<doc id="5165486" url="https://pl.wikipedia.org/wiki?curid=5165486" title="Lęborgowy Potok">
Lęborgowy Potok

Lęborgowy Potok ("Lęborgowy") – potok, dopływ Krośnicy. Jego zlewnia znajduje się w Krościenku nad Dunajcem w województwie małopolskim, w powiecie nowotarskim, gminie Krościenko nad Dunajcem.
Spływa południowymi stokami Pienin między Zamczyskiem i Rabsztynem. Wypływa poniżej Suszyny w źródle na wysokości 687 m i spływa nieco krętym korytem w kierunku południowo-zachodnim, potem południowym, w końcu południowo-wschodnim i na wysokości 465 m uchodzi do Dunajca jako jego lewy dopływ. Ma kilka niewielkich dopływów.

</doc>
<doc id="5165488" url="https://pl.wikipedia.org/wiki?curid=5165488" title="Johann Georg Reutter">
Johann Georg Reutter

Johann Adam Joseph Karl Georg von Reutter młodszy (ochrzczony 6 kwietnia 1708 w Wiedniu, zm. 11 marca 1772 tamże) – austriacki kompozytor i organista.
Życiorys.
Syn Georga Reuttera starszego, muzyki początkowo uczył się u ojca, później u Antoniego Caldary. Począwszy od 14. roku życia asystował ojcu na stanowisku dworskiego organisty, pomimo trzykrotnych prób nie otrzymał jednak angażu. Około 1729 roku wyjechał do Włoch, gdzie przebywał do 1731 roku. Po powrocie do Austrii poślubił śpiewaczkę Ursulę Theresię Holzhauser (1708–1782). Od 1731 roku działał na wiedeńskim dworze Habsburgów, w 1738 roku otrzymał posadę kapelmistrza w katedrze św. Szczepana w Wiedniu i opiekował się chórem katedralnym. Od 1731 do 1752 roku pełnił funkcję nadwornego kompozytora i zarządcy teatrów operowych. Był asystentem (1741–1747), drugim kapelmistrzem (od 1747) i pierwszym kapelmistrzem (od 1751) orkiestry dworskiej. W 1740 roku otrzymał tytuł szlachecki.
Twórczość.
Za życia cieszył się uznaniem wśród wiedeńskiej publiczności, jego reprezentująca związany z dworem Habsburgów styl „cesarski” muzyka wykonywana była jeszcze na początku XIX wieku. Twórczość Reuttera była jednak krytykowana za braki artystyczne i brak inwencji melodycznej i współcześnie jest praktycznie zapomniana. Czas jego działalności na dworze wiedeńskim przypadł na okres upadku muzyki i redukcji liczby muzyków w kapeli nadwornej, związanych z problemami finansowymi.
Był jednym z najpłodniejszych twórców swojej epoki, największą popularnością cieszyły się jego kompozycje wokalno-instrumentalne, w tym oratoria i muzyka religijna. Pozostawił po sobie około 677 dzieł, m.in. 80 mszy, 30 oper, 277 psalmów i motetów, 48 antyfon, 20 litanii, 53 hymny, 31 offertoriów, 17 graduałów, 6 requiem i 7 responsoriów, ponadto liczne dzieła instrumentalne, w tym 7 symfonii, 2 partity, 2 "servizia di tavola", 4 koncerty (dwa na trąbkę, dwa na instrument klawiszowy) i szereg utworów na instrument klawiszowy solo.
Jego uczniami w chórze katedry św. Szczepana w Wiedniu byli m.in. Joseph Haydn i jego brat Michael, zgodnie ze świadectwami Reutter traktował jednak swoich podopiecznych źle i nie zwracał uwagi na ich muzyczne talenty.

</doc>
<doc id="5165504" url="https://pl.wikipedia.org/wiki?curid=5165504" title="Czarna Wołga">
Czarna Wołga



</doc>
<doc id="5165506" url="https://pl.wikipedia.org/wiki?curid=5165506" title="Haplostoma alba">
Haplostoma alba

Haplostoma alba – gatunek widłonogów z rodziny Botryllophilidae. Nazwa naukowa tego gatunku skorupiaków została opublikowana w 1868 roku przez niemieckiego mikrobiologa Walthera Hesse.

</doc>
<doc id="5165507" url="https://pl.wikipedia.org/wiki?curid=5165507" title="Yadrian Escobar Silva">
Yadrian Escobar Silva



</doc>
<doc id="5165508" url="https://pl.wikipedia.org/wiki?curid=5165508" title="Głęboki Potok (dopływ Dunajca – zbiornik Sromowce)">
Głęboki Potok (dopływ Dunajca – zbiornik Sromowce)

Głęboki Potok ("Głębokie") – potok, dopływ Dunajca uchodzący do zbiornika Sromowce. Jego zlewnia znajduje się w Sromowcach Wyżnich w województwie małopolskim, w powiecie nowotarskim, w gminie Czorsztyn.
Głęboki Potok spływa południowo-zachodnimi stokami Pienin Czorsztyńskich. Wypływa na południowych stokach głównej grani Pienin Czorsztyńskich i spływa w kierunku północno-zachodnim. Przepływa pod drogą z Krośnicy do Sromowiec Wyżnych, następnie zmienia kierunek na bardziej południowy i płynie doliną między Flakami a szczytami Ula, Piekiełko i Upszar. Na pewnej długości stoki tej doliny są bezleśne; po lewej stronie znajduje się polana Podkira, po prawej łąka Łazy. Potok uchodzi z lewej strony do zbiornika Sromowce na wysokości 487 m. Ma kilka bardzo krótkich dopływów. Dwa z nich to potoczki płynące dolinkami Duży Loch i Mały Loch.
W latach 1987–1988 w dolinie Głębokiego Potoku znaleziono bardzo rzadkie, w Polsce zagrożone wyginięciem gatunki porostów: trzonecznica żółta "Chaenotheca chrysocephala", trzonecznica rdzawa "Chaenotheca ferruginea", cielistek dyskretny "Coenogonium pineti".

</doc>
<doc id="5165511" url="https://pl.wikipedia.org/wiki?curid=5165511" title="It's You">
It's You



</doc>
<doc id="5165512" url="https://pl.wikipedia.org/wiki?curid=5165512" title="They're Here">
They're Here



</doc>
<doc id="5165513" url="https://pl.wikipedia.org/wiki?curid=5165513" title="Haplostoma albicatum">
Haplostoma albicatum

Haplostoma albicatum – gatunek widłonogów z rodziny Botryllophilidae. Nazwa naukowa tego gatunku skorupiaków została opublikowana w 1977 roku przez zoologów Shigeko Ooishi i Rolfa Dietera Illga. Gatunek został ujęty w Catalogue of Life.

</doc>
<doc id="5165514" url="https://pl.wikipedia.org/wiki?curid=5165514" title="What's It All About">
What's It All About



</doc>
<doc id="5165516" url="https://pl.wikipedia.org/wiki?curid=5165516" title="Buġibba Perched Beach">
Buġibba Perched Beach

Buġibba Perched Beach - plaża w Buġibbie w gminie Saint Paul’s Bay, na Malcie. Pierwotnie skalista, w 2006 r. z inicjatywy maltańskiego Ministerstwa Turystyki została wypełniona piaskiem. Znajduje się przy Promenadzie nad Zatoką św. Pawła, w pobliżu granicy z miejscowością Qawra, z widokiem na Wyspy św. Pawła, w okolicy znajduje się wiele popularnych obiektów turystycznych.
Morze jest dość głębokie, do tego krystalicznie czyste, z dobrymi możliwościami do nurkowania ze względu na skaliste otoczenie. Na miejscu dostępnych jest wiele atrakcji, takich jak paralotniarstwo, wakeboarding, nurkowanie z rurką (snorkeling).
Nagrody i wyróżnienia.
W czerwcu 2010 r. plaża w miejscowości Buġibba, jako druga na Malcie - po plaży przy zatoce St. George's Bay - otrzymała status Błękitnej Flagi. Buġibba Perched Beach spełnia standardy dotyczącej jakości wody, kontroli osób kąpiących się w morzu oraz posiada odpowiednie udogodnienia, w tym możliwość wejścia na plażę przez osoby niepełnosprawne (w tym celu zbudowano rampę o długości 80 metrów).
Atrakcje w pobliżu.
W pobliżu Buġibba Perched Beach znajdują się liczne atrakcje turystyczne, w tym obiekty historyczne, miejsca rozrywki i wypoczynku, m.in.:
Dojazd.
Plaża jest dobrze skomunikowana z innymi częściami Malty, dzięki znajdującemu się w miejscowości Buġibba dworcowi autobusowemu.
Główne trasy autobusowe:
Istnieje również możliwość szybkiego dotarcia do innych plaż na Malcie:

</doc>
<doc id="5165517" url="https://pl.wikipedia.org/wiki?curid=5165517" title="RVC/Libanon '50 Rotterdam">
RVC/Libanon '50 Rotterdam



</doc>
<doc id="5165518" url="https://pl.wikipedia.org/wiki?curid=5165518" title="Shaken 'N' Stirred">
Shaken 'N' Stirred



</doc>
<doc id="5165519" url="https://pl.wikipedia.org/wiki?curid=5165519" title="Zero Calorie Cookie">
Zero Calorie Cookie

Zero Calorie Cookie – singel polskiej piosenkarki Marie wydany 15 stycznia 2021 roku poprzez wytwórnię Thecutestlabel.
Autorstwo i historia wydania.
Muzykę i słowa do utworu stworzyła sama Marie oraz Producent Adam, który również wyprodukował utwór. Premiera singla w formacie digital download, streaming odbyła się 15 stycznia 2021 roku.
Teledysk.
Teledysk do utworu został opublikowany już 15 stycznia 2021 roku. Do października 2021 został odtworzony ponad 12,5 miliona razy. Wyprodukował go Alibi Studio.

</doc>
<doc id="5165520" url="https://pl.wikipedia.org/wiki?curid=5165520" title="Bugibba Perched Beach">
Bugibba Perched Beach



</doc>
<doc id="5165523" url="https://pl.wikipedia.org/wiki?curid=5165523" title="Fleur-de-Lys (Malta)">
Fleur-de-Lys (Malta)

Fleur-de-Lys – przedmieście, które stanowi część Birkirkary, jest również uważane za przedmieście Santa Venera i Qormi. Leży około 5 kilometrów od stolicy Malty, Valletty. Populacja Fleur-de-Lys wynosi około 2200 osób, a obszar jest bardzo mały.
Historia.
Akwedukt Wignacourta.
Początki Fleur-de-Lys sięgają pierwszej dekady XVII wieku. W 1610 wielki mistrz Alof de Wignacourt sfinansował budowę akweduktu, nazwanego jego imieniem, do transportu wody ze źródeł w Rabacie i Dingli do stolicy Valletty. Akwedukt ukończono w 1615, a w miejscu, w którym przecinał drogę, zbudowano ozdobną bramę znaną jako Łuk Wignacourta (lub Brama Fleur-de-Lys). Na szczycie znajdowały się trzy wyrzeźbione fleur-de-lis, jako heraldyczne symbole Wignacourta. Przedmieście zostało później nazwane na cześć tych heraldycznych symboli na łuku.
Podczas II wojny światowej brama została poważnie uszkodzona, gdy w 1943 uderzyła w nią ciężarówka RAF. W 1944 zrujnowana brama została zburzona, a kamienie ponumerowano i złożono w magazynach Wydziału Robót Publicznych. Na miejscu łuku wybudowano później rondo. Plany rekonstrukcji łuku były przygotowywane kilka razy, zanim zostały ostatecznie zatwierdzone w 2012. Lokalne rady Santa Venera i Birkirkary oraz Komitet Administracyjny Fleur-de-Lys nie mogły zgodzić się co do nazwy łuku, ostatecznie w 2014 przyjęły zatwierdzoną przez wszystkie strony nazwę „Łuk Wignacourta znany jako brama Fleur-de-Lys” (). Łuk został odbudowany w latach 2014–2015, a jego inauguracja odbyła się 28 kwietnia 2016.
Rozwój przedmieścia.
Po wybudowaniu akweduktu w okolicy osiedliło się wielu rolników. Przez lata jedynymi budynkami były nieliczne zagrody otoczone polami.
Fleur-de-Lys zaczęła się rozwijać w czasie II wojny światowej. Wielu uchodźców z obszaru Grand Harbour uciekło na obszary wiejskie, w tym Fleur-de-Lys, po tym, jak teren portu został zniszczony przez bomby. Do 1941 Brytyjczycy zbudowali w rejonie baterię Fleur de Lys, uzbrojoną w artylerię przeciwlotniczą. W latach czterdziestych do Fleur-de-Lys przeniesiono różne urzędy państwowe. Po wojnie teren rozrósł się w małą osadę.
W 1946 zainaugurowano . Teren osady oddzielił się od Santa Venera w 1949, zaś w 1979 stał się samodzielną parafią. Później w Fleur-de-Lys zbudowano inne kaplice, w tym kaplicę w klasztorze Sióstr Najświętszego Serca i jedną w szkole św. Moniki.
Obecnie w przedmieściu znajduje się kilka małych sklepów, kościół parafialny, BOV oraz bank HSBC. Główna droga, Fleur-de-Lys Road, jest obecnie główną arterią lokalnego systemu ruchu drogowego.
Zarządzanie.
Fleur-de-Lys pozostaje integralną częścią rady lokalnej Birkirkary, jednak ma własną administrację w postaci Fleur-de-Lys Administrative Committee. Komitet Administracyjny Fleur-de-Lys został utworzony w grudniu 1999 na mocy nowelizacji ustawy o radach lokalnych z 1993. 

</doc>
<doc id="5165524" url="https://pl.wikipedia.org/wiki?curid=5165524" title="Katō">
Katō



</doc>
<doc id="5165531" url="https://pl.wikipedia.org/wiki?curid=5165531" title="Pan Robótka w domu">
Pan Robótka w domu

Pan Robótka w domu (ang. "Mister Maker at home," 2020) - brytyjski program dla dzieci realizowany w czasie pandemii COVID-19. Oficjalna premiera odbyła się 15 czerwca 2020 roku w brytyjskiej stacji CBeebies. Program zawitał do Polski 6 października 2021 roku. 
Obsada.
oraz
i inni
Opis programu.
Pan Robótka w domowym zaciszu prezentuje pomysły na kolorowe prace plastyczne. W każdym odcinku łączy się z jednym ze swoich przyjaciół z anteny kanału CBeebies i zachęca do stworzenia arcydzieł z rozmaitych drobiazgów dostępnych w domu. Program zrealizowany w 2020 roku podczas pandemii COVID-19.
Wersja polska.
Wersja polska: Studio Sonica
Wystąpili:
i inni
Odcinki.
Na chwilę obecną powstały dwie serie programu. Daty premier i tytuły według strony BBC.

</doc>
<doc id="5165533" url="https://pl.wikipedia.org/wiki?curid=5165533" title="Krzyż Waleczności (Dania)">
Krzyż Waleczności (Dania)

Krzyż Waleczności (, skr. Fsv.Tpk.) – najwyższe duńskie odznaczenie wojskowe ustanowione 14 listopada 2011 (z działaniem wstecznym od 1 stycznia 2010) przez królową Małgorzatę II z dynastii Glücksburgów, bocznej linii rodu Oldenburgów. 
Nadawany jest za akty nadzwyczajnej waleczności w bezpośrednim starciu z wrogiem lub inne bardzo ryzykowne czyny i dlatego porównywany jest z amerykańskim Medalem Honoru albo brytyjskim Krzyżem Wiktorii. 
Choć Krzyż Waleczności przyznawany jest przez Szefa Sił Zbrojnych (dosł. „Szefa Obrony”, dun. "Forsvarschefen"), to dekoruje nim osobiście duńska królowa. Dotychczas zdarzyło się to tylko raz i 2 listopada 2011 krzyż otrzymał sierżant Casper Westphalen Mathiesen, który w Afganistanie własnym ciałem osłaniał dwukrotnie rannego kolegę i odpowiadał ogniem podczas bezpośredniej walki z Talibami, co umożliwiło ekipie medycznej dotarcie do poszkodowanego na czas i jego ewakuację.
Krzyż formę Orderu Danebroga, jest wykonywany ze srebra, z ramionami emaliowanymi na czarno i pozłacanymi krawędziami. Na awersie, w centralnym pozłacanym medalionie umieszczony jest monogram władcy, który krzyż ufundował i data ustanowienia „2010”, a na wszystkich czterech ramionach krzyża słowa „FOR - TAP - PER - HED” (pol. „ZA – WA – LECZ – NOŚĆ”). Na rewersie znajduje się grawerowane imię, nazwisko i stopień odznaczanego, a także rok nagradzanego czynu.
Krzyż mocowany jest do wiązanej w pięciokąt wstążki w kolorze białym z czerwonym paskiem wzdłuż środka. Ponieważ identyczną wstążkę ma Medal Obrony za Waleczność, to w przypadku noszenia baretki krzyża dodawana jest do niej miniatura środkowego medalionu z monogramem i datą.
W duńskiej kolejności starszeństwa odznaczeń Krzyż Waleczności znajduje się za Krzyżem Komandorskim Orderu Danebroga, a przed Medalem Obrony dla Poległych i Rannych na Służbie, lub przed jego następcą Medalem Obrony dla Poległych na Służbie ustanowionym w 2009.

</doc>
<doc id="5165540" url="https://pl.wikipedia.org/wiki?curid=5165540" title="Haplostoma ambiguum">
Haplostoma ambiguum

Haplostoma ambiguum – gatunek widłonogów z rodziny Botryllophilidae. Nazwa naukowa tego gatunku skorupiaków została opublikowana w 1977 roku przez zoologów Shigeko Ooishi i Rolfa Dietera Illga. Gatunek został ujęty w Catalogue of Life.

</doc>
<doc id="5165542" url="https://pl.wikipedia.org/wiki?curid=5165542" title="Pomponacjusz">
Pomponacjusz



</doc>
<doc id="5165544" url="https://pl.wikipedia.org/wiki?curid=5165544" title="Wardija Ridge">
Wardija Ridge

Wardija Ridge - płaskowyż na północy Malty, wznoszący się na wysokość 139 metrów nad poziomem morza. Jest słabo zaludniony, zaliczany do obszaru chronionego.
Wraz z siedliskami przyrodniczymi il-Ballut tal-Wardija i il-Wied ta' San Martin rozciąga się od Għajn Tuffieħa w Mġarr po zatokę Xemxija. Ze względu na szereg dolin, uchodzących do il-Wied tal-Pwales, ma pofałdowane ukształtowanie terenu.
Obszar chroniony.
Wardija Bridge, jako płaskowyż krajobrazowy podlega ochronie ze względu na:
Ochronie podlega również obszar trzech dolin, znajdujący się w sąsiedztwie il-Wied ta' San Martin, na południowej części cypla, wchodzącego w skład obszaru L-Argentier.
Atrakcje i zabytki.
Około kilometra na zachód od miejscowości Mġarr znajduje się zbudowana w latach 1637-1640 Wieża Ta' Lippija, jedna z tzw. wież Lascarisa. W bliskim sąsiedztwie znajdują się wieże Nadur i Għajn Tuffieħa. W przeszłości strzegły one wejścia do zatoki Gnejna.
Znaczenie historyczne.
W 1915 r. z powodu zagrożenia atakami ze strony wrogich okrętów podwodnych, Brytyjczycy na wschodnim krańcu płaskowyżu zbudowali Baterię Wardija. Pełniła ona rolę ochronną do końca I wojny światowej. Istniała do 1938 roku, gdy uznano ją za przestarzałą. 
W trakcie II wojny światowej na miejscu zdemontowanej baterii umieszczony został brytyjski system radarowy, który miał zabezpieczać przed nalotami pobliski Fort Campbell, będący najważniejszą fortyfikacją na północ od Victoria Lines.

</doc>
<doc id="5165549" url="https://pl.wikipedia.org/wiki?curid=5165549" title="Katuński Rezerwat Biosfery">
Katuński Rezerwat Biosfery

Katuński Rezerwat Biosfery (ros. Государственный природный биосферный заповедник «Катунский») – ścisły rezerwat przyrody (zapowiednik) w południowej części Republiki Ałtaju w Rosji. Znajduje się w rejonie ust-koksińskim, a jego obszar wynosi 1 516,64 km². Rezerwat został utworzony dekretem rządu Rosyjskiej Federacyjnej Socjalistycznej Republiki Radzieckiej z dnia 25 lipca 1991 roku. W 1998 roku wspólnie z Ałtajskim Rezerwatem Biosfery został wpisany na Listę Światowego Dziedzictwa UNESCO pod nazwą „Złote góry Ałtaju”. W 2000 roku otrzymał status rezerwatu biosfery UNESCO. Dyrekcja rezerwatu znajduje się w miejscowości Ust´-Koksa.
Opis.
Rezerwat zajmuje większą część najwyższego pasma górskiego Ałtaju – Gór Katuńskich i jest położony na wysokościach od 1300 m n.p.m. do 3280 m n.p.m. Najwyższy szczyt Ałtaju Biełucha (4506 m) znajduje się w strefie ochronnej rezerwatu.
Wyższe partie gór pokryte są lodowcami i polami śnieżnymi. Niżej znajduje się piętro alpejskie oraz łąki subalpejskie. W głęboko wciętych dolinach dominują lasy. Na terenie rezerwatu znajduje się 135 jezior. Są tu źródła jednej z największych rzek Ałtaju, rzeki Katuń.
Flora.
Lasy w rezerwacie tworzą jodły syberyjskie, sosny syberyjskie i świerki syberyjskie z udziałem modrzewia syberyjskiego i brzozy brodawkowatej. W dolinie rzeki Katuń występują lasy modrzewiowe. Na terenie rezerwatu występuje ponad 30 roślin rosnących tylko w górach południowej Syberii i północnej Mongolii. Są to m.in. czosnek Ledeboura ("Allium ledebourianum"), tojad Kryłowa ("Aconitum krylovii"), gatunek siekiernicy "Hedysarum neglectum", przymiotno ałtajskie, saussurea Frołowa.
Fauna.
Faunę w rezerwacie reprezentuje 56 gatunków ssaków, 161 gatunków ptaków, 3 gatunki gadów, 2 gatunki płazów i 8 gatunków ryb.
Ptaki to m.in.: nur czarnoszyi, bocian czarny, gęś zbożowa, orzeł przedni, ułar ałtajski, dziwonia duża, kormoran zwyczajny, błotniak stepowy, orłosęp, sęp kasztanowaty, orlik grubodzioby.
Z ssaków w rezerwacie żyją m.in.: irbisy śnieżne, koziorożce syberyjskie, piżmowce syberyjskie, wydry europejskie, łosie euroazjatyckie, rysie euroazjatyckie, wilki szare, rosomaki tundrowe, niedźwiedzie brunatne, borsuki azjatyckie, sobole tagowe, świstaki syberyjskie, szczekuszki ałtajskie.
Klimat.
Klimat rezerwatu jest kontynentalny. Średnia temperatura stycznia to od minus 21 ºС do minus 23 ºС, średnia temperatura lipca w wyższych partiach gór waha się od +4 ºС do +6 ºС, a w dolinach od +15 ºС do +17 ºС.

</doc>
<doc id="5165565" url="https://pl.wikipedia.org/wiki?curid=5165565" title="Mirosław Jaworski (piłkarz)">
Mirosław Jaworski (piłkarz)



</doc>
<doc id="5165567" url="https://pl.wikipedia.org/wiki?curid=5165567" title="Czarny Potok (województwo małopolskie)">
Czarny Potok (województwo małopolskie)



</doc>
<doc id="5165571" url="https://pl.wikipedia.org/wiki?curid=5165571" title="Teoria dwóch prawd">
Teoria dwóch prawd



</doc>
<doc id="5165575" url="https://pl.wikipedia.org/wiki?curid=5165575" title="Strzelectwo na Letnich Igrzyskach Olimpijskich 2020 – karabin małokalibrowy, trzy postawy, 50 m (mężczyźni)">
Strzelectwo na Letnich Igrzyskach Olimpijskich 2020 – karabin małokalibrowy, trzy postawy, 50 m (mężczyźni)

Karabin małokalibrowy, trzy postawy 50 m mężczyzn – konkurencja rozegrana w dniu 2 sierpnia 2021 r. Zawody odbyły się w Asaka Shooting Range. Wystartowało 39 zawodników z 27 krajów.
Terminarz.
Wszystkie godziny podane są w czasie tokijskim ().

</doc>
<doc id="5165582" url="https://pl.wikipedia.org/wiki?curid=5165582" title="Josef Huleš">
Josef Huleš

Josef Huleš (ur. 1813 w Rakovicach, zm. 11 lutego 1887 w Pradze) – czeski kupiec i polityk, burmistrz Pragi w latach 1873–1876.
Życiorys.
W 1842 otworzył w Pradze sklep z odzieżą. Po wystąpieniach z okresu Wiosny Ludów został wybrany do rady miejskiej, w okresie neoabsolutyzmu żył w odosobnieniu. W 1861 został ponownie wybrany do rady miejskiej, a podczas wojny prusko-austriackiej został mianowany zastępcą burmistrza Pragi. Był również aktywnym działaczem Sokoła.
9 kwietnia 1873 został wybrany burmistrzem Pragi. Podczas swojej kadencji poprawiał sytuację praskich nauczycieli i urzędników, wprowadzając m.in. programy emerytalne, doprowadził również do otwarcia w mieście nowych sierocińców. Doprowadził także do utworzenia miejskiej kasy oszczędności, otwarcia pierwszych konnych połączeń tramwajowych, otwarto także dworzec Praha-Těšnov oraz przystąpiono do rozbiórki dawnych murów miejskich. Odbudowano także Bramę Prochową. Jego kadencja zakończyła się 31 maja 1876 roku.
Zmarł w 1887 i został pochowany na Cmentarzu Olszańskim w Pradze.
Był odznaczony Orderem Franciszka Józefa i Orderem Korony Żelaznej.

</doc>
<doc id="5165583" url="https://pl.wikipedia.org/wiki?curid=5165583" title="Strzelectwo na Letnich Igrzyskach Olimpijskich 2020 – karabin małokalibrowy, trzy postawy, 50 m (kobiety)">
Strzelectwo na Letnich Igrzyskach Olimpijskich 2020 – karabin małokalibrowy, trzy postawy, 50 m (kobiety)

Karabin małokalibrowy, trzy postawy 50 m kobiet - konkurencja rozegrana w dniu 31 lipca 2021 r. Zawody odbyły się w Asaka Shooting Range. Wystartowało 39 zawodników z 27 krajów.
Terminarz.
Wszystkie godziny podane są w czasie tokijskim ().

</doc>
<doc id="5165585" url="https://pl.wikipedia.org/wiki?curid=5165585" title="Strzelectwo na Letnich Igrzyskach Olimpijskich 2020 – pistolet pneumatyczny, 10 m (kobiety)">
Strzelectwo na Letnich Igrzyskach Olimpijskich 2020 – pistolet pneumatyczny, 10 m (kobiety)

Pistolet pneumatyczny 10 m kobiet - konkurencja rozegrana w dniu 25 lipca 2021 r. Zawody odbyły się w Asaka Shooting Range. Wystartowały 53 zawodniczki z 37 krajów.
Terminarz.
Wszystkie godziny podane są w czasie tokijskim ().

</doc>
<doc id="5165587" url="https://pl.wikipedia.org/wiki?curid=5165587" title="Haplostoma banyulensis">
Haplostoma banyulensis

Haplostoma banyulensis – gatunek widłonogów z rodziny Botryllophilidae. Nazwa naukowa tego gatunku skorupiaków została opublikowana w 1909 roku przez zoologa Ernesta Brémenta.

</doc>
<doc id="5165589" url="https://pl.wikipedia.org/wiki?curid=5165589" title="Haplostoma bispinosum">
Haplostoma bispinosum

Haplostoma bispinosum – gatunek widłonogów z rodziny Botryllophilidae. Nazwa naukowa tego gatunku skorupiaków została opublikowana w 2009 roku przez zoologa Shigeko Ooishi.

</doc>
<doc id="5165591" url="https://pl.wikipedia.org/wiki?curid=5165591" title="Robert Żbikowski">
Robert Żbikowski

Robert Żbikowski ps. „Żbik" (ur. 15 czerwca 1967 w Warszawie) – polski malarz, projektant wnętrz, nauczyciel, aktywista, prezes Mazowieckiego Związku Artystów Sztuk Pięknych.
Kariera artystyczna.
W 1994 roku ukończył z wyróżnieniem Akademię Sztuk Pięknych w Warszawie, w pracowni malarstwa profesora Zbigniewa Gostomskiego oraz w pracowni tkaniny klasycznej profesora Marka Dzienkiewicza. Jego praca dyplomowa poruszała temat budowy obrazu skupiając się na problemie rozmieszczenia ciężarów na płaszczyźnie oraz ich odbiorze i rozumieniu przez widza. Wyróżniony w 1994 roku, otrzymał nagrodę w postaci wystawy w Domu Artysty Plastyka na ul. Mazowieckiej w Warszawie. W latach 1993-1994 roku był stypendystą Ministra Kultury i Sztuki
W 2019 obronił pracę doktorską zatytułowaną „Wędrowiec - w poszukiwaniu harmonii obrazu” na Uniwersytecie Jana Kochanowskiego w Kielcach pod kierunkiem profesora Ryszarda Ługowskiego. 
Od 1995 jest organizatorem corocznych plenerów artystycznych w Gołyminie Nowym.
Od 2016 roku jest Dyrektorem Artystycznym Galerii Sztuki na Prostej w Jabłonnie. Kuratorem artystycznym ponad 50 wystaw. 
Od 2017 roku jest Prezesem Mazowieckiego Związku Artystów Sztuk Pięknych z siedzibą w Ciechanowie. 
Od 2017 roku zasiada w jury "Ogólnopolski Konkurs Plastyczny "Dzieła Aleksandra Fredry w malarstwie i rysunku"
Od 2020 roku związany z Niepubliczną Szkołą Podstawową i Liceum Ogólnokształcącym Sapere Aude 
W 2020 r. razem z Agatą Malczyk jest współautorem książki pt. "Porozmawiajmy o sztuce, Let's Talk about Art " 
Plenery Organizowane w Gołyminie 1995-2021 - Prezentacje prac dla zwiedzających
Swoje prace prezentował na 20 wystawach indywidualnych i ponad 30 zbiorowych w galeriach i muzeach, a jego obrazy są w stałych kolekcjach w kraju i zagranicą: w Galerii Biegasa w Ciechanowie (PL) dwie prace, Üniversitemiz Güzel Sanatlar Fakültesi Dekanligi (TUR) trzy prace oraz Museo Comunale Palazzo Caccia Sant’Oreste - Roma (ITA) trzy prace.

</doc>
<doc id="5165595" url="https://pl.wikipedia.org/wiki?curid=5165595" title="Egmond-Binnen">
Egmond-Binnen

Egmond-Binnen – wieś w gminie Bergen, w prowincji Holandia Północna, w Holandii. Według danych na rok 2018 wieś zamieszkiwało 2300 osób, a gęstość zaludnienia wyniosła 3554 os./km2.
Klimat.
Klimat jest umiarkowany. Średnia temperatura wynosi 8 °C. Najcieplejszym miesiącem jest lipiec (18 °C), a najzimniejszym miesiącem jest luty (0 °C).

</doc>
<doc id="5165598" url="https://pl.wikipedia.org/wiki?curid=5165598" title="Marcelina Radziwiłłówna">
Marcelina Radziwiłłówna



</doc>
<doc id="5165602" url="https://pl.wikipedia.org/wiki?curid=5165602" title="Leon Przerwa-Tetmajer">
Leon Przerwa-Tetmajer

Leon Przerwa-Tetmajer (ur. 1800 w Mikołajowicach, zm. 1881 w Łopusznej) – polski posiadacz ziemski i działacz niepodległościowy, w latach 1824–1881 właściciel Łopusznej.
Życiorys.
Urodził się w 1800 w Mikołajowicach k. Tarnowa jako syn Wojciecha Tetmajera. Był starszym bratem poety Józefa.
W 1824 ożenił się z Ludwiką Lisiecką, córką konfederaty barskiego Romualda Lisickiego, w posagu otrzymał Łopuszną, wraz z dworem szlacheckim, zbudowanym pod koniec XVIII wieku przez Lisieckiego.
U Tetmajerów w Łopusznej gościli poeci, działacze patriotyczni i rewolucjoniści, m.in. Stanisław Worcell, poeta Bohdan Zaleski czy kilkukrotnie Julian Goslar. W 1832 zamieszkał we dworze poeta Seweryn Goszczyński, który opisał Łopuszną, wraz ze dworem w "Dzienniku podróży do Tatrów" (opublikowanym w 1851). Poeta wraz ze swym gospodarzem odbywali wycieczki w Tatry.
W latach 40. XIX wieku brał udział w konspiracji niepodległościowej na Podhalu, a po upadku powstania chochołowskiego był założycielem Narodowego Komitetu Sądeckiego, który pomagał powstańcom. Sam Tetmajer gościł u siebie przywódcę powstania Jana Kantego Andrusikiewicza, któremu pomógł w załatwieniu pracy w Kamienicy.
Zmarł w Łopusznej w 1881, jego żona Ludwika zmarła w 1889, po ich śmierci dwór odziedziczyła ich córka Kamila, która wyszła za mąż za Kazimierza Lgockiego.

</doc>
<doc id="5165603" url="https://pl.wikipedia.org/wiki?curid=5165603" title="Leon Tetmajer">
Leon Tetmajer



</doc>
<doc id="5165605" url="https://pl.wikipedia.org/wiki?curid=5165605" title="Leon Przerwa Tetmajer">
Leon Przerwa Tetmajer



</doc>
<doc id="5165609" url="https://pl.wikipedia.org/wiki?curid=5165609" title="Michał Przerwa-Tetmajer">
Michał Przerwa-Tetmajer



</doc>
<doc id="5165610" url="https://pl.wikipedia.org/wiki?curid=5165610" title="Przerwa-Tetmajer">
Przerwa-Tetmajer



</doc>
<doc id="5165622" url="https://pl.wikipedia.org/wiki?curid=5165622" title="Ostrosłup pochyły">
Ostrosłup pochyły



</doc>
<doc id="5165623" url="https://pl.wikipedia.org/wiki?curid=5165623" title="Graniastosłup pochyły">
Graniastosłup pochyły



</doc>
<doc id="5165625" url="https://pl.wikipedia.org/wiki?curid=5165625" title="Joseph Abou Murad">
Joseph Abou Murad



</doc>
<doc id="5165627" url="https://pl.wikipedia.org/wiki?curid=5165627" title="Lębargowy Potok">
Lębargowy Potok



</doc>
<doc id="5165631" url="https://pl.wikipedia.org/wiki?curid=5165631" title="Leon Tetmajer-Przerwa">
Leon Tetmajer-Przerwa



</doc>
<doc id="5165634" url="https://pl.wikipedia.org/wiki?curid=5165634" title="Graniastosłup ścięty">
Graniastosłup ścięty



</doc>
<doc id="5165638" url="https://pl.wikipedia.org/wiki?curid=5165638" title="Orszelina">
Orszelina

Orszelina ("Clethra") – rodzaj krzewów i niskich drzew z rodziny orszelinowatych. Należy do niego 81 gatunków. Rośliny te występują we wschodniej i południowej części Ameryki Północnej, w Ameryce Środkowej, w północnej części Ameryki Południowej, we wschodniej i południowo-wschodniej Azji oraz na Maderze (jeden gatunek – orszelina drzewiasta "C. arborea"). Rosną w lasach, na skalistych zboczach i na terenach bagnistych. "C. arborea" występuje w lasach wawrzynolistnych. Kwiaty są zwykle wonne i zapylane są przez owady.
Liście występującej w Chinach orszeliny szarej "Clethra barbinervis" są tam jadane. Uprawiane jako ozdobne są głównie dwa gatunki ze względu na wonne kwiaty – orszelina olcholistna "C. alnifolia" i orszelina drzewiasta "C. arborea". W warunkach Europy Środkowej możliwa jest uprawa w gruncie w zasadzie tylko orszeliny olcholistnej, ze względu na dostateczną mrozoodporność tej rośliny, ale i ona jest rzadko spotykana nawet w kolekcjach botanicznych.
Systematyka.
Rodzaj z rodziny orszelinowatych, do niedawna jeszcze zwykle przedstawianej jako takson monotypowy, ale po badaniach molekularnych dowiedziono bliskiego pokrewieństwa orszeliny z rodzajem "Purdiaea", dawniej umieszczanym w rodzinie zwichrotowatych "Cyrillaceae" i rodzaj ten jako siostrzany dla orszeliny włączany jest do tej samej rodziny.

</doc>
<doc id="5165639" url="https://pl.wikipedia.org/wiki?curid=5165639" title="Clethra">
Clethra



</doc>
<doc id="5165640" url="https://pl.wikipedia.org/wiki?curid=5165640" title="Mała Furkotna Turnia">
Mała Furkotna Turnia

Mała Furkotna Turnia (słow. "Malá Furkotská veža", niem. "Kleiner Rauschbachturm", węg. "Kis-Furkota-torony") – turnia położona w bocznej grani Tatr Wysokich, w tzw. głównej grani odnogi Krywania. Jest to najniższa spośród trzech Furkotnych Turni, położonych w północno-wschodniej grani Ostrej, opadającej na Furkotną Przełęcz. Od Pośredniej Furkotnej Turni oddziela ją Pośrednia Furkotna Ławka ("Prostredná furkotská štrbina").
Pierwszego znanego wejścia na Małą Furkotną Turnię dokonali Alfred Martin i przewodnik Johann Franz senior 19 września 1907 r.

</doc>
<doc id="5165644" url="https://pl.wikipedia.org/wiki?curid=5165644" title="II Zbór Kościoła Chrześcijan Baptystów „Wspólnota Podgórze” w Krakowie">
II Zbór Kościoła Chrześcijan Baptystów „Wspólnota Podgórze” w Krakowie



</doc>
<doc id="5165645" url="https://pl.wikipedia.org/wiki?curid=5165645" title="Józef Jeżowicz">
Józef Jeżowicz

Józef Jeżowicz (ur. 20 sierpnia 1885 w Koszarzyskach, zm. 15 września 1976 tamże) – twórca ludowy ze Śląska Cieszyńskiego.
Życiorys.
Urodzony w Koszarzyskach w części zwanej Łabajka. W latach przedszkolnych zajmował się pasieniem krów. Do 14. roku życia uczęszczał do polskiej szkoły ludowej w Nawsiu pod Jabłonkowem. Po skończeniu szkoły podstawowej pracował z ojcem w gospodarstwie i dorabiał sobie pracą w lesie. Brał aktywny udział w I wojnie światowej jako żołnierz wojska austriackiego. Walczył na froncie rosyjskim i włoskim. Wśród żołnierzy był lubiany za swój humor, dowcip i optymizm. Te właśnie cechy ujawnia także w swoich opowieściach. Po wojnie powrócił do pracy w gospodarstwie. Z powodów finansowych był zmuszony wyjechać do Kanady, tam pracował na budowie kolei, jako robotnik w lesie, na tartaku i w kopalni węgla w Mountain Park. Po roku powrócił z powrotem na Łabajkę. Najtrudniejszym okresem życia była dla Jeżowicza II wojna światowa. W domu Józefa Jeżowicza mieściła się główna komenda partyzantów beskidzkich i stacja nadawcza. W trakcie wojny zawezwano Józefa na komendę Gestapo w Cieszynie, by zyskać informacje o przeciw faszystowskiej działalności na Zaolziu. On jednak niczego nie zdradził. Po wojnie z okazji dwudziestolecia wyzwolenia Czechosłowacji otrzymał medal pamiątkowy od prezydenta republiki i szereg innych odznaczeń. Pod koniec życia zajmował się pracami domowymi i naprawianiem zegarów. Pochowany został na cmentarzu w Jabłonkowie.

</doc>
<doc id="5165649" url="https://pl.wikipedia.org/wiki?curid=5165649" title="Superpuchar Hiszpanii w piłce siatkowej mężczyzn (2021)">
Superpuchar Hiszpanii w piłce siatkowej mężczyzn (2021)

Superpuchar Hiszpanii w piłce siatkowej mężczyzn 2021 – 24. edycja rozgrywek o Superpuchar Hiszpanii zorganizowana przez Królewski Hiszpański Związek Piłki Siatkowej ("Real Federación Española de Voleibol", RFEVB), rozegrana 26 września 2021 roku w Centro Insular de Deportes w Las Palmas de Gran Canaria. W meczu o Superpuchar udział wzięły dwa kluby: mistrz i zdobywca Pucharu Hiszpanii w sezonie 2020/2021 – oraz finalista Pucharu Hiszpanii w tym sezonie – .
Po raz pierwszy zdobywcą Superpucharu Hiszpanii został .
MVP spotkania wybrany został zawodnik – Yosvany Hernández.

</doc>
<doc id="5165652" url="https://pl.wikipedia.org/wiki?curid=5165652" title="Henryk Gawroński (ujednoznacznienie)">
Henryk Gawroński (ujednoznacznienie)



</doc>
<doc id="5165654" url="https://pl.wikipedia.org/wiki?curid=5165654" title="Labná">
Labná

Labná – mezoamerykańskie stanowisko archeologiczne i ceremonialne centrum prekolumbijskiej cywilizacji Majów, położone w regionie Puuc na półwyspie Jukatan. Znajduje się na południe od dużego stanowiska Majów w Uxmal, na południowym zachodzie dzisiejszego stanu Jukatan w Meksyku. Został włączony wraz z Uxmal jako obiekt światowego dziedzictwa UNESCO w 1996 roku.
Historia.
Rozwój Labny nastąpił w okresie klasycznym, tj. między 600 a 900 rokiem n.e. W okresie postklasycznym (900 - 1200 r. n.e.) rozwój miasta spowolnił, by po roku 1200 wyludnić się i zostać opuszczonym z nie do końca ustalonych przyczyn, podobnie zresztą jak znajdujący się w pobliżu większy ośrodek Uxmal.
Odkrycie ruin.
W latach '40 XIX wieku na teren ruin w Labnie trafił pisarz i dyplomata John Lloyd Stephens oraz architekt Frederick Catherwood, dzięki czemu zachowały się rysunki obrazujące stan ruin z tamtego okresu. Jednak pierwsze prace archeologiczne zostały podjęte dopiero pod koniec XIX wieku z inicjatywy radcy prawnego z Meridy - Edwarda Herberta Thompsona.
Zabytki.
Teren strefy archeologicznej Labná dostępny jest publicznie do zwiedzania dla turystów.
Za najważniejszy zabytek na terenie Labny uznaje się bogato zdobiony ornamentami łuk, który stanowi unikalne dzieło spośród wszystkich znanych nam pozostałości po kulturze Majów. Łuk ten, zwany "El Arco", najprawdopodobniej nie stanowił bramy wejściowej na teren miasta, a był jedynie przejściem między dwoma odrębnymi dziedzińcami.
Innym istotnym zabytkiem jest dwukondygnacyjny pałac ("El Palacio") z 50 pomieszczeniami ulokowanymi wokół pięciu patio: trzema na niższym poziomie i dwoma na wyższym poziomie. Na terenie pałacu znajduje się również dziedziniec zasypany tonami kamieni.
Znajduje się tutaj również piramida ze świątynią na szczycie - zwana "El Mirador""."
Poprzez strefę archeologiczną pociągnięta jest również typowa dla kultury majów droga zwana sacbé.
Upamiętnienie.
Wizerunek łuku w Labnie został przedstawiony na banknocie o wartości 1 peso, wypuszczonych przez rząd Jukatanu w 1916 roku.

</doc>
<doc id="5165660" url="https://pl.wikipedia.org/wiki?curid=5165660" title="Jakub Zabarella">
Jakub Zabarella



</doc>
<doc id="5165668" url="https://pl.wikipedia.org/wiki?curid=5165668" title="Pomnik św. Jana Nepomucena w Suchej Górnej">
Pomnik św. Jana Nepomucena w Suchej Górnej

 
Pomnik św. Jana Nepomucena w Suchej Górnej – pomnik w Suchej Górnej ufundowany przez Josefa Troyana w roku 1843. Głowa posągu otaczona aureolą z pięcioma gwiazdami oraz trzymany w ręku krucyfiks to najbardziej charakterystyczne atrybuty św. Jana Nepomucena, które nawiązują do męczeńskiej śmierci i zrzucenia zwłok świętego z mostu Karola do Wełtawy.
Zabytkowa rzeźba św. Jana Nepomucena znajduje się na ul. Sportovní. Na postumencie znajduje się napis:"Josef Troyan tu Statuy wistawil
Ke czti a chwale Boži
w Roku 1843."
Fundacja figury.
Powód ufundowania przez Troyana nie jest do końca znany. Wedle legendy fundator (który był garncarzem mieszkającym w Suchej Górnej) był straszony w nocy trzaskaniem garnków, co spowodowało, że rodzina garncarza wyprowadziła się po pewnym czasie, a mieszkańcy wsi zaczęli omijać to miejsce łukiem. Garncarz jednak nie znalazł również spokoju ani w nowym domu, udał się po radę do księdza. Ten poradził postawić figurę św. Jana Nepomucena aby odwrócić złe siły od jego domu. Garncarz wybudował pomnik, po odsłonięciu i poświęceniu figury w okolicy starej cegielni przestało straszyć.

</doc>
<doc id="5165670" url="https://pl.wikipedia.org/wiki?curid=5165670" title="Przywódcy państw i terytoriów zależnych w 2001">
Przywódcy państw i terytoriów zależnych w 2001

Przywódcy państw i terytoriów zależnych w 2001 – lista przywódców państw i terytoriów zależnych w roku 2001.

</doc>
<doc id="5165671" url="https://pl.wikipedia.org/wiki?curid=5165671" title="Wei Chun-heng">
Wei Chun-heng

Wei Chun-heng (); ur. 6 lipca 1994) – chiński łucznik z Tajwanu, wicemistrz olimpijski z Tokio 2020 i wicemistrz świata.

</doc>
<doc id="5165673" url="https://pl.wikipedia.org/wiki?curid=5165673" title="Aleksandryzm">
Aleksandryzm

Aleksandryzm – kierunek arystotelizmu. Powstał w końcu XV wieku w Padwie i powoływał się na greckiego komentatora Arystotelesa z III wieku — Aleksandra z Afrodyzji. Aleksandryzm przejawiał konsekwentniejszą niż awerroizm tendencję ateistyczną. Awerroiści, negując nieśmiertelność osobniczą duszy, uznawali za nieśmiertelnego jedynie gatunkowego, wspólnego wszystkim ludziom ducha. Aleksandryzm wręcz, bez osłonek, przeczył nieśmiertelności duszy, uznając ten pogląd za wymysł prawodawców; w sposób przyrodniczy wyjaśniano również w tej szkole genezę człowieka. Najwybitniejszym przedstawicielem aleksandrystów był Pietro Pomponazzi. Sobór laterański V w 1512 roku potępił aleksandryzm.

</doc>
<doc id="5165675" url="https://pl.wikipedia.org/wiki?curid=5165675" title="Różanka (góra)">
Różanka (góra)



</doc>
<doc id="5165676" url="https://pl.wikipedia.org/wiki?curid=5165676" title="Kūkas (stacja kolejowa)">
Kūkas (stacja kolejowa)

Kūkas () – stacja kolejowa w miejscowości Kūkas, w gminie Krustpils, na Łotwie.

</doc>
<doc id="5165678" url="https://pl.wikipedia.org/wiki?curid=5165678" title="Olivier Renard">
Olivier Renard

Olivier Renard (ur. 24 maja 1979 w La Louvière) – belgijski piłkarz występujący na pozycji bramkarza, działacz piłkarski.
Życiorys.
Występował w juniorach Royal Charleroi, a w 1996 roku został włączony do pierwszej drużyny. W Eerste klasse zadebiutował 1 marca 1997 roku w zremisowanym 1:1 spotkaniu z RWD Molenbeek. Zmienił wówczas w szóstej minucie Samuela Remy'ego, co z kolei zostało wymuszone otrzymaniem czerwonej kartki przez podstawowego bramkarza Charleroi, Zsolta Petryego. Piłkarzem RSC Charleroi Renard był do 1999 roku, rozgrywając w tym okresie pięć ligowych spotkań. Następnie podpisał kontrakt z Udinese Calcio. W klubie z Udine nie zagrał żadnego meczu w ramach Serie A, będąc zmiennikiem Morgana De Sanctisa i Luigiego Turciego, przez co występował jedynie w Pucharze Włoch. W związku z tym jako piłkarz Udinese był wypożyczony do Charleroi, Modeny, Napoli i Standardu Liège. W 2006 roku został piłkarzem Standardu na zasadzie transferu definitywnego. Na początku 2008 roku przeszedł do KV Mechelen. W 2014 roku zakończył karierę.
W 2013 roku został dyrektorem sportowym KV Mechelen, pełniąc tę rolę do 2016 roku. Następnie pełnił identyczną funkcję w Standardzie Liège. W 2018 roku został członkiem zarządu klubu, objął także dział skautingu. W 2019 roku został asystentem zarządu w Royal Antwerp. We wrześniu 2019 roku objął stanowisko dyrektora sportowego w Montreal Impact.

</doc>
<doc id="5165679" url="https://pl.wikipedia.org/wiki?curid=5165679" title="Medal Ingenio Et Arti">
Medal Ingenio Et Arti



</doc>
<doc id="5165680" url="https://pl.wikipedia.org/wiki?curid=5165680" title="Francesco Patrizi">
Francesco Patrizi



</doc>
<doc id="5165681" url="https://pl.wikipedia.org/wiki?curid=5165681" title="SsangYong Tivoli Grand">
SsangYong Tivoli Grand



</doc>
<doc id="5165683" url="https://pl.wikipedia.org/wiki?curid=5165683" title="Dodge JC">
Dodge JC



</doc>
<doc id="5165684" url="https://pl.wikipedia.org/wiki?curid=5165684" title="Dodge JCUV">
Dodge JCUV



</doc>
<doc id="5165685" url="https://pl.wikipedia.org/wiki?curid=5165685" title="Mežāre (stacja kolejowa)">
Mežāre (stacja kolejowa)

Mežāre () – stacja kolejowa w pobliżu miejscowości Mežāre, w gminie Krustpils, na Łotwie.

</doc>
<doc id="5165687" url="https://pl.wikipedia.org/wiki?curid=5165687" title="Zabaniska">
Zabaniska

Zabaniska – potok, dopływ Grajcarka. Jego zlewnia znajduje się na północnych stokach Małych Pienin w mieście Szczawnica, w województwie małopolskim, w powiecie nowotarskim.
Potok wypływa w dolince między szczytami Witkula i Załazie. Spływa w północnym kierunki przez osiedle Zabaniszcze i na wysokości 466 m uchodzi do Grajcarka jako jego prawy dopływ. Ma dwa dopływy; jeden lewobrzeżny i jeden prawobrzeżny.
Nazwa potoku i jego dolinki świadczy o tym, że dawniej prowadzono tu jakieś prace górnicze (kopalnię nazywano dawniej "banią").

</doc>
<doc id="5165688" url="https://pl.wikipedia.org/wiki?curid=5165688" title="Borba">
Borba

Ludzie o nazwisku Borba:

</doc>
<doc id="5165689" url="https://pl.wikipedia.org/wiki?curid=5165689" title="Borba (Amazonas)">
Borba (Amazonas)



</doc>
<doc id="5165690" url="https://pl.wikipedia.org/wiki?curid=5165690" title="Atašiene (stacja kolejowa)">
Atašiene (stacja kolejowa)

Atašiene () – stacja kolejowa w pobliżu miejscowości Atašiene, w gminie Krustpils, na Łotwie.

</doc>
<doc id="5165694" url="https://pl.wikipedia.org/wiki?curid=5165694" title="Rosario Romeo">
Rosario Romeo

Rosario Romeo (ur. 11 października 1924 w Giarre, zm. 16 marca 1987 w Rzymie) – włoski historyk i pisarz, od 1984 do 1987 poseł do Parlamentu Europejskiego II kadencji.
Życiorys.
W 1947 ukończył studia historyczne na Uniwersytecie w Katanii. W tym samym roku został stypendystą instytutu badań historycznych w Neapolu, w którym później był sekretarzem. W kolejnych latach nauczał na Uniwersytecie w Mesynie, gdzie w 1955 otrzymał profesurę i objął funkcję dziekana wydziału historii. Wykładał następnie na Uniwersytecie Rzymskim „La Sapienza” i w Europejskim Instytucie Uniwersyteckim we Florencji. Od 1978 do 1984 był rektorem prywatnej uczelni Libera università internazionale degli studi sociali Guido Carli (LUISS) w Rzymie. W 1986 przyjęto go do prestiżowej Accademia dei Lincei. W pracy naukowej specjalizował się w historii Włoch ery zjednoczenia, opublikował kilkanaście książek, w tym trzytomową biografię Camillo Cavoura. Publikował także w dzienniku „il Giornale” oraz należał do zespołu redakcyjnego encyklopedii.
Był krytyczny zarówno wobec tendencji komunistycznych, jak i separatystycznych. Od lat 60. zaangażowany po stronie Włoskiej Partii Republikańskiej, w 1984 z jej listy wybrano go posłem do Parlamentu Europejskiego. Przystąpił do frakcji liberalno-demokratycznej, został jej wiceprzewodniczącym. Zmarł w trakcie kadencji.
Odznaczenia.
Wielki Oficer Orderu Zasługi Republiki Włoskiej (1982) oraz Złotym Medalem za Zasługi dla Kultury i Sztuki.

</doc>
<doc id="5165695" url="https://pl.wikipedia.org/wiki?curid=5165695" title="Stirniene (stacja kolejowa)">
Stirniene (stacja kolejowa)

Stirniene () – stacja kolejowa w miejscowości Stirniene, w gminie Varakļāni, na Łotwie.
W 1921 zmieniono nazwę stacji z Aizkalnieši () na obecną.

</doc>
<doc id="5165696" url="https://pl.wikipedia.org/wiki?curid=5165696" title="Centro Alentejo (Zespół miejski)">
Centro Alentejo (Zespół miejski)



</doc>
<doc id="5165697" url="https://pl.wikipedia.org/wiki?curid=5165697" title="Algarve (Zespół metropolitalny)">
Algarve (Zespół metropolitalny)



</doc>
<doc id="5165699" url="https://pl.wikipedia.org/wiki?curid=5165699" title="Aveiro (Zespół metropolitalny)">
Aveiro (Zespół metropolitalny)



</doc>
<doc id="5165702" url="https://pl.wikipedia.org/wiki?curid=5165702" title="Beiras (Zespół miejski)">
Beiras (Zespół miejski)



</doc>
<doc id="5165703" url="https://pl.wikipedia.org/wiki?curid=5165703" title="Coimbra (Zespół metropolitalny)">
Coimbra (Zespół metropolitalny)



</doc>
<doc id="5165704" url="https://pl.wikipedia.org/wiki?curid=5165704" title="Bukriejewo-Bobrik">
Bukriejewo-Bobrik

Bukriejewo-Bobrik () – wieś (ros. деревня, trb. dieriewnia) w zachodniej Rosji, w sielsowiecie wyszniedieriewienskim rejonu lgowskiego w obwodzie kurskim.
Geografia.
Miejscowość położona jest nad Bobrikiem (lewy dopływ Rieuta w dorzeczu Sejmu), 10,5 km od centrum administracyjnego sielsowietu (Wysznije Dieriewieńki), 20 km na południowy wschód od centrum administracyjnego rejonu (Lgow), 60 km na południowy zachód od Kurska.
We wsi znajduje się 46 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwały 62 osoby.

</doc>
<doc id="5165706" url="https://pl.wikipedia.org/wiki?curid=5165706" title="Mistrzostwa Ameryki Południowej i Centralnej w Piłce Ręcznej Kobiet 2021">
Mistrzostwa Ameryki Południowej i Centralnej w Piłce Ręcznej Kobiet 2021

Mistrzostwa Ameryki Południowej i Centralnej w Piłce Ręcznej Kobiet 2021 – drugie mistrzostwa Ameryki Południowej i Centralnej w piłce ręcznej kobiet, oficjalny międzynarodowy turniej piłki ręcznej o randze mistrzostw kontynentu zorganizowany przez COSCABAL mający na celu wyłonienie najlepszej żeńskiej reprezentacji narodowej w Ameryce Centralnej i Południowej. Odbył się w dniach 5–9 października 2021 roku w paragwajskiej stolicy Asunción. Mistrzostwa były jednocześnie eliminacjami do MŚ 2021.
Turniejem kwalifikacyjnym do tych zawodów były mistrzostwa Ameryki Centralnej rozegrane w trzyzespołowej obsadzie w Salwadorze w dniach 5–7 sierpnia 2021 roku, z którego zwycięsko wyszła Nikaragua dołączając tym samym do piątki prekwalifikowanych reprezentacji. Została jednak ona zastąpiona przez Chile, sześć uczestniczących zespołów rywalizowało zatem systemem kołowym w ramach jednej grupy o trzy miejsca premiowane awansem na MŚ 2021.
Z kompletem zwycięstw triumfowała reprezentacja Brazylii, prócz niej na podium mistrzostw znalazły się Argentyna oraz Paragwaj zyskując tym samym awans do światowego czempionatu. Do najlepszej siódemki zawodów zostały wybrane Renata Arruda, Fátima Acuña, Tamires Morena Lima, Jéssica Quintino, Elke Karsten, Ana Paula Belo i Malena Cavo.

</doc>
<doc id="5165707" url="https://pl.wikipedia.org/wiki?curid=5165707" title="Douro (Zespół miejski)">
Douro (Zespół miejski)



</doc>
<doc id="5165708" url="https://pl.wikipedia.org/wiki?curid=5165708" title="Leiria (Zespół miejski)">
Leiria (Zespół miejski)



</doc>
<doc id="5165709" url="https://pl.wikipedia.org/wiki?curid=5165709" title="Lezíria do Tejo (Zespół miejski)">
Lezíria do Tejo (Zespół miejski)



</doc>
<doc id="5165710" url="https://pl.wikipedia.org/wiki?curid=5165710" title="Médio Tejo (Zespół miejski)">
Médio Tejo (Zespół miejski)



</doc>
<doc id="5165712" url="https://pl.wikipedia.org/wiki?curid=5165712" title="Minho (Zespół metropolitalny)">
Minho (Zespół metropolitalny)



</doc>
<doc id="5165713" url="https://pl.wikipedia.org/wiki?curid=5165713" title="Oeste (Zespół miejski)">
Oeste (Zespół miejski)



</doc>
<doc id="5165714" url="https://pl.wikipedia.org/wiki?curid=5165714" title="Mistrzostwa Ameryki Południowej i Środkowej w Piłce Ręcznej Kobiet 2018">
Mistrzostwa Ameryki Południowej i Środkowej w Piłce Ręcznej Kobiet 2018



</doc>
<doc id="5165715" url="https://pl.wikipedia.org/wiki?curid=5165715" title="Pinhal (Wspólnota gminna)">
Pinhal (Wspólnota gminna)



</doc>
<doc id="5165716" url="https://pl.wikipedia.org/wiki?curid=5165716" title="Trás-os-Montes (Zespół miejski)">
Trás-os-Montes (Zespół miejski)



</doc>
<doc id="5165717" url="https://pl.wikipedia.org/wiki?curid=5165717" title="Mistrzostwa Europy w Strzelaniu z 10 m 2012">
Mistrzostwa Europy w Strzelaniu z 10 m 2012

Mistrzostwa Europy w Strzelaniu z 10 metrów 2012 – 41. edycja mistrzostw Europy w strzelaniu z 10 metrów, których zawody zostały rozegrane w Vierumäki, w dniach 14-20 lutego 2012 roku.
Klasyfikację medalową wygrała Rosja przed Ukrainą i Finlandią. Polska zajęła 5. pozycję w tej samej klasyfikacji.
Klasyfikacja medalowa.
Opracowano na podstawie materiałów źródłowych.

</doc>
<doc id="5165719" url="https://pl.wikipedia.org/wiki?curid=5165719" title="Dopustny Potok">
Dopustny Potok

Dopustny Potok – potok, dopływ Niedziczanki. Jego zlewnia znajduje się na południowych stokach Pienin Spiskich we wsi Niedzica, w województwie małopolskim, w powiecie nowotarskim, w gminie Łapsze Niżne.
Potok wypływa w porośniętej lasem dolince po zachodniej stronie Hombarku Niedzickiego. Początkowo spływa w kierunku południowo-zachodnim, następnie opływając szczyt zmienia kierunek na południowo-wschodni i płynie przez pola wsi Niedzica. Na wysokości 515 m uchodzi do Niedziczanki jako jej lewy dopływ. Ma dwa niewielkie dopływy w górnym biegu.

</doc>
<doc id="5165720" url="https://pl.wikipedia.org/wiki?curid=5165720" title="Vale do Minho (Wspólnota gminna)">
Vale do Minho (Wspólnota gminna)



</doc>
<doc id="5165721" url="https://pl.wikipedia.org/wiki?curid=5165721" title="Vale do Sousa (Zespół miejski)">
Vale do Sousa (Zespół miejski)



</doc>
<doc id="5165722" url="https://pl.wikipedia.org/wiki?curid=5165722" title="Mistrzostwa Europy w Strzelaniu z 10 m 2011">
Mistrzostwa Europy w Strzelaniu z 10 m 2011

Mistrzostwa Europy w Strzelaniu z 10 metrów 2011 – 40. edycja mistrzostw Europy w strzelaniu z 10 metrów, których zawody zostały rozegrane w Brescii, w dniach 1-7 marca 2011 roku.
Klasyfikację medalową wygrała Ukraina przed Rosją i Niemcami. Polska zajęła 6. pozycję w tej samej klasyfikacji.
Klasyfikacja medalowa.
Opracowano na podstawie materiałów źródłowych.

</doc>
<doc id="5165723" url="https://pl.wikipedia.org/wiki?curid=5165723" title="Valimar (Zespół miejski)">
Valimar (Zespół miejski)



</doc>
<doc id="5165724" url="https://pl.wikipedia.org/wiki?curid=5165724" title="Viseu (Zespół metropolitalny)">
Viseu (Zespół metropolitalny)



</doc>
<doc id="5165727" url="https://pl.wikipedia.org/wiki?curid=5165727" title="Zagórze (gmina Słupia)">
Zagórze (gmina Słupia)



</doc>
<doc id="5165731" url="https://pl.wikipedia.org/wiki?curid=5165731" title="BYD Yuan Plus">
BYD Yuan Plus

BYD Yuan Plus – elektryczny samochód osobowy typu crossover klasy kompaktowej produkowany pod chińską marką BYD od 2021 roku.
Historia i opis modelu.
W sierpniu 2021 roku podczas wystawy samochodowej Chengdu Auto Show BYD przedstawił drugi, po subkompaktowym hatchbacku Dolphin, samochód elektryczny opracowany według nowego języka stylistycznego "Dragon 3.0", dzieląc z nim platformę nowej generacji "e-platform 3.0". Pojazd powstał jako poszerzenie dotychczasowego portfolio crossoverów, uzupełniając lukę między mniejszym Yuanem i większym Songiem Pro, przyjmując kompaktowe wymiary. 
Charakterystyczną cechą wizualną stał się agresywnie stylizowany pas przedni z chromowaną poprzeczką, której motyw pojawił się także w tylnej części nadwozia. Oświetlenie zostało wykonane w technologii LED. Masywna sylwetka zyskała wysoko poprowadzoną, zachodzącą ku górze linię okien współgrającą z szeroką, aluminiową listwą płynnie łączącą się z krawędzią klapy bagażnika.
Kabina pasażerska utrzymana została w futurystycznej, awangardowej estetyce z nietypowo ukształtowanymi przyrządami oraz panelami inspirowanymi wzornictwem siłowni. Wielobarwna kabina pasażerska została przyozdobiona pofalowanym panelem u spodu deski rozdzielczej, obracającym się klamkami, a także dwoma wyświetlaczami: mniejszym tuż przed kołem kierownicy, a także większym, na środku kokpitu. Centralny ekran o przekątnej 12,8 cala, który można obracać w zakresie 90 stopni z pozycji horyzontalnej do wertykalnej.
Sprzedaż.
BYD Yuan Plus w pierwszej kolejności trafił do sprzedaży na rodzimym rynku chińskim w październiku 2021 roku z cenami wahającymi się między 130 a 160 tysięcy juanów, zdobywając dużą popularność wśród lokalnych nabywców. W lutym 2022 roku za sprawą prywatnego importera Nexport Yuan Plus trafił do sprzedaży także w Australii pod nazwą BYD Atto 3. 
W sierpniu 2022 producent poszerzył zasięg rynkowy kompaktowego crossovera jeszcze o rynki Europy Zachodniej, na czele z Holandią, Szwecją, Norwegią i Belgią - także jako BYD Atto 3. Pod koniec 2022 firma swoją nową serią samochodów elektrycznych na czele z Atto 3 poszerzyła operacje o Japonię, kontynuując ofensywę rynkową także w Malezji, Indiach oraz Izraelu. W tym ostatnim kraju, a także w Nowej Zelandii, na początku 2023 roku Atto 3 stało się najpopularniejszym nowym samochodem elektrycznym oraz jednym z najlepiej sprzedających się w kraju.
Dane techniczne.
BYD Yuan Plus oferowany jest wyłącznie jako samochód elektryczny, z napędem tworzonym przez silnik o mocy 201 KM i maksymalnym momencie obrotowym 310 Nm. Prędkość maksymalna została ograniczona do 160 km/h. Bateria "Blade Battery" konstrukcji BYD Company może mieć dwa rozmiary: 50,12 kWh (maksymalny zasięg ok. 320 kilometrów według normy WLTP) lub 60,48 kWh (zasięg ok. 380 kilometrów według normy WLTP).

</doc>
<doc id="5165732" url="https://pl.wikipedia.org/wiki?curid=5165732" title="Ote Walisz">
Ote Walisz

Ote (Otto) Walisz, również jako Otte Wallish (hebr. אוֹטֶה וָלִישׁ, ur. 25 kwietnia 1906 w Znojmie, zm. 15 maja 1977) – izraelski grafik, projektant plakatów, reklam, monet, banknotów i znaczków pocztowych. Zasłynął ze skaligrafowania i zaprojektowania izraelskiej deklaracji niepodległości, którą ogłoszono 14 maja 1948 roku. Zaprojektował także symbole Armii Obrony Izraela, Policji Izraela oraz loga izraelskich firm i .
Życiorys.
Młodość i życie w Europie.
Urodził się 25 kwietnia 1906 roku w Znojmie (dzisiejsze Czechy) w Austro-Węgrzech. Przed studiami służył w czechosłowackiej armii. Po zwolnieniu rozpoczął studia związane z historią sztuki na Uniwersytecie Wiedeńskim. Nie ukończył ich, ponieważ postanowił wyemigrować do Palestyny i podjął szkolenie rolnicze organizowane przez syjonistów. Zanim wyjechał, rozpoczął pracę jako grafik w Pradze. Tworzył prace graficzne i propagandowe dla ruchu syjonistycznego w Niemczech i Czechosłowacji. Na Bliski Wschód wyjechał w 1934 roku w ramach piątej aliji. Była to alija, w trakcie której do Palestyny wyemigrowało wielu żydowskich artystów i grafików, m.in. bracia Szamirowie. Po przybyciu na miejsce zamieszkał wraz z rodziną w Hercliji.
Działalność w Izraelu.
W 1934 roku otworzył w Tel Awiwie agencję reklamową, a w 1936 roku studio graficzne na ul. Nachalat Binjamin (również Tel Awiw). Studio to wykorzystywane było również do działań operacyjnych służby wywiadowczej Hagany – Szaj.
Przed ogłoszeniem niepodległości Izraela zaangażowany był w projekt serii znaczków pocztowych, na których zamiast nazwy państwa widniał napis „דאר עברי” ("Do’ar Iwri", czyli Poczta Hebrajska). Seria składała się z dziewięciu znaczków, każdy o innej wartości i kolorze, przedstawiających starożytne żydowskie monety. Walisz zaprojektował również znaczki, na których pojawiły się nazwy państwa takie jak: „ארץ ישראל” ("Erec Jisra’el") i „יהודה” ("Jehuda").
13 maja 1948 roku został poproszony o przygotowanie w ciągu 24 godzin audytorium w Muzeum Sztuki w Tel Awiwie, w którym miało odbyć się ogłoszenie niepodległości Izraela. Sala została oświetlona silnymi lampami, a na głównej ścianie, między dwoma flagami, powieszono portret Theodora Herzla. Dodatkowo zlecono Waliszowi zaprojektowanie deklaracji niepodległości Izraela. Krótki okres nie pozwolił na dokończenie prac kaligraficznych na czas. Dawid Ben Gurion odczytał treść dokumentu z maszynopisu. Deklaracja została dokończona i podpisana później.
Walisz wraz z Windem Struskim wziął także udział w konkursie na projekt herbu Izraela. Ich wspólny projekt przedstawiał tarczę, której centralnym punktem była uproszczona siedmioramienna menora na niebieskim tle. Była ona wzorowana na menorze z Łuku Tytusa. Na białej wstędze nad świecznikiem znajdowało się siedem złotych gwiazd, co nawiązywało do pomysłu flagi państwa żydowskiego Herzla (zdjęcie projektu). Propozycja nie została jednak zaakceptowana przez komisję konkursową. Projekt flagi państwowej wykonany przez Walisza również nie spotkał się z uznaniem. Zwycięskimi okazały się natomiast propozycje symboli dla izraelskiej armii i policji.
Wykonane przez Walisza projekty reklam i plakatów izraelskich firm transportowych czy przemysłu spożywczego nawiązywały swoją symboliką do odrodzenia państwa, przezwyciężenia Zagłady, nowego życia oraz syjonizmu. Poza syjonizmem jego twórczość była inspirowana ideami socjalizmu i potrzebą obrony ojczyzny. Wykonywał także zlecenia dla Keren ha-Jesodu, Żydowskiego Funduszu Narodowego i Histadrutu.
Wraz z Leo Kadmanem i Chananem Pawelem zaprojektował pierwsze izraelskie monety z serii pruta, które zostały zaakceptowane przez Ministerstwo Finansów. Monety o nominale 5 i 10 prut zostały wybite z błędną odmianą nominału. Zamiast liczby mnogiej "prutot" pojawił się napis "pruta". Na początku lat 50. XX wieku, kiedy izraelska gospodarka stanęła przed problemem niedoboru monet w obiegu, Ministerstwo Finansów postanowiło zlecić druk biletów zdawkowych. Te, które zostały wyemitowane w 1948 roku o nominałach 50 i 100 mil, były zaprojektowane przez Walisza.
W 1958 roku Ben Gurion zlecił zaprojektowanie pierwszego izraelskiego medalu, który jednocześnie upamiętniałby 10. rocznicę niepodległości. Zadanie wybrania odpowiedniego artysty zlecono Leo Kadmanowi, który namówił do współpracy Walisza. Przygotował on projekt medalu wykonanego później z dwóch kruszców: złota (średnica 27 mm i 15 g) oraz srebra (38 mm i 30 g). Rewers medalu przedstawia reprodukcję rzymskiej monety z serii wyemitowaną z okazji zniszczenia Drugiej Świątyni i zdobycia Judei. Na monecie widnieje rozdzielony palmą napis „IVDAEA CAPTA” a pod spodem litery „SC” ("Senatus Consulto"). Nad rzymską monetą, wzdłuż obrzeża, hebrajski napis „גלתה יהודה” (dosł. wygnana Judea), po bokach łańcuchy symbolizujące niewolę, a na dole rewersu rok wg kalendarza żydowskiego „תל"א”, czyli 70 r. n.e. Na awersie odwrócenie sytuacji przedstawionej na rzymskiej monecie. Palma rozdziela napis „ISRAEL LIBERATA”, po lewej stronie palmy kobieta ze snopkiem, a po drugiej robotnik z młotem. Pod nimi hebrajska nazwa Jerozolimy „ירושלים”. U góry awersu, wzdłuż obrzeża, hebrajski napis „עשור לחרות ישראל” (dosł. "dekada wolności Izraela"), a na dole żydowski rok „תשי"ח”, czyli 1958 rok. Oba napisy rozdzielone pięcioma gwiazdami po lewej i pięcioma gwiazdami po prawej stronie. Ten sam medal został wykonany jeszcze w dwóch wersjach (w 1958 i w 1966) przez Gerda Rothschilda i Ze’ewa Lipmana.
Walisz, po powstaniu państwa, kontynuował prace w dziedzinie projektowania znaczków. Zaprojektował m.in. serie: z okazji świąt w miesiącu Tiszri (1948, 1952), ze starożytnymi monetami (1948, 1950, 1952, 1954), poczty lotniczej (1950), z okazji 4. rocznicy niepodległości (1952).
Zmarł 25 maja 1977 roku.

</doc>
<doc id="5165733" url="https://pl.wikipedia.org/wiki?curid=5165733" title="Bolszaja Orłowka (obwód kurski)">
Bolszaja Orłowka (obwód kurski)

Bolszaja Orłowka () – wieś (ros. деревня, trb. dieriewnia) w zachodniej Rosji, w sielsowiecie wyszniedieriewienskim rejonu lgowskiego w obwodzie kurskim.
Geografia.
Miejscowość położona jest nad Bykiem (lewy dopływ Sejmu), 1,5 km od centrum administracyjnego sielsowietu (Wysznije Dieriewieńki), 9 km na południowy wschód od centrum administracyjnego rejonu (Lgow), 65 km na południowy zachód od Kurska.
We wsi znajduje się 86 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwały 163 osoby.

</doc>
<doc id="5165735" url="https://pl.wikipedia.org/wiki?curid=5165735" title="Linia kolejowa Krustpils – Rzeżyca">
Linia kolejowa Krustpils – Rzeżyca

Linia kolejowa Krustpils – Rzeżyca – linia kolejowa na Łotwie łącząca stację Krustpils ze stacją Rzeżyca II.
Linia na całej długości jest niezelektryfikowana i jednotorowa.
Historia.
Linia powstała w 1901 jako część Kolei Moskiewsko-Windawskiej. Początkowo leżała w Imperium Rosyjskim, w latach 1918 - 1940 położona była na Łotwie, następnie w Związku Sowieckim (1940 - 1991). Od 1991 ponownie znajduje się w granicach niepodległej Łotwy.

</doc>
<doc id="5165736" url="https://pl.wikipedia.org/wiki?curid=5165736" title="Ulica Wolnica w Poznaniu">
Ulica Wolnica w Poznaniu

Ulica Wolnica (dawniej: Plac Wroniecki) – dwujezdniowa ulica z wydzielonym torowiskiem tramwajowym i drogą rowerową o długości 338 metrów, w centrum Poznania, pomiędzy ulicami Solną na zachodzie, Działową i Świętym Wojciechem na północy, Małymi Garbarami na wschodzie i Placem Wielkopolskim na południu. 
Historia.
Ulicę wytrasowano w okresie zaboru pruskiego, około roku 1800, w mniej więcej tym samym czasie, co Solną i Plac Działowy. Początkowo nazywana była Placem Wronieckim ze względu na kierunek, w którym wybiegała (Wronki) oraz bliskość ulicy Wronieckiej i Bramy Wronieckiej. Jej powstanie wiązało się z likwidacją północnej części fortyfikacji miejskich, z których zachowały się fragmenty przy skwerach Wilhelmiego i Dworzaczka. Wolnica miała charakter targowiska stanowiącego przedłużenie targu istniejącego na Placu Sapieżyńskim (obecnie Wielkopolskim). Dominował tu handel mięsem i rybami. Wiosną 1938 doszło tu do protestów sprzedawców tych artykułów, w związku z wydanym zakazem handlu nimi na targowiskach. W południowej części placu istniała infrastruktura dla obsługi wozów i taborów, natomiast w północnej wzniesiono kamienice prywatne i magistrackie. W 1933 doszło tu do komentowanego przez media włamania i rabunku, podczas którego napadnięto i związano służącą. Jak się potem okazało była ona w zmowie z włamywaczami.
Zabudowa ulicy mocno ucierpiała w czasie bitwy o Poznań w 1945. Straty w zabudowie dochodziły w przypadku niektórych obiektów do 100%.
Obiekty.
Przy Wolnicy znajdują się lub znajdowały m.in. (od zachodu):
10 grudnia 1877 pierwsza dwunastka zawodowych strażaków objęła ufundowaną przez miasto strażnicę przeciwpożarową przy Wolnicy 1 (obecnie przynależy ona adresowo pod ul. Masztalarską).
Zabytki.
Do obiektów zabytkowych zlokalizowanych przy ulicy należą domy nr: 

</doc>
<doc id="5165737" url="https://pl.wikipedia.org/wiki?curid=5165737" title="Złotny Potok">
Złotny Potok

Złotny Potok – potok, dopływ Łapszanki. Jego zlewnia znajduje się na południowych stokach Pienin Spiskich, a jego koryto na dużej części swojego biegu tworzy granicę między wsiami Łapsze Niżne i Niedzica w województwie małopolskim, w powiecie nowotarskim, w gminie Łapsze Niżne.
Potok wypływa wśród pól uprawnych na wysokości około 640 m. Spływa w kierunku południowo-wschodnim, w końcowym odcinku biegu zmieniając kierunek na południowo-zachodni. Na wysokości 540 m uchodzi do Łapszanki jako jej lewy dopływ. Ma długość około 1 km i nie posiada żadnego dopływu. Cały jego bieg znajduje się wśród pól uprawnych.

</doc>
<doc id="5165743" url="https://pl.wikipedia.org/wiki?curid=5165743" title="Luigi Turci">
Luigi Turci

Luigi Turci (ur. 27 stycznia 1970 w Cremonie) – włoski piłkarz występujący na pozycji bramkarza.
Życiorys.
Był juniorem Cremonese. Seniorską karierę rozpoczynał w 1990 roku w Treviso, występującym ówcześnie w Serie C2. W sezonie 1991/1992 grał w Alessandrii, po czym wrócił do Cremonese, zostając zawodnikiem podstawowego składu. W 1993 roku awansował wraz z klubem do Serie A. W najwyższej klasie rozgrywkowej Włoch zadebiutował 29 sierpnia 1993 roku w przegranym 0:1 spotkaniu z Juventusem. W 1996 roku Turci przeszedł do Udinese, gdzie również był podstawowym bramkarzem i do 2002 roku rozegrał 170 ligowych spotkań. Ponadto w 2000 roku wygrał Puchar Intertoto. W 2002 roku został zawodnikiem Sampdorii. W sezonie 2002/2003 był podstawowym zawodnikiem drużyny, która awansowała do Serie A, jednak po przyjściu Francesco Antoniolego został rezerwowym. W 2005 roku zasilił skład Ceseny. Piłkarską karierę zakończył dwa lata później.
Po zakończeniu kariery zawodniczej podjął pracę jako trener bramkarzy. Funkcję tę pełnił w Portosummadze (2009–2010), Padovie (2010–2011), Pordenone (2012–2013), Triestinie (2013–2014) i Cremonese (2014–2016). W pierwszej połowie 2017 roku był dyrektorem ds. rozwoju sportowego w Udinese. Następnie, do 2019 roku, pełnił funkcję trenera bramkarzy w Sampdorii. W czerwcu 2019 roku został trenerem bramkarzy Milanu.

</doc>
<doc id="5165748" url="https://pl.wikipedia.org/wiki?curid=5165748" title="Striemouchowo-Bobrik">
Striemouchowo-Bobrik

Striemouchowo-Bobrik () – wieś (ros. село, trb. sieło) w zachodniej Rosji, w sielsowiecie wyszniedieriewienskim rejonu lgowskiego w obwodzie kurskim.
Geografia.
Miejscowość położona jest nad Bobrikiem (lewy dopływ Rieuta w dorzeczu Sejmu), 12 km od centrum administracyjnego sielsowietu (Wysznije Dieriewieńki), 22 km na południowy wschód od centrum administracyjnego rejonu (Lgow), 56 km na południowy zachód od Kurska.
We wsi znajduje się 115 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 140 osób.

</doc>
<doc id="5165753" url="https://pl.wikipedia.org/wiki?curid=5165753" title="Gerazym (Szewcow)">
Gerazym (Szewcow)

Gerazym, imię świeckie Witalij Nikołajewicz Szewcow (ur. 8 września 1971 r. w Moskwie) – rosyjski biskup prawosławny. 
Życiorys.
Studiował geologię, następnie wstąpił do seminarium duchownego w Moskwie, które ukończył w 1997 r. Podczas nauki wstąpił jako posłusznik do ławry Troicko-Siergijewskiej i tam 17 kwietnia 1997 r. został postrzyżony na mnicha, przyjmując imię zakonne Gerazym. 19 grudnia 1997 r. przyjął święcenia diakońskie, następnie, 18 czerwca 2000 r., kapłańskie, z rąk patriarchy moskiewskiego i całej Rusi Aleksego II. Był już wtedy studentem Moskiewskiej Akademii Duchownej (1997–2001).
W latach 2001–2005 wykładał na katedrze wojskowości Prawosławnego Uniwersytetu Humanistycznego im. św. Tichona w Moskwie. 
W 2005 r. wyjechał do Japonii, by wziąć udział w organizacji nowych męskich klasztorów w jurysdykcji autonomicznego Japońskiego Kościoła Prawosławnego. Od 2006 r. był przełożonym wspólnoty funkcjonującej przy soborze Zmartwychwstania Pańskiego w Tokio. W 2012 r. otrzymał godność archimandryty. 
W 2019 r. Japoński Kościół Prawosławny zrezygnował z zamiaru utworzenia w Tokio pełnoprawnego monasteru, w związku z czym archimandryta został odwołany z Japonii. Przeniesiony w jurysdykcję eparchii koreańskiej Rosyjskiego Kościoła Prawosławnego, służył w niej od kwietnia do sierpnia 2020 r. W sierpniu 2020 r. mianowano go dziekanem ławry Troicko-Siergijewskiej, a w listopadzie tego samego roku dodatkowo skierowano do służby w cerkwi św. Błażeja w Moskwie. 
W listopadzie 2020 r. objął stanowisko zastępcy zarządu finansowo-gospodarczego Patriarchatu Moskiewskiego, równocześnie mianowano go proboszczem parafii św. Błażeja, w której służył. 
Podczas posiedzenia Świętego Synodu Rosyjskiego Kościoła Prawosławnego w dniach 23–24 września 2021 r. otrzymał nominację na biskupa władykaukaskiego i alańskiego. Jego chirotonia biskupia odbyła się 14 października 2021 r. w soborze Chrystusa Zbawiciela w Moskwie, pod przewodnictwem patriarchy moskiewskiego i całej Rusi Cyryla. 

</doc>
<doc id="5165758" url="https://pl.wikipedia.org/wiki?curid=5165758" title="Hiroki Muto">
Hiroki Muto

Hiroki Muto (); ur. 26 czerwca 1997) – japoński łucznik, brązowy medalista olimpijski z Tokio 2020 i wicemistrz Azji.

</doc>
<doc id="5165760" url="https://pl.wikipedia.org/wiki?curid=5165760" title="Yūki Kawata">
Yūki Kawata

 – japoński łucznik, brązowy medalista olimpijski z Tokio 2020 i wicemistrz Azji.

</doc>
<doc id="5165761" url="https://pl.wikipedia.org/wiki?curid=5165761" title="Giuseppe Taglialatela">
Giuseppe Taglialatela

Giuseppe Taglialatela (ur. 2 stycznia 1969 w Ischii) – włoski piłkarz występujący na pozycji bramkarza.
Życiorys.
Jest wychowankiem Ischia Calcio, a w 1984 roku został juniorem Napoli. W 1986 roku został włączony do pierwszej drużyny Napoli. W latach 1988–1990 był wypożyczany do Palermo i Avellino. W barwach Napoli w Serie A zadebiutował 6 stycznia 1991 roku w przegranym 0:1 spotkaniu z Juventusem. W połowie 1991 roku ponownie został wypożyczony do Palermo, a następnie – do Bari. Po powrocie do Napoli stał się zawodnikiem podstawowego składu, rozgrywając następnie 174 ligowe spotkania w klubie. W 1999 roku został piłkarzem Fiorentiny, gdzie był zmiennikiem początkowo Francesco Toldo, a następnie Alexa Manningera. Z tego powodu we florenckim klubie rozegrał jedynie dwanaście ligowych meczów. W 2001 roku zdobył jednakże wraz z Fiorentiną Puchar Włoch. W sezonie 2002/2003 grał w Sienie, która awansowała wówczas do Serie A. Po roku przerwy został piłkarzem Benevento, po czym grał w Avellino. Piłkarską karierę zakończył w 2006 roku. W latach 2014–2015 był trenerem bramkarzy w Ischia Calcio, a w 2020 roku został prezesem tego klubu.

</doc>
<doc id="5165762" url="https://pl.wikipedia.org/wiki?curid=5165762" title="ELMS">
ELMS

Electric Last Mile Solutions, Inc. – dawny amerykański producent elektrycznych samochodów dostawczych z siedzibą w Troy działający w latach 2020–2022.
Historia.
W sierpniu 2020 roku chiński koncern Sokon Group utworzył motoryzacyjny startup ELMS koncentrujący się na rozwoju elektrycznych samochodów dostawczych z myślą o rynku Stanów Zjednoczonych. Za siedzibę obierający miasteczko Troy w amerykańskim stanie Michigan. Pod rozwinięciem skrótu, Electric Last Mile Solutions, Inc., w drugiej połowie 2021 roku firma zadebiutowała na nowojorskiej giełdzie NASDAQ, we wrześniu tego samego roku prezentując swoje plany produktowe w pierwszego samochodu.
ELMS Delivery Van zadebiutował we wrześniu 2021 roku jako wynik współpracy z chińskim przedsiębiorstwem Wuling Motors, zapożyczając od niego model Wuling EV50. Amerykański odpowiednik odróżnił się innymi logotypami, a także miejscem produkcji. Zakupiona od amerykańskiego AM General fabryka w Mishawaka w stanie Indiana pierwotnie miała posłużyć koncernowi Sokon Group za miejsce do produkcji SUV-ów innej marki Seres, jednak po wycofaniu się z tego ostatecznie wytypowano ją jako miejsce wytwarzania furgonetki nowo powstałego ELMS.
Bankructwo.
W połowie czerwca 2022, po niespełna 2 latach rynkowej działalności i rok po wejściu na nowojorską giełdę, przedsiębiorstwo ELMS ogłosiło bankructwo. Argumentem za tą decyzją był brak wypracowania optymalnego rozwiązania dla udziałowców i partnerów, a także dostawców części. Upadłość krótkotrwale istniejącej firmy poprzedziły cięcia w kadrze pracowników i spadek akcji o 55%.

</doc>
<doc id="5165763" url="https://pl.wikipedia.org/wiki?curid=5165763" title="Jan Maciejowski">
Jan Maciejowski



</doc>
<doc id="5165765" url="https://pl.wikipedia.org/wiki?curid=5165765" title="Małgorzata Latałowa">
Małgorzata Latałowa

Małgorzata Maria Latałowa (ur. 6 lutego 1949 w Gdańsku) – polska botanik, pracownik naukowy Uniwersytetu Gdańskiego, profesor nauk biologicznych.
Życiorys.
W 1972 ukończyła studia na Uniwersytecie Jagiellońskim. W tym samym roku rozpoczęła pracę na Uniwersytecie Gdańskim, początkowo jako asystent stażysta, od 1973 jako asystent, od 1975 jako starszy asystent. W 1981 obroniła pracę doktorską "Postglacjalne przemiany roślinności wschodniej części Pobrzeża Bałtyku" napisaną pod kierunkiem Kazimierza Tobolskiego i została zatrudniona jako adiunkt. W 1992 otrzymała stopień doktora habilitowanego na podstawie pracy "Man and vegetation in the pollen diagrams from Wolin Island (NW Poland)". Od 1993 do 2019 kierowała Pracownią Paleokologii i Archeobotaniki w Katedrze Ekologii Roślin UG. W 1996 mianowana profesorem nadzwyczajnym, w 1999 otrzymała tytuł profesora nauk biologicznych. W 2019 przeszła na emeryturę.
W swoich badaniach zajmuje się paleoekologią czwartorzędu, archeobotaniką i aerobiologią. Była członkiem Komitetu Badań Czwartorzędu PAN (1999-2007), od 1999 jest członkiem Komisji Paleografii Czwartorzędu PAU.
W 2002 została odznaczona Srebrnym Krzyżem Zasługi, w 2012 Brązowym Krzyżem Zasługi. W 2019 otrzymała Medal im. Władysława Szafera za całokształt dorobku naukowego.

</doc>
<doc id="5165766" url="https://pl.wikipedia.org/wiki?curid=5165766" title="ELMS Delivery Van">
ELMS Delivery Van



</doc>
<doc id="5165767" url="https://pl.wikipedia.org/wiki?curid=5165767" title="Malejewka (rejon lgowski)">
Malejewka (rejon lgowski)

Malejewka () – wieś (ros. село, trb. sieło) w zachodniej Rosji, w sielsowiecie wyszniedieriewienskim rejonu lgowskiego w obwodzie kurskim.
Geografia.
Miejscowość położona jest nad Apoką (lewy dopływ Sejmu), 5,5 km od centrum administracyjnego sielsowietu (Wysznije Dieriewieńki), 8 km na południowy zachód od centrum administracyjnego rejonu (Lgow), 68 km na południowy zachód od Kurska.
We wsi znajduje się 105 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 160 osób.

</doc>
<doc id="5165768" url="https://pl.wikipedia.org/wiki?curid=5165768" title="James Shaw">
James Shaw



</doc>
<doc id="5165771" url="https://pl.wikipedia.org/wiki?curid=5165771" title="Azusa Yamauchi">
Azusa Yamauchi

Azusa Yamauchi (); ur. 11 września 1998) – japońska łuczniczka, olimpijka z Tokio 2020.

</doc>
<doc id="5165774" url="https://pl.wikipedia.org/wiki?curid=5165774" title="Wywóz (kolonia w gminie Gielniów)">
Wywóz (kolonia w gminie Gielniów)



</doc>
<doc id="5165775" url="https://pl.wikipedia.org/wiki?curid=5165775" title="Laurent Reth">
Laurent Reth

Laurent Reth – belgijski łucznik, mistrz świata z 1932.

</doc>
<doc id="5165776" url="https://pl.wikipedia.org/wiki?curid=5165776" title="Gościniec (powiat przysuski)">
Gościniec (powiat przysuski)



</doc>
<doc id="5165777" url="https://pl.wikipedia.org/wiki?curid=5165777" title="Drynia (Stużańska)">
Drynia (Stużańska)



</doc>
<doc id="5165780" url="https://pl.wikipedia.org/wiki?curid=5165780" title="Nelson River Hydroelectric Project">
Nelson River Hydroelectric Project

Nelson River Hydroelectric Project – nazwa przedsięwzięcia hydroelektrycznego, które zrealizowano w kanadyjskiej prowincji Manitoba w latach 60. i 70. XX wieku. Projekt miał na celu dostarczenie taniej energii elektrycznej, pozyskiwanej z wody, dla rosnącej populacji prowincji. Składa się z zespołu generatorów, linii przesyłowych oraz dwóch podprojektów: Lake Winnipeg Regulation (LWR, „regulacja jeziora Winnipeg”) oraz Churchill River Diversion (CRD, „przekierowanie wód rzeki Churchill”).
Lake Winnipeg Regulation.
Projekt regulacji jeziora Winnipeg miał na celu rozwiązanie problemu, jakim było to, że największe przepływy wód miały miejsce wiosną i latem, podczas gdy największe zapotrzebowanie na energię elektryczną jest zimą. W jego ramach wybudowano zaporę Jenpeg, która zbierała wodę wiosną i latem, a następnie pozwalała na spuszczenie jej do rzeki Nelson zimą. W północnej części jeziora, niedaleko Norway House, powstały też trzy kanały (2-Mile Channel, 8-Mile Channel i Ominawin Channel) omijające wąskie fragmenty rzeki, zwiększając jej przepustowość o 40-50%.
Churchill River Diversion.
Celem projektu było skierowanie wód rzeki Churchill do płynącej równolegle Nelson River, aby w ten sposób zwiększyć potencjał energetyczny tej drugiej. Osiągnięto to poprzez budowę na jeziorze Southern Indian Lake w Missi Falls zapory, która podniosła poziom wód jeziora o 3 metry. W wyniku tego woda z jeziora płynie wybudowanym między zatoką South Bay a jeziorem Issett Lake kanałem do rzeki Rat River, a następnie do Burntwood River i do Nelson.
Przeprowadzenie tej operacji skierowało od 75% do nawet 85% wód Churchill do Nelson, jednocześnie zalewając 837 km² terenów wokół jeziora.

</doc>
<doc id="5165783" url="https://pl.wikipedia.org/wiki?curid=5165783" title="Southern Indian Lake">
Southern Indian Lake



</doc>
<doc id="5165784" url="https://pl.wikipedia.org/wiki?curid=5165784" title="James Shaw (kolarz)">
James Shaw (kolarz)

James Shaw (ur. 13 czerwca 1996 w Nottingham) – brytyjski kolarz szosowy.
Osiągnięcia.
Opracowano na podstawie:

</doc>
<doc id="5165785" url="https://pl.wikipedia.org/wiki?curid=5165785" title="Wieża (województwo dolnośląskie)">
Wieża (województwo dolnośląskie)



</doc>
<doc id="5165788" url="https://pl.wikipedia.org/wiki?curid=5165788" title="Łucja Matuszewska">
Łucja Matuszewska

Łucja Matuszewska (ur. 11 grudnia 1919 w Bieczu, zm. 2 sierpnia 2004) – polska chemiczka, posłanka na Sejm PRL III i IV kadencji.
Życiorys.
W 1937 ukończyła Gimnazjum im. Juliusza Słowackiego w Warszawie i rozpoczęła studia na Wydziale Chemicznym Politechniki Warszawskiej. W czasie okupacji niemieckiej kontynuowała studia w tajnym nauczaniu, ukończyła również Państwową Wyższą Szkołę Techniczną. Uczyła jednocześnie młodzież, pracowała w Państwowym Zakładzie Higieny i w firmie Wn-Be. Od 1945 zatrudniona w Zakładach Przemysłu Azotowego im. Pawła Findera w Chorzowie. W 1946 zdała egzamin magisterski na Wydziale Chemicznym Politechniki Warszawskiej, a w latach 1952–1958, gdy laboratorium chemiczne zakładów azotowych zostało przekształcone w Instytut Syntezy Chemicznej, pełniła w nim funkcję adiunkta. Później została kierownikiem pracowni w laboratorium badawczym. Była współtwórczynią wynalazku "Sposób wytwarzania podtlenku azotu".
W 1961 i 1965 uzyskiwała mandat posła na Sejm PRL w okręgu Chorzów, przez dwie kadencje zasiadała w Komisji Przemysłu Ciężkiego, Chemicznego i Górnictwa.
Odznaczona Złotym Krzyżem Zasługi. Została pochowana na cmentarzu parafialnym w Chorzowie.

</doc>
<doc id="5165790" url="https://pl.wikipedia.org/wiki?curid=5165790" title="The Incredible Hulk (serial telewizyjny)">
The Incredible Hulk (serial telewizyjny)

The Incredible Hulk – amerykański superbohaterski serial dramatyczny na podstawie serii komiksów o superbohaterze o pseudonimie Hulk z komiksów wydawnictwa Marvel Comics. Twórcą serialu był Kenneth Johnson. Tytułową rolę zagrali Bill Bixby i Lou Ferrigno, a obok nich wystąpił również Jack Colvin.
Pilotowy odcinek, "The Incredible Hulk", został pokazany w postaci filmu telewizyjnego 4 listopada 1977 roku na antenie CBS. Drugi odcinek, "The Incredible Hulk: Death in the Family," wyemitowano również w postaci filmu telewizyjnego pod koniec tego samego miesiąca. Regularną emisję pierwszego sezonu rozpoczęto 10 marca 1978 roku. Serial zakończono po pięciu sezonach, a ostatni odcinek wyemitowano 13 maja 1982 roku.
W latach 1988―1990 wyemitowano na kanale NBC trzy filmy telewizyjne: "Powrót niesamowitego Hulka" (oryg. ), "Hulk przed sądem" (oryg. ) i "Śmierć niesamowitego Hulka" (oryg. ).
Obsada.
W rolach gościnnych pojawiło się wielu aktorów. Jedynym, który zagrał więcej niż w jednym sezonie, był Walter Brooke jako Mark Roberts, szef McGee. Ponadto w serialu pojawili się: Susan Sullivan jako Elaina Marks, Gerald McRaney jako Denny Kayle, William Daniels jako John Bonifant, Martin Kove jako Henry „Rocky” Welsh, Jeremy Brett jako James Joslin, Brandon Cruz jako Kevin, Andrew Robinson jako Stan Rhodes, Pat Morita jako Fred, Ernie Hudson jako Lee, Tony Burton jako Taylor George, Rick Springfield jako Michael Roark, Mako jako Li Sung, Kim Cattrall jako Gabrielle White, Diana Muldaur jako Helen Banner, Ray Walston jako Jasper Dowd, John Marley jako D.W. Banner, Bradford Dillman jako Michael Sutton, Jeanette Nolan jako Lucy Cash, John McIntire jako Preston, Don Stroud jako Hank, Paul Koslo jako Doug Hewitt i Mariette Hartley jako Carolyn Fields, która otrzymała za tę rolę Primetime Emmy Award. Jack Kirby, współtwórca postaci Hulka, wystąpił w odcinku "No Escape".
Emisja i filmy telewizyjne.
Emisję serialu rozpoczęto 4 listopada 1977 roku na antenie CBS od filmu telewizyjnego i pilota o tym samym tytule. Drugi i trzeci sezon otrzymały zamówienie po 23 odcinki. Przy czwartym sezonie podjęto decyzję o zakończeniu serialu i wyemitowano jego 18 odcinków. 7 dodatkowych odcinków, nakręconych na potrzeby czwartego sezonu, pojawiło się jako sezon piąty. Serial zakończył swoją emisję 13 maja 1982 roku.
Pod koniec lat osiemdziesiątych wyemitowano na kanale NBC trzy filmy telewizyjne: "Powrót niesamowitego Hulka" (oryg. , 1988), "Hulk przed sądem" (oryg. , 1989) i "Śmierć niesamowitego Hulka" (oryg. , 1990). W planach był również czwarty film . Pilot serialu (1977) i drugi odcinek, (, 1977), wyemitowane zostały jako filmy telewizyjne, pilot był dystrybuowany w kinach poza Stanami Zjednoczonymi. Dwu częściowy odcinek ukazał się również jako film telewizyjny (1978).
21 października 2003 roku wydano na DVD w Stanach Zjednoczonych , zawierające 6-dyskową kolekcję wybranych odcinków serialu. W latach 2006–2008 serial został wydany w formacie DVD, a 21 października 2008 roku ukazało się również na DVD zawierające wszystkie 5 sezonów serialu. 12 grudnia 2016 roku wydano wersję Blu-ray.
6 maja 2003 roku wydano na DVD filmy "Powrót niesamowitego Hulka" i "Hulk przed sądem", a "Śmierć niesamowitego Hulka" pojawiła się miesiąc później, 3 czerwca. DVD zatytułowane wydano 25 czerwca jako element promocji filmu "Hulk" z 2003 roku. Zawiera ono pilot, oraz dwuczęściowy odcinek .
Produkcja.
Na początku 1977 roku Frank Price, szef Universal Television, zaproponował producentowi i scenarzyście Kennethowi Johnsonowi stworzenie serialu telewizyjnego na podstawie jednej z postaci wydawnictwa Marvel Comics, do których studio posiadało prawa. Johnson początkowo odrzucił propozycję, ale później, po przeczytaniu "Nędzników" Wiktora Hugo zainspirował się i rozpoczął pracę nad adaptacją w serial telewizyjny historii komiksowej Hulka.
Johnson postanowił odejść od materiału źródłowego, jakim był komiks. Głównymi powodami było przełożenie go na serial fabularny w taki sposób, aby był on wiarygodny i akceptowalny przez szeroka publiczność oraz fakt, że sam Johnson nie był fanem komiksów. W komiksach Banner został narażony na promieniowanie gamma wskutek wypadku i był fizykiem, a w serialu sam przeprowadził nieudany eksperyment na sobie jako lekarz. Postanowiono również, aby postać Hulka nie mówiła wcale. Producent postanowił zmienić również pierwsze imię bohatera z Bruce na David. Ostatecznie oryginale imię z komiksów zostało użyte jako drugie imię postaci. Johnson również zrezygnował z postaci drugoplanowych z komiksów i wprowadził zupełnie nową postać, reportera Jacka McGee. Zdecydowano się również, aby siła Hulka była bardziej ograniczona niż w komiksach, a Johnson rozważał, aby był on czerwony zamiast zielonego.
W roli Davida Bannera został obsadzony Bill Bixby, który był pierwszym i jedynym wyborem Johnsona. Jack Colvin otrzymał rolę reportera Jacka McGee. Inspiracją dla tej postaci był Javert z "Nędzników". Arnold Schwarzenegger brał udział w przesłuchaniach do roli Hulka, jednak nie otrzymał roli, bo uznano, że jest za niski. Ostatecznie Richard Kiel został obsadzony, ale po nakręceniu kilku scen Johnson stwierdził, że jest on za słabo umięśniony i zdecydowano się na profesjonalnego kulturystę, Lou Ferrigno.
Narratorem w scenie otwierającej serial został Ted Cassidy, który również wydawał odgłosy Hulka do czasu swojej śmierci w 1979 roku. Zastąpił go wtedy Charles Napier.
Muzyka.
Joe Harnell został zatrudniony do napisania muzyki do serialu. Album z jego muzyką, "The Incredible Hulk: Original Soundtrack Recording", został wydany w 1999 roku przez Super Tracks.
Odbiór.
Krytyka w mediach.
W serwisie Rotten Tomatoes 57% z 7 recenzji dotyczących filmowego pilota serialu, "The Incredible Hulk" uznano za pozytywne, a średnia ocen wystawionych na ich podstawie wyniosła 5,4/10. 75% z 8 i 80% z 5 recenzji dotyczących pierwszego i piątego sezonu uznano za pozytywne ze średnią ocen 6/10 i 5,9/10.

</doc>
<doc id="5165791" url="https://pl.wikipedia.org/wiki?curid=5165791" title="Vinicius Rangel">
Vinicius Rangel

Vinicius Rangel Costa (ur. 26 maja 2001 w Cabo Frio) – brazylijski kolarz szosowy.
Osiągnięcia.
Opracowano na podstawie:

</doc>
<doc id="5165792" url="https://pl.wikipedia.org/wiki?curid=5165792" title="Vinicius Rangel Costa">
Vinicius Rangel Costa



</doc>
<doc id="5165793" url="https://pl.wikipedia.org/wiki?curid=5165793" title="Blerim Reka">
Blerim Reka

Blerim Reka (mac. Блерим Река, ur. 22 maja 1963 w Skopje) – profesor prawa międzynarodowego na Uniwersytecie Europy Południowo-Wschodniej w Tetowie, ambasador Macedonii Północnej przy Unii Europejskiej w latach 2006-2010, kandydat na urząd prezydenta Macedonii Północnej w wyborach prezydenckich z 2019 roku. Jest autorem 19 książek i 67 innych prac naukowych.
Życiorys.
W latach 1978-1982 studiował prawo na Uniwersytecie w Prisztinie. Tam w 1994 roku uzyskał tytuł magistra prawa.
W 2002 roku na Uniwersytecie w Grazu otrzymał doktorat z prawa międzynarodowego.
Poglądy.
Blerim Reka popiera wizję wielokulturowej i euroatlantycką republiki. Jest zwolennikiem demokracji, utrzymania praworządności, niezawisłej władzę sądowniczą i poszanowania praw człowieka. Opowiada się za porozumieniem z Grecją.
W swojej polityce prezydenckiej zadeklarował pięć głównych celów:
Wybory prezydenckie w Macedonii Północnej w 2019.
Blerim Reka zadeklarował chęć startu w wyborach z obawy, że Macedonia Północna stanie się państwem monokulturowym (według oficjalnych danych z 2002 roku Macedonię Północną zamieszkuje 25,17% Albańczyków, co czyni ich najliczniejszą mniejszością narodową w tym kraju; według części Albańczyków, stanowią oni nawet 35-40% ludności państwa). Jego nominację w wyborach poparli będący w opozycji wobec północnomacedońskiej władzy Albańczycy mieszkający w Macedonii Północnej. Wśród nich poparcia dla Reki udzieliły dwie partie mniejszości albańskiej: Besa oraz Sojusz na rzecz Albańczyków.
Dnia 21 kwietnia 2019 roku odbyła się I tura wyborów. Blerim Reka, startujący jako niezależny kandydat, otrzymał 79 888 głosów, zdobywając 10.6% poparcia przy 41.67% frekwencji. Nie przeszedł do II tury.

</doc>
<doc id="5165796" url="https://pl.wikipedia.org/wiki?curid=5165796" title="Nadi FC">
Nadi FC

Nadi FC – fidżyjski klub piłkarski, mający siedzibę w mieście Nausori. Występuje w National Football League, pierwszym poziomie rozgrywkowym na Fidżi.
Stadion.
Nadi FC rozgrywa swoje mecze na Prince Charles Park.

</doc>
<doc id="5165797" url="https://pl.wikipedia.org/wiki?curid=5165797" title="Plaza de Mayo (plac w Buenos Aires)">
Plaza de Mayo (plac w Buenos Aires)



</doc>
<doc id="5165800" url="https://pl.wikipedia.org/wiki?curid=5165800" title="Henryk Gawroński (polityk)">
Henryk Gawroński (polityk)



</doc>
<doc id="5165802" url="https://pl.wikipedia.org/wiki?curid=5165802" title="František Dittrich">
František Dittrich

František Dittrich (ur. 19 lutego 1801 w Podskalí, zm. 21 października 1875 w Pradze) – czeski przedsiębiorca i polityk, burmistrz Pragi w latach 1870–1873.
Życiorys.
Urodził się w zamożnej rodzinie ziemiańskiej z Podskalí (obecnie część Pragi). W wieku trzech lat stracił matkę, a w 1810 zmarł jego ojciec. Z powodu kryzysu ekonomicznego w 1811 stracił cały majątek po rodzicach, a jego nowy opiekun zmuszał go do ciężkiej pracy w warsztacie stolarskim. Młodość spędził pracując jako flisak, wieczorami jednak potajemnie uczył się z zakupionych specjalnie podręczników, jednak gdy jego opiekun dowiedział się o tym, że ten się uczy, spalił wszystkie książki w piecu.
W 1826 założył własny sklep drzewny, a następnie również karczmę. W 1831 został członkiem założycielem Macierzy Czeskiej. W 1839, po ślubie z córką zamożnego handlarza drewnem, zakupił tzw. ratusz Podskalská, który następnie przebudował na dom mieszkalny. Podczas powodzi w Pradze w 1845 i w 1862 wykazał się odwagą i wykorzystując swoje doświadczenie z lat pracy jako flisak, osobiście uratował przed utonięciem wielu mieszkańców miasta. W 1865 założył przedsiębiorstwo Pražská paroplavební společnost, zajmujące się organizowaniem żeglugi na Wełtawie. Był również znanym działaczem charytatywnym. 
Od 1848 zasiadał w radzie miejskiej Pragi. W 1865 został przewodniczącym komitetu budowy Teatru Narodowego w Pradze. W 1870 roku został wybrany burmistrzem Pragi. Podczas jego kadencji otwarto w Pradze Giełdę Papierów Wartościowych i dworzec Praha hlavní nádraží. 5 marca 1871 roku w ratuszu staromiejskim udzielił pierwszego w Pradze ślubu cywilnego. Jego kadencja skończyła się w 1873, z powodu starości i pogorszenia zdrowia wycofał się następnie z działalności publicznej.
Jest patronem ulicy w Pradze.

</doc>
<doc id="5165804" url="https://pl.wikipedia.org/wiki?curid=5165804" title="Jarrad Drizners">
Jarrad Drizners

Jarrad Drizners (ur. 31 maja 1999 w Adelaide) – australijski kolarz szosowy i torowy.
Osiągnięcia.
Kolarstwo szosowe.
Opracowano na podstawie:
Kolarstwo torowe.
Opracowano na podstawie:

</doc>
<doc id="5165806" url="https://pl.wikipedia.org/wiki?curid=5165806" title="Baltazar Oborski">
Baltazar Oborski

Baltazar Oborski herbu Pierzchała – podkomorzy liwski w 1764 roku, podczaszy i starosta liwski w 1741 roku, 
Syn cześnika liwskiego Józefa, żonaty z Teresą Szydłowską, miał synów: Józefa, Franciszka i Onufrego.
Poseł ziemi liwskiej na sejm konwokacyjny 1764 roku.

</doc>
<doc id="5165807" url="https://pl.wikipedia.org/wiki?curid=5165807" title="Love for Sale">
Love for Sale

Love for Sale – drugi wspólny jazzowy album studyjny amerykańskiego wokalisty jazzowego Tony’ego Bennetta oraz amerykańskiej piosenkarki Lady Gagi, który został wydany 30 września 2021. Singlami promującymi płytę zostały piosenki: „I Get a Kick Out of You” i „Love for Sale”. 
Krążek zawiera wybrane przez oboje artystów klasyki z repertuaru Cole'a Portera, w tym takie standardy, jak „Night and Day”, „I’ve Got You Under My Skin” czy „Let's Do It, Let's Fall in Love”. 
W 2016, już w trakcie nagrywania materiału na nowy album u Bennetta zdiagnozowano chorobę Alzheimera. Wokalista zdecydował jednak dokończyć album. Ogłoszenie premiery wydawnictwa odbyło się 3 sierpnia 2021, w dniu 95. urodzin jazzmana. Artysta zapowiedział, że "Love for Sale" będzie ostatnim albumem w jego karierze.
Krążek zadebiutował na 8 miejscu listy "Billboardu". W pierwszym tygodniu rozszedł się w 41 tysiącach egzemplarzy. Tuż po premierze albumu Bennett trafił do księgi rekordów Guinnessa jako najstarsza osoba, która wydała album z premierowym materiałem.
Lista utworów.
Autorem wszystkich utworów jest Cole Porter, a producentem Dae Bennetta.

</doc>
<doc id="5165809" url="https://pl.wikipedia.org/wiki?curid=5165809" title="Jim Shaw">
Jim Shaw



</doc>
<doc id="5165810" url="https://pl.wikipedia.org/wiki?curid=5165810" title="Jimmy Shaw">
Jimmy Shaw



</doc>
<doc id="5165813" url="https://pl.wikipedia.org/wiki?curid=5165813" title="Srokowiec (ujednoznacznienie)">
Srokowiec (ujednoznacznienie)



</doc>
<doc id="5165815" url="https://pl.wikipedia.org/wiki?curid=5165815" title="Lewszynka (wieś nad Apoką)">
Lewszynka (wieś nad Apoką)

Lewszynka () – wieś (ros. село, trb. sieło) w zachodniej Rosji, w sielsowiecie wyszniedieriewienskim rejonu lgowskiego w obwodzie kurskim.
Geografia.
Miejscowość położona jest nad Apoką (lewy dopływ Sejmu), 6 km od centrum administracyjnego sielsowietu (Wysznije Dieriewieńki), 13 km na południowy zachód od centrum administracyjnego rejonu (Lgow), 70 km na południowy zachód od Kurska.
We wsi znajduje się 78 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 176 osób.

</doc>
<doc id="5165818" url="https://pl.wikipedia.org/wiki?curid=5165818" title="Mistrzostwa Świata w Łucznictwie 1932">
Mistrzostwa Świata w Łucznictwie 1932

II Mistrzostwa Świata w Łucznictwie (oficj. II Międzynarodowe Zawody Łuczne) – turniej łuczniczy, który odbył się w dniach 11-16 sierpnia 1932 w Warszawie, w Polsce.
Indywidualnie mistrzem świata został Belg Laurent Reth, wicemistrzem Polak Zbigniew Kosiński, a brązowy medal zdobyła Polka Janina Kurkowska-Spychajowa. Drużynowo mistrzami została męska reprezentacja Polski, wicemistrzami żeńska reprezentacja Polski, brąz zdobyli Francuzi.
Polska po raz drugi z rzędu była gospodarzem mistrzostw świata w łucznictwie. Rok wcześniej mistrzostwa odbyły się we Lwowie.
Reprezentacje.
W turnieju udział wzięło 24 zawodników - o trzech więcej niż na poprzednich mistrzostwach. W zmaganiach drużynowych wystawiono 5 drużyn - o dwie więcej niż rok wcześniej.
Najliczniejsza była reprezentacja gospodarzy - Polaków. Do Warszawy przybyli także Anglicy, Francuzi, zawodnicy z Czechosłowacji oraz Belg. Na mistrzostwach zadebiutowały Anglia (Wielka Brytania) i Belgia.
System rozgrywek.
Odbyły się dwie konkurencje: indywidualna oraz drużynowa. W zawodach zawodnicy obu płci rywalizowali razem. W obu konkurencjach zawodnicy oddawali strzały z trzech dystansów: 30, 50 i 70 m. O miejscu w klasyfikacji decydował łączny wynik.
Różnicą w stosunku do poprzednich mistrzostw była rezygnacja z dystansu 40 m na rzecz 70 m.
Wydarzenia.
Przy okazji mistrzostw w gmachu Państwowego Urzędu Wychowania Fizycznego i Przysposobienia Wojskowego odbył się Wszechświatowy Kongres Łuczniczy.
Linki zewnętrzne.
Fotografie z mistrzostw w zbiorach Narodowego Archiwum Cyfrowego:

</doc>
<doc id="5165819" url="https://pl.wikipedia.org/wiki?curid=5165819" title="Felice Mazzù">
Felice Mazzù

Felice Mazzù (ur. 12 marca 1966 w Charleroi) – belgijski trener piłkarski włoskiego pochodzenia. Od 2020 jest trenerem klubu Royale Union Saint-Gilloise.
Kariera piłkarska.
W swojej karierze piłkarskiej Mazzù grał w amatorskich klubach takich jak: UJS Charleroi, FC Jumet, Moustier i RC Sartois.
Kariera trenerska.
Po zakończeniu kariery piłkarskiej Mazzù został trenerem. W latach 1998-2000 prowadził amatorski RA Marchiennoise, a następnie w latach 2000-2006 - RCS Brainois. W sezonie 2006/2007 prowadził Léopold FC, a następnie w sezonie 2009/2010 pracował w AFC Tubize. W 2010 roku został trenerem White Star Woluwe, z którym w sezonie 2010/2011 wygrał rozgrywki Eerste klasse amateurs. W White Star pracował do 2013 roku.
W 2013 roku Mazzù został trenerem Royalu Charleroi. W 2017 roku został wybrany Trenerem Roku w Belgii. W Charleroi pracował do 2019 roku. Wtedy też objął zespół KRC Genk i wygrał z nim Superpuchar Belgii (zwycięstwo 3:0 z KV Mechelen). 12 listopada 2019 przestał być trenerem Genk.
W maju 2020 Mazzù został zatrudniony w Union SG. W sezonie 2020/201 wygrał z nim rozgrywki Eerste klasse B i awansował do Eerste klasse A.

</doc>
<doc id="5165823" url="https://pl.wikipedia.org/wiki?curid=5165823" title="Dariusz Kurzeja">
Dariusz Kurzeja

Dariusz Kurzeja (ur. 14 października 1969 w Świdnicy) – polski piłkarz występujący na pozycji pomocnika.
Życiorys.
Wychowanek Górnika Wałbrzych. W 1987 roku został wcielony do pierwszej drużyny. W barwach Górnika w I lidze rozegrał szesnaście meczów. W 1992 roku grał w KP Wałbrzych, a w styczniu 1993 roku odszedł do Sokoła Pniewy. Z tym klubem awansował do I ligi, a w sezonie 1993/1994 rozegrał w niej dwanaście spotkań. Następnie został zawodnikiem Zagłębie Lubin, rozgrywając dla klubu osiemnaście ligowych meczów. W 1995 roku wyjechał do Niemiec, podpisując kontrakt z SC Verl. W klubie tym grał do 1997 roku, rozgrywając szesnaście spotkań w Regionallidze. Po dwuletnim epizodzie w Tasmanii Neukölln, w 1999 roku został zawodnikiem Hallescher FC. W barwach tego klubu wystąpił w stu ligowych spotkaniach. Następnie grał w FSV Bennstedt. Karierę zakończył w 2007 roku.

</doc>
<doc id="5165824" url="https://pl.wikipedia.org/wiki?curid=5165824" title="Orzeszkowie">
Orzeszkowie



</doc>
<doc id="5165829" url="https://pl.wikipedia.org/wiki?curid=5165829" title="Nicolaus Krebs">
Nicolaus Krebs



</doc>
<doc id="5165833" url="https://pl.wikipedia.org/wiki?curid=5165833" title="Jan Tadeusz Orzeszko">
Jan Tadeusz Orzeszko

Jan Tadeusz Orzeszko herbu Korab – wojski piński w latach 1778-1792, stolnik piński w latach 1765-1778, strażnik piński w latach 1756-1765.
Poseł powiatu pińskiego na sejm konwokacyjny 1764 roku. Jako delegat był elektorem Stanisława Augusta Poniatowskiego z powiatu pińskiego w 1764 roku.

</doc>
<doc id="5165835" url="https://pl.wikipedia.org/wiki?curid=5165835" title="Kaplica grobowa Wiktorów w Załużu">
Kaplica grobowa Wiktorów w Załużu

Kaplica grobowa Wiktorów w Załużu – położona na obszarze dawnego majątku dworskiego w Załużu.
Historia.
Budowa kaplicy została polecona w 1880 przez właściciela majątku dworskiego w Załużu, Adama Wiktora. Obiekt stanął na otwartym wówczas terenie o stromym charakterze, w odległości około 400-500 metrów na zachód od zabudowań dworskich, dokąd wiodła ścieżka. W tym rejonie powstał też sad. Budynek wzniesiono w stylu neobarokowym na planie centralnym. Jako materiał wykorzystano cegły, zaś ściany zostały następnie otynkowane na zewnątrz i w środku. Kopuła została wykonana z żelbetonu. Kaplica miała cztery otwory okienne, wewnątrz na ścianach istniały polichromie, zaś w absydzie ulokowano ołtarz. Wejście do kaplicy stanowiły drewniane drzwi. Istniały kręte schody, zaś wokół kaplicy ustanowiony tarasy o wysokości trzech metrów z myślą o osobach uczestniczących w nabożeństwach. 
W zamierzeniu kaplica miała pełnić funkcję świątyni do sprawowania nabożeństw dla wiernych obrządku rzymskokatolickiego, jak również miejsce pochówków członków tejże familii. W kaplicy mogło pomieścić się około 10-12 osób. Do sprawowania nabożeństw przybywali duchowni np. z Sanoka, Liska. Odprawiano tam nabożeństwa majowe i rezurekcje. W charakterze świątyni kaplica funkcjonowała do 1931 tj. do roku otwarcia we wsi kościoła Matki Bożej Nieustającej Pomocy.
W podziemiach kaplicy utworzono wnęki trumienne w dwóch kondygnacjach w łącznej liczbie przeznaczonej dla ośmiu pochowków. Grobowe podpiwniczenie kaplicy był zamykane podwójnym żelaznym zamknięciem. Zajęte wnęki trumienne były zamurowywane. Według planu architektonicznego krypty posiadały wentylację. Zostali tam pochowani (w trumnach drewnianych bądź metalowych):
Podczas II wojny światowej w trakcie trwającej po prawej stronie Sanu okupacji sowieckiej z lat 1939-1941 kaplica została sprofanowana, a pochowane w niej zwłoki zbezczeszczone. W okresie tworzenia przez sowietów w rejonie Załuża bunkrów we fragmencie tzw. Linii Mołotowa wiosną 1940 doszło do dewastacji kaplicy. Po spenetrowaniu przez sprawców wnętrza trumien w poszukiwaniu kosztowności szczątki zmarłych zostały rozrzucone w okolicy. W czasie nadejścia frontu wschodniego latem 1944 budynek kaplicy uległ zniszczeniom wskutek ostrzału niemieckiego. Potem dalsze zniszczenia wynikły po wysadzeniu bunkrów oraz na skutek aktów wandalizmu.
W późniejszym czasie kaplica nie została odbudowana, wobec czego jej pozostałości zachowały się w zrujnowanym stanie (brak drzwi, zadaszenia i otynkowania, otwór w kopule). W kolejnych dekadach drugiej połowy XX wieku obiekt niszczał. W latach 60. istniały jeszcze żelazne barierki prowadzące do kaplicy, a wewnątrz niej widoczne były polichromie. Obecnie otoczenie kaplicy jest zalesione.

</doc>
<doc id="5165839" url="https://pl.wikipedia.org/wiki?curid=5165839" title="Lewszynka (wieś nad rzeką Małaja Łoknia)">
Lewszynka (wieś nad rzeką Małaja Łoknia)

Lewszynka () – wieś (ros. деревня, trb. dieriewnia) w zachodniej Rosji, w sielsowiecie wyszniedieriewienskim rejonu lgowskiego w obwodzie kurskim.
Geografia.
Miejscowość położona jest nad rzeką Małaja Łoknia (lewy dopływ Łokni w dorzeczu Sudży), 13 km od centrum administracyjnego sielsowietu (Wysznije Dieriewieńki), 23 km na południe od centrum administracyjnego rejonu (Lgow), 72 km na południowy zachód od Kurska.
We wsi znajdują się 62 posesje.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwały 104 osoby.

</doc>
<doc id="5165841" url="https://pl.wikipedia.org/wiki?curid=5165841" title="NFT (ujednoznacznienie)">
NFT (ujednoznacznienie)



</doc>
<doc id="5165847" url="https://pl.wikipedia.org/wiki?curid=5165847" title="Wólka Łękawska (kolonia w gminie Bełchatów)">
Wólka Łękawska (kolonia w gminie Bełchatów)



</doc>
<doc id="5165848" url="https://pl.wikipedia.org/wiki?curid=5165848" title="Postękalice (kolonia w gminie Bełchatów)">
Postękalice (kolonia w gminie Bełchatów)



</doc>
<doc id="5165849" url="https://pl.wikipedia.org/wiki?curid=5165849" title="Zdzieszulice Górne (osada w gminie Bełchatów)">
Zdzieszulice Górne (osada w gminie Bełchatów)



</doc>
<doc id="5165850" url="https://pl.wikipedia.org/wiki?curid=5165850" title="Góry Borowskie (powiat bełchatowski)">
Góry Borowskie (powiat bełchatowski)



</doc>
<doc id="5165851" url="https://pl.wikipedia.org/wiki?curid=5165851" title="Kościół św. Jadwigi Śląskiej w Wilczynie">
Kościół św. Jadwigi Śląskiej w Wilczynie

Kościół świętej Jadwigi Śląskiej w Wilczynie – rzymskokatolicki kościół parafialny należący do parafii pod tym samym wezwaniem (dekanat pniewski archidiecezji poznańskiej).
Jest to świątynia wzniesiona zapewne w 1 połowie XVI wieku, dzięki staraniom biskupów poznańskich, właścicieli wsi. W latach 1890-1900 do istniejącego kościoła zostały dobudowane od strony wschodniej neogotyckie: transept i prezbiterium. We wnęce, na zewnętrznej ścianie świątyni, jest zawieszony późnogotycki krucyfiks z około 1530 roku. W ołtarzu głównym Jest umieszczony obraz Matki Boskiej Dobrej Opieki z około 1650 roku.

</doc>
<doc id="5165853" url="https://pl.wikipedia.org/wiki?curid=5165853" title="Woskrzenice Duże (kolonia w gminie Biała Podlaska)">
Woskrzenice Duże (kolonia w gminie Biała Podlaska)



</doc>
<doc id="5165854" url="https://pl.wikipedia.org/wiki?curid=5165854" title="Woskrzenice Małe (kolonia w gminie Biała Podlaska)">
Woskrzenice Małe (kolonia w gminie Biała Podlaska)



</doc>
<doc id="5165856" url="https://pl.wikipedia.org/wiki?curid=5165856" title="Hubert Germain">
Hubert Germain

Hubert Jean Louis Germain (ur. 6 sierpnia 1920 w Paryżu, zm. 12 października 2021) – francuski wojskowy i polityk, minister poczty i telekomunikacji w rządzie Pierre’a Messmera.
Życiorys.
Był synem generała wojsk kolonialnych Maxime Germaina. Wykształcenie zdobywał w szkole misji francuskiej w Damaszku, liceum w Hanoi, a następnie w liceum Saint-Louis w Paryżu. We wrześniu 1939 próbował dostać się do szkoły marynarki w Bordeaux, jednak po wybuchu wojny postanowił zgłosić się do wojska.
W Saint-Jean-de-Luz wszedł wraz z trzema towarzyszami na pokład statku "Arandora Star" i 24 czerwca 1940 roku wypłynął do Wielkiej Brytanii. W Wielkiej Brytanii dołączył do wojsk Wolnych Francuzów i został przydzielony do służby na pancerniku "Courbet", następnie uczęszczał na kursy podchorążych marynarki wojennej. Wiosną 1941 został przydzielony do 1 Lekkiej Dywizja Wolnych Francuzów generała Paula Legentilhomme′a i brał udział w operacji Exporter.
We wrześniu 1941 został wysłany jako uczeń do szkoły oficerskiej w Damaszku, a później został wysłany do służby w 1 Brygadzie 1 Lekkiej Dywizji Wolnych Francuzów. W lutym 1942 został przydzielony do 13 Półbrygady Legii Cudzoziemskiej, z którą walczył w bitwie o Bir Hakeim. We wrześniu 1942 został awansowany na stopień podporucznika. Następnie brał udział w II bitwie pod El Alamein oraz w walkach w Tunezji.
Podczas walk we Włoszech został ciężko ranny w okolicach Pontecorvo i został ewakuowany do Neapolu. Po zwolnieniu ze szpitala brał udział w operacji Dragoon oraz w wyzwoleniu Tulonu, doliny Rodanu i w walkach Wogezach i Alzacji. Wojnę zakończył na południu Alp. Od 1945 był adiutantem generała Marie Pierre Kœniga, w 1946 został zdemobilizowany.
W 1953 został wybrany merem Saint-Chéron i funkcję tę pełnił do 1965. W latach 1960–1962 i 1967–1968 pracował w gabinecie ministra obrony Pierre’a Messmera. W 1962 został deputowanym do Zgromadzenia Narodowego, reelekcję uzyskał w 1968 i w 1973. W latach 1972–1974 pełnił funkcję ministra poczty i telekomunikacji w pierwszym i drugim rządzie Pierre’a Messmera, a w 1974 był ministrem odpowiedzialnym za relacje rządu z parlamentem w trzecim rządzie Messmera. Od 1975 do 1982 był prezesem Société française de télédistribution.
W 2020 wydał wspomnienia pt. "Espérer pour la France. Les mémoires d’un Compagnon de la Libération". Od 2010 był członkiem kapituły, a w 2020 został kanclerzem honorowym kapituły Orderu Wyzwolenia. Był ostatnim żyjącym kawalerem tego orderu.
Odznaczenia.
Odznaczony następującymi odznaczeniami:

</doc>
<doc id="5165857" url="https://pl.wikipedia.org/wiki?curid=5165857" title="Terebela (kolonia w gminie Biała Podlaska)">
Terebela (kolonia w gminie Biała Podlaska)



</doc>
<doc id="5165858" url="https://pl.wikipedia.org/wiki?curid=5165858" title="Sycyna (wieś w województwie lubelskim)">
Sycyna (wieś w województwie lubelskim)



</doc>
<doc id="5165859" url="https://pl.wikipedia.org/wiki?curid=5165859" title="Sycyna (kolonia w województwie lubelskim)">
Sycyna (kolonia w województwie lubelskim)



</doc>
<doc id="5165863" url="https://pl.wikipedia.org/wiki?curid=5165863" title="Francky Dury">
Francky Dury

Francky Dury (ur. 11 października 1957 w Roeselare) – belgijski trener piłkarski.
Kariera piłkarska.
W swojej karierze piłkarskiej Dury grał w amatorskim klubie Hulste Sport, w latach 1971-1981.
Kariera trenerska.
Po zakończeniu kariery piłkarskiej Dury został trenerem. W latach 1983-1985 prowadził amatorski KSK Beveren-Leie, a następnie w latach 1985-1986 - KSK Ronse. W sezonie 1989/1990 prowadził RRC Tournaisien, a następnie w 1990 roku został trenerem Zultse VV, gdzie pracował do 1993. W sezonie 1993/1994 prowadził RCH Gent. W 1994 roku ponownie został zatrudniony w Zultse VV, który w 2001 roku został przemianowany na SV Zulte Waregem. W 2005 roku wygrał z nim rozgrywki drugiej ligi i awansował do pierwszej. W sezonie 2005/2006 Zulte Waregem pod jego wodzą zdobył Puchar Belgii, dzięki zwycięstwu 2:1 w finale nad Excelsiorem Mouscron. Dury za to osiągnięcie został nagrodzony Trenerem Roku w Belgii.
W 2010 roku Dury został trenerem KAA Gent, w którym pracował do 2011 roku. W 2011 roku został selekcjonerem reprezentacji Belgii U-21. W 2012 wrócił do Zulte Waregem. W sezonie 2012/2013 wywalczył z nim wicemistrzostwo Belgii, dzięki czemu został Trenerem Roku. W 2014 roku dotarł z nim do finału Pucharu Belgii, w którym uległ 0:1 KSC Lokeren. W 2017 roku ponownie poprowadził Zulte Waregem do finału krajowego pucharu. Tym razem Zulte Waregem zwyciężyło po rzutach karnych z KV Oostende (po 120 minutach widniał wynik 3:3). 16 grudnia 2021 odszedł z Zulte Waregem.

</doc>
<doc id="5165864" url="https://pl.wikipedia.org/wiki?curid=5165864" title="Kościół Miłosierdzia Bożego w Zamościu">
Kościół Miłosierdzia Bożego w Zamościu

Kościół Miłosierdzia Bożego w Zamościu – rzymskokatolicki kościół parafialny należący do parafii pod tym samym wezwaniem (dekanat Zamość diecezji zamojsko-lubaczowskiej).
Teren pod budowę kościoła razem z częścią mieszkalną został wytyczony pod koniec kwietnia 1996 roku przez inżyniera Wiesława Kudyka. Pierwsze prace przy wykopach rozpoczęły się w dniu 2 maja 1996 roku. W dniu 10 czerwca 1996 roku zostały zalane ławy fundamentowe. Kościół został wzniesiony w latach 1996-1999, jest budowlą murowaną, na planie prostokąta, nakryty jest dachem dwuspadowym pokrytym blachą. Świątynia jest orientowana, jej prezbiterium jest lekko podniesione, połączona jest z częścią mieszkalną i kancelarią. W niedzielę, w dniu 6 października 2013 roku biskup Marian Rojek poświęcił kościół.

</doc>
<doc id="5165865" url="https://pl.wikipedia.org/wiki?curid=5165865" title="Perú">
Perú



</doc>
<doc id="5165871" url="https://pl.wikipedia.org/wiki?curid=5165871" title="Entre Ríos - Rodolfo Walsh">
Entre Ríos - Rodolfo Walsh



</doc>
<doc id="5165876" url="https://pl.wikipedia.org/wiki?curid=5165876" title="Hannes Delcroix">
Hannes Delcroix

Hannes Delcroix (ur. 28 lutego 1999 w Petite Rivière de l'Artibonite) – belgijski piłkarz grający na pozycji środkowego obrońcy. Jest wychowankiem klubu RSC Anderlecht.
Kariera klubowa.
Swoją karierę piłkarską Delcroix rozpoczął w 2013 roku w klubie RSC Anderlecht. W 2018 roku stał się członkiem pierwszego zespołu Anderlechtu. 5 sierpnia 2018 zadebiutował w nim w wygranym 5:2 domowym meczu z KV Oostende, gdy w 46. minucie zmienił Antonio Milicia. Był to jego jedyny ligowy mecz w Anderlechcie w sezonie 2018/2019.
Latem 2019 roku Delcroix został wypożyczony do holenderskiego RKC Waalwijk. 3 sierpnia 2019 zaliczył w nim debiut w Eredivisie w przegranym 1:3 wyjazdowym meczu z VVV Venlo. Na koniec sezonu 2019/2020 spadł z Waalwijk do Eerste divisie.
W 2020 roku Delcroix wrócił do Anderlechtu.
Kariera reprezentacyjna.
Delcroix występował w reprezentacjach Belgii na różnych szczeblach wiekowych: U-16, U-17, U-18, U-19 i U-21. W 2017 roku z kadrą U-17 wystąpił na Mistrzostwach Europy U-17. 11 listopada 2020 zadebiutował w reprezentacji Belgii w wygranym 2:1 towarzyskim meczu ze Szwajcarią. W 58. minucie tego meczu zmienił Jana Vertonghena.

</doc>
<doc id="5165878" url="https://pl.wikipedia.org/wiki?curid=5165878" title="Stadion Narodowy w Warszawie">
Stadion Narodowy w Warszawie



</doc>
<doc id="5165885" url="https://pl.wikipedia.org/wiki?curid=5165885" title="Hendrik Van Crombrugge">
Hendrik Van Crombrugge

Hendrik Van Crombrugge (ur. 30 kwietnia 1993 w Leuven) – belgijski piłkarz grający na pozycji bramkarza. Od 2019 jest zawodnikiem klubu RSC Anderlecht.
Kariera klubowa.
Swoją karierę piłkarską Van Crombrugge rozpoczynał w juniorach takich klubów jak: FC Meensel-Kiezegem, VV Houtem, KVK Tienen, Sint-Truidense VV i Standard Liège. W 2011 roku ponownie został zawodnikiem Sint-Truidense VV. 9 września 2011 zadebiutował w nim w belgijskiej pierwszej lidze w przegranym 3:4 domowym meczu z KRC Genk. Był to zarazem jego jedyny mecz w barwach Sint-Truidense, którego był zawodnikiem do 2013 roku.
Latem 2013 roku Van Crombrugge przeszedł do drugoligowego KAS Eupen. 7 grudnia 2013 zadebiutował w nim w zremisowanym 2:2 wyjazdowym meczu z KSV Roeselare. W sezonie 2015/2016 wywalczył z Eupen awans do pierwszej ligi. W Eupen występował do 2019 roku.
1 sierpnia 2019 roku Van Crombrugge podpisał kontrakt z Anderlechtem, który zapłacił za niego kwotę 2,25 miliona euro. W Anderlechcie zadebiutował 28 lipca 2019 w wygranym 4:1 wyjazdowym meczu z KAS Eupen.
Kariera reprezentacyjna.
Van Crombrugge występował w reprezentacjach Belgii na różnych szczeblach wiekowych: U-16, U-17 i U-18. 8 października 2020 zadebiutował w reprezentacji Belgii w zremisowanym 1:1 towarzyskim meczu ze Wybrzeżem Kości Słoniowej, rozegranym w Brukseli. W 77. minucie tego meczu zmienił Simona Mignoleta.

</doc>
<doc id="5165887" url="https://pl.wikipedia.org/wiki?curid=5165887" title="Egzotyczny R4">
Egzotyczny R4

Egzotyczny formula_1 – właściwość czterowymiarowego układu Euklidesowego formula_2 który dopuszcza kontinuum rozmaitości różniczkowalnych, które są z nim homeomorficzne (mówiąc kolokwialnie „zachowują kształt”), lecz nie są z nim dyfeomorficzne (mówiąc kolokwialnie „pochodna się gubi”). Rozmaitości takie nazywa się egzotycznymi.
W wymiarach innych niż 4 rozmaitości egzotyczne do układu Euklidesowego nie istnieją.
Pierwsze przykłady egzotycznych rozmaitości formula_1 odnalazł Michael Freedman i inni w 1982 roku, wykorzystując kontrast pomiędzy twierdzeniem Freedmana o topologicznych 4-rozmiatościach, a twierdzeniem Simona Donaldsona o 4-rozmiatościach gładkich (różniczkowalnych).
Rodzaje.
Egzotyczna rozmaitość formula_1 jest nazywana małą, jeżeli jest dyfeomorficzna z otwartym podzbiorem standardowego układu Euklidesowego formula_5 W przeciwnym wypadku jest nazywana dużą.

</doc>
<doc id="5165890" url="https://pl.wikipedia.org/wiki?curid=5165890" title="Egzotyczna R4">
Egzotyczna R4



</doc>
<doc id="5165893" url="https://pl.wikipedia.org/wiki?curid=5165893" title="Ssangmun-dong">
Ssangmun-dong

Ssangmun-dong (hangul: 쌍문동, hancha: 雙門洞) – dong w Seulu, w dzielnicy Dobong-gu. Według danych z 2021 roku zamieszkiwany był przez 75866 osób.
Lokalizacja została spopularyzowana na arenie międzynarodowej przez koreańskie seriale telewizyjne "Eungdaphara 1988" z 2015 roku i "Squid Game" z 2021 roku.

</doc>
<doc id="5165894" url="https://pl.wikipedia.org/wiki?curid=5165894" title="Irreantum">
Irreantum

Irreantum (deseret 𐐆𐐡𐐀𐐈𐐤𐐓𐐊𐐣) – w wierzeniach ruchu świętych w dniach ostatnich (mormonów) słowo mające oznaczać "wiele wód". Pojawia się w 1. Księdze Nefiego, pod koniec opisu ośmioletniej wędrówki Lehiego oraz jego rodziny przez pustkowie. Jest obiektem spekulacji mormońskich teologów, którzy wzmiankę o nim umieszczają na tak zwanych mniejszych płytach Nefiego. Przewija się też w publikacjach krytycznych wobec tej tradycji religijnej, również w związku ze swą nazwą. Przez apologetów mormonizmu utożsamiany między innymi z Zatoką Omańską bądź Zatoką Perską.
Wymowa słowa.
Wymowa nazwy tego miejsca wzbudzała pewne zainteresowanie mormońskich badaczy. Została ona zresztą ujęta w przewodniku po wymowie, dołączanym do każdego egzemplarza anglojęzycznej wersji Księgi Mormona od 1981. Źródła wskazują generalnie niemniej na znaczną różnicę między wymową preferowaną i powszechną współcześnie, a tą z wczesnego okresu kolonizacji terytorium Utah, jeżeli chodzi o wiele nazw i imion z Księgi Mormona. Nie ma takiej różnicy wszelako w przypadku Irreantum. Pierwotna wymowa, zwłaszcza ta stosowana przez Josepha Smitha, ma pewne znaczenie w badaniach nazw własnych występujących w Księdze Mormona, choć, na gruncie mormońskiej teologii, nie jest w nich czynnikiem decydującym. Do ustalenia wymowy używanej przez Smitha wykorzystuje się między innymi wydanie Księgi Mormona w alfabecie deseret z 1869.
Istnieją wszelako relacje ludzi posługujących w procesie nazywanym przez świętych w dniach ostatnich tłumaczeniem Księgi Mormona, które rzucają światło na to, jak Smith pierwotnie radził sobie z nieznanymi słowami. Hugh Nibley, powołując się na relacje skrybów Smitha, stwierdził, że "nigdy nie wymawiał on takich słów, zawsze poprzestając na ich przeliterowaniu". Ściśle na gruncie mormońskiej teologii nie próbuje się dociekać pierwotnej wymowy tegoż słowa, podobnie jak nie prowadzi się takowych rozważań wobec słów i nazw nefickich.
Również na gruncie mormońskiej teologii zauważa się inherentną problematyczność wymowy nazw i imion przynależnych do tej mormońskiej świętej księgi. Ma to wynikać z tego, że żadne z nich nie zostało przekazane Josephowi Smithowi ustnie, z wyjątkiem może imienia Moroniego, który wszak przedstawił się Smithowi w wizji. Z doktrynalnego punktu widzenia sposób, w jaki bohaterowie Księgi Mormona wypowiadali te słowa, pozostał nieznany pierwszemu mormońskiemu przywódcy.
Pisownia słowa.
W trakcie procesu określanego przez świętych w dniach ostatnich jako "tłumaczenie" Księgi Mormona Oliver Cowdery, jeden ze skrybów posługujących Josephowi Smithowi, zapisał te słowo w obecnie znanej formie. Chwilę później poprawił je, dodając kolejne "a". Prawdopodobnie myślał, że opuścił tą literę słuchając dyktującego Smitha. Ostatecznie jednak uświadomił sobie brak błędu i powrócił do pierwotnej pisowni, wciąż w obrębie oryginalnego manuskryptu. Zapis „Irreantum” wspierany jest również przez inne nazwy czy imiona występujące w tekście, chociażby Teankum. Manuskrypt oddany drukarzowi, a co za tym idzie i pierwsze wydanie tego świętego mormońskiego tekstu z 1830 używały takiej właśnie pisowni. Pojawia się ona również we wszystkich późniejszych wydaniach.
Umiejscowienie w tekście Księgi Mormona.
W ściśle teologicznym sensie wzmiankowane jest w partii materiału określanej mianem mniejszych płyt Nefiego. Na kartach oficjalnych edycji Księgi Mormona, w tym tej obowiązującej od 1981, pojawia się wprost wyłącznie w piątym wersecie siedemnastego rozdziału 1. Księgi Nefiego. Współcześnie używany system podziału na rozdziały i wersy sięga 1879. W jej pierwszym wydaniu bowiem, opublikowanym w 1830, wzmianka o Irreantum była częścią drugiego rozdziału tej samej księgi. Ocenia się, że mówiący bezpośrednio o Irreantum fragment został spisany 10 czerwca 1829.
Rola w tekście Księgi Mormona.
Pojawia się w tym świętym piśmie mormonizmu pod koniec opisu trwającej osiem lat wędrówki Lehiego, jego rodziny i towarzyszy przez pustkowie. Wiadomo o nim poza tym niewiele. Joseph Smith, nawiązując do Irreantum, wspominał o "wielkim Oceanie Południowym", co było podnoszone przez znacznie późniejszą mormońską apologetykę.
W mormońskiej teologii oraz w badaniach nad Księgą Mormona.
Istnienie Irreantum nie znalazło potwierdzenia w źródłach zewnętrznych. Proponowano wszelako rozmaite miejsca, które miałyby mu odpowiadać w kontekście geografii Bliskiego Wschodu. Próby te sięgają pierwszych systematycznych opracowań encyklopedycznych powiązanych z tą częścią mormońskiego kanonu. Obejmują także spekulacje czynione przez członków dwóch głównych denominacji mormońskich. Starszy George Reynolds w swym opublikowanym w 1891 " A Dictionary of the Book of Mormon, Comprising Its Biographical, Geographical and Other Proper Names" wspominał o obszarze na wschodnim wybrzeżu Półwyspu Arabskiego, konkretniej zaś o Zatoce Omańskiej bądź o Zatoce Perskiej. Zgodził się z tą konkluzją także Alvin Knisley ze Zreorganizowanego Kościoła Jezusa Chrystusa Świętych w Dniach Ostatnich w swoim "Dictionary of the Book of Mormon" z 1909. Ograniczył się przy tym tylko do ogólnej konkluzji na temat wschodniego wybrzeża Półwyspu Arabskiego. Jeden ze współczesnych komentarzy mówi tutaj z kolei o obszarze na północnym zachodzie Oceanu Indyjskiego.
Językoznawcy związani z Kościołem Jezusa Chrystusa Świętych w Dniach Ostatnich rozważali obszernie etymologię nazwy tego obszaru. Wskazywali ogólnie na jego semickie bądź egipskie pochodzenie, dodając, że może wywodzić się z jakiegoś języka południowosemickiego. Nie wykluczali wszakże różnorodnych możliwości, zasadniczo z powodów teologicznych.
Jest przy tym Irreantum terminem na gruncie badań nad Księgą Mormona terminem dość szczególnym. Spośród 188 nazw własnych zidentyfikowanych w tekście mormońskiej świętej księgi, bowiem jedynie sześć (poza Irreantum także między innymi "deseret" i "rameumptom") otrzymało tłumaczenie już w samej jej treści. Spekulowano, że musiało być albo nowym nefickim słowem, które wciąż było stosunkowo nieznane odbiorcom spisywanego na mniejszych płytach tekstu, albo stanowiło pożyczkę językową.
W krytyce Księgi Mormona.
Wyśmiewane przez krytyków mormonizmu jako jedno ze słów zmyślonych przez Smitha. Wykorzystanie tego obszaru czy też jego nazwy w krytyce Księgi Mormona nie jest zresztą zjawiskiem nowym. Już Walter Franklin Prince w opublikowanym na łamach "American Journal of Psychology" artykule "Psychological Tests for the Authorship of the Book of Mormon" (1917) umieszczał ją w analizie czynników środowiskowych, które jego zdaniem wpłynęły na stworzenie mormońskiej świętej księgi. Wskazywał tu zwłaszcza na wpływy masonerii oraz politycznej aktywności antymasońskiej, aspektów jednocześnie obecnych w środowisku Josepha Smitha w czasie, w którym ten tekst był opracowywany i przygotowywany do druku.
W mormońskiej kulturze.
Niezależnie od spekulacji etymologicznych i teologicznych znalazło miejsce w mormońskiej kulturze. Swą nazwę zawdzięcza mu pismo literackie wydawane przez Association for Mormon Letters, wychodzące początkowo od marca 1999, później zaś ponownie od 2018.

</doc>
<doc id="5165902" url="https://pl.wikipedia.org/wiki?curid=5165902" title="Rewolucja Majowa">
Rewolucja Majowa



</doc>
<doc id="5165904" url="https://pl.wikipedia.org/wiki?curid=5165904" title="Burntwood River">
Burntwood River

Burntwood River – rzeka w kanadyjskiej prowincji Manitoba. Przepływa przez miasto Thompson. Uchodzi do jeziora Split Lake na rzece Nelson River (współrzędne ujścia: 56°08′21″ N, 96°34′28″ W).
Od 1976 roku, po budowie zapory Missi Falls na Jeziorze Indiańskim Południowym, Burntwood River przyjmuje około 75-85% wody z Churchill za pośrednictwem swojego dopływu Rat River. Jest to część programu Nelson River Hydroelectric Project. Średni roczny przepływ przy ujściu do Split Lake przed NRHP był szacowany na około 90 m³/s, natomiast po przekierowaniu wód Churchill wzrósł do 849 m³/s.
W pobliżu miejsca, w którym Burntwood River wypływa z jeziora Wuskwatim Lake, na wodospadzie Taskinigup Falls, zbudowano elektrownię wodną o mocy 200 MW.

</doc>
<doc id="5165905" url="https://pl.wikipedia.org/wiki?curid=5165905" title="Cheviot Hills">
Cheviot Hills

Cheviot Hills (także Cheviots) – pasmo wzgórz i niskich gór w Wielkiej Brytanii, na pograniczu angielsko-szkockim, na terenie hrabstw Northumberland i Scottish Borders, część Wyżyny Południowoszkockiej.
Wschodnia część pasma, w tym najwyższy szczyt – The Cheviot (816 m n.p.m.), zbudowana jest głównie ze skał wylewnych; część zachodnia, niższa – z łupków ilastych i piaskowców. Góry wypiętrzone zostały w orogenezie hercyńskiej. Charakteryzują się stromymi zboczami i zaokrąglonymi szczytami, poprzecinane dolinami polodowcowymi.
Znajdują się tu liczne ślady działalności człowieka z epoki prehistorycznej. Obszar jest słabo zaludniony, wykorzystywany do wypasu owiec. Wywodzi się stąd rasa owiec szewiot. Znaczną część obszaru pokrywają łąki i wrzosowiska, zachodnia część została w dużym stopniu zalesiona po II wojnie światowej.
Po stronie angielskiej znaczna część pasma znajduje się w granicach parku narodowego Northumberland. W jego obrębie znajduje się rozległy poligon wojskowy (Otterburn Ranges), w użyciu od 1911 roku.

</doc>
<doc id="5165906" url="https://pl.wikipedia.org/wiki?curid=5165906" title="Cheviots">
Cheviots



</doc>
<doc id="5165911" url="https://pl.wikipedia.org/wiki?curid=5165911" title="Ogiński (herb książęcy)">
Ogiński (herb książęcy)

Ogiński – polski herb książęcy, odmiana herbu Brama i Pogoń Ruska"".
Opis herbu.
Opis historyczny.
Juliusz Ostrowski blazonuje herb następująco:
Opis współczesny.
Opis skonstruowany współcześnie brzmi następująco:
"Na tarczy dwudzielnej w polu górnym czerwonym; godło Pogoni Ruskiej srebrnej, w polu dolnym; godło Bramy."
"Całość otacza płaszcz heraldyczny, podbity gronostajem."
"Płaszcz zwieńcza mitra książęca."
Geneza.
Herb należy do min. do Ogińskich, którzy jako kniaziowie są cytowani w aktach urzędowych od 1547 roku oraz w metryce koronnej z 1628 roku (folio 10)"". Wywodzą się z Kozielska i pochodzą od kniaziów Koraczewskich wraz z rodziną Puzynów. Według części heraldyków, obie rodziny pochodziły od czernihowskiej gałęzi Koraczewskich. Przeciw tej teorii stoi Józef Wolff, twierdząc przy tym, że na podstawie fałszywej informacji ustaliła się wersja, w której kniaź Tytus Fedorowicz Kozielski, potomek książąt czernichowskich, miał być protoplastą tych rodzin. Uważa również, że Ogińscy i Puzynowie są Rurykowiczami i pochodzą od kniazia Hłazny z Hłuszowa, osiadłego w XV stuleciu na smoleńszczyźnie. Akta i kroniki z XV wieku wspominają licznych kniaziów, posiadających przydomki "Hłazyna" i "Hłuszonok", osiedlonych w smoleńszczyźnie. Z nich kniaź Iwan Wasilewicz Hłazynicz, który ponadto nosił przydomek ("Puzyna"), jest protoplastą obu rodzin: Ogińskich i Puzynów. Jego starszy syn, Dymitr Hłuszonok otrzymał miejscowość Oginty w roku 1486 i stał się protoplastą Ogińskich. A młodszy syn, Iwan, zachował przydomek "Puzynin" i stał się protoplastą Puzynów. Jedna gałąź rodziny Ogińskich otrzymała przyznanie tytułu kniaziowskiego w Królestwie Polskim w 1821 roku, a książęcego w Rosji, 3 kwietnia 1868 roku.
W herbarzu Kaspra Niesieckiego nazwą Ogiński został określony obecnie znany herb Brama, oznacza to, że prawdopodobnie Ogińscy i Puzynowie jeszcze wtedy nie posiadali owego herbu.
Herbowni.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich)'. Lista nazwisk znajdująca się w artykule pochodzi z "Herbarza polskiego," Tadeusza Gajla' (2 nazwiska'). Występowanie na liście nazwiska nie musi oznaczać, że konkretna rodzina pieczętowała się herbem Ogiński. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Jest to dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Tadeusz Gajl wymienia następujące nazwiska uprawnionych do używania herbu Ogiński':

</doc>
<doc id="5165913" url="https://pl.wikipedia.org/wiki?curid=5165913" title="Antoni Ciepiela">
Antoni Ciepiela

Antoni Piotr Ciepiela (ur. 3 czerwca 1953 w Staszowie, zm. 12 czerwca 2006) – polski zoolog.
Życiorys.
W 1977 ukończył studia w Wyższej Szkole Pedagogicznej w Kielcach, w 1984 obronił doktorat w Szkole Głównej Gospodarstwa Wiejskiego w Warszawie, w 1991 habilitował się tam. Od 1978 związany z Wyższą Szkołą Rolniczo-Pedagogiczną w Siedlcach (późniejszą Akademią Podlaską, obecnie Uniwersytet Przyrodniczo-Humanistyczny w Siedlcach). W 1999 został profesorem nadzwyczajnym w Akademii Podlaskiej. Od 1991 był członkiem Rady Naukowej Instytutu Biologii Akademii Podlaskiej, od 1999 członkiem Wydziałowej Komisji ds. Nauki.
W 1984 podpisał zobowiązanie o podjęciu współpracy z SB WUSW w Siedlcach przyjmując pseudonim konspiracyjny „Piotr”. Pozyskania dokonano przed wyjazdem Antoniego Piotra Ciepieli na staż naukowy do USA, a jego celem było zapewnienie dopływu informacji na temat współpracy naukowej pracowników Wyższej Szkoły Rolniczo-Pedagogicznej w Siedlcach z przedstawicielami innych krajów, w szczególności kapitalistycznych. 
Praca naukowa.
Antoni Ciepiela zajmował się entomologią rolniczą, prowadził badania nad bionomią mszyc zbożowych. Ponadto zajmował się zagadnieniami z zakresu gradologii i afidologii, tj. morfologia i bionomia pluskwiaków równoskrzydłych województwa mazowieckiego. Badał morfologiczne, anatomiczne i biochemiczne podstawy odporności zbóż na mszyce. Dorobek naukowy obejmuje ponad 100 publikacji naukowych, w tym 50 oryginalnych prac badawczych.

</doc>
<doc id="5165914" url="https://pl.wikipedia.org/wiki?curid=5165914" title="Issett Lake">
Issett Lake

Issett Lake – jezioro w prowincji Manitoba w Kanadzie, położone na południe od Jeziora Indiańskiego Południowego.
W 1976 roku w ramach projektu Churchill River Diversion (części Nelson River Hydroelectric Project) wybudowano kanał o długości 9 km, łączący zatokę South Bay Jeziora Indiańskiego Południowego z Issett Lake. Kanałem tym poprowadzono znaczną część wód rzeki Churchill do Rat River i dalej przez Burntwood River do Nelson River, w celu wzmocnienia potencjału hydroenergetycznego tej ostatniej. W wyniku tej operacji poziom lustra wody w Issett Lake wzrósł o ponad 7 metrów.
Na jeziorze znajdują się dwie duże zatoki: Wasiske Bay w części północno-zachodniej oraz Nisku Bay w południowo-zachodniej.

</doc>
<doc id="5165915" url="https://pl.wikipedia.org/wiki?curid=5165915" title="Cheviot">
Cheviot



</doc>
<doc id="5165916" url="https://pl.wikipedia.org/wiki?curid=5165916" title="Pirámida de Mayo">
Pirámida de Mayo



</doc>
<doc id="5165918" url="https://pl.wikipedia.org/wiki?curid=5165918" title="Netac Technology">
Netac Technology

Shenzhen Netac Technology Co., Ltd. () – chińskie przedsiębiorstwo działające na rynku pamięci komputerowych. Zajmuje się produkcją dysków SSD, przenośnych dysków flash i pamięci RAM. Zostało założone w 1999 roku, a swoją siedzibę ma w Shenzhen.
Założycielami przedsiębiorstwa są Deng Guoshun i Cheng Xiaohua, którzy wcześniej pracowali dla firmy Philips. W 2002 roku Netac uzyskał w Chinach patent na pamięć USB.

</doc>
<doc id="5165919" url="https://pl.wikipedia.org/wiki?curid=5165919" title="Netac">
Netac



</doc>
<doc id="5165920" url="https://pl.wikipedia.org/wiki?curid=5165920" title="Phison">
Phison

Phison Electronics Corporation – tajwańskie przedsiębiorstwo elektroniczne. Zajmuje się projektowaniem i produkcją kontrolerów do układów pamięci flash NAND. Produkty Phison są stosowane w różnych urządzeniach opartych na pamięci flash, takimi jak przenośne pamięci USB, karty pamięci i dyski SSD.

</doc>
<doc id="5165930" url="https://pl.wikipedia.org/wiki?curid=5165930" title="Muzeum Thorvaldsena w Kopenhadze">
Muzeum Thorvaldsena w Kopenhadze



</doc>
<doc id="5165932" url="https://pl.wikipedia.org/wiki?curid=5165932" title="Medal „Ingenio et Arti”">
Medal „Ingenio et Arti”



</doc>
<doc id="5165935" url="https://pl.wikipedia.org/wiki?curid=5165935" title="Zasłonak przyprószony">
Zasłonak przyprószony

Zasłonak przyprószony ("Cortinarius epipoleus" Fr.) – gatunek grzybów należący do rodziny zasłonakowatych ("Cortinariaceae").
Systematyka i nazewnictwo.
Pozycja w klasyfikacji według Index Fungorum: "Cortinarius, Cortinariaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy zdiagnozował go Elias Fries w 1838 r. Synonimy:
Polską nazwę utworzył Andrzej Nespiak w 1975 r.
Morfologia.
Średnica 3–7 cm, początkowo półkulisty, potem płasko rozpostarty, zazwyczaj z garbkiem. Powierzchnia w stanie wilgotnym śliska, w młodości ochrowo-szara z odcieniem oliwkowo-fioletowym, potem blaknie i staje się szarobiała z niebieskawym ochrowym środkiem, w stanie suchym jedwabiście włóknista. Zasnówka biaława.
Początkowo jasne, gliniastoochrowe, nigdy fioletowe, później rdzawoszarobrązowe.
Wysokość 5–9 cm, grubość 1–1,5 cm, walcowaty. Powierzchnia śluzowata, biała lub szarawa, pod kapeluszem fioletowa.
Białawy, czasem na szczycie trzonu szaro-fioletowy. O niewyrażnym zapachu i łagodnym smaku.
Pod wpływem NaOH zmienia barwę na brązową.
Zarodniki prawie kuliste, 7–9 × 5,5–7 µm, umiarkowanie brodawkowate.
Występowanie i siedlisko.
W Polsce do 2003 r. jedyne jego stanowisko podał anonimowy autor w 1968 r. nad Morskim Okiem w Tatrach. Władysław Wojewoda umieścił go na czerwonej liście gatunków zagrożonych w kategorii I – gatunki o bliżej nieokreślonym stopniu zagrożenia.
Naziemny grzyb mykoryzowy. Występuje w lasach iglastych i mieszanych, zwłaszcza pod świerkami, często wśród mchów. Preferuje miejsca wilgotne.
Gatunki podobne.
Zasłonak słonawy ("Cortinarius salor") odróżnia się bladoniebieskim kolorem blaszek młodych owocników i matową powierzchnią kapelusza. Zasłonak białofioletowy ("Cortinarius alboviolaceus") nie jest śliski.

</doc>
<doc id="5165936" url="https://pl.wikipedia.org/wiki?curid=5165936" title="Cortinarius epipoleus">
Cortinarius epipoleus



</doc>
<doc id="5165937" url="https://pl.wikipedia.org/wiki?curid=5165937" title="Trojan Korsak (zm. 1773)">
Trojan Korsak (zm. 1773)

Trojan Korsak herbu własnego (zm. 10 marca 1773 roku) – podwojewodzi połocki w latach 1755-1773, wójt połocki w latach 1749-1755, surogator grodzki połocki w latach 1749-1755.
Poseł województwa połockiego na sejm 1766 roku.

</doc>
<doc id="5165939" url="https://pl.wikipedia.org/wiki?curid=5165939" title="Ignacy Chołoniewski">
Ignacy Chołoniewski



</doc>
<doc id="5165940" url="https://pl.wikipedia.org/wiki?curid=5165940" title="Adam Chołoniewski">
Adam Chołoniewski



</doc>
<doc id="5165941" url="https://pl.wikipedia.org/wiki?curid=5165941" title="Złoty Potok (dopływ Łapszanki)">
Złoty Potok (dopływ Łapszanki)

Złony Potok – potok, dopływ Łapszanki. Jego zlewnia znajduje się na południowych stokach Pienin Spiskich w obrębie wsi Łapsze Niżne w województwie małopolskim, w powiecie nowotarskim, w gminie Łapsze Niżne.
Potok wypływa u północno-wschodnich podnóży Ostrej Góry i płynie w północno-wschodnim kierunku. U podnóży stoku przełęczy Ślipce zmienia kierunek na południowo-wschodni i płynie dnem doliny między Barwinkową i jej południowo-wschodnim grzbietem, a Ostrą Górą i Szubieniczną Górą. Na wysokości 550 m uchodzi do Łapszanki jako jej lewy dopływ. Ma długość około 2,5 km i kilka niewielkich dopływów.

</doc>
<doc id="5165943" url="https://pl.wikipedia.org/wiki?curid=5165943" title="Krócieniec wysmukły">
Krócieniec wysmukły

Krócieniec wysmukły ("Rhyncolus elongatus") – gatunek chrząszcza z rodziny ryjkowcowatych i podrodziny trzeni. Zamieszkuje krainę palearktyczną od Półwyspu Iberyjskiego i Maroka po Daleki Wschód.
Taksonomia.
Gatunek ten opisany został po raz pierwszy w 1827 roku przez Leonarda Gyllenhaala pod nazwą "Curculio elongatus".
Morfologia.
Chrząszcz o ciele długości od 3,7 do 4,1 mm, w zarysie owalnym. Ubarwiony jest czarnobrunatnie z ciemnobrunatnymi odnóżami i ciemnobrunatnymi czułkami o buławkach wyraźnie jaśniejszych niż reszta biczyków. Punktowanie głowy jest grube i gęste. Ryjek jest tak szeroki jak głowa, wyraźnie krótszy niż u nasady szeroki, ku przodowi zwężony, u samca przeciętnie krótszy i grubszy niż u samicy. Oczy są silniej i bardziej ekscentrycznie wypukłe niż u krócieńca urzeźbionego. Czułki są przysadziste, o drobnych buławkach i siedmioczłonowej pozostałej części biczyka. Przedplecze zwykle jest niewiele dłuższe niż szerokie, najszersze w pobliżu nasady, ku przodowi prawie proste zwężone, w przedniej części z przewężeniem przechodzącym na stronę grzbietową w postaci bruzdy. Powierzchnia przedplecza jest grubo i gęsto punktowana; punkty w jego części środkowej są wydłużone i czterokrotnie większe od tych w wydzielonej przewężeniem części przedniej. Tarczka jest widoczna. Pokrywy mają rzędy z punktami głębokimi i odseparowanymi, zaś międzyrzędy równomiernie i żebrowato uwypuklone, zaopatrzone w szeregi wyraźnych punktów. Żadne międzyrzędy nie mają zaostrzonych krawędzi. Odnóża mają wąskie stopy. Samiec ma wgłębienie u nasady odwłoka.
Ekologia i występowanie.
Owad ten zasiedla lasy iglaste i mieszane. Zarówno larwy, jak i postacie dorosłe zasiedlają martwe, butwiejące drewno pni, kłód, pniaków i gałęzi drzew iglastych. Podawane były z jodły numidyjskiej, jodły pospolitej, sosny alepskiej, sosny czarnej, sosny nadmorskiej, sosny zwyczajnej i świerka pospolitego. Owady dorosłe spotyka się w ciągu całego roku. Rójkę odbywają w maju i czerwcu. Zimują pod korą drzew i w drewnie.
Gatunek palearktyczny, w Europie znany z Portugalii, Hiszpanii, Andory, Francji, Holandii, Niemiec, Szwajcarii, Włoch, Danii, Szwecji, Norwegii, Finlandii, Łotwy, Polski, Czech, Słowacji, Węgier, Ukrainy, Słowenii, Chorwacji, Grecji oraz europejskich części Turcji i Rosji. W Afryce Północnej notowany jest z Maroka i Algierii. W Azji występuje na Kaukazie, Syberii i Rosyjskim Dalekim Wschodzie. W Polsce jest owadem stosunkowo pospolitym, ale rzadszym od krócieńca czarnego. Na „Czerwonej liście gatunków zagrożonych Republiki Czeskiej” umieszczony został ze statusem bliskiego zagrożenia wyginięciem (NT).

</doc>
<doc id="5165944" url="https://pl.wikipedia.org/wiki?curid=5165944" title="Rhyncolus elongatus">
Rhyncolus elongatus



</doc>
<doc id="5165945" url="https://pl.wikipedia.org/wiki?curid=5165945" title="Krócieniec czarny">
Krócieniec czarny

Krócieniec czarny ("Rhyncolus ater") – gatunek chrząszcza z rodziny ryjkowcowatych. Zamieszkuje krainę palearktyczną od Półwyspu Iberyjskiego po Syberię.
Taksonomia.
Gatunek ten opisany został po raz pierwszy w 1758 roku przez Karola Linneusza pod nazwą "Curculio elongatus".
Morfologia.
Chrząszcz o ciele długości od 2,9 do 4 mm, w zarysie owalnym. Ubarwiony jest czarnobrunatnie z ciemnobrunatnymi stopami i ciemnobrunatnymi czułkami o buławkach wyraźnie jaśniejszych niż reszta biczyków. Punktowanie głowy jest grube i gęste. Ryjek jest tak szeroki jak głowa, w przybliżeniu tak długi jak u nasady szeroki, o bokach równoległych, u samca przeciętnie krótszy i grubszy niż u samicy. Oczy są wysklepione. Czułki są przysadziste, o drobnych buławkach i siedmioczłonowej pozostałej części biczyka. Przedplecze jest dłuższe niż szerokie, u podstawy najszersze, ku przodowi niemal prosto zwężone. W przedniej części przedplecza występuje słabe przewężenie przechodzące na stronę grzbietową jako płytka bruzda, bądź też przewężenia i bruzdy brak. Powierzchnia przedplecza jest płytko punktowana; punkty w jego części środkowej są dwukrotnie większe od tych w części przedniej. Tarczka jest widoczna. Pokrywy mają wąskie i punktowane rzędy oraz szersze, słabo i równomiernie uwypuklone międzyrzędy z drobnym punktowaniem. Siódmy międzyrząd pokryw nie przechodzi w tyle w wystającą listewkę. Tylko tył pokryw jest delikatnie owłosiony. Samiec ma wgłębienie u nasady odwłoka.
Ekologia i występowanie.
Owad ten zasiedla lasy, parki, ogrody, zadrzewienia przydrożne i nadrzeczne. Zarówno larwy, jak i postacie dorosłe zasiedlają martwe, zawilgocone, butwiejące drewno pni, kłód, pniaków, gałęzi i odsłoniętych korzeni drzew iglastych i liściastych. Owady dorosłe spotyka się w ciągu całego roku. Rójkę odbywają w maju i czerwcu. Zimują pod korą drzew i w drewnie.
Gatunek palearktyczny, w Europie znany z Portugalii, Hiszpanii, Andory, Francji, Holandii, Niemiec, Włoch, Danii, Szwecji, Norwegii, Finlandii, Estonii, Polski, Czech, Słowacji, Węgier, Ukrainy, Rumunii, Bułgarii, Słowenii, Chorwacji, Bośni i Hercegowiny, Grecji oraz europejskich części Turcji i Rosji. W Azji występuje w Turcji i na Syberii. W Polsce jest najpospolitszym przedstawicielem rodzaju.

</doc>
<doc id="5165946" url="https://pl.wikipedia.org/wiki?curid=5165946" title="Rhyncolus ater">
Rhyncolus ater



</doc>
<doc id="5165947" url="https://pl.wikipedia.org/wiki?curid=5165947" title="Guilherme Hage">
Guilherme Hage

Guilherme Magnani Hage (ur. 28 października 1988) – brazylijski siatkarz, grający na pozycji przyjmującego. 
Jego młodsza siostra Letícia, również jest siatkarką. 
Sukcesy klubowe.
Klubowe Mistrzostwa Ameryki Południowej:
Liga brazylijska:
Puchar Króla Hiszpanii:
Liga hiszpańska:
Superpuchar Hiszpanii:
Liga argentyńska:
Sukcesy reprezentacyjne.
Mistrzostwa Świata Kadetów:
Mistrzostwa Ameryki Południowej Juniorów:
Mistrzostwa Świata Juniorów:

</doc>
<doc id="5165949" url="https://pl.wikipedia.org/wiki?curid=5165949" title="Śmietaniak">
Śmietaniak

Śmietaniak – potok, dopływ Łapszanki. Jego zlewnia znajduje się na południowych stokach Pienin Spiskich w obrębie wsi Łapsze Wyżne w województwie małopolskim, w powiecie nowotarskim, w gminie Łapsze Niżne.
Potok wypływa z położonego na wysokości 752 m źródła wśród pól po północnej stronie zabudowanego obszaru wsi Łapsze Wyżne. Spływa w kierunku południowo-wschodnim, przepływa przez zabudowany obszar wsi, pod biegnącą nią drogą i na wysokości 656 m uchodzi do Łapszanki jako jej lewy dopływ. Ma dwa niewielkie dopływy. Cały bieg potoku znajduje się na otwartym terenie pól uprawnych.

</doc>
<doc id="5165954" url="https://pl.wikipedia.org/wiki?curid=5165954" title="Słatwiny">
Słatwiny

Słatwiny – potok, dopływ Łapszanki. Jego zlewnia znajduje się na północnych stokach Magury Spiskiej w obrębie wsi Łapsze Wyżne w województwie małopolskim, w powiecie nowotarskim, w gminie Łapsze Niżne.
Potok wypływa na wysokości około 920 m w dolince wcinającej się między północno-zachodni i północno-wschodni grzbiet wzniesienia Pawików Wierch (1016 m). Spływa początkowo w kierunku północnym, następnie północno-wschodnim, cały czas przez pola wsi Łapsze Wyżne. Na wysokości 700 m, nie dochodząc do drogi biegnącej przez tę wieś, uchodzi do Łapszanki jako jej lewy dopływ. Ma liczne, ale krótkie dopływy. Jeden z nich wypływa ze źródła na wysokości 752 m, pozostałe wypływają w gruntowych wysiękach.

</doc>
<doc id="5165957" url="https://pl.wikipedia.org/wiki?curid=5165957" title="Il-Ballut tal-Wardija">
Il-Ballut tal-Wardija

il-Ballut tal-Wardija - niewielkie siedlisko przyrodnicze w północno-wschodniej części Malty, pomiędzy miejscowościami Wardija i Saint Paul's Bay. Nie jest zaludnione, zaliczane do obszaru chronionego.
Na terenie siedliska przyrodniczego występują cieki ze słodką wodą, połączone ze źródłami w rejonie Għajn Astas (przede wszystkim z Għajn Ballut).
Obszar chroniony.
Większość obszaru siedliska przyrodniczego il-Ballut tal-Wardija stanowią lasy, w których można spotkać najstarszą maltańską populację dębów. Niektóre z nich mają ok. 900 lat, są jednymi z najstarszych drzew na wyspach maltańskich. Pod ścisłą ochroną pozostaje dąb ostrolistny (z malt. "Il-Ballut").
Pod ochroną znajdują się również liczne gatunki z lasu iglastego, oliwka europejska (z malt. "Iż-Żebbuġa") i chleb świętojański (z malt. "Il-Ħarruba").
Na obszarze siedliska skatalogowano również cztery gatunki porostów, dziewięć gatunków śluzowców i trzy gatunki owadów. Il-Ballut tal-Wardija jest unikalnym miejscem na Malcie, gdzie można spotkać nietoperza z gatunku Mroczek późny.
Uczestnictwo w programie Natura 2000.
W il-Ballut tal-Wardija znajdują się gatunki zagrożone wyginięciem, w związku z czym w kwietniu 2004 r. siedlisko przyrodnicze zostało zakwalifikowane do udziału w europejskim programie ochronnym Natura 2000. Wyróżnionych został pięć typów siedlisk przyrodniczych:

</doc>
<doc id="5165958" url="https://pl.wikipedia.org/wiki?curid=5165958" title="Marchwianik">
Marchwianik

Marchwianik – potok, dopływ Łapszanki. Jego zlewnia znajduje się na północnych stokach Magury Spiskiej w obrębie wsi Łapsze Wyżne w województwie małopolskim, w powiecie nowotarskim, w gminie Łapsze Niżne.
Potok wypływa na wysokości około 820 m wśród pól uprawnych wsi Łapsze Wyżne, po zachodniej stronie zabudowań jej osiedla Podfoldówka. Spływa w kierunku północno-wschodnim, przepływa przez drogę biegnącą przez wieś i zaraz po jej wschodniej stronie, na wysokości 693 m, uchodzi do Łapszanki jako jej lewy dopływ.

</doc>
<doc id="5165961" url="https://pl.wikipedia.org/wiki?curid=5165961" title="Leandro N. Alem">
Leandro N. Alem

Toponimy w Argentynie:

</doc>
<doc id="5165965" url="https://pl.wikipedia.org/wiki?curid=5165965" title="Księży Potok (dopływ Łapszanki)">
Księży Potok (dopływ Łapszanki)

Księży Potok, Księży Potoczek – potok, dopływ Łapszanki. Jego zlewnia znajduje się na północnych stokach Magury Spiskiej w obrębie wsi Łapsze Wyżne w województwie małopolskim, w powiecie nowotarskim, w gminie Łapsze Niżne.
Potok wypływa na wysokości około 880 m wśród pól uprawnych wsi Łapsze Wyżne, po zachodniej stronie zabudowań jej osiedla Podfoldówka. Spływa w kierunku północno-wschodnim, przepływa przez drogę biegnącą przez wieś i zaraz po jej wschodniej stronie, na wysokości 710 m, uchodzi do Łapszanki jako jej lewy dopływ. Ma długość około 1 km i tylko jeden niewielki dopływ w górnym biegu.
W odległości mniej niż 200 m na południe od Księżego Potoku płynie równolegle do niego, nieco krótszy Kubuśków Potoczek.

</doc>
<doc id="5165966" url="https://pl.wikipedia.org/wiki?curid=5165966" title="Księży Potoczek">
Księży Potoczek



</doc>
<doc id="5165971" url="https://pl.wikipedia.org/wiki?curid=5165971" title="Kubuśków Potoczek">
Kubuśków Potoczek

Kubuśków Potoczek – potok, dopływ Łapszanki. Jego zlewnia znajduje się na północnych stokach Magury Spiskiej w obrębie wsi Łapsze Wyżne w województwie małopolskim, w powiecie nowotarskim, w gminie Łapsze Niżne.
Potok wypływa na wysokości około 820 m wśród pól uprawnych wsi Łapsze Wyżne, po zachodniej stronie zabudowań jej osiedla Podfoldówka. Spływa w kierunku północno-wschodnim, przepływa przez drogę biegnącą przez wieś i zaraz po jej wschodniej stronie, na wysokości 715 m, uchodzi do Łapszanki jako jej lewy dopływ. Nie ma żadnych dopływów.
W odległości około 200 m na północ od Kubusiowego Potoku płynie równolegle do niego, nieco dłuższy Księży Potoczek.

</doc>
<doc id="5165972" url="https://pl.wikipedia.org/wiki?curid=5165972" title="Cheviot Hills (Wielka Brytania)">
Cheviot Hills (Wielka Brytania)



</doc>
<doc id="5165973" url="https://pl.wikipedia.org/wiki?curid=5165973" title="Avenida de Mayo">
Avenida de Mayo



</doc>
<doc id="5165976" url="https://pl.wikipedia.org/wiki?curid=5165976" title="Juan José Castelli">
Juan José Castelli



</doc>
<doc id="5165977" url="https://pl.wikipedia.org/wiki?curid=5165977" title="Ciszyca Górna (gmina)">
Ciszyca Górna (gmina)



</doc>
<doc id="5165978" url="https://pl.wikipedia.org/wiki?curid=5165978" title="Matanza">
Matanza

Matanza, La Matanza

</doc>
<doc id="5165980" url="https://pl.wikipedia.org/wiki?curid=5165980" title="La Matanza">
La Matanza



</doc>
<doc id="5165981" url="https://pl.wikipedia.org/wiki?curid=5165981" title="Atak w Kongsbergu">
Atak w Kongsbergu

Atak w Kongsbergu – atak z użyciem łuku sportowego i strzał, który miał miejsce 13 października 2021 roku w Kongsbergu na przedmieściach Oslo w Norwegii, kiedy mężczyzna zaczął strzelać do ludzi w supermarkecie. W ataku zginęło 5 osób, a 3 osoby zostały ranne.
Przebieg.
Policja dostała pierwsze zgłoszenia mówiące o ataku o godz. 18:12 i przybyła na miejsce zdarzenia gdzie sprawca miał strzelać z łuku i zabijać przy jego użyciu. Sprawca zdołał wymknąć się policji i kontynuował atak w okolicach supermarketu, w którym najpierw dokonał ataku. Sprawca zastrzelił 5 osób oraz 3 ranił i był to największy tego rodzaju atak w Norwegii od czasu zamachów w Oslo i na wyspie Utoya z 2011 roku, które zarazem były największym atakiem jednego człowieka z bronią w historii.
Ofiary ataku.
W ataku zginęło 5 osób i 3 inne zostały ranne. Ranni odnieśli obrażenia, które były poważne, ale równocześnie nie zagrażały ich życiu; jedną z osób rannych był policjant trafiony przez sprawcę strzałą. Każda z osób zabitych została według informacji policji zabita w innej lokalizacji, w rejonie supermarketu.
Śledztwo.
Policja norweska wszczęła dochodzenie w sprawie możliwego ataku o charakterze terrorystycznym i według wstępnych ustaleń potwierdzono, że sprawca potencjalnie mógł się kierować radykalnymi ideami.
Sprawca.
Sprawcą ataku był 37-letni Espen Bråthen - według policji działał on samotnie. Urodził się w Norwegii jako syn Norwega i Dunki. Sprawca prawdopodobnie cierpiał na zaburzenia psychiczne i kilka lat wcześniej miał się zafascynować islamem, a policja kilkakrotnie kontaktowała się z nim w obawie o to, że potencjalnie był zradykalizowany - osoba z rodziny sprawcy odrzuciła w jednym z wywiadów wersję o islamskim zamachu terrorystycznym i stwierdziła, że sprawca był bardzo poważnie chory psychicznie.

</doc>
<doc id="5165984" url="https://pl.wikipedia.org/wiki?curid=5165984" title="Atak w Kongsbergu (2021)">
Atak w Kongsbergu (2021)



</doc>
<doc id="5165985" url="https://pl.wikipedia.org/wiki?curid=5165985" title="Michele Columbu">
Michele Columbu

Michele Columbu (ur. 8 lutego 1914 w Ollolai, zm. 10 lipca 2012 w Cagliari) – włoski polityk i pisarz, członek Izby Deputowanych i poseł do Parlamentu Europejskiego II kadencji, były lider Partito Sardo d'Azione.
Życiorys.
Ukończył studia z literaturoznawstwa, pracował zawodowo jako nauczyciel literatury i filozofii oraz animator kultury. Uczestnik II wojny światowej na froncie wschodnim. Autor licznych artykułów i opowiadań dotyczących m.in. Sardynii, w tym zbioru krótkich historii. W 1965 zorganizował 500-kilometrowy marsz wokół wyspy mający zwrócić uwagę na jej problemy gospodarcze.
Przystąpił do regionalistycznej partii Partito Sardo d'Azione (Sardyńskiej Partii Akcji), w której był sekretarzem (1974–1979) i przewodniczącym (1979–1991). Od 1948 radny Ollolai, w latach 60. burmistrz tej miejscowości. W latach 1972–1976 członek Izby Deputowanych VI kadencji, wybrany z listy Włoskiej Partii Komunistycznej. W 1980 został radnym miejskim Cagliari, przez jeden dzień burmistrz miasta. W 1984 wybrano go posłem do Parlamentu Europejskiego z listy Federalismo tworzonej m.in. przez Sardyńską Partię Akcji i Union Valdôtaine. Przystąpił do Grupy Tęcza. W 1991 odszedł z polityki.

</doc>
<doc id="5165986" url="https://pl.wikipedia.org/wiki?curid=5165986" title="Aleja Popiełuszki w Kielcach">
Aleja Popiełuszki w Kielcach



</doc>
<doc id="5165987" url="https://pl.wikipedia.org/wiki?curid=5165987" title="Ulica Ściegiennego w Kielcach">
Ulica Ściegiennego w Kielcach



</doc>
<doc id="5165993" url="https://pl.wikipedia.org/wiki?curid=5165993" title="Zaolzie potrafi">
Zaolzie potrafi

Zaolzie potrafi – czeskie stowarzyszenie polonijne, którego głównym celem jest promocja kultury i tradycji polskiej mniejszości narodowej Zaolzia.
Historia.
Organizacja została założona w 2014 roku przez jej prezes – Izabelę Wałaską. Izabela Wałaska od roku 2012 prowadzi inicjatywy mające na celu popularyzowanie wiedzy na temat Zaolzia oraz ciekawych Polaków wywodzących się z tego rejonu Republiki Czeskiej. To małe stowarzyszenie zorganizowało do roku 2021 ok. 120 mniejszych lub większych projektów.
Działalność.
Do cyklicznych wydarzeń, które co roku od 2012 do 2018 miały miejsce na Zaolziu – w Czeskim Cieszynie – należą talk show „Zaolzie potrafi”. W talk show Izabela Wałaska zaprasza na scenę osobistości Zaolzia. Jej gośćmi byli m.in. lekarze, naukowcy, aktorzy, piosenkarze, biznesmeni, pracownicy organizacji charytatywnych, duchowni czy politycy. Najbardziej znaną osobistością był pochodzący z Zaolzia były premier Polski Jerzy Buzek. Została poświęcona mu edycja specjalna. Rozmowy z gośćmi na scenie uzupełniane są poprzez program towarzyszący, w którego skład wchodzą wystawy fotografii, obrazów, warsztaty malarskie dla dzieci, czy występy muzyczno-taneczne.
Organizacja ma też na koncie projekty edukacyjne, takie jak:
Filmy.
Organizacja ma też na koncie realizacje krótkich filmików opowiadających o osobistościach Zaolzia, czy też filmik promujący gwarę zaolziańską, przypominający również o przynależności do polskich korzeni. Jak na razie najbardziej obszernymi projektami organizacji są dwa filmy dokumentalne:

</doc>
<doc id="5165997" url="https://pl.wikipedia.org/wiki?curid=5165997" title="Il-Wied ta' San Martin">
Il-Wied ta' San Martin

il-Wied ta' San Martin - niewielkie siedlisko przyrodnicze na Wardija Ridge w północno-wschodniej części Malty, pomiędzy miejscowościami Wardija i Saint Paul's Bay. Nie jest zaludnione, zaliczane do obszaru chronionego.
Na terenie siedliska przyrodniczego występują cieki ze słodką wodą, połączone ze źródłami Għajn Astas i Għajn Ballut.
Obszar chroniony.
W wodach w Il-Wied ta' San Martin można spotkać słodkowodnego maltańskiego kraba z gatunku Potamon fluviatile lanfrancoi. Do przeżycia potrzebuje on stałego dostępu do wody, co jest możliwe tylko w nielicznych siedliskach na wyspach maltańskich. Nie można go spotkać w innych częściach Malty. 
W Il-Wied ta' San Martin występują również małże słodkowodne z gatunku Pisidium casertanum.
W 2009 r. Maltański Urząd ds. Środowiska i Planowania (Mepa) dla cieku wodnego w Il-Wied ta' San Martin ustanowił najwyższy poziom ochrony przyrodniczej.

</doc>
<doc id="5166005" url="https://pl.wikipedia.org/wiki?curid=5166005" title="Piotr Myrcha">
Piotr Myrcha

Piotr Myrcha (ur. 13 lipca 1964 w Warszawie) – polski chirurg ogólny i naczyniowy, dr hab. nauk medycznych.
Życiorys.
Ukończył Akademię Medyczną w Warszawie w roku 1990. Następnie rozpoczął pracę w Szpitalu Bródnowskim w Warszawie. W 2020 objął funkcję ordynatora Zespołu Oddziałów Chirurgii Ogólnej, Naczyniowej i Onkologicznej.
Założyciel, wokalista oraz gitarzysta punk-rockowego zespołu LD50.

</doc>
<doc id="5166007" url="https://pl.wikipedia.org/wiki?curid=5166007" title="Pat Fallon">
Pat Fallon

Patrick Edward Fallon (ur. 19 grudnia 1967) – amerykański polityk i biznesmen, pełniący funkcję członka Izby Reprezentantów z 4. okręgu kongresowego Teksasu od 2021 roku. W latach 2019-2021 pełnił funkcję senatora teksańskiego senatu z 30. okręgu senackiego Teksasu. Fallon był również członkiem Izby Reprezentantów stanu Teksas w latach 2012-2019. Jest członkiem Partii Republikańskiej.

</doc>
<doc id="5166008" url="https://pl.wikipedia.org/wiki?curid=5166008" title="Dixon Entrance">
Dixon Entrance

Dixon Entrance – cieśnina w Kanadzie i Stanach Zjednoczonych, łącząca Ocean Spokojny z cieśniną Hecate Strait. Ma około 80 km długości i tyle samo szerokości. Od północy ogranicza ją Archipelag Aleksandra, zaś od południa Wyspy Królowej Charlotty. Służy jako główne wejście do portu w Prince Rupert w Kolumbii Brytyjskiej.
Cieśnina jest częścią drogi morskiej Inside Passage, łączącej Alaskę z kontynentalnymi Stanami Zjednoczonymi.
Została nazwana na cześć kapitana George'a Dixona, który w 1787 przepłynął przez cieśninę na okręcie Queen Charlotte. Nazwę nadał w 1788 Joseph Banks.

</doc>
<doc id="5166011" url="https://pl.wikipedia.org/wiki?curid=5166011" title="Il-Wied tal-Pwales">
Il-Wied tal-Pwales

il-Wied tal-Pwales - dolina typu Wadi na płaskowyżu Il-Ħotba ta’ San Martin na Malcie. Ograniczona stromymi brzegami, w porze deszczowej staje się ciekiem wodnym. Wchodzi w skład obszaru chronionego Is-Simar.
Obszar zagrożony trwałym zniszczeniem.
Naturalnie zabagniona dolna część doliny il-Wied tal-Pwales straciła swoje walory przyrodnicze, gdy została wysuszona na potrzeby prowadzenia gospodarki rolnej. Miejsce to zostało ostatecznie porzucone przez rolników. Następnie do lat 80. XX wieku dolina była wykorzystywana jako wysypisko, miejsce polowań, a także była zalewana okolicznymi ściekami.
W odpowiedzi na zagrożenie trwałym zniszczeniem, na przełomie lat 80. i 90. XX wieku w dolinie postanowiono utworzyć obszar chroniony. Prace rozpoczęto w 1992 roku, w dolinie i jej okolicach utworzono szereg cieków wodnych, niewielkich wysepek oraz posadzono setki drzew.
Siedlisko ptaków.
Tereny podmokłe w dolinie stanowią ważne siedlisko dla kilku gatunków ptaków wędrownych, a także miejsce zimowania dla niektórych gatunków.
W il-Wied tal-Pwales wiele gatunków ptaków ma okresy lęgowe, w tym trzcinniczek, kokoszka, łyska, chwastówka zwyczajna, Cisticola i wodniczka sardyńska.
Obszar ochronny.
W ramach obszaru Is-Simar pełni rolę azylu dla ptaków (ang. "bird sanctuary") oraz uznawana jest za obszar specjalnej ochrony ptaków (ang. "Special Protection Area", "SPA").
Is-Simar ma również status specjalnego obszaru ochronnego w ramach programu Natura 2000.

</doc>
<doc id="5166014" url="https://pl.wikipedia.org/wiki?curid=5166014" title="Leopold Hofmann">
Leopold Hofmann



</doc>
<doc id="5166016" url="https://pl.wikipedia.org/wiki?curid=5166016" title="Wiktor Dunin-Wąsowicz">
Wiktor Dunin-Wąsowicz

Wiktor Dunin-Wąsowicz (ur. 25 września 1886 w Bukareszcie, zm. ?) – major piechoty Wojska Polskiego, nadinspektor Straży Granicznej i inspektor Policji Państwowej, działacz niepodległościowy, kawaler Orderu Virtuti Militari, inżynier.
Życiorys.
Urodził się 25 września 1886 w Bukareszcie, ówczesnej stolicy Królestwa Rumunii, w rodzinie Ludwika i Heleny z Waltherów.
Ze wspomnień Mieczysława Naramowskiego wynika, że Wiktor Dunin-Wąsowicz przyjechał z Ameryki, by wstąpić do Legionów Polskich. Od 5 lipca do 21 listopada 1915 i od 5 lutego do 9 września 1916 służył w polu w 3. kompanii I baonu 1 Pułku Piechoty. 11 października 1915 został pod Kuklami. Leczył się w c. i k. Szpitalu Rezerwowym Nr 10 należącym 4 Armii. 31 marca 1917 był wykazany jako plutonowy we wniosku z 3. kompanii I baonu 1 pp do odznaczenia austriackim Krzyżem Wojskowym Karola. W lipcu 1917, po kryzysie przysięgowym, został internowany w Szczypiornie. Ludwik Dudziński zanotował w swoim pamiętniku, że 11 października 1917 Wiktor Dunin-Wąsowicz został aresztowany pod zarzutem należenia do obozowej Rady Żołnierskiej, a zatrzymanie nastąpiło wskutek denuncjacji braci Jezierskich, rodem z ziemi kaliskiej. Mieczysław Naramowski zanotował, że Wiktor Dunin-Wąsowicz przybył od obozu karnego Rastatt na początku listopada 1917 razem z Januszem Olszamowskim ps. „Łaszczyc”, Franciszkiem Tomsa ps. „Zapolski”, Maksymilianem Lewinem, Jerzym Thomsonem-Długosiewiczem i Bolesławem Rodkiewiczem.
16 stycznia 1919 jako sierżant I Brygady Legionów Polskich został z dniem 2 grudnia 1918 przyjęty do Wojska Polskiego i mianowany podporucznikiem w piechocie. 2 lutego 1919 został czasowo odkomenderowany z 33 Pułku Piechoty do Oddziału I Sztabu Generalnego.
3 maja 1922 został zweryfikowany w stopniu kapitana ze starszeństwem z 1 czerwca 1919 i 1125. lokatą w korpusie oficerów piechoty, a jego oddziałem macierzystym był wówczas 1 Pułk Piechoty Legionów. Później został przeniesiony do 72 Pułku Piechoty w Radomiu i przydzielony do Komendy Obozu Warownego „Wilno”. W 1924 został przeniesiony do 6 Pułku Piechoty Legionów w Wilnie.
W sierpniu 1926 został przeniesiony z 6 pp Leg. do Korpusu Ochrony Pogranicza i przydzielony do Dowództwa 6 Brygady KOP na stanowisko II oficera sztabu. 18 lutego 1928 został mianowany majorem ze starszeństwem z 1 stycznia 1928 i 55. lokatą w korpusie oficerów piechoty. Z dniem 31 października 1928 został przeniesiony z KOP do dyspozycji komendanta Straży Granicznej. Z dniem 30 września 1930 został przeniesiony w stan spoczynku. W 1934, jako oficer stanu spoczynku pozostawał w ewidencji Powiatowej Komendy Uzupełnień Bydgoszcz Miasto. Posiadał przydział do Oficerskiej Kadry Okręgowej Nr VIII. Był wówczas grupie oficerów „pełniących służbę w Straży Granicznej”.
W latach 1928–1937 pełnił służbę na stanowisku komendanta Pomorskiego Inspektoratu Okręgowego Straży Granicznej w Czersku, a od 1931 w Bydgoszczy. 20 listopada 1937 minister spraw wewnętrznych Felicjan Sławoj Składkowski mianował go z dniem 1 grudnia 1937 inspektorem Policji Państwowej i przydzielił do Komendy Głównej Policji Państwowej. 1 grudnia 1937 objął obowiązki w Inspekcji Komendy Główmej PP. Od 27 stycznia 1938 do września 1939 był komendantem Szkoły Szeregowych Policji Państwowej w Mostach Wielkich.

</doc>
<doc id="5166017" url="https://pl.wikipedia.org/wiki?curid=5166017" title="Polski Fiat 125p 1300">
Polski Fiat 125p 1300



</doc>
<doc id="5166018" url="https://pl.wikipedia.org/wiki?curid=5166018" title="Polski Fiat 125p 1500">
Polski Fiat 125p 1500



</doc>
<doc id="5166020" url="https://pl.wikipedia.org/wiki?curid=5166020" title="Vauxhall Nova SR">
Vauxhall Nova SR



</doc>
<doc id="5166022" url="https://pl.wikipedia.org/wiki?curid=5166022" title="Daman">
Daman



</doc>
<doc id="5166023" url="https://pl.wikipedia.org/wiki?curid=5166023" title="Polonez 2000 Turbo">
Polonez 2000 Turbo



</doc>
<doc id="5166024" url="https://pl.wikipedia.org/wiki?curid=5166024" title="Polonez 2000">
Polonez 2000



</doc>
<doc id="5166027" url="https://pl.wikipedia.org/wiki?curid=5166027" title="FSO 1300">
FSO 1300



</doc>
<doc id="5166028" url="https://pl.wikipedia.org/wiki?curid=5166028" title="FSO 1600">
FSO 1600



</doc>
<doc id="5166029" url="https://pl.wikipedia.org/wiki?curid=5166029" title="Łada 2105 MTX">
Łada 2105 MTX



</doc>
<doc id="5166031" url="https://pl.wikipedia.org/wiki?curid=5166031" title="Ford Escort 2000 RS">
Ford Escort 2000 RS



</doc>
<doc id="5166033" url="https://pl.wikipedia.org/wiki?curid=5166033" title="FSO 1600 A">
FSO 1600 A



</doc>
<doc id="5166034" url="https://pl.wikipedia.org/wiki?curid=5166034" title="Ford Escort RS 2000">
Ford Escort RS 2000



</doc>
<doc id="5166035" url="https://pl.wikipedia.org/wiki?curid=5166035" title="Ford Escort RS 1600">
Ford Escort RS 1600



</doc>
<doc id="5166036" url="https://pl.wikipedia.org/wiki?curid=5166036" title="Polski Fiat 126p 650">
Polski Fiat 126p 650



</doc>
<doc id="5166037" url="https://pl.wikipedia.org/wiki?curid=5166037" title="Ford Escort RS 1600i">
Ford Escort RS 1600i



</doc>
<doc id="5166038" url="https://pl.wikipedia.org/wiki?curid=5166038" title="Polski Fiat 125p 1600">
Polski Fiat 125p 1600



</doc>
<doc id="5166039" url="https://pl.wikipedia.org/wiki?curid=5166039" title="Volkswagen Golf GTI">
Volkswagen Golf GTI



</doc>
<doc id="5166040" url="https://pl.wikipedia.org/wiki?curid=5166040" title="Polski Fiat 126p 600">
Polski Fiat 126p 600



</doc>
<doc id="5166041" url="https://pl.wikipedia.org/wiki?curid=5166041" title="Renault 5 TS">
Renault 5 TS



</doc>
<doc id="5166043" url="https://pl.wikipedia.org/wiki?curid=5166043" title="Łada 21011">
Łada 21011



</doc>
<doc id="5166044" url="https://pl.wikipedia.org/wiki?curid=5166044" title="Leopold Hofmann (kompozytor)">
Leopold Hofmann (kompozytor)

Leopold Hofmann, także Hoffmann (ur. 14 sierpnia 1738 w Wiedniu, zm. 17 marca 1793 tamże) – austriacki kompozytor, skrzypek i organista.
Życiorys.
W wieku 7 lat został chórzystą w kapeli nadwornej cesarzowej Elżbiety Krystyny. Jego pierwszym nauczycielem był František Tůma. Uczył się kompozycji i gry na klawesynie u Georga Christopha Wagenseila. W 1758 roku został członkiem kapeli przy kościele św. Michała w Wiedniu, następnie od 1766 roku był kapelmistrzem kościoła św. Piotra. W 1769 roku otrzymał posadę klawesynisty na dworze cesarskim w Wiedniu, a od 1772 roku był nadwornym drugim organistą. W latach 1774–1783 pełnił również funkcję kapelmistrza katedry św. Szczepana w Wiedniu. W 1786 roku przeszedł na emeryturę i osiadł w swojej posiadłości w Oberdöbling.
Twórczość.
Był twórcą około 55 symfonii, pisał też koncerty i utwory kameralne. Jako jeden z pierwszych austriackich kompozytorów tworzył pieśni. Jego twórczość nosi cechy stylu galant. Niektóre z kompozycji Hofmanna błędnie przypisywano Josephowi Haydnowi.

</doc>
<doc id="5166045" url="https://pl.wikipedia.org/wiki?curid=5166045" title="Polonez 1500">
Polonez 1500



</doc>
<doc id="5166046" url="https://pl.wikipedia.org/wiki?curid=5166046" title="Zastava 1100p">
Zastava 1100p



</doc>
<doc id="5166047" url="https://pl.wikipedia.org/wiki?curid=5166047" title="Fiat 128 Sport SL">
Fiat 128 Sport SL



</doc>
<doc id="5166048" url="https://pl.wikipedia.org/wiki?curid=5166048" title="Fiat 128 Coupe 3 porte">
Fiat 128 Coupe 3 porte



</doc>
<doc id="5166049" url="https://pl.wikipedia.org/wiki?curid=5166049" title="Fiat 128 Rallye">
Fiat 128 Rallye



</doc>
<doc id="5166050" url="https://pl.wikipedia.org/wiki?curid=5166050" title="Renault 12 Gordini">
Renault 12 Gordini



</doc>
<doc id="5166051" url="https://pl.wikipedia.org/wiki?curid=5166051" title="Polski Fiat 125p 1800 Akropolis">
Polski Fiat 125p 1800 Akropolis



</doc>
<doc id="5166053" url="https://pl.wikipedia.org/wiki?curid=5166053" title="Diu">
Diu



</doc>
<doc id="5166055" url="https://pl.wikipedia.org/wiki?curid=5166055" title="Czartoryski II">
Czartoryski II

Czartoryski II – polski herb książęcy, odmiana herbu Pogoń Litewska i Czartoryski I. Herb własny rodziny Czartoryskich.
Opis herbu.
Opis historyczny.
Juliusz Ostrowski blazonuje herb następująco"":
Opis współczesny.
Opis skonstruowany współcześnie brzmi następująco:
"Na tarczy o polu czerwonym rycerz na koniu wspiętym, z mieczem i tarczą owalną, błękitną, na której krzyż podwójny złoty, a pod nim na murawie, z prawej strony zamek srebrny o trzech wieżach."
"Nad tarczą mitra książęca."
"Trzymaczami są dwaj rycerze z pióropuszami na hełmach, oparci o tarcze błękitne obramowane złotem z podwójnym krzyżem złotem."
"Całość otacza płaszcz heraldyczny, podbity gronostajem."
"Płaszcz zwieńcza czapka na kształt baldachimu."
Geneza.
Herb Czartoryski II wzmiankuje herbarz Johanna Siebmachera, skąd do swojego dzieła zapożyczył go Juliusz Ostrowski. Jednym z elementów odróżniających ten herb od wersji podstawowej herbu Czartoryski jest zamek z trzema wieżami zamiast trzech wież oraz trzymacze. Wizerunek herbu pochodzi z nadania z 9 czerwca 1785 dla Adama Kazimierza Czartoryskiego. Podanie o zatwierdzenie tytułu złożył książę Adam w imieniu domów Czartoryskich i Sanguszków. Podstawą zatwierdzenia tytułu miało być właśnie pochodzenie od Giedymina. Monarcha austriacki zatwierdził im także tytuł "Cellissimus" (pol. "jaśnie oświecony"), co stawiało ich pod względem urodzenia na równi z dynastiami panującymi. W roku 1862 potwierdzono Czartoryskim tytuł "Durchlaucht" (pol. "książęca mość") i "Fürstliche gnade" (pol. "książęca łaska"). W roku 1805 książę Kazimierz Czartoryski otrzymał indygenat węgierski, rodzina miała też potwierdzony tytuł w Rosji (1815) i w Hiszpanii tytuł Granda. 
Herbowni.
Informacje na temat herbownych w artykule sporządzone zostały na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełne listy herbownych nie są dziś możliwe do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich)'. Nazwisko znajdujące się w artykule pochodzi z "Herbarza polskiego," Tadeusza Gajla'. Występowanie danego nazwiska w artykule nie musi oznaczać, że konkretna rodzina pieczętowała się herbem Czartoryski II. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Herb Czartoryski II jest herbem własnym, wiec do jego używania uprawniona jest zaledwie jedna rodzina: Czartoryscy"".

</doc>
<doc id="5166057" url="https://pl.wikipedia.org/wiki?curid=5166057" title="Autobianchi A 112 Abarth">
Autobianchi A 112 Abarth



</doc>
<doc id="5166058" url="https://pl.wikipedia.org/wiki?curid=5166058" title="Polski Fiat 125p 1600 MC">
Polski Fiat 125p 1600 MC



</doc>
<doc id="5166059" url="https://pl.wikipedia.org/wiki?curid=5166059" title="BMW 2002 Turbo">
BMW 2002 Turbo



</doc>
<doc id="5166060" url="https://pl.wikipedia.org/wiki?curid=5166060" title="Ford Escort 1300">
Ford Escort 1300



</doc>
<doc id="5166061" url="https://pl.wikipedia.org/wiki?curid=5166061" title="Renault 17 Gordini">
Renault 17 Gordini



</doc>
<doc id="5166062" url="https://pl.wikipedia.org/wiki?curid=5166062" title="Jerzy Sapiejewski">
Jerzy Sapiejewski

 
Jerzy Sapiejewski także Jerzy Sapieyevski (ur. 1945 w Łodzi) – polsko-amerykański kompozytor i wykładowca. 
Po ukończeniu studiów w Polsce (PWSM w Sopocie) wyemigrował do USA w 1967 r. Jednym z jego najbardziej znanych utworów jest "Summer Overture" (1974). W 2005 roku został odznaczony Krzyżem Kawalerskim Orderu Zasługi Rzeczypospolitej Polskiej.

</doc>
<doc id="5166063" url="https://pl.wikipedia.org/wiki?curid=5166063" title="Fiat Cinquecento Sporting">
Fiat Cinquecento Sporting



</doc>
<doc id="5166065" url="https://pl.wikipedia.org/wiki?curid=5166065" title="Fiat Cinquecento Abarth">
Fiat Cinquecento Abarth



</doc>
<doc id="5166066" url="https://pl.wikipedia.org/wiki?curid=5166066" title="Happily Ever After (minialbum)">
Happily Ever After (minialbum)

Happily Ever After – szósty minialbum południowokoreańskiej grupy NU’EST, wydany 29 kwietnia 2019 roku przez Pledis Entertainment. Płytę promował główny singel „Bet Bet”. Album sprzedał się w liczbie egzemplarzy (stan na grudzień 2019 roku).
Na płycie znalazł się także solowy cyfrowy singel Minhyuna pt. „Universe”, wydany 3 kwietnia 2019 roku. Do utworu został wydany teledysk, który został nakręcony w Budapeszcie i Mediolanie.

</doc>
<doc id="5166067" url="https://pl.wikipedia.org/wiki?curid=5166067" title="Skoda Felicia LX">
Skoda Felicia LX



</doc>
<doc id="5166069" url="https://pl.wikipedia.org/wiki?curid=5166069" title="Dom Beksińskich w Sanoku">
Dom Beksińskich w Sanoku



</doc>
<doc id="5166071" url="https://pl.wikipedia.org/wiki?curid=5166071" title="Włodzimierz Medem">
Włodzimierz Medem

Włodzimierz Dawidowicz Medem, właśc. Władimir Grinberg (łot. "Vladimirs Davidovičs Mēdems", ros. "Владимир Давидович Медем", hebr. "ולדימיר מדם", ur. 22 lipca 1879 w Lipawie, zm. 9 stycznia 1923 w Nowym Jorku) – przywódca i teoretyk Bundu w Rosji i w Polsce, działacz oświatowy i publicysta.
Życiorys.
Medem był synem rosyjskiego lekarza wojskowego w stopniu generała – Dawida. Włodzimierz Medem został ochrzczony w cerkwi prawosławnej, ale jego rodzina przeszła na protestantyzm. W młodości kształcił się w gimnazjum w Mińsku, następnie od 1897 studiował na Uniwersytecie Kijowskim, lecz w 1899 został wydalony z uczelni za udział w strajku studenckim, aresztowany i wysłany do Mińska pod nadzorem policji. W Mińsku w 1900 wstąpił do Bundu. W tym okresie gdzie zainteresował się żydowskim proletariatem i jego trudnymi warunkami życia. Pomimo zainteresowania sprawami żydowskimi, nie nawrócił się na judaizm. Medem nauczył się jidysz w wieku 22 lat – język ten był nieużywany w jego rodzinie.
Na przełomie XIX i XX w. Medem kierował kółkami partyjnymi, był członkiem lokalnego komitetu, ponadto był autorem proklamacji na 1 maja 1900 oraz artykułu do „Der Weker”. Został aresztowany w 1901 i skazany na 5-letnie zesłanie na Syberię. Po krótkim pobycie w moskiewskim więzieniu został z niego zwolniony ze względu na stan zdrowia po czym wyjechał do Berna, gdzie podjął naukę na wydziale filologicznym Uniwersytetu w Bernie i rozpoczął działalność w lokalnym Bundzie. Został też wówczas mianowany sekretarzem Biura Centralnego zagranicznych grup Bundu, a w 1903, na V zjeździe partii, został członkiem Komitetu Zagranicznego. Był współautorem rezolucji V zjazdu, opublikowanej w „Vestinke Banda”, w której sformułował poglądy Bundu na kwestie narodu i autonomii. Postulował prawo narodów do samookreślania, uznając również prawo Polski do funkcjonowania jako osobne państwo. Uczestniczył w VI Kongresie II Międzynarodówki w Amsterdamie w 1903, a także przewodniczył VI zjazdowi Bundu w 1905 w Zurychu, postulując narodowo-kulturalną autonomię dla Żydów (tzw. ) w przyszłej federacyjnej Rosji. W 1905 udał się do Wilna, gdzie został współredaktorem pisma bundowskiego „Nasze Słowo”. Na VII zjeździe partii został powołany do Centralnego Komitetu partii, w którego składzie był do 1914. W Wilnie zajmował się redagowaniem pism partii: „Našaja Tribuna”, „Fołkscajtung”, „Naje Cajt”, „Cajt-Fragen” i „Morgensztern”.
W 1908 wrócił do Szwajcarii, gdzie będąc członkiem redakcyjnym partii publikował liczne artykuły na temat kwestii narodowej w Rosji oraz Żydów. Publikował również w czasopismach artystycznych nt. literatury, teatru i muzyki oraz przekładał na jidysz wiersze Aleksandra Błoka. Na VIII Kongresie II Międzynarodówki w 1910 ponownie reprezentował Bund, a w 1912 na polecenie Komitetu Centralnego przeniósł się do Wiednia, gdzie został korespondentem prasowym oraz współredagował pismo „Lebensfragen”. W 1913 wrócił do Rosji, w kwietniu 1913 został aresztowany w Kownie i więziony w X pawilonie Cytadeli Warszawskiej. W 1914 ewakuowano go do więzienia w Orle, a po stabilizacji frontu przeniesiono z powrotem do cytadeli. 3 maja 1915 skazano go na 4 lata katorgi. W wyniku choroby został przeniesiony na Pawiak do szpitala więziennego. Na wniosek Komitetu Obywatelskiego został zwolniony 5 sierpnia 1915 przez okupacyjne władze niemieckie. Następnie wznowił działalność w Bundzie.
Na I ogólnokrajowej konferencji organizacji bundowskich w grudniu 1917 w Lublinie został wybrany ponownie do Centralnego Komitetu partii, jednak stopniowo zaczął się wycofywać z przewodnictwa Bundowi. Jedną z jego ostatnich wypowiedzi politycznych był wstęp do broszury „Bund und Zjonismus”, w której wypowiadał się krytycznie o syjonizmie.
Po wojnie był inicjatorem powstania Komitetu Dinezona, Medema i Rajchmana, przyszłej Centralnej Żydowskiej Organizacji Szkolnej. Inicjował rozszerzanie sieci żydowskich szkół i domów dziecka. Działał na rzecz powstania Stowarzyszenia „Szul-Buch” oraz założył organizację oświatową „Idiszer Szul un Fołksbildung Farajn”. Inicjował żydowskie kursy nauczycielskie i działał na rzecz towarzystwa „Unzere Kinder”.
Na zjeździe w Krakowie w kwietniu 1920 został usunięty z Centralnego Komitetu partii. W grudniu 1920 postanowił wyjechać do Nowego Jorku na zaproszenie Żydowskiej Federacji Socjalistycznej. W Stanach Zjednoczonych działał na rzecz partii – zbierał fundusze na rzecz wznowienia „Lebensfragen”. Publikował liczne artykuły na łamach gazet: „Forwerts”, „Cukunft”, „Naje Wełt” i „Frajnd” krytyczne wobec bolszewizmu i Rosji Radzieckiej. Medem zmarł w 9 stycznia 1923 w wyniku towarzyszącej mu od dzieciństwa choroby nerek. Został pochowany na w Nowym Jorku.
W 1923 została wydana w Nowym Jorku autobiografia Medema „Fun majn lebn”.
Życie prywatne.
Medem ożenił się z Giną z domu Birencwajg, działaczką Bundu, dziennikarką i reporterką, pochodzącą z okolic Tomaszowa Mazowieckiego. W wieku niemowlęcym w 1917 zmarła ich jedyna córka – Natalia. Medem miał ponadto syna urodzonego w 1905 w Genewie, pochodzącego z nieślubnego związku.
Upamiętnienie.
Warszawscy robotnicy w celu uczczenia jego śmierci zorganizowali kilkunastominutowy strajk. Imieniem Medema nazwano Seminarium Nauczycielskie w Wilnie oraz sanatorium dla dzieci w Miedzeszynie. W Paryżu mieści się największe centrum kultury jidysz w Europie.

</doc>
<doc id="5166073" url="https://pl.wikipedia.org/wiki?curid=5166073" title="Guillaume Leschallier de Lisle">
Guillaume Leschallier de Lisle

Guillaume Robert Marie-Joseph Leschallier de Lisle (ur. 8 grudnia 1971 w Pau) – francuski duchowny katolicki, biskup pomocniczy Meaux od 2021.
Życiorys.
Prezbiterat.
Święcenia kapłańskie otrzymał 25 czerwca 2000 i został inkardynowany do diecezji Meaux. Był m.in. pracownikiem kurialnego wydziału katechetycznego, diecezjalnym duszpasterzem powołań, wikariuszem generalnym diecezji oraz rektorem kościoła katedralnego.
Episkopat.
21 października 2021 papież Franciszek mianował go biskupem pomocniczym diecezji Meaux, ze stolicą tytularną "Pisita". Sakry udzielił mu 28 listopada 2021 metropolita paryski – arcybiskup Michel Aupetit.

</doc>
<doc id="5166074" url="https://pl.wikipedia.org/wiki?curid=5166074" title="Aleksandar Živković">
Aleksandar Živković



</doc>
<doc id="5166078" url="https://pl.wikipedia.org/wiki?curid=5166078" title="Alex Scott">
Alex Scott



</doc>
<doc id="5166080" url="https://pl.wikipedia.org/wiki?curid=5166080" title="Alex Scott (ur. 1984)">
Alex Scott (ur. 1984)



</doc>
<doc id="5166087" url="https://pl.wikipedia.org/wiki?curid=5166087" title="Uhnin (osada w gminie Dębowa Kłoda)">
Uhnin (osada w gminie Dębowa Kłoda)



</doc>
<doc id="5166093" url="https://pl.wikipedia.org/wiki?curid=5166093" title="Ormowiec">
Ormowiec



</doc>
<doc id="5166101" url="https://pl.wikipedia.org/wiki?curid=5166101" title="Falkfjellet">
Falkfjellet

Falkfjellet – szczyt o wysokości 545 m n.p.m. w północnej Norwegii na półwyspie Varanger, w gminie Vadsø, w regionie Finnmark, na terenie Parku Narodowego Półwyspu Varanger.
Góra o łagodnie nachylonych stokach składa się z kwarcytów formacji Gamasfjellet i Hanglecærro. Znajduje się między pozostałościami wendyjskich skał osłonowych. W okolicy znajdują się liczne formacje morenowe. Szczyt ma dwa niższe wierzchołki: 542 m n.p.m. na północnym zachodzie i 541 m n.p.m. na południowym wschodzie.
Z masywu Falkfjellet wypływają rzeki: Storelva, Skallev i Komagelva.
Góra była 4 maja 1943 miejscem awaryjnego lądowania niemieckiego Messerschmitta Bf 110. Zarówno pilot, jak i strzelec zostali ranni, ale przeżyli.

</doc>
<doc id="5166102" url="https://pl.wikipedia.org/wiki?curid=5166102" title="Guillaume Leschallier">
Guillaume Leschallier



</doc>
<doc id="5166103" url="https://pl.wikipedia.org/wiki?curid=5166103" title="Maksymilian Turski">
Maksymilian Turski

Maksymilian (Maksym) Turski herbu Rogala – chorąży większy sieradzki w latach 1780-1784, chorąży radomszczański w latach 1768-1780, stolnik radomszczański w latach 1764-1768.
Poseł województwa sieradzkiego na sejm 1766 roku.

</doc>
<doc id="5166115" url="https://pl.wikipedia.org/wiki?curid=5166115" title="Eparchia erywańska i armeńska">
Eparchia erywańska i armeńska

Eparchia erywańska i armeńska – eparchia Rosyjskiego Kościoła Prawosławnego, obejmująca terytorium Armenii.
Siedzibą eparchii jest Erywań.
Funkcję katedry pełni czasowo cerkiew Opieki Matki Bożej w Erywaniu. Planowana jest budowa soboru katedralnego w tym mieście, w miejscu dawnej cerkwi (również pod wezwaniem Opieki Matki Bożej), wzniesionej po przyłączeniu Armenii do Imperium Rosyjskiego i zniszczonej w czasach komunistycznych.
Historia.
Postanowieniem Świętego Synodu 27 grudnia 2016 r. został utworzony Patriarszy dekanat parafii Rosyjskiego Kościoła Prawosławnego w Republice Armenii. W listopadzie 2019 r. w skład administratury wchodziło 8 parafii, obsługiwanych przez 5 kapłanów.
15 października 2021 r. postanowieniem Świętego Synodu dekanat został zlikwidowany, a w jego miejsce utworzono eparchię erywańską i armeńską.
Pierwszym ordynariuszem administratury został arcybiskup erywański i armeński Leonid (Gorbaczow).
Eparchia w momencie powstania liczyła 8 parafii, w tym 2 wojskowe.

</doc>
<doc id="5166117" url="https://pl.wikipedia.org/wiki?curid=5166117" title="Podgórowy Potok">
Podgórowy Potok

Podgórowy Potok – potok, dopływ Łapszanki. Jego zlewnia znajduje się na północnych stokach Magury Spiskiej w obrębie wsi Łapsze Wyżne w województwie małopolskim, w powiecie nowotarskim, w gminie Łapsze Niżne.
Potok wypływa na wysokości około 980 m na północno-wschodnich stokach Pawlikowego Wierchu. Spływa w kierunku północno-wschodnim, niżej skręcając bardziej na wschód. Przepływa pod drogą z Łapsza Wyżnego do Trybsza i zaraz za drogą na wysokości 720 m uchodzi do Łapszanki jako jej lewy dopływ. Ma jeden, orograficznie lewy dopływ. Podgórowy Potok płynie częściowo przez las, częściowo przez łąki.

</doc>
<doc id="5166118" url="https://pl.wikipedia.org/wiki?curid=5166118" title="Krajowa Rada Izb Rolniczych">
Krajowa Rada Izb Rolniczych

Krajowa Rada Izb Rolniczych {KRIR} – reprezentacja krajowa izb rolniczych w Polsce.
Rada posiada osobowość prawną, a w jej skład wchodzą prezesi izb rolniczych i po jednym delegacie z każdej izby.
Do zadań Krajowej Rady należy:
1) reprezentowanie izb przed Sejmem, Senatem i organami administracji rządowej, z wyłączeniem administracji rządowej w województwie;
2) opiniowanie projektów aktów prawnych dotyczących rolnictwa i gospodarki żywnościowej oraz założeń i programów polityki rolnej;
3) przedstawianie właściwym organom wniosków w sprawie sytuacji w rolnictwie oraz inicjatyw w zakresie regulacji prawnych;
4) udzielanie izbom pomocy w wykonywaniu ich zadań;
5) zarządzanie wyborów do walnych zgromadzeń izb.
Nadzór nad działalnością Krajowej Rady sprawuje minister właściwy do spraw rolnictwa.

</doc>
<doc id="5166121" url="https://pl.wikipedia.org/wiki?curid=5166121" title="Jędrusiakowski Potok">
Jędrusiakowski Potok

Jędrusiakowski Potok – potok, lewy dopływ Łapszanki. Jego zlewnia znajduje się na północnych stokach Magury Spiskiej w obrębie wsi Łapsze Wyżne w województwie małopolskim, w powiecie nowotarskim, w gminie Łapsze Niżne.
Potok wypływa na wysokości około 880 m na północnych stokach Piłatówki. Spływa początkowo w kierunku północno-wschodnim, niżej skręcając na północny wschód. Przepływa pod drogą z Łapsza Wyżnego do Trybsza i zaraz za drogą na wysokości 750 m uchodzi do Łapszanki jako jej lewy dopływ. Ma jeden, niewielki, orograficznie lewy dopływ. Jędrusiakowski Potok płynie częściowo przez las, częściowo przez łąki.

</doc>
<doc id="5166125" url="https://pl.wikipedia.org/wiki?curid=5166125" title="Łada 2105 VFTS">
Łada 2105 VFTS



</doc>
<doc id="5166126" url="https://pl.wikipedia.org/wiki?curid=5166126" title="Opel Manta 2000">
Opel Manta 2000



</doc>
<doc id="5166127" url="https://pl.wikipedia.org/wiki?curid=5166127" title="Wewnętrzna Zatoka Pucka">
Wewnętrzna Zatoka Pucka

Wewnętrzna Zatoka Pucka, Zatoka Pucka Wewnętrzna, Zalew Pucki – zatoka Morza Bałtyckiego, północno-zachodnia część Zatoki Puckiej oddzielona od Zewnętrznej Zatoki Puckiej Rybitwią Mielizną.
W starszych źródłach Wewnętrzna Zatoka Pucka nazywana była też właściwą Zatoką Pucką.
Położenie.
Wewnętrzna Zatoka Pucka jest najbardziej na północny zachód wysuniętym akwenem Zatoki Gdańskiej, oddzielonym od jej głównego akwenu Zewnętrzną Zatoką Pucką. W całości jest otoczona terenem powiatu puckiego. Podlega jurysdykcji Urzędu Morskiego w Gdyni. Na jej brzegu znajdują się: Rewa, Mosty, Osłonino, Rzucewo, Błądzikowo, Puck, Gnieżdżewo, Swarzewo, Władysławowo, Chałupy i Kuźnica.
Zalew Pucki jest płytką zatoką o powierzchni 103 km², średniej głębokości 3,13 m i objętości wód 0,32 km³. Maksymalna naturalna głębokość wynosi 9,4 m. Głębokość sztucznych jam sięga 14 m.
W obrębie Wewnętrznej Zatoki Puckiej wyróżnia się mniejszy akwen – Zatokę Rewską.
W planie gospodarowania wodami na obszarze dorzecza Wisły z 2011 została uznana za naturalną jednolitą część wód powierzchniowych przejściowych typu TWII (zalewowy z substratem piaszczystym i mulistym) o nazwie Zalew Pucki i międzynarodowym kodzie PLTWIIWB2. Ma ona powierzchnię 111,13 km². W regionalizacji Komisji Ochrony Środowiska Morskiego Bałtyku (Helcom) jest częścią Basenu Gdańskiego, a Międzynarodowej Rady Badań Morza (ICES) akwenu 3.d.26 w ekoregionie Bałtyku.
Geografia fizyczna.
Wewnętrzna część Zatoki Puckiej od strony lądu zamknięta jest różnymi typami wybrzeża: od strony Mierzei Helskiej jest to wybrzeże wydmowe (mierzejowe), od zachodu zaś są to wybrzeża klifowe, z zachowanym żywym klifem, oraz specyficzne dla tego akwenu niskie wybrzeże bagienne.
W obrębie Wewnętrznej Zatoki Puckiej występują głębie: Jama Kuźnicka (9,40 m), Jama Chałupska (4,0 m) i Jama Rzucewska (5,7 m). Ponadto znajdowało się w niej pięć jam porefulacyjnych o głębokości 7–14 m o nazwach Władysławowo, Chałupy, Kuźnica I i II oraz Jastarnia. Największe jest wyrobisko Kuźnica I o długości 1100 m, szerokości 100–250 m i maksymalnej głębokości ok. 13 m, najmniejsze, Władysławowo, zasypano w 2012. Niektóre opracowania wymieniają mniejsze zagłębienia: Rynnę Pucką lub obniżenie rewsko-swarzewskie (z Jamą Rzucewską). W obrębie zatoki występują podłużne mielizny: Piaski Dziewicze i Piaski Zachodnie, a między wewnętrzną a zewnętrzną częścią Zatoki Puckiej Rybitwia Mielizna (Ryf Mew) o długości ok. 8,6–12 km. Na południowym zachodzie zalewu znajduje się Cypel Rewski, którego długość jest zmienna, zależąc od aktualnego poziomu morza. Przez Rybitwią Mieliznę prowadzą dwa przekopy – Głębinka (Depka) i Przejście Kuźnickie. Wyróżniającym elementem jest delta ujścia Redy i Zagórskiej Strugi tworząca jedyne w Polsce ujście typu bar. Jest to półkolista ławica (odsyp) powstała z akumulacji piasku niesionego przez rzekę i znajduje się około 200 m od wylotu Redy do zatoki. Samo ujście Redy przed jej regulacją zmieniało położenie. Regulacja spowolniła również przyrost stożka napływowego.
Do Zalewu wpływają wody rzeczne niesione przez kilka cieków. Największy dopływ (0,187 km³/r) następuje z Redy. Dwukrotnie mniejszy jest dopływ z Gizdepki. Dopływ z Płutnicy to 0,012 km³/r. Łączny dopływ wód rzecznych to średnio 0,22 km³/r, podczas gdy dopływ wód morskich to 0,67 km³/r. Wymiana wód między wewnętrzną a zewnętrzną częścią Zatoki Puckiej jest ograniczona. Przy wysokim stanie wody możliwa jest wzdłuż całej granicy, natomiast przy niskim tylko przez Głębinkę i Przejście Kuźnickie. Wlew wód z zewnętrznej zatoki jest łatwiejszy przez Głębinkę i zwiększa się jesienią i zimą. Wiatr o umiarkowanej prędkości przesuwa wodę zgodnie z własnym kierunkiem, natomiast podczas silnych wiatrów woda przepływa w przeciwnym kierunku, czyli podczas silnych wiatrów wschodnich z zatoki wewnętrznej do zewnętrznej, a podczas silnych zachodnich z zewnętrznej do wewnętrznej. Czas retencji wynosi 138 dni.
Około 75% dna akwenu jest piaszczyste. W części wschodniej i w zagłębianiach znajdują się osady muliste, a przy ujściu Płutnicy i Redy – torfiaste, przykryte piaskiem.
Zatoka Pucka, a zwłaszcza jej wewnętrzna część, jest jednym z rejonów polskiego Bałtyku, gdzie wystąpienie lodu morskiego jest najbardziej prawdopodobne, ustępując Zalewowi Wiślanemu. W wieloleciu 1946/47–1990/91 zlodzenie przeciętnie pojawiało się 19 grudnia (między 11 listopada a 2 lutego) w okolicach Pucka i Swarzewa, a przy Rybitwiej Mieliźnie 5 stycznia. Utrzymywało się ok. 60–80 dni. Pokrywa lodowa miała średnio 20–25 cm grubości (maksymalnie 70 cm w Pucku), osiągając maksimum w trzeciej dekadzie lutego i zanikając w połowie marca. W tym okresie pokrywa lodowa występowała praktycznie każdej zimy.
Ewolucja.
Obszar Zalewu Puckiego po ustąpieniu zlodowacenia północnopolskiego był lądem, częścią Pradoliny Redy-Łeby i Pradoliny Płutnicy. Zalewem morskim stał się w wyniku transgresji Morza Litorynowego około 6–5,5 tys. lat BP. Wkrótce potem rozpoczęło się tworzenie mierzei odcinających go od pełnego morza oraz Zewnętrznej Zatoki Puckiej, która dłużej jest częścią morza.
Izolacja Wewnętrznej Zatoki Puckiej sprawia wrażenie, że jej współczesny stan jest początkowym etapem tworzenia jeziora reliktowego, a więc powstałego przez odcięcie fragmentu morza (mierzejowe jezioro przybrzeżne). Jest jedynym w Polsce przykładem siedliska przyrodniczego 1160 (Duże, płytkie zatoki) w systemie Natura 2000.
Warunki fizyczno-chemiczne wody.
Znaczny wpływ na stan ekologiczny i chemiczny wód ma dopływ wód rzecznych. W czasie napływu wód z zewnętrznej zatoki jest to również wpływ wód Wisły i mniejszych cieków zbierających wodę z Trójmiasta. Ze względu na rozkład dominujących wiatrów atmosferyczna depozycja zanieczyszczeń z Trójmiasta jest nieistotna.
Na początku lat 90. XX w. średnia roczna temperatura wody w Zalewie Puckim wynosiła 9,28 °C, a zasolenie 7,31‰. Według danych z pierwszej dekady XXI w. temperatura z reguły osiągała maksymalną wartość w sierpniu, przekraczając 18 °C, zasolenie waha się, osiągając minimum w kwietniu, a maksimum w czerwcu, zawartość substancji biogennych z reguły najniższa jest na przełomie wiosny i lata, a stężenie tlenu przy dnie pod koniec lata.
Mimo stosunkowo niedużej głębokości, ze względu na strome stoki utrudniające mieszanie wód, w Jamie Kuźnickiej i jamach porefulacyjnych okresowo dochodzi do deficytów tlenowych.
W dziesięcioleciu 2001–2010 średnioroczne stężenie molowe fosforanów wynosiło 0,23 mmol/m³, nieorganicznych form azotu 7,59 mmol/m³, a krzemianów 13,1 mmol/m³.
Wśród zanieczyszczeń badanych w ramach monitoringu jakości wód w 2019 stwierdzono obecność diklofenaku na poziomie 1,280 ng/dm³, co było najwyższą wartością wśród badanych stacji, ale mieszczącą się w normach oraz 17α-etynyloestradiolu na poziomie 0,711, co było wartością niemal dorównującą najwyższej stwierdzonej i przekraczającą normy.
Biocenozy.
Uważana jest za najbardziej różnorodny biologicznie akwen polskich obszarów morskich. Ze względu na warunki morfometryczne, woda w Zalewie Puckim stosunkowo łatwo nagrzewa się i wychładza w zależności od warunków pogodowych, więc zasiedlają ją organizmy eurytermiczne.
W związku ze zmianą warunków środowiskowych w XX w. i XXI w., głównie eutrofizacją, w ciągu kilkudziesięciu lat biocenozy znacząco się zmieniły. W pierwszej połowie XX w. w roślinności dominowały łąki ramienicowe z domieszką zostery (tzw. trawa morska) (miejscami z jej dominacją), nitkowatych sinic "Rivularia atra" i rdestnicy grzebieniastej. Zespoły z przewagą tego ostatniego gatunku ("Potametum pectinati") wówczas były rzadkie, ograniczone głównie do Jamy Chałupskiej. W latach 50. znaczną część zatoki pokrywały łąki zostery, które uległy fragmentacji na przełomie lat 60. i 70. Pod koniec lat 70. pozostały już nieliczne i niewielkie płaty. Położenie łąk zostery od tego czasu zmienia się.
W latach 60. XX w. znaczące szkody wśród makrofitów i w podłożu poczyniło bagrowanie wykonywane w celu pozyskania makroglonów. W tym czasie rozpoczął się znaczący dopływ ścieków komunalnych z lądu, a w latach 70. także spływów ścieków z coraz intensywniejszego rolnictwa. Od lat 70. nastąpił również wzrost wydobycia piasku. Te presje zmniejszyły się na przełomie lat 80. i 90. W okresie 1975–2000 wykonywano intensywne prace z zakresu ochrony brzegów morskich, co zniszczyło siedliska przybrzeżne. W ich ramach, w celu umocnienia odmorskiej części Mierzei Helskiej, w latach 1989–1996 wybrano piasek w pięciu miejscach, w których powstały jamy porefulacyjne. Po 2000 nastąpił wzrost presji turystycznej. W ramach urządzania infrastruktury rekreacyjnej następuje niszczenie naturalnej roślinności szuwarowej i dosypywane są sztuczne plaże.
Duże zmiany w biocenozach nastąpiły w połowie lat 70. Wówczas na skutek eutrofizacji rozwinęły się glony nitkowate, zwłaszcza z rodziny "Ectocarpaceae". Ich maty, zacieniając dno, utrudniają rozwój innych glonów i roślin, a także rozwój ikry. Spowodowało to zmniejszenie populacji zostery i lokalne wyginięcie morszczynu pęcherzykowatego i widlika zaostrzonego. Na początku XXI w. największy płat zostery znajdował się pośrodku linii między Chałupami a Swarzewem, dwa mniejsze przy południowym i północnym odcinku Rybitwiej Mielizny, a najmniejszy na południowy wschód od Rzucewa. W 2020 stwierdzono powrót krasnorostów: widlika zaostrzonego i "Coccotylus brodiei".
Zubożenie warstwy makrofitów spowodowało spadek liczebności związanych z nimi fitofilnych gatunków zwierząt, takich jak krewetka bałtycka, wężynka, iglicznia, sieja, szczupak, leszcz, płoć i okoń. Ich kosztem rozwinęły się populacje ryb ciernikowatych. W XXI w. zostały podjęte działania mające na celu odtworzenie szuwarów trzcinowych, łąk zostery i ichtiofauny akwenu.
Fitoplankton.
W XXI w. poziom bioobjętości fitoplanktonu w Zalewie Puckim wahał się, jednak ogólny trend był malejący (w 2002 przekraczał 8000 mm³/m³, a w 2019 nie sięgał 1000 mm³/m³). Średnia w dziesięcioleciu 2009–2019 była bliska 1000 mm³ w metrze sześciennym wody, przy czym najwyższy poziom osiągnęła w roku 2010, a z reguły wahała się około 500 mm³/m³. W 2011 stwierdzono 90 taksonów. Wśród gatunków fitoplanktonowych stwierdzono obcy dla Bałtyku – "Alexandrium ostenfeldii".
Szata roślinna.
Według inwentaryzacji z początku XXI w. większość fitolitoralu Wewnętrznej Zatoki Puckiej zajmowały podwodne mieszane łąki tworzone przez różnych przedstawicieli rdestnicowatych, rupię morską i zamętnicę błotną. Pokrywały one 53% powierzchni dna. Mniejsze płaty, zajmując 6% powierzchni dna, tworzą łąki ramienicowe – głównie w północnej części zalewu – i łąki zostery morskiej, które wówczas pokrywały 3% dna zatoki. Przy brzegu występują szuwary. Znaczna część dna nie jest porośnięta roślinnością. Wśród makrofitów stwierdzono w tym okresie 8 gatunków roślin naczyniowych i około 25 gatunków makroglonów.
Wewnętrzna Zatoka Pucka w XXI w. jest niemal jedynym miejscem występowania zostery morskiej w polskiej części Bałtyku. Poza nią występują jedynie pojedyncze stanowiska w pozostałych fragmentach Zatoki Gdańskiej.
W Jamie Kuźnickiej w 2019 stwierdzono występowanie następujących gatunków roślin: "Cladophora glomerata" (a także gałęzatka innego, nieokreślonego gatunku), "Ulva intestinalis", "Ulva compresa", "Ulva linza", "Ulva prolifera", ramienica bałtycka, "Chara horrida", ramienica krucha, rozsocha morska, "Vertebrata fucoides", "Ceramium diaphanum", zostera morska, wywłócznik kłosowy, rdestnica grzebieniasta, zamętnica błotna, rupia morska. Występuje w niej również brunatnica "Ectocarpus siliculosus".
Na głazowiskach na linii brzegowej wykształciła się specyficzna lichenobiota (funga porostów).
Makrozoobentos.
Bental całej Wewnętrznej Zatoki Puckiej i płytszych fragmentów zatoki zewnętrznej jest zaliczany do typu makrofaunistycznego "Hydrobiidae–Cerastoderma glaucum" charakteryzującego się warunkami sprzyjającymi występowaniu filtratorów, takich jak omułki, oraz zbieraczy, takich jak źródlarkowate i sercówka pospolita. Związane jest to z dominacją drobnego piasku, małą ruchliwością wód i obfitością materii organicznej zarówno w toni wodnej, jak i podłożu. W pracach z pierwszej połowy XX w. również wyróżniano typ o podobnym rozmieszczeniu określany jako zespół zwierzęcy płytkiego dna piaszczystego porosłego zielenicami, czy wręcz zbiorowisko zwierzęce właściwej Zatoki Puckiej.
Wśród zoobentosu spotykane są głównie gatunki słonawowodne i słodkowodne znoszące lekkie zasolenie. Brak jest gatunków głębokowodnych i typowo pełnomorskich, nawet spotykanych na pełnym morzu na płyciznach. Częste są w nim gatunki wszędobylskie.
Według inwentaryzacji z początku XXI w. całe dno Wewnętrznej Zatoki Puckiej zasiedlone jest przez sercówkę pospolitą. Pokrycie dna przez jej siedliska szacowano na 98%. Najliczniej (ok. 20 000 os./m²) występuje ona w głębinach, a najrzadziej przy zachodnim brzegu. Nereida różnokolorowa również występuje w różnych miejscach zatoki, a największe zagęszczenia (do 2300 os./m²) osiąga przy jej wschodnim krańcu. Natomiast obcy dla Europy gatunek wieloszczeta "Marenzelleria neglecta" występuje mniej licznie, głównie w głębszych i piaszczystych rejonach, z maksymalnym zagęszczeniem przekraczającym 1300 os./m². Na różnych siedliskach żyją 3 gatunki wodożytkowatych: wodożytka bałtycka, wodożytka przybrzeżna i wodożytka nowozelandzka – gatunek obcy. Największe zagęszczenie (15 000 os./m²) osiągają w centralnej części akwenu. Twarde podłoże, także roślinne, preferuje omułek bałtycki. Maksymalne zagęszczenie (29 os./m²) osiąga w różnych miejscach. Jego siedlisko zajmuje jedną trzecią dna. Również twarde podłoże w płytszych strefach porastają kolonie siatecznika bałtyckiego. Na bogatych w detrytus osadach występuje rogowiec bałtycki. Preferuje głębsze rejony, a maksymalne zagęszczenie (ponad 1000 os./m²) osiąga w Jamie Kuźnickiej. Pokrycie dna przez jego siedlisko szacowane jest na 71%. Nierównomierne rozmieszczenie ma małgiew piaskołaz. W okolicy Cypla Rzucewskiego osiąga zagęszczenie powyżej 3800 os./m², a jego siedlisko zajmuje około połowy powierzchni dna. Dość powszechnie występuje rozdepka rzeczna, osiągając zagęszczenie 652 os./m² w okolicy Władysławowa. W zatoce występuje 5 gatunków kiełży: kiełż bałtycki, kiełż zalewowy, kiełż oceaniczny, kiełż brzegowy i kiełż tygrysi – gatunek obcy. Występują głównie na skalistym dnie, częściej przy zachodnim brzegu w zagęszczeniu dochodzącym do ok. 3 000 os./m². Stosunkowo nieliczne są stanowiska bełkaczka pospolitego, preferującego płytkie piaszczyste dno. Maksymalne zagęszczenie (ponad 530 os./m²) osiąga na północ od Pucka. Inne gatunki bełkaczka osiągają niemal dziesięciokrotnie mniejsze zagęszczenie. Wyjątkiem jest bełkaczek wieloszczecik występujący wszędzie poza łąkami ramienicowymi, o zagęszczeniu dochodzącym w Zatoce Rewskiej do 4370 os./m². Podobne do niego rozmieszczenie z maksymalnym zagęszczeniem ponad 280 os./m² ma inny skorupiak – dłużlik. Stosunkowo rzadki jest też piaszczyk, z maksymalnym zagęszczeniem 133 os./m². "Heterotanais oerstedii" występuje na kilku stanowiskach, na jednym osiągając zagęszczenie ponad 830 os./m². Nieznacznie częstszy jest podwoik zachodni (z zagęszczeniem do 104 os./m² w Zatoce Rewskiej). Trochę częstszy jest podwoik bałtycki (z zagęszczeniem do 15 os./m²), a pospolity, zwłaszcza wśród roślinności, jest podwoik mniejszy (z zagęszczeniem do 533 os./m² w Zatoce Rewskiej). Jera większa występuje tylko na jednym stanowisku na Rybitwiej Mieliźnie w zagęszczeniu do kilku os./m². Umiarkowanie pospolity jest stulnik pasiasty, preferujący piaszczyste i porośnięte roślinami dno, osiągając zagęszczenie ponad 250 os./m², podczas gdy stulnik szary występuje jedynie na kilku stanowiskach, a w Zatoce Rewskiej występuje w zagęszczeniu 74 os./m². Takie samo zagęszczenie osiąga leptochejrus, występując na kilkunastu stanowiskach, głównie piaszczystych. Na kilku stanowiskach notowano po kilka osobników krabika amerykańskiego, a na pojedynczych osobniki krewetek – rodzimej, czyli bałtyckiej, i obcej, czyli atlantyckiej.
W okresie międzywojennym Jama Chałupska była jedynym w polskiej części Bałtyku stanowiskiem typowej dla wód słodkich ośliczki wodnej. Podobnie jak współcześnie (tj. na początku XXI w.) prawie cały bental Zalewu Puckiego był zasiedlany przez sercówkę, a jedynie niewielkie, muliste obszary były zdominowane przez rogowca. Wówczas do najbardziej typowych gatunków strefy piaszczystej akwenu należały "Fabricia stellaris" ("Fabricia sabella"), błotniarka jajowata, sercówka jadalna, "Heterotanais oerstedii", podwoik mniejszy, a dla łąk zostery i rdestnicy: "Laomedea flexuosa", wypławek brunatny, wypławek biały, "Electra pilosa", lasonóg brzegowy, podwoik bałtycki, jera większa, a dla obu typów siedlisk: rozdepka rzeczna i wodożytka przybrzeżna.
Zooplankton.
Wśród zwierząt planktonowych ważny udział ma wioślarka "Bosmina coregoni" ("Bosmina longispina"). Inne gatunki stwierdzone w Zalewie Puckim w 2019 to "Diaphanosoma brachyurum", "Evadne nordmanni", "Podon polyphemoides", "Acartia bifilosa", "Acartia longiremis", "Acartia tonsa", "Centropages hamatus", "Eurytemora affinis", "Pseudocalanus minutus", "Temora longicornis", a także wrotki, planktoniczne larwy mięczaków i wieloszczety. Ze względu na eutrofizację zwierzęta planktonowe w tym akwenie osiągają nieduże rozmiary.
Ichtiofauna.
Ichtiofauna Zalewu Puckiego jest tworzona głównie przez gatunki słodkowodne i dwuśrodowiskowe. W latach 70. XX w. w połowach komercyjnych przeważały szczupak, węgorz europejski, płoć i okoń. Na skutek zmian środowiskowych, które zaszły w drugiej połowie XX w., na początku XXI w. dominującymi gatunkami były ciernik, cierniczek północny i babka bycza. W Zalewie Puckim w latach 2011 i 2012 stwierdzono występowanie także gatunków takich jak: krąp, leszcz, ukleja, tobiasz, karaś pospolity, karaś srebrzysty, śledź, sieja, tasza, szczupak, dorsz, babka czarna, dobijak, jaź, kur diabeł, stynka, babka piaskowa, gładzica, płoć, sandacz, wzdręga, turbot, szprot, kur głowacz, łosoś, lipień, węgorzyca, belona, wężynka, stornia, okoń, iglicznia, choć niektóre złowiono tylko w Głębince, a belona do zalewu wpływa okresowo, prawie wyłącznie w maju.
Awifauna.
W ramach monitoringu ptaków Polski na Zalewie Puckim realizowany jest podprogram Monitoring Zimujących Ptaków Wód Przejściowych (MZPWP). W styczniu 2019 stwierdzono 40 389 ptaków, co stanowiło 17,7% całkowitej liczebności zaobserwowanej w ramach tego podprogramu. Było to mniej niż w Zalewie Szczecińskim i więcej niż w Zewnętrznej Zatoce Puckiej. Akwen ten stanowił główne miejsce zimowania łabędzia niemego (3 256 os.) i krzykliwego (322 os.), krzyżówki (5 070 os.), głowienki (260 os., przy czym oprócz Jeziora Żarnowieckiego gatunek ten na pozostałych zimowiskach występuje nielicznie), łyski (7 492 os.). Dla innych monitorowanych gatunków z reguły to też było jedno z liczniej zajmowanych zimowisk.
Ssaki.
Ssaki morskie rzadko wpływają do Zalewu Puckiego. W okolicach ujścia rzek do zatoki wpływają wydry.
Ochrona przyrody.
Wewnętrzna Zatoka Pucka w 1978 weszła w skład Nadmorskiego Parku Krajobrazowego jako pierwszy w Polsce obszar morski objęty tą formą ochrony. Wraz z nim w 1994 stała się częścią systemu Bałtyckich Obszarów Chronionych (BSPA) pod nadzorem Komisji Helsińskiej. Na jej brzegu ustanowiono dwa rezerwaty przyrody: Słone Łąki oraz Beka, a na linii brzegowej znajduje się grupa głazów narzutowych „Dwanaście Apostołów” uznana za pomnik przyrody. Zatoka Pucka Wewnętrzna wraz z fragmentem Zatoki Puckiej Zewnętrznej i okalającymi je lądami od 2004 wchodzi w skład obszaru specjalnej ochrony ptaków Zatoka Pucka (PLB220005), a od 2008 także specjalnego obszaru ochrony siedlisk Zatoka Pucka i Półwysep Helski (PLH220032).
Monitoring jakości wód.
Stan ekologiczny wód Zalewu Puckiego w 2011 sklasyfikowano jako zły (klasa V), o czym zadecydował wynik stężenia chlorofilu a. Stan makrobezkręgowców bentosowych i makrofitów sklasyfikowano jako słaby (klasa IV). Stwierdzono również przekroczenia norm stanu dobrego dla elementów fizykochemicznych. Podobną klasyfikację uzyskiwano w kolejnych latach. W 2019 również stężenie chlorofilu a, odpowiadające za klasyfikację fitoplanktonu, mieściło się w V klasie. Wskaźniki bentosowe (roślinny i zwierzęcy) wskazywały na stan umiarkowany, a wskaźnik rybny na słaby. Spośród elementów fizykochemicznych normy stanu dobrego przekroczyły stężenia różnych form azotu i fosforu, podczas gdy stężenie ogólnego węgla organicznego, odczyn i przezroczystość mieściły się w granicach stanu dobrego, a wskaźniki tlenowe bardzo dobrego. Stan chemiczny wód sklasyfikowano jako poniżej dobrego ze względu na przekroczenia norm dla niektórych substancji priorytetowych (PBDE, rtęć, heptachlor) w tkankach zwierząt wodnych.
Wykorzystanie rekreacyjne.
W 2021 na Wewnętrznej Zatoce Puckiej wyznaczone były dwa kąpieliska zgodne z kryteriami dyrektywy kąpieliskowej – w Pucku i Rewie. W obu jakość wody oceniono jako dobrą, przy czym w poprzednich latach czasem oceniano ją jako dostateczną.
Zatoka Pucka jest określana jako jeden z najlepszych europejskich akwenów do uprawiania windsurfingu i kitesurfingu.
Rybołówstwo.
W Pucku znajduje się port morski Puck. Ponieważ w związku z degradacją ekosystemu w Zalewie Puckim dominują gatunki niekomercyjne, rybołówstwo jest ograniczone.

</doc>
<doc id="5166128" url="https://pl.wikipedia.org/wiki?curid=5166128" title="Stadion Skry Częstochowa">
Stadion Skry Częstochowa



</doc>
<doc id="5166131" url="https://pl.wikipedia.org/wiki?curid=5166131" title="2010 ER65">
2010 ER65



</doc>
<doc id="5166133" url="https://pl.wikipedia.org/wiki?curid=5166133" title="Tadeusz Hoff">
Tadeusz Hoff

Tadeusz Kazimierz Hoff (ur. 17 marca 1923 w Warszawie, zm. 26 lipca 2011 w Rzeszowie) – polski geograf ekonomiczny.
Życiorys.
Tadeusz Kazimierz Hoff urodził się 17 marca 1923 w Warszawie. Od strony matki był prawnukiem Walentego Lipińskiego, synem Mariana Ludwika Hoffa (1872-1929, pułkownik inżynier Wojska Polskiego w stanie spoczynku) i Emilii Stefanii Wiktorii z domu Stoy (1880-1944, córka Henryka Stoya i Heleny z domu Lipińskiej, siostra Kazimierza Stoya). Miał troje rodzeństwa: brata Henryka (1911-1941, poważnie chory) oraz siostry Helenę (1904-1982, żona Stanisława Kosiny, podczas II wojny światowej pracowała w Tel Awiwie w oddziałach zaopatrzenia i wyżywienia Polskich Sił Zbrojnych na Zachodzie) i Marylę (żona Tadeusza Żulińskiego).
W dzieciństwie i latach młodzieńczych zamieszkiwał w Rzeszowie, Sanoku i w Brzozowie. W Sanoku zamieszkiwał w domu Lipińskich i Beksińskich, należącym do jego krewnych. W tym okresie przyjaźnił się z dalekim krewnym Zdzisławem Beksińskim. Po ukończeniu szkoły podstawowej uczył się w Państwowym Gimnazjum im. Królowej Zofii w Sanoku i Państwowym Gimnazjum w Brzozowie, kończąc trzy klasy gimnazjalne. Od dzieciństwa grał na skrzypcach, pobierając lekcje m.in. u prof. Romanowskiego.
II wojna światowa.
Po wybuchu II wojny światowej z obawy przed nadciągającymi wojskami niemieckimi wraz z matką Emilią i babką Heleną Stoy prawdopodobnie 6 września 1939 wyjechał ze stacji Sanok przeznaczonym do przewożenia sprzętu wojskowego pociągiem towarowym w kierunku wschodnim. Następnego dnia podczas postoju na stacji Ustrzyki Dolne przeżył regularny niemiecki ostrzał lotniczy. Wobec zniszczeń na kolei dalszą drogę odbywał z innymi furmankami. Przez kilka kolejnych dni, już w obecności wkraczających Niemców, przebywał z innymi uciekinierami w szkole w Dąbrówce pod Samborem, potem wraz z innymi rodzinami w domu na przedmieściach tego miasta, a od końca października 1939 w najętym pokoju przy ul. Drohobyckiej 13 już pod okupacją sowiecką. Wiosną wraz z matką i babką bezskutecznie usiłował przekroczyć graniczę ZSRR z III Rzeszą w Przemyślu, ażeby dostać się z powrotem do Sanoka, będącego pod okupacją niemiecką. Po trzytygodniowym oczekiwaniu w trudnych warunkach powrócili do Sambora. Nad ranem 29 czerwca 1940 cała trójka została aresztowana w mieszkaniu, po czym przewieziona na dworzec kolejowy, skąd wraz z innymi osobami odjechali deportowani pociągiem w głąb ZSRR. Trzytygodniowa podróż koleją wiodła w głąb ZSRR przez Lwów, Równe, Sarny, Łuniniec, Homel, Briańsk, Orzeł, Jelec, Miczuryńsk, Tambow, Penza, Sarańsk, Kazań (7 lipca), Janauł (8 lipca), Krasnoufimsk, Tiumeń, Omsk, Nowosybirsk (13 lipca) do Angarska, gdzie przybyli nocą 19/20 lipca 1940. Po kilkudniowym postoju w tamtejszym punkcie przeładunkowym dalszy transport odbywał się barką w kierunku północnym w dół rzeki Angara. W czwartym dniu tego spływu przewożeni zostali wysadzeni w Zajarsku, po czym byli transportowani ciężarówkami 300-kilometrową drogą na wschód w stronę Ust´-Kut. Stamtąd 29 lipca deportowani byli dalej przewożeni bliźniaczymi barkami ciągnionymi przez statek po rzece Lenie, mijając Pokrowsk i mając przystanek w Jakucku, podróż odbywała się w kierunku północnym, po czym skierowano transport w dopływ Leny tj. Ałdan i tą rzeką płynięto pod prąd. Pod koniec sierpnia 1940 jedna z barek licząca około 500 osób (raz z T. Hoffem i jego bliskimi) została rozładowana w Ust´-Ałłach. Po dwóch dniach stamtąd przewożono deportowanych łodziami (po około 20 osób) w górę rzeki Ałłach-Juń (dopływ Ałdanu). Po dziesięciu dniach spływu transport zakończył się w osadzie Zwiozdoczka. Z obozowiska tamże grupę poprowadzono w dalszą drogę – tym razem pieszo. Po przejściu górzystego terenu 14 września 1940 Tadeusz Hoff z matką dotarł do miejsca zesłania tj. osady Minora, gdzie wkrótce potem, 23 września zmarła jego podupadła na zdrowiu babka. W Minorze funkcjonowała kopalnia złota. Tadeusz Hoff podjął pracę jako uczeń ślusarza w kopalnianych zakładach mechanicznych. Początkowo zdobywał też pieniądze ze sprzedaży osobistych przedmiotów (m.in. skrzypiec) miejscowym Rosjanom. W połowie grudnia 1940 zachorował na malarię (którą zainfekowały go komary podczas podróży przez Syberię), po czym do początku maja 1941 był leczony w szpitalu w Minorze. Po rekonwalescencji podjął pracę w brygadzie prywatnej ("staratielej") poszukiwaczy złota, przemywających rudę po pierwotnych działaniach tego typu wykonywanych przez kopalnię. Mimo płynących z niej lepszych warunków finansowych okazała się ona zbyt forsowna dla niego wobec wątłego zdrowia i odniesionych powikłań po malarii.
Po ataku Niemiec na ZSRR z 22 czerwca 1941 i zawarciu układu Sikorski-Majski z 30 lipca 1941 Tadeusz Hoff został wraz z matką zakwalifikowany do grupy 25 deportowanych Polaków, przewidzianych do wyjazdu z Minory z uwagi na uwarunkowaną stanem zdrowia potrzebę zmiany klimatu i warunków życia. W połowie sierpnia 1941 wyruszyli przebytą wcześniej trasę: przez Zwiozdoczkę, następnie łodziami w dół rzeki Ałłach-Juń, płynąc poprzez płonącą w tym czasie wokoło tajgę, a także pokonując niebezpieczny fragment biegu rzeki określany jako Czortow Ułow. Po dopłynięciu do Ust´-Ałłachu i około 10 dniach oczekiwania, dalsza podróż odbywała się parowcem w górę rzeki Ałdan, mijając osiedle Ust´-Maja i docierając do Czagdy. Przy próbie kontynuacji transportu stamtąd dwoma kutrami, jeden z nich zatonął, wobec czego przewożeni pozostali w Czagdzie celem przeczekania pory zimowej i oczekiwaniu na podniesienie się stanu wód na rzece. Tam Tadeusz podjął pracę jako uczeń stolarski w spółdzielni produkcyjnej wyrobów drewnianych. Następnie, dowiedziawszy się o wakującej posadzie nauczyciela w miejscowej szkole średniej, zaoferował dyrektorowi placówki swoją osobę i pod koniec stycznia 1942 został oficjalnie przyjęty do pracy, mając wtedy niespełna 19 lat. Od 1 lutego do 1 czerwca 1942 pracował w Czagdańskiej Szkole Średniej Okręgu Ałdańskiego JASSR, dzięki temu zaznając wraz z matką poprawy życia z uwagi na większe zarobki i status (otrzymali też osobny domek). Wobec konieczności dalszej drogi został zwolniony z pracy i 4 czerwca 1942 wyruszył statkiem w górę Ałdanu. Po dotarciu do Tommotu dalsze 100 km przewożeni pokonali drogą lądem przewożeni ciężarówkami. Po około 100 km drogi dotarli pod miasto Ałdan i zatrzymali się we wsi Drugi Oroczen, gdzie Hoff został umieszczony w internacie (matka trafiła do domu starców). Tam zarówno jego matka, jak i on sam rozchorowali się, od sierpnia 1942 do czerwca 1943 on przebywał w szpitalu w pobliskim Pierwszym Oroczenie. Od tego czasu mieszkał z matką w domu w Drugim Oroczenie (bywając także w pobliskim Pierwszym Oroczenie), a od jesieni 1943 w baraku. Pod koniec lata 1943 stanął przed komisją poborową kierującą do Polskich Sił Zbrojnych w ZSRR i z uwagi na stan zdrowia został uznany za nienadającego się do czynnej służby wojskowej. W 1943 podjął naukę w IX klasie szkoły średniej z koniecznością uzupełniania materiału z VIII klasy rozpoczętej w 1942, ucząc się wraz z polską młodzieżą. 27 maja 1944 w szpitalu Ałdanie zmarła jego matka. W tym czasie otrzymał promocję do X klasy.
Następnie wraz z innymi Polakami został skierowany do przewiezienia z południowej Jakucji na obszar europejskiej części ZSRR tj. do byłej Republiki Autonomicznej Niemców Powołże. Z Drugiego Oroczenu wyruszył ciężarówką odbywając trasę 800 km na południe przez Góry Ałdańskie, Pasmo Stanowe, miejscowości Nagornyj, Tyngę. Pomiędzy stacjami Bolszoj Niewier i Skoworodino osoby zostały załadowane do pociągu i odtąd podróżowały koleją transsyberyjską. Minęli Ułan Ude, Jezioro Bajkał, Bajkalsk, Irkuck, Angarsk (dokąd dojechał pociągiem w trakcie pierwszej podróży), po czym droga biegła dalej na zachód znaną już Hoffowi trasą. Po minięciu Nowosybirska dalej od Omska trasa biegła już innym odgałęzieniem tj. w stronę Czelabińska, po czym minęła Saratów. Hoff wraz z Polakami został wysadzony na stacji w Urbach na terenie byłej RAN Powołże, gdzie wcześniej zamieszkiwali Niemcy (obecnie obwód saratowski). W pobliskiej miejscowości Sowietskoje (przedtem Mariental) wystarał się o posadę nauczyciela w 7-klasowej Niepełnej Szkole Średniej w miejscowości Nachoj, odległej o kilkanaście kilometrów na zachód od Urbachu. Pracował tam od 1 października 1944 do 15 maja 1946 ucząc języka niemieckiego, matematyki, fizyki, chemii. Zamieszkiwał w Nachoju, zaś z uwagi na niewystarczające środki do życia początkowo zarabiał też na drugim etacie jako sekretarz stacji maszynowo-traktorowej (od października do listopada 1944), a potem udzielając prywatnych korepetycji. Ponadto udzielał się w nachojskim teatrze amatorskim oraz założył chór szkolny (sam grał na mandolinie). Po zakończeniu wojny (9 maja 1945) nadal pozostawał w Nachoju.
Okres powojenny.
Mieszkając w Nachoju od połowy 1945 do połowy 1946 należał formalnie do miejscowego koła Związku Patriotów Polskich. Na początku 1946 w mieście Engels uczestniczył w kursie dla nauczycieli języka niemieckiego. Został objęty repatriacją i 2 czerwca 1946 wraz z innymi Polakami wyjechał „bydlęcymi wagonami” z Urbachu, przez Nachoj, Saratów, Rtiszczewo, Bałaszow, Charków, Kijów, Sarny, Kowel. Po przekroczeniu granicy Polski Ludowej, mijał miasta Chełm, Lublin, Dęblin, Radom, Skarżysko-Kamienna, Tomaszów Mazowiecki, Łódź, Kalisz, Oleśnica i dotarł do Wrocławia. Stamtąd dotarł koleją do Sanoka. Po krótkim pobycie u rodziny wujostwa Stanisława i Zdzisława Beksińskich wyjechał do Puław, gdzie po wojnie osiadła jego siostra Maria wraz z mężem prof. Tadeuszem Żulińskim, docierając tam 30 czerwca 1946. Łącznie w trakcie swojej tułaczki od 1939 do 1946 przebył trasę 25,5 tys. km, przebywając w podróży łącznie przez ponad 4,5 miesiąca.
W lipcu 1946 został asystentem technicznym w kierowanym przez swojego szwagra prof. Żulińskiego zakładzie naukowym w Państwowym Instytucie Weterynaryjnym. W 1947 zdał maturę. Podjął studia w Szkole Głównej Handlowej w Warszawie, które ukończył w 1953 z dyplomem magistra na tej uczelni już pod przemianowaną nazwą Szkoła Główna Planowania i Statystyki. Podczas studiów tamże został asystentem oraz lektorem języka rosyjskiego. Na tej uczelni uzyskał stopień doktora nauk ekonomicznych. W 1979 na Wydziale Ekonomiczno-Społecznym SGPiS uzyskał habilitację w dziedzinie nauk ekonomicznych na podstawie pracy pt. "Łączność jako przedmiot badań geograficzno-ekonomicznych". Stopień doktora habilitowanego nauk geograficznych uzyskał w Instytucie Geografii i Przestrzennego Zagospodarowania Polskiej Akademii Nauk. W 1984 otrzymał nadany przez Radę Państwa tytuł profesora nauk geograficznych, wręczony 17 stycznia 1985 w Belwederze.
Pracował w macierzystej SGPiS jako pracownik naukowy od 1950 do 1971 i jako profesor nadzwyczajny od 1984 do 1989. W stolicy był też wykładowcą w Szkole Głównej Gospodarstwa Wiejskiego w Warszawie i w Politechnice Warszawskiej. W Rzeszowie wykładał w Filii UMCS oraz na Wydziale Spółdzielczo-Ekonomicznym SGPiS. Kierował kilkoma zakładami naukowymi. W roku 1971/1972 był kierownikiem Zakładu Rachunku Ekonomicznego na Wydziale Ekonomicznym Filii UMCS w Rzeszowie, po fuzji dwóch jednostek w roku 1972/1973 objął kierownictwo nad Zakładem Ekonomii Politycznej, Geografii Ekonomicznej i Planowania, a po kolejnych reorganizacji w roku 1975/1976 kierował Zakładem Geografii Ekonomicznej i Planowania Przestrzennego. W latach 70. pełnił funkcję prorektora UMCS do spraw Filii w Rzeszowie. Zainicjował powstanie Studenckiego Koła Naukowego Ekonomistów w 1972 w Filii UMCS w Rzeszowie. Po zmianach z lipca 1992 został kierownikiem Zakładu Teorii Ekonomii i Gospodarki Przestrzennej w rzeszowskiej Filii UMCS. W 1993 osiągnął przewidziany dla profesorów wiek emerytalny, aczkolwiek nadal pracował naukowo i dydaktycznie w mniejszym wymiarze godzin. Był geografem o specjalności ekonomicznej i komunikacji. Jego zainteresowaniami naukowymi były geografia transportu i łączności, regionalizacja ekonomiczna. Od 1972 współpracował z Oddziałem Wojewódzkim w Rzeszowie Polskiego Towarzystwa Ekonomicznego
. Działał w ramach Towarzystwa Naukowego w Rzeszowie, w lutym 1972 był organizatorem Komisji Nauk Prawnych i Ekonomicznych (od 1984 pod nazwą Komisji Nauk Ekonomicznych), był jej przewodniczącym do września 1984, a ponadto był członkiem zarządu Towarzystwa od stycznia 1985 do marca 1986 oraz redaktorem czterech dzieł zbiorowych i organizatorem dwóch konferencji naukowych. Przed 1993 był opiekunem jednego przewodu habilitacyjnego i promotorem dwóch rozpraw doktorskich, a do około 1999 wypromował ponad 350 prac magisterskich i dyplomowych. Do około 1999 był autorem ponad 160 prac, w tym kilkunastu monografii, książek popularnonaukowych, podręczników, skryptów, 10 map do Atlasu Narodowego Polski, prawie 50 rozpraw i artykułów naukowych. Przygotowywał do druku wydawnictwa regionalne i uczelniane, był redaktorem trzech tomów „Prac Humanistycznych” Rzeszowskiego Towarzystwa Naukowego (nr 10, 14 i 21), tomu 8 „Rocznika Województwa Rzeszowskiego”, dwóch tomów „Rzeszowskich Zeszytów Naukowych” (redaktor działu „Ekonomia” od 1983).
W 1969 otrzymał ministerialną nagrodę indywidualną III stopnia. W 1991 wydano Tom X „Rzeszowskich Zeszytów Naukowych. Prawo – Ekonomia” (pod redakcją Jerzego Kitowskiego), który został dedykowany profesorowi Tadeuszowi Hoffowi z okazji jubileuszu 40-lecia pracy akademickiej.
W okresie PRL pozostawał lojalny wobec panującego systemu, uznając go za sprawiedliwy. Nie przystąpił do Związku Sybiraków. Po ponad 50 latach od swojej deportacji w 1998 napisał publikację wspomnieniową opowiadającej o pobycie na Syberii, poświęconą pamięci swojej matki. 
Był żonaty z Jadwigą z domu Szymczak (ur. 1944), profesorem historii na Uniwersytecie Rzeszowskim. Na emeryturze zamieszkiwał w Rzeszowie w dzielnicy Nowe Miasto. Zmarł 26 lipca 2011 w Rzeszowie. Został pochowany Cmentarzu Pobitno w Rzeszowie.

</doc>
<doc id="5166138" url="https://pl.wikipedia.org/wiki?curid=5166138" title="Gmina Lisuny">
Gmina Lisuny



</doc>
<doc id="5166140" url="https://pl.wikipedia.org/wiki?curid=5166140" title="Italia Trasporto Aereo">
Italia Trasporto Aereo



</doc>
<doc id="5166142" url="https://pl.wikipedia.org/wiki?curid=5166142" title="Jan Koziatek">
Jan Koziatek

Jan Piotr Koziatek (ur. 24 maja 1942 w Lipie, zm. 16 marca 2017 w Gdańsku) – polski działacz związkowy i inżynier, przewodniczący Komitetu Założycielskiego NSZZ „Solidarność” w Stoczni Gdańskiej.
Życiorys.
Urodził się w rodzinie rolników – Stanisława i Władysławy z domu Lachowskiej. Ukończył szkołę podstawową; od 1957 r. uczył się w Zasadniczej Szkole Mechanizacji Rolnictwa w Prabutach, a następnie w Zasadniczej Szkole Mechanizacji Rolnictwa nr 5 w Nidzicy. Naukę ukończył w 1960 r., na krótko zatrudnił się w tartaku w Kilinie. W marcu 1961 r. znalazł zatrudnienie w Stoczni Gdańskiej w Wydziale Wyposażeniowym W-2.
Podczas pracy w stoczni ukończył trzyletnie technikum i otrzymał tytuł technika wyposażenia okrętowego. W 1964 r. został powołany do odbycia zasadniczej służby wojskowej, służył w jednostkach w Lidzbarku Warmińskim i Elblągu. Powrócił do pracy w stoczni w charakterze technologa oraz rozpoczął studia wyższe w Studium Wieczorowym Politechniki Gdańskiej na Wydziale Mechaniczno-Technologicznym.
Studia ukończył w 1972 r. z tytułem inżyniera, został awansowany na stanowisko starszego projektanta w Pracowni Instalacji Kadłubowych Biura Projektowo-Konstrukcyjnego stoczni. Jako wyróżniający się pracownik został w 1976 r. odznaczony Srebrnym Krzyżem Zasługi.
Od 1976 r., zainspirowany przez Annę Walentynowicz, zaangażował się w działalność w Wolnych Związkach Zawodowych Wybrzeża. Początkowo brał udział w kolportażu niezależnych publikacji – „Robotnika” i „Robotnika Wybrzeża”. Z racji swej działalności znalazł się w zainteresowaniu Służby Bezpieczeństwa, która w 1979 r. objęła go rozpracowaniem w ramach Sprawy Operacyjnego Rozpracowania o kryptonimie „Róża”. W trakcie swej działalności SB wykorzystała w rozpracowaniu Koziatka dwóch tajnych współpracowników, trzy osoby zarejestrowane w charakterze kontaktów operacyjnych oraz prelustrację korespondencji i obserwację bezpośrednią. W 1979 r. oficerowie SB przeprowadzili z nim rozmowę ostrzegawczą, po której, zastraszony, wycofał się z działalności w WZZ. 14 grudnia 1979 r. stał się „figurantem” kolejnego rozpracowania prowadzonego przez Wydział V KWMO Gdańsku o kryptonimie „Koza”, od 30 września 1982 r. sprawa została przekwalifikowana na Sprawę Operacyjnego Rozpracowania o kryptonimie „Kompania” i była prowadzona do 21 września 1989 r.
W sierpniu 1980 r. aktywnie włączył się w działania komitetu strajkowego Stoczni Gdańskiej. Pełnił funkcje związane z zapewnieniem bezpieczeństwa strajkującym, wyżywieniem oraz poprawą warunków bytowych na terenie zakładu. Po zakończeniu strajku, jako osoba ciesząca się zaufaniem pracowników, został wybrany przewodniczącym Komitetu Założycielskiego NSZZ „Solidarność” w Stoczni Gdańskiej. Odpowiadał za zorganizowanie wyborów i przekształcenie komitetu założycielskiego w komisję zakładową. Wspierał również rodzące się w okolicy organizacje związkowe, w listopadzie 1980 r. brał udział w mediacjach pomiędzy Komisją Koordynacyjną Przemysłu Cukrowniczego a komitetami założycielskimi NSZZ „Solidarność” z terenu całego kraju. Dzięki jego działalności, w charakterze obserwatora, doszło do zawarcia porozumienia ze stroną rządową i spełnienia oczekiwań protestujących.
Z chwilą zwołania I Zakładowego Zebrania Delegatów w lutym 1981 r. zrezygnował z funkcji przewodniczącego zakładowej organizacji Solidarności. Został członkiem Prezydium Komisji Zakładowej, został też wybrany na delegata na zjazd regionalny gdańskiej Solidarności w lipcu 1981 r. Na II Walnym Zebraniu Delegatów NSZZ „Solidarność” Stoczni Gdańskiej w listopadzie 1981 r. również został wybrany do Prezydium związkowej organizacji zakładowej.
Po wprowadzeniu stanu wojennego został internowany 13 grudnia 1981 r. w Ośrodku Odosobnienia w Strzebielinku. Ośrodek internowania opuścił 9 grudnia 1982 r., dwa dni później zwolniono go z pracy w Stoczni Gdańskiej. Jako zwolniony z powodów politycznych nie mógł znaleźć nowej pracy. Otrzymał wsparcie ze strony środowiska działaczy i sympatyków zdelegalizowanej Solidarności ze Stoczni Gdańskiej, którzy przekazywali mu pomoc finansową na utrzymanie rodziny. W 1983 r. znalazł zatrudnienie w Centralnym Muzeum Morskim w Gdańsku, a w 1986 r. powrócił do pracy w charakterze projektanta. W tym charakterze pracował do 1996 r., kiedy to, ze względów zdrowotnych, przeszedł na rentę.
Związał się z Ligą Polskich Rodzin, z jej ramienia kandydował do Senatu w 2005 (w okręgu nr 24 zajął 8. miejsce wśród 16 kandydatów) oraz do sejmiku pomorskiego w 2006 i 2010. W 2002 r. był jednym z założycieli Stowarzyszenia Obrońców i Akcjonariuszy Stoczni Gdańskiej „Arka”, które walczyło o utrzymanie Stoczni Gdańskiej oraz zapewnienie pracownikom udziału w akcjach stoczni. Brał udział w licznych imprezach rocznicowych i konferencjach poświęconych historii najnowszej. W 2006 r., z rąk Prezydenta RP Lecha Kaczyńskiego, otrzymał Krzyż Oficerski Orderu Odrodzenia Polski.
Zmarł nagle 16 marca 2017 r., został pochowany na cmentarzu parafialnym w Świętym Miejscu.
Życie prywatne.
W 1968 poślubił Jadwigę Krawczak, z którą miał trzy córki – Iwonę, Kamilę i Elizę.
Upamiętnienie.
Z inicjatywy Oddziałowego Biura Upamiętniania Walki i Męczeństwa IPN w Gdańsku przy ul. Leśny Stok 4 odsłonięto tablicę pamiątkową upamiętniającą Jana Koziatka.

</doc>
<doc id="5166151" url="https://pl.wikipedia.org/wiki?curid=5166151" title="Ķegums (przystanek kolejowy)">
Ķegums (przystanek kolejowy)

Ķegums () – przystanek kolejowy w miejscowości Ķegums, w gminie Ķegums, na Łotwie. Położony jest na linii Ryga - Dyneburg.
Przystanek pojawia się w rozkładzie w 1924. W 1936 przekształcony został w stację kolejową w związku z budową pobliskiej Elektrowni Wodnej Ķegums, którą stacja obsługiwała. W 1939 oddano do użytku obecny budynek dworca. W 1987 rozebrano dodatkowe tory i stacja kolejowa ponownie została przystankiem.

</doc>
<doc id="5166152" url="https://pl.wikipedia.org/wiki?curid=5166152" title="Maciej Załęski">
Maciej Załęski

Maciej Załęski, Maciej Ślubicz-Załęski h. Prus III (ur. 6 lutego 1904 w Bugaju, pow. sandomierski, zm. 29 lipca 1972 w Santiago de Chile) – polski prawnik, urzędnik konsularny i dyplomata.
Życiorys.
Syn Kazimierza Ślubicz-Załęskiego h. Prus (III) (1867-1929) i Teresy Karskiej h. Boleścic (1876-1909). Absolwent Wydziału Prawa Uniwersytetu Jagiellońskiego w Krakowie. Wstąpił do polskiej służby zagranicznej, pełniąc w niej służbę m.in. praktykanta w MSZ (1928), urzędnika w komisariacie generalnym w Gdańsku (1928-1930), "attache" w Moskwie (1930-1932), wicekonsula w Tyflisie (1932-1934), urzędnika/kier. referatu w MSZ (1934-1938), I sekr. w Kownie (1938-1939) i Helsingforsie (1939-1940). Służył w armii polskiej we Francji i Wielkiej Brytanii (1940-1941). Powrócił do służby zagranicznej w której zajmował funkcje - radcy w Moskwie i Kujbyszewie kier. referatem interwencji (1941-1942), delegata ambasady w randze II sekretarza we Władywostoku (1942), urzędnika w Teheranie (1942-1943), urzędnika/kier. wydz. emigracyjnego MSZ w Londynie (1943-1944), radcy w Brukseli (1944-1945), kier. delegatury w Brukseli i Luksemburgu (1945-1946), przedst. Rządu RP w Brukseli, z tyt. ministra pełnomocnego w okresie od 1950 do 1951.

</doc>
<doc id="5166153" url="https://pl.wikipedia.org/wiki?curid=5166153" title="Peczorsko-Iłycki Rezerwat Biosfery">
Peczorsko-Iłycki Rezerwat Biosfery

Peczorsko-Iłycki Rezerwat Biosfery (ros. Печоро-Илычский государственный природный биосферный заповедник) – ścisły rezerwat przyrody (zapowiednik) w Republice Komi w Rosji. Znajduje się w rejonie troicko-pieczorskim i rejonie Wuktył, a jego obszar wynosi 7 213,22 km². Rezerwat został utworzony decyzją rządu Rosyjskiej Federacyjnej Socjalistycznej Republiki Radzieckiej z dnia 5 kwietnia 1930 roku. W 1985 roku otrzymał status rezerwatu biosfery UNESCO. W 1995 roku wspólnie z graniczącym z nim od północy Parkiem Narodowym „Jugyd Wa” został wpisany na Listę Światowego Dziedzictwa UNESCO pod nazwą „Dziewicze lasy Komi”. W 2000 roku został zakwalifikowany przez BirdLife International jako ostoja ptaków IBA. Dyrekcja rezerwatu znajduje się w miejscowości Jaksza.
Opis.
Rezerwat znajduje się na zachodnich zboczach Uralu Północnego i został utworzony celu ochrony największego obszaru dziewiczej tajgi w europejskiej części Rosji. Składa się z dwóch części położonych w południowo-zachodniej i wschodniej części dorzecza rzek Peczora i Iłycz (stąd nazwa rezerwatu). Na szczytach Uralu Północnego wznoszą się w niektórych miejscach słupy zbudowane z łupków serycytowo-kwarcytowych. Najsłynniejsze z nich znajdują się na szczycie Manpupunior. 
Flora.
87% powierzchni rezerwatu zajmują lasy. Ze względu na położenie (na zachodnich zboczach Uralu) roślinność zmienia się tu ze względu na wysokość. Zachodnia część to nizina, gdzie występują lasy sosnowe i bagna. Dalej na wschód, u podnóża gór, rosną lasy świerkowe, jodłowe i świerkowo-jodłowe. Najbardziej na wschód wysunięta część rezerwatu to pasma górskie Uralu, gdzie tajga ciemna przechodzi w łąki subalpejskie, tundrę górską i w końcu w nagie, skaliste szczyty.
Fora rezerwatu to 659 gatunków roślin naczyniowych, 409 gatunków porostów, 296 gatunków mchów.
Fauna.
W rezerwacie żyje 49 gatunków ssaków. Są to m.in.: niedźwiedzie brunatne, rosomaki tundrowe, wilki syberyjskie, rysie euroazjatyckie, jenoty azjatyckie, kuny leśne, borsuki, lisy polarne, lisy rude, dziki euroazjatyckie, łosie euroazjatyckie, polatuchy syberyjskie, sobole tajgowe, wydry europejskie.
Ponadto na terenie rezerwatu żyje 230 gatunków ptaków, 1 gatunek gadów, 4 gatunki płazów, 17 gatunków ryb.
Ptaki to m.in. nury czarnoszyje, nury rdzawoszyje, perkozy, czaple siwe, nurogęsi, orliki grubodziobe, sokoły wędrowne, myszołowy zwyczajne, bieliki, orły przednie, cietrzewie zwyczajne.
Klimat.
Średnia temperatura najzimniejszego miesiąca, stycznia, to minus 17 °С (najniższa odnotowana minus 57,6 °С). Średnia temperatura w lipcu wynosi plus 16 °С, (najwyższa odnotowana plus 35 °С).

</doc>
<doc id="5166157" url="https://pl.wikipedia.org/wiki?curid=5166157" title="Ciemupe (przystanek kolejowy)">
Ciemupe (przystanek kolejowy)

Ciemupe () – przystanek kolejowy w miejscowości Ciemupe, w gminie Ogre, na Łotwie. Położony jest na linii Ryga - Dyneburg.
Przystanek został otwarty w 1929.

</doc>
<doc id="5166161" url="https://pl.wikipedia.org/wiki?curid=5166161" title="Gmina lisuńska">
Gmina lisuńska



</doc>
<doc id="5166165" url="https://pl.wikipedia.org/wiki?curid=5166165" title="Pārogre">
Pārogre

Pārogre () – przystanek kolejowy w miejscowości Ogre, w gminie Ogre, na Łotwie. Położony jest na linii Ryga - Dyneburg.
Przystanek został otwarty w 1931.

</doc>
<doc id="5166166" url="https://pl.wikipedia.org/wiki?curid=5166166" title="New World (gra wideo)">
New World (gra wideo)



</doc>
<doc id="5166167" url="https://pl.wikipedia.org/wiki?curid=5166167" title="Michael Nazir-Ali">
Michael Nazir-Ali

Michael Nazir-Ali (ur. 19 sierpnia 1949 w Karaczi) – pakistański duchowny rzymskokatolicki, konwertyta, były biskup Kościoła Anglii.
Życiorys.
Urodził się w 1949 roku w Karaczi. Jego ojciec był nawróconym na anglikanizm muzułmaninem. W dziecięcym wieku uczył się w katolickiej szkole świętego Pawła. Gdy miał 20 lat przystąpił do Kościoła anglikańskiego. W 1972 roku wyjechał do Wielkiej Brytanii, gdzie rozpoczął studia teologiczne w Ridley Hall. W 1976 roku przyjął w Kościele Anglii święcenia prezbiteratu. W tymże roku powrócił do Pakistanu, gdzie rozpoczął posługę pośród anglikanów w Karaczi. W 1984 roku został pierwszym biskupem diecezji Raiwind. Został wówczas najmłodszym biskupem w całym Kościele anglikańskim. W 1986 roku w związku z zagrożeniem od strony islamistów powrócił do Wielkiej Brytanii. Objął tam funkcję sekretarza generalnego Kościelnego Stowarzyszenia Misyjnego. W 1994 roku został mianowany biskupem Rochester. W 2002 roku był jednym z głównych kandydatów do objęcia funkcji arcybiskupa Canterbury, duchownej głowy Kościoła Anglii. W 2009 roku zrezygnował z funkcji biskupa Rochester, żeby w utworzyć w Oksfordzie ośrodek promujący ewangelikalny nurt anglikanizmu oraz dialog z innymi religiami.
14 października 2021 konwertował na katolicyzm i wstąpił do Ordynariatu Personalnego Matki Bożej z Walsingham. 
28 października 2021 został wyświęcony na diakona, a 30 października na prezbitera.
Poglądy.
Michael Nazir-Ali był przeciwny wobec niektórych reform w Kościele Anglii, jak m.in. wyświęcaniu homoseksualistów na księży. Jest krytykiem aborcji i in vitro.
Życie prywatne.
Ze względu na brak celibatu w kościele anglikańskim zawarł związek małżeński z Valerie Cree. Mają dwoje dzieci.
Z powodu zawarcia związku małżeńskiego nie może otrzymać sakry biskupiej w Kościele rzymskokatolickim.
Jest poetą i miłośnikiem gry w scrabble.

</doc>
<doc id="5166169" url="https://pl.wikipedia.org/wiki?curid=5166169" title="Feminatywum">
Feminatywum



</doc>
<doc id="5166171" url="https://pl.wikipedia.org/wiki?curid=5166171" title="Jaunogre">
Jaunogre

Jaunogre () – przystanek kolejowy w miejscowości Ogre, w gminie Ogre, na Łotwie. Położony jest na linii Ryga - Dyneburg.
Przystanek został otwarty w 1928 Początkowo nosił nazwę "Ogre II". Obecna nazwa została nadana w 1932.

</doc>
<doc id="5166172" url="https://pl.wikipedia.org/wiki?curid=5166172" title="Szkoła Podstawowa i Przedszkole im. Jana Kubisza w Gnojniku">
Szkoła Podstawowa i Przedszkole im. Jana Kubisza w Gnojniku

Szkoła Podstawowa i Przedszkole im. Jana Kubisza w Gnojniku (cz. "Základní škola a mateřská škola s polským jazykem vyučovacím Jana Kubisze Hnojník"), w skrócie PSP im. Jana Kubisza, Gnojnik – dziewięcioletnia, polskojęzyczna szkoła podstawowa w Gnojniku, w Czechach, w kraju morawsko-śląskim, na Zaolziu.
Historia szkoły.
Początki.
Do 1921 roku istniały w Gnojniku dwie polskie szkoły ludowe o charakterze wyznaniowym:
Katolicka szkoła w Gnojniku istniała przez cały wiek XVIII. Dokładna data powstania szkoły parafialnej nie jest znana. Przed reformacją Gnojnik stanowił samodzielną parafię, jednak podczas reformacji na Śląsku Cieszyńskim, za panowania księcia Adama Wacława, który przeszedł na protestantyzm, zostały katolikom odebrane wszystkie kościoły z wyjątkiem czterech (we Frydku, Dobrej, Bruzowicach i Czechowicach). Parafię gnojnicką przyłączono wtedy do parafii domasłowickiej, do której należała 200 lat. Drewniany budynek szkoły został w 1785 roku zastąpiony murowanym, a w 1808 roku podniesiono go na piętro. W szkole od początku przebiegała nauka w języku polskim. Dopiero po 1780 roku szkoła otrzymała z Gubernium w Bernie morawskie i niemieckie podręczniki, ale na skutek ostrych protestów ze strony nadzorcy szkolnego Leopolda Szersznika w szkole nr 1 w 1874 przywrócono język polski, w którym w tym budynku uczono aż do chwili wprowadzenia się polskiej szkoły w 1923 roku i odstąpienie go nowo utworzonej szkole czeskiej, która działała już od 20 listopada 1920 roku.
Ewangelicka, prywatna szkoła wyznaniowa z prawem publiczności w Gnojniku powstała 21 października 1853 roku i mieściła się w budynku nr 53 „Na Kolonii”. W 1874 roku uzyskała prawo publiczności. W porównaniu ze szkołą przy kościele, która była lepiej zorganizowana i posiadała trzy klasy z pięcioma oddziałami, szkoła „Na Kolonii” posiadała tylko jedną klasę z pięcioma oddziałami. Pierwszym nauczycielem był prawdopodobnie Jan Ostruszka, który uczył w Gnojniku od roku 1853 do swej śmierci. Po nim został mianowany nauczycielem i kierownikiem szkoły Jan Kubisz, znany na Śląsku jako poeta i autor "Pamiętnika starego nauczyciela" lub też pieśni "Płyniesz Olzo po dolinie...".
Obydwie szkoły działały obok siebie aż do zakończenia I wojny światowej w 1918 roku. 27 września 1923 roku na wspólnym zebraniu Rodzin Opiekuńczych obu polskich szkół gnojnickich doszło do ich połączenia. Nowo utworzoną polską szkołę ludową władze czechosłowackie przejęły pod nazwą Publiczna Polska Szkoła Ludowa w Gnojniku, która mieściła się w budynku nr 53 „Na Kolonii” (budynek szkoły nr 1 przy kościele odstępuje nowo utworzonej szkole czeskiej).
II wojna światowa.
Po przejęciu Zaolzia przez Polskę w 1938 roku doszło do zmiany nazwy szkoły na Szkołę Powszechną. 1 listopada 1938 roku stała się szkołą wydziałową. Po wybuchu II wojny światowej wszystkie polskie szkoły zostały natychmiast zamknięte, a Niemcy poczęli organizować swoje niemieckie szkolnictwo – polski inwentarz szkolny splądrowano, podręczniki spalono, a dokumenty i archiwa szkół zniszczono.
Okres powojenny.
W latach 1939–1947 wszystkie polskie szkoły w Gnojniku były zamknięte. Dopiero w roku szkolnym 1947/1948 zezwolono na otwarcie jednoklasowej polskiej szkoły ludowej i uczono w szkole nr 1 na zmianę z czeską szkołą. W 1949 roku polska szkoła przeniosła się do budynku nr 2 „Na Kolonii”, gdzie zostało również otworzone polskie przedszkole. Wielkie zasługi w założeniu polskiej średniej szkoły w 1952 roku (relokowane klasy średniej szkoły niższego stopnia w Czeskim Cieszynie) mieli Karol Płocica, Ludwik Kowalczyk, Stanisław Rakowski, Józef Sodzawiczny, Rudolf Duława, Karol Niemczyk i pierwszy dyrektor JUDr, Józef Macura. Dla jej potrzeb wynajęto prywatny budynek nr 6 Stanisława Rakowskiego. W 1953 roku doszło do reorganizacji szkolnictwa w Czechosłowacji i powstała Ośmioletnia Szkoła Podstawowa w Gnojniku. W tym samym roku szkoła nr 2 „Na Kolonii” obchodziła jubileusz stulecia i definitywnie zakończyła swoją działalność. W 1960 roku budynek nr 6 (Ośmioletnia Szkoła Podstawowa w Gnojniku) przejęło państwo czeskie i utworzono z niego Dziewięcioletnią Szkołę Podstawową. Z powodu zbyt dużej, jak na warunki, liczby uczniów mieszczących się w małych, starych lokalach, zaczęła się walka o wybudowanie murowanej części szkoły. 20 września 1999 roku uroczyście otwarto nową część gnojnickiej szkoły, którą wybudowała Gmina Gnojnik z funduszy Ministerstwa Finansów RC według projektu architekta Józefa Kiszki. Od roku 2008 patronem szkoły jest Jan Kubisz.
Historia przedszkola.
Gnojnickie przedszkole powstało w 1952 roku w starym budynku Szkoły Ludowej „Na Kolonii”. Początkowo przedszkole zajmowało tylko dwa lokale. Z biegiem czasu cały budynek służył przedszkolakom z szerokiej okolicy. W latach 60. doszło do adaptacji budynku szkoły wydziałowej. Budynek zaplanowanego warsztatu szkolnego służył w latach 1968–1973 przedszkolakom i świetlicy szkolnej. Po kilku remontach budynku w roku 1974 powstało tu całodniowe przedszkole. 4 grudnia 2014 uroczyście otwarto nowy budynek „Przedszkole im. Jana Kubisza”, który został dofinansowany przez stowarzyszenie „Wspólnota Polska” Warszawa.

</doc>
<doc id="5166173" url="https://pl.wikipedia.org/wiki?curid=5166173" title="Tadeusz Przyłuski">
Tadeusz Przyłuski

Tadeusz Przyłuski herbu Lubicz – miecznik horodelski w latach 1752-1757, starosta hadziacki.
Poseł ziemi chełmskiej na sejm 1766 roku.

</doc>
<doc id="5166191" url="https://pl.wikipedia.org/wiki?curid=5166191" title="Królowski Potok">
Królowski Potok

Królowski Potok – potok, lewy dopływ Łapszanki. Jego zlewnia znajduje się na północnych stokach Magury Spiskiej w obrębie wsi Łapsze Wyżne w województwie małopolskim, w powiecie nowotarskim, w gminie Łapsze Niżne.
Potok wypływa na wysokości około 930 m w dolince między stokami Piłatówki i Pustego Wierchu. Spływa cały czas w kierunku północno-wschodnim. Tuż po zachodniej stronie drogi z Łapsza Wyżnego do Trybsza na wysokości 800 m uchodzi do Łapszanki jako jej lewy dopływ. Nie ma dopływów. Brzegi jego koryta w większości są porośnięte lasem.

</doc>
<doc id="5166192" url="https://pl.wikipedia.org/wiki?curid=5166192" title="Jolanta Kowalska">
Jolanta Kowalska

Jolanta Kowalska, również jako Jolanta Kowalska-Pawlikowska (ur. 29 kwietnia 1983 w Krakowie) – polska śpiewaczka (sopran) i pedagog.
Życiorys.
Absolwentka Akademii Muzycznej w Krakowie (klasa śpiewu Agnieszki Monasterskiej, dyplom z wyróżnieniem). Laureatka międzynarodowych konkursów wokalnych. Od 2003 członkini zespołu Capella Cracoviensis. Pedagog na Wydziale Wokalno-Aktorskim Akademii Muzycznej w Krakowie ze stopniem doktora.

</doc>
<doc id="5166200" url="https://pl.wikipedia.org/wiki?curid=5166200" title="Bitwa pod Wersyniką">
Bitwa pod Wersyniką

Bitwa pod Wersyniką, bitwa pod Wersiniką – starcie zbrojne, które miało miejsce 22 czerwca 813 między siłami bizantyńskimi a bułgarskimi, zakończone zwycięstwem Bułgarów.
Tło.
Po zwycięstwie w bitwie na przełęczy Wyrbica, Krum rozpoczął ofensywę przeciwko Bizancjum. Na wiosnę 812 zajął Dewelt, a w listopadzie – Messembrię, gdzie oprócz złota i srebra zdobył znaczne zapasy ognia greckiego. Wobec tych klęsk cesarz Michał I Rangabe skłaniał się do przyjęcia postawionych przez Kruma warunków pokoju, lecz ostatecznie uległ namowom stronnictwa wojennego z Teodorem Studytą na czele i zdecydował się stawić czoła nowemu najazdowi bułgarskiemu, który rozpoczął się w lutym 813.
Przebieg bitwy.
Obie armie spotkały się na początku czerwca w okolicach Wersyniki. Pomimo posiadanej przewagi liczebnej, cesarz nie zdecydował się uderzyć na Bułgarów i przeciwne armie stały naprzeciw siebie przez 15 dni. Dopiero 21 czerwca Jan Aplakes, dowódca składającego się z kontyngentów trackich i macedońskich lewego skrzydła, zdołał przekonć cesarza do zaatakowania Bułgarów następnego dnia. W natarciu nie wzięły jednak udziału wojska z Anatolii, znajdujące się na prawym skrzydle pod dowództwem Leona Armeńczyka, które zamiast tego szybko uciekły z pola bitwy. Zarówno siły Jana Aplakesa, jak i dowodzone przez cesarza centrum, zostały rozbite przez Bułgarów.
Według Stevena Runcimana Leon Armeńczyk dopuścił się zdrady, o czym Krum wiedział wcześniej, gdyż (najprawdopodobniej pierwszy raz w historii) stawił czoła wojskom bizantyńskim w otwartym polu, w dodatku przeważającym liczebnie.
Po bitwie.
Klęska znacząco podważyła autorytet cesarza. Już 11 lipca Michał I Rangabe został zdetronizowany, a tron objął Leon V Armeńczyk. W tym czasie Krum kontynuował ofensywę – część wojsk, na czele których stanął jego brat, rozpoczęła oblężenie Adrianopola, a on sam na czele większej grupy pomaszerował na Konstantynopol, którego nie udało mu się jednak zdobyć. Zwabiony do miasta przez cesarza pod pozorem rozmów wpadł w zasadzkę, z której udało mu się uciec, został jednak lekko ranny. W drodze powrotnej Krum przesiedlił ludność zdobytego Adrianopola nad Dunaj, lecz dalsze działania przerwała jego śmierć w 814.

</doc>
<doc id="5166201" url="https://pl.wikipedia.org/wiki?curid=5166201" title="Julius Johansen">
Julius Johansen

Julius Graungaard Johansen (ur. 13 września 1999 w Blovstrød) – duński kolarz szosowy i torowy. Olimpijczyk (2020).
Wspólnie z duńską drużyną mistrzów świata w kolarstwie torowym w wyścigu drużynowym na dochodzenie z 2020 (oprócz niego w zespole tym byli również Lasse Norman Hansen, Frederik Madsen i Rasmus Pedersen) został wybrany najlepszym sportowcem roku 2020 w Danii w plebiscycie Årets Sportsnavn organizowanym wspólnie przez Narodowy Komitet Olimpijski i Konfederację Sportu Danii oraz Jyllands-Posten.
Osiągnięcia.
Kolarstwo szosowe.
Opracowano na podstawie:
Kolarstwo torowe.
Opracowano na podstawie:

</doc>
<doc id="5166203" url="https://pl.wikipedia.org/wiki?curid=5166203" title="Jolanta Kowalska-Pawlikowska">
Jolanta Kowalska-Pawlikowska



</doc>
<doc id="5166205" url="https://pl.wikipedia.org/wiki?curid=5166205" title="Ikšķile (stacja kolejowa)">
Ikšķile (stacja kolejowa)



</doc>
<doc id="5166214" url="https://pl.wikipedia.org/wiki?curid=5166214" title="Caro Benigno Massalongo">
Caro Benigno Massalongo

Caro Benigno Massalongo (ur. 25 marca 1852 w Weronie, zm. 18 marca 1928 tamże) – włoski przyrodnik.
W 1871 roku zapisał się na studia filozoficzne w Padwie, ale uczęszczał głównie na zajęcia przyrodnicze. Przez 6 lat był asystentem R. De Visianiego, a w 1876 został bezpłatnym wykładowcą botaniki. W 1878 r. został już etatowym wykładowcą na katedrze botaniki i zarządcą ogrodu Uniwersytetu w Ferrarze. Pozostał w Ferrarze do końca życia.
W swoim dorobku ma ponad 260 publikacji. Zajmował się zwłaszcza wątrobowcami i grzybami. Zebrał kolekcję wątrobowców liczącą około 120 ich gatunków i stał się we Włoszech największym ich znawcą. W latach 1877–1923 dokonał prawie kompletnej rewizji włoskiej flory tych organizmów. Na podstawie okazów dostarczonych mu przez C.L. Spegazziniego opracował również florę wątrobowców Patagonii i Ziemi Ognistej opisując dużą liczbę nowych gatunków. Później opracował także liczne gatunki wątrobowców Chin przywiezionych przez G. Giraldiego. Łącznie opracował 257 gatunków wątrobowców.
Od 1880 r. zajął się badaniem grzybów pasożytniczych i grzybopodobnych lęgniowców: "Peronospora viticola" wywołującego chorobę mączniak rzekomy winorośli, patogenem wywołującym chorobę mączniak rzekomy konopi oraz grzybami mikroskopijnymi z rodzajów "Cystopus", "Taphrina", "Ramularia". Opracował piękne akwarelowe rysunki niektórych gatunków "Hymenomycetes". Dzięki jego pracom liczba znanych gatunków grzybów w Weronie wzrosła z 958 do 1645.
Zajmował się również owadami – muchówkami z rodziny opętkowatych ("Acarocecidae"). Oprócz badań przyrodniczych zajmował się także historiografią, pisał nekrologi i biografie botaników i komentarze do dzieł autorów antycznych.
Był członkiem Akademii Medycyny i Nauk Przyrodniczych w Ferrarze, Towarzystwa Nauk Przyrodniczych w Cherbourgu, Włoskiego Towarzystwa Botanicznego (którego był wiceprzewodniczącym w latach 1897–1899, 1903-1905 i 1918 do 1920), Akademii Rolniczej, Nauki i Literatury w Weronie, Instytutu Nauki, Literatury i Sztuki im. R. Veneto, Akademii Nauk, Literatury i Sztuki w Padwie.
Przy nazwach naukowych utworzonych przez niego taksonów standardowo dodawany jest skrót jej nazwiska C. Massal (zobacz: lista skrótów nazwisk botaników i mykologów). Opisał wiele nowych gatunków. Brał jednak pod uwagę głównie ich morfologię. Później, gdy zaczęto badać pokrewieństwo filogenetyczne między organizmami, większość opisanych przez C.B. Massalongiego gatunków przeniesiona została do innych rodzajów i nadane przez niego nazwy stały się synonimami.

</doc>
<doc id="5166218" url="https://pl.wikipedia.org/wiki?curid=5166218" title="Xanthopan praedicta">
Xanthopan praedicta

Xanthopan praedicta – gatunek motyla nocnego z rodziny zawisakowatych i rodzaju "Xanthopan", występujący na Madagaskarze. 
W styczniu 1862 r. badający zjawisko owadopylności u storczyków Charles Darwin otrzymał od Jamesa Batemana przesyłkę zawierającą zbiór okazów storczyków, wśród których były okazałe kwiaty "Angraecum sesquipedale" z Madagaskaru. W kolejnym liście od syna Jamesa, Roberta Batemana, znajdowała się lista nazw przesłanych roślin. W tym samym miesiącu Darwin pisał do Josepha Hookera: „Właśnie otrzymałem przesyłkę od p. Batemana z zaskakującą "Angræcum sesquipedalia" mającą nektarium długie na stopę – Dobry Boże, cóż za owad może z niego ssać[?]”. Ostroga tego gatunku osiąga 20–35 cm długości; epitet gatunkowy „sesquipedale” oznacza „półtorej stopy”.
Na podstawie swoich obserwacji i doświadczeń Darwin w swojej książce z 1862 "Fertilisation of Orchids" wysunął przypuszczenie, że musi istnieć nieodkryty jeszcze gatunek ćmy, którego trąbka może sięgnąć do dna ostrogi. Przy pobieraniu nektaru głowa ćmy zbierałaby pyłek i przenosiła na kolejny kwiat.
W 1903 r. Walter Rothschild i Karl Jordan opisali takiego owada, uznając go za podgatunek "Xanthopan morgani" i wskazując jako cechę charakterystyczną szczególnie długą trąbkę ssącą (30 cm), zdolną sięgnąć do nektaru storczyka. Nazwano go "Xanthopan morganii praedicta," by wskazać fakt, że jego istnienie zostało przewidziane.
Przeprowadzone w 2021 r. badania genetyczne i morfologiczne wykazały, że populacja madagaskarska jest na tyle odmienna od kontynentalnej, by uznać ją za odrębny gatunek "Xanthopan praedicta" – wykazano 25 zmian morfologicznych pomiędzy populacją wyspiarską i kontynentalną. Jedną z różnic jest długość języka, średnio 6,6 cm większa u "X. praedicta", co czyni ten gatunek posiadaczem najdłuższego języka wśród owadów. 

</doc>
<doc id="5166219" url="https://pl.wikipedia.org/wiki?curid=5166219" title="Linia kolejowa Ryga – Krustpils">
Linia kolejowa Ryga – Krustpils

Linia kolejowa Ryga – Krustpils – linia kolejowa na Łotwie łącząca stację Ryga Pasażerska ze stacją Krustpils.
Linia jest zelektryfikowana na 82,5-kilometrowym odcinku Ryga Pasażerska - Aizkraukle. Pozostała część nie posiada trakcji elektrycznej. Na całej długości linia jest dwutorowa. Biegnie wzdłuż Dźwiny.
Historia.
Linia powstała w 1861 jako część Kolei Rysko-Dyneburskiej (przedłużonej później do Witebska). Początkowo leżała w Imperium Rosyjskim, w latach 1918 - 1940 na Łotwie, następnie w Związku Sowieckim (1940 - 1991). Od 1991 ponownie znajduje się w granicach niepodległej Łotwy.
W 1959 zelektryfikowano odcinek Ryga - Ogre, w 1968 przedłużono trakcję do Jumpravy, w 1969 do Aizkraukle.

</doc>
<doc id="5166235" url="https://pl.wikipedia.org/wiki?curid=5166235" title="Nowy gladiator">
Nowy gladiator

Nowy gladiator – debiutancka powieść Walerii Marrené-Morzkowskiej, wydana w 1857 roku. Jej fragmenty opublikowała rok wcześniej „Gazeta Warszawska”.
Fabuła.
Wacław, polski malarz mieszkający w Rzymie, odczuwa brak natchnienia. Nie potrafi z tego powodu namalować postaci Ewy na obrazie. Wkrótce poznaje kuzynkę przyjaciela, Sylwię, która to staje się nie tylko jego modelką, ale i źródłem nowej inspiracji. Gdy obraz Ewy zostaje ukończony, Wacław zamierza porzucić dziewczynę. Sylwia dowiedziawszy się o jego intencjach i przyszłych zamiarach, niszczy namalowany obraz ku rozpaczy malarza.
Recepcja.
Aleksander Niewiarowski, pierwszy recenzent powieści, zwracał uwagę na manieryczne malowanie „wszystkich rysów charakteru w przydługich rozmowach i spowiadaniu się wzajemnym osób działających”, nie uważał jednak "Nowego gladiatora" za powieść złą.
Kolejny recenzent, którym był Antoni Jaksa-Marcinkowski, zwrócił uwagę na pewne podobieństwo tego utworu do "Pod włoskim niebem" Józefa Kraszewskiego; poza tym zarzucił jej stosowanie zużytych motywów, wtórność fabuły, a w konsekwencji papierowość całej powieści:
Jan Zachariasiewicz tonem niestroniącym od zgryźliwości podziela zdanie poprzednich recenzentów, dodatkowo jednak odmawia jej talentu, który jest „jak iluminacja z różnobarwnych ciemnego koloru lampionów. Może bawić oko, łudzić zmysły, ale nie daje czystego światła”.
Inaczej Felicjan Faleński – owszem, uznaje „Nowego gladiatora” jako utwór niedojrzały, najsłabszy w dorobku Walerii, jednak nie odmawia mu doniosłości podejmowanej problematyki. Dostrzega nawet pewne pokrewieństwo z "Portretem owalnym" Edgara Allana Poego. Ostatecznie autor "Kwiatów i kolców" stwierdza:

</doc>
<doc id="5166240" url="https://pl.wikipedia.org/wiki?curid=5166240" title="Polonez 1600">
Polonez 1600



</doc>
<doc id="5166241" url="https://pl.wikipedia.org/wiki?curid=5166241" title="Mazda 323 4WD">
Mazda 323 4WD



</doc>
<doc id="5166242" url="https://pl.wikipedia.org/wiki?curid=5166242" title="Volkswagen Golf II GTI 16V">
Volkswagen Golf II GTI 16V



</doc>
<doc id="5166244" url="https://pl.wikipedia.org/wiki?curid=5166244" title="Łada 2108 Samara">
Łada 2108 Samara



</doc>
<doc id="5166245" url="https://pl.wikipedia.org/wiki?curid=5166245" title="Toyota Corolla GTI">
Toyota Corolla GTI



</doc>
<doc id="5166246" url="https://pl.wikipedia.org/wiki?curid=5166246" title="Opel Kadett GSi 16V">
Opel Kadett GSi 16V



</doc>
<doc id="5166247" url="https://pl.wikipedia.org/wiki?curid=5166247" title="Peugeot 205 GTI">
Peugeot 205 GTI



</doc>
<doc id="5166249" url="https://pl.wikipedia.org/wiki?curid=5166249" title="Toyota Celica GT4">
Toyota Celica GT4



</doc>
<doc id="5166251" url="https://pl.wikipedia.org/wiki?curid=5166251" title="Suzuki Swift GTi">
Suzuki Swift GTi



</doc>
<doc id="5166253" url="https://pl.wikipedia.org/wiki?curid=5166253" title="Toyota Corolla GTi">
Toyota Corolla GTi



</doc>
<doc id="5166254" url="https://pl.wikipedia.org/wiki?curid=5166254" title="Blinowszczyzna (rejon szarkowszczyński)">
Blinowszczyzna (rejon szarkowszczyński)

Blinowszczyzna (; ) – wieś na Białorusi, w obwodzie witebskim, w rejonie szarkowszczyńskim, w sielsowiecie Jody.
Historia.
W czasach zaborów wieś w gminie Jody, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do dóbr Judycyn
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody, następnie w gminie Brasław.
Według Powszechnego Spisu Ludności z 1921 roku zamieszkiwały tu 53 osoby, 23 było wyznania prawosławnego, 21 staroobrzędowego a 9 mojżeszowego. Jednocześnie 19 mieszkańców zadeklarował polską przynależność narodową, 25 białoruską a 9 żydowską. Było tu 9 budynków mieszkalnych. W 1931 w 9 domach zamieszkiwało 56 osób.
Wierni należeli do parafii prawosławnej w Jodach. Miejscowość podlegała pod Sąd Grodzki w Szarkowszczyźnie i Okręgowy w Wilnie; właściwy urząd pocztowy mieścił się w Jodach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5166255" url="https://pl.wikipedia.org/wiki?curid=5166255" title="Suzuki Swift GTi 16V">
Suzuki Swift GTi 16V



</doc>
<doc id="5166256" url="https://pl.wikipedia.org/wiki?curid=5166256" title="Volkswagen Golf GTi">
Volkswagen Golf GTi



</doc>
<doc id="5166257" url="https://pl.wikipedia.org/wiki?curid=5166257" title="Opel Kadett GSi">
Opel Kadett GSi



</doc>
<doc id="5166259" url="https://pl.wikipedia.org/wiki?curid=5166259" title="Volkswagen Golf II GTi 16V">
Volkswagen Golf II GTi 16V



</doc>
<doc id="5166261" url="https://pl.wikipedia.org/wiki?curid=5166261" title="Jeppe Vestergaard">
Jeppe Vestergaard

Jeppe Vestergaard (ur. 22 września 1976) – duński piłkarz występujący na pozycji obrońcy.
Życiorys.
Był juniorem Herfølge BK, a w 1995 roku został wcielony do pierwszej drużyny. W Superligaen zadebiutował 16 marca 1997 roku w zremisowanym 1:1 spotkaniu z Silkeborg IF. W Herfølge występował do 2001 roku, zdobywając z tym klubem mistrzostwo Danii w sezonie 1999/2000. W rundzie jesiennej sezonu 2001/2002 był zawodnikiem Silkeborg IF. Następnie przeszedł do Malmö FF. Pod koniec kwietnia został krótkoterminowo wypożyczony do Vejle BK. Po powrocie rozegrał pięć meczów w Allsvenskan, debiutując w lidze 15 września przeciwko IFK Göteborg (4:2). W lipcu 2003 roku powrócił do Herfølge, rozgrywając dla klubu w sezonie 2003/2004 osiemnaście ligowych meczów. Ogółem wystąpił w 105 meczach w Superligaen. Po zakończeniu sezonu odszedł z klubu.

</doc>
<doc id="5166262" url="https://pl.wikipedia.org/wiki?curid=5166262" title="Volkswgen Golf II GTi 16V">
Volkswgen Golf II GTi 16V



</doc>
<doc id="5166263" url="https://pl.wikipedia.org/wiki?curid=5166263" title="Ford Sierra Cosworth 4x4">
Ford Sierra Cosworth 4x4



</doc>
<doc id="5166264" url="https://pl.wikipedia.org/wiki?curid=5166264" title="Nissan Sunny GTi-R">
Nissan Sunny GTi-R



</doc>
<doc id="5166266" url="https://pl.wikipedia.org/wiki?curid=5166266" title="Renault Clio 16V">
Renault Clio 16V



</doc>
<doc id="5166268" url="https://pl.wikipedia.org/wiki?curid=5166268" title="Peugeot 309 GTi 16V">
Peugeot 309 GTi 16V



</doc>
<doc id="5166279" url="https://pl.wikipedia.org/wiki?curid=5166279" title="Santa Luċija (Gozo)">
Santa Luċija (Gozo)

Santa Luċija – przysiółek w granicach miejscowości Kerċem (Gozo) na Malcie.
Historia.
Santa Luċija leży na zachód od stolicy wyspy, Victorii. Posadowiona jest między trzema wzgórzami (Għar Ilma, Il-Mixta i Santa Luċija), każde z naturalnym źródłem wody, co skutkuje najbardziej żyznym terenem. Z Victorii do Santa Luċija dojechać można bezpośrednio Triq Qasam San Ġorġ, lub przez Kerċem. Praktycznie, tak na szczeblu diecezjalnym jak i cywilnym, Santa Luċija podlega temu ostatniemu.
Chociaż technicznie jest to przysiółek, miejscowość ta może być określona jako wieś, z całą społecznością skupioną wokół głównego placu zdominowanego przez centralnie ustawiony kamienny krzyż i kościół. 
Mieszkańcy uparcie trzymają się tradycyjnego stylu życia, a pasterze mogą nadal, zwłaszcza zimą i wiosną, wypasać swoje owce na zielonych pastwiskach wokół wioski. Wiele starych gospodarstw w okolicy zostało dyskretnie przekształconych w wiejskie wille, z których niektóre są dostępne do wynajęcia. 
Osadnictwo.
Osada wzięła swoją nazwę od kościoła usytuowanego w centrum przysiółka. Oryginalna kaplica św. Łucji została zanotowana przez wizytatora apostolskiego Pietro Dusinę w 1575, podczas jego wizytacji. Znaleziska ceramiki w Il-Mixta zostały zinterpretowane jako dowód na to, że ​​obszar ten był najstarszym zamieszkałym miejscem na wyspach maltańskich, z pierwszym osadnictwem datowanym na około 5000 p.n.e. Wokół płaskowyżu Għar Ilma istnieje osada późnośredniowiecznych domów. Dokumenty spisowe z 1667 określają "Tal Qabbieża" lub "Santa Caterina" (współczesna Santa Luċija) jako główny dystrykt obejmujący „mniejsze” siedliska, takie jak Dwejra, Għajn Abdul, Għar Ilma, ta' Kerċem i San Lawrenz. W połowie XIX wieku do stolicy, Rabatu, dostarczana była, za pomocą specjalnych tuneli i zbiorników, woda ze źródeł w "Għajn Abdun" i "Għar Ilma".
Pozostałości historyczne.
Santa Luċija oferuje więcej starożytnych atrakcji turystycznych. Na terenie wokół "Ras il-Wardija" można znaleźć różne punicko-greckie pozostałości, w tym sanktuarium. Jego górna część zawiera wykute w skale pomieszczenie oraz zbiornik na wodę. Nie jest wiadomym jakie bóstwo fenickie było tutaj czczone, ale archeolodzy zapewniają, że używanie sanktuarium jako miejsca kultu kontynuowane było pod rządami Rzymian. Po wiekach nieużywania w średniowieczu sanktuarium było wykorzystywane jako pomieszczenie mieszkalne.
Fiesty.
Santa Luċija jest gospodarzem wielu lokalnych imprez, które często są organizowane przez Fondazzjoni Folkloristika Ta' Klula. Trzy coroczne wydarzenia przyciągają dużą liczbę zwiedzających:
Santa Luċija, przede wszystkim za wspaniałą "Ikla tan-nanna" (obiad babci), otrzymała „Award for Local Intangible Heritage” (Dyplom dla Lokalnego Dziedzictwa Niematerialnego) oraz dyplom Komisji Europejskiej „European Destination of Excellence Award” za lata 2007–2008. 
Zarządzanie.
Santa Luċija pozostaje integralną częścią rady lokalnej Kerċem, jednak ma własną administrację w postaci Santa Luċija Administrative Committee. Komitet Administracyjny Santa Luċija został utworzony w 2010 na mocy nowelizacji ustawodawstwa rady lokalnej w Kerċem. 

</doc>
<doc id="5166280" url="https://pl.wikipedia.org/wiki?curid=5166280" title="Santa Lucija (Gozo)">
Santa Lucija (Gozo)



</doc>
<doc id="5166284" url="https://pl.wikipedia.org/wiki?curid=5166284" title="Jiske Griffioen">
Jiske Griffioen

Jiske Griffioen (ur. 17 kwietnia 1985 w Woerden) – holenderska tenisistka niepełnosprawna, liderka zarówno rankingu singlowego, jak i deblowego, zwyciężczyni 4 turniejów wielkoszlemowych w grze pojedynczej oraz 14 w grze podwójnej, trzykrotna zwyciężczyni mistrzostw na zakończenie sezonu w grze pojedynczej (2012, 2015, 2016), siedmiokrotna triumfatorka tej imprezy w grze podwójnej (2004-2008, 2012, 2015), mistrzyni paraolimpijska z Rio de Janeiro w grze pojedynczej oraz podwójnej. W karierze Griffioen zwyciężyła w 66 turniejach singlowych i 112 deblowych.

</doc>
<doc id="5166290" url="https://pl.wikipedia.org/wiki?curid=5166290" title="Marko Živić">
Marko Živić

Marko Živić, (ur. 4 kwietnia 1972 w Kruševaczu, zm. 14 października 2021 w Belgradzie) – serbski aktor teatralny i filmowy, również komik i prezenter telewizyjny.
Życiorys.
Nazywany przez media wielkim „showmanem”, Živić rozpoczął karierę teatralną w 2002 roku w Belgradzkim Teatrze Dramatycznym. Początkowo zyskał rozgłos dzięki roli Lepi Lukić w telewizyjnej komedii "Folk". Jego późniejsze znane role to dobroduszny i wrażliwy muzyk Mika Armonika w "Psi laju" i przebiegły handlarz narkotyków Vasilije w "Shadows over Balkan". Jego inne znaczące role filmowe to "Čitulja za Eskobara", "The Belgrade Phantom" i "Montevideo, God Bless You!". Živić był także gospodarzem programu "The Marko Živić Show".

</doc>
<doc id="5166295" url="https://pl.wikipedia.org/wiki?curid=5166295" title="Księstwo Nitrzańskie">
Księstwo Nitrzańskie



</doc>
<doc id="5166297" url="https://pl.wikipedia.org/wiki?curid=5166297" title="Karolin Braunsberger-Reinhold">
Karolin Braunsberger-Reinhold

Karolin Braunsberger-Reinhold (ur. 3 listopada 1986 w Wolfen) – niemiecka polityk, deputowana do Parlamentu Europejskiego IX kadencji.
Życiorys.
Kształciła się na Otto-von-Guericke-Universität Magdeburg. Zajęła się prowadzeniem własnej działalności gospodarczej w zakresie zarządzania personelem. Pracowała też jako dyrektorka biura burmistrza gminy Barleben.
Działaczka Unii Chrześcijańsko-Demokratycznej. Została przewodniczącą organizacji społecznej Pro Polizei Sachsen-Anhalt. W wyborach w 2019 kandydowała do Europarlamentu. Mandat posłanki do PE IX kadencji objęła w 2021, gdy z zasiadania w tym gremium zrezygnował Sven Schulze. Dołączyła do frakcji Europejskiej Partii Ludowej.

</doc>
<doc id="5166301" url="https://pl.wikipedia.org/wiki?curid=5166301" title="Piec kręgowy „Hoffman”">
Piec kręgowy „Hoffman”

 Piec kręgowy „Hoffman” – zabytkowy wapiennik, piec kręgowy typu „Hoffman” z 1892 roku przeznaczony do wypału kamienia wapiennego znajdujący się na terenie zakładu wapienniczego w Płazie, w powiecie chrzanowskim.
Obiekt został wpisany do rejestru zabytków nieruchomych województwa małopolskiego.
Nazwa pochodzi od nazwiska niemieckiego budowniczego Eduarda Hoffmanna, który opatentował taki piec dla wypału cegły ceramicznej w 1858. Później zaadaptowano go do wypału wapna i gipsu (patent angielski z 1868, Humphrey Chamberlain, jednak wszystkie podobne piece nadal nazywano Hoffmannami). Pierwszy „Hoffman” zaczął działać w Piechcinie na Kujawach (1889). Piece takie działały do połowy XX wieku, potem zaczęły wychodzić z użycia. Obecnie w Polsce pracuje jeszcze około 100 pieców kręgowych w starszych zakładach ceramicznych. W przemyśle wapienniczym nie pracuje już ani jeden. Nigdzie na terenie Europy nie zachował się kompletny egzemplarz w takim dobrym stanie jak w Płazie.
Historia.
Piec ten znajduje się na terenie dawnego zakładu i kamieniołomu zarejestrowanego pod nazwą Gustaw Baruch i Spółka w 1890 roku. Według innego źródła zakład miał nazwę „Wapienniki, Kamieniołomy i Fabryka Mielonego Wapna w Płazie”. Założycielami byli adwokat Józef Stanisław Retinger i przedsiębiorca oraz radny z Podgórza Gustaw Baruch. W momencie powstawania przedsiębiorstwa pracami budowlanymi kierował krakowski inżynier Adam Boznański, ojciec malarki Olgi Boznańskiej. Według innego źródła zakład wydobywający i przetwarzający kamień wapienny o nazwie Wapienniki, Kamieniołomy i Fabryka Mielonego Wapna w Płazie powstał w roku 1887. Piec kręgowy typu Hoffmann służący do wypału wapna wybudowany został z cegły szamotowej z zewnątrz obłożonej kamiennymi blokami w 1892 roku. W 1949 roku wzniesiono drewnianą obudowę otaczającą budowlę.
Produkcja wapna prowadzona była sezonowo. Produkt uzyskany z tego pieca był wysokiej jakości, użyto go między innymi przy budowie Teatru Miejskiego w Krakowie. Przed I wojną światową produkowano tam ok. 300 ton rocznie.
W 1922 roku zakład zakupiło Towarzystwo Przedsiębiorstw Górniczych „TEPEGE” SA w Krakowie, które znacznie unowocześniło produkcję. Zakupiono między innymi nowy piec szybowy, który umożliwiał pracę cały rok.
Ostatni wypał wapna w piecu kręgowym odbył się w 1963 roku. Obecnie teren Wapiennika należy do spółki Kans-Pol, według innego źródła od 2006 r. należy do Spółki z o.o. „GiGa” w upadłości likwidacyjnej. Stowarzyszenie "Za Piecem" okresowo udostępnia piec zwiedzającym. 
Opis procesu produkcyjnego.
Kamień wapienny był dostarczany z pobliskiego kamieniołomu i wrzucany do 16 ułożonych owalnie komór. Po ich zapełnieniu wejścia do nich były zamurowywane. W stropach komór znajdowały się otwory, przez które wsypywano węgiel lub koks potrzebne do wypału. Działanie pieca oparte było na cyrkulacji powietrza krążącego w jednym kierunku. Spaliny powstające w tym procesie odprowadzane były do zewnętrznego komina przez dymniki i kanał spalinowy. Kamień w procesie wypalania zamieniał się w wapno. Cały cykl trwał 10 dni, po jego zakończeniu opróżniano komorę.
Wapno powstające w zakładzie wykorzystywano w budownictwie.

</doc>
<doc id="5166308" url="https://pl.wikipedia.org/wiki?curid=5166308" title="Bärbel Inhelder">
Bärbel Inhelder

Bärbel Inhelder (ur. 1913, zm. 1997) – szwajcarska psycholog. Przez wiele lat współpracowała z Jeanem Piagetem, wspólnie prowadzili badania psychologiczne nad rozwojem dzieci oraz publikowali książki naukowe zawierające wyniki prowadzonych badań. Inhelder, wspólnie z Piagetem, byli promotorami rozprawy doktorskiej brytyjskiej psycholog Annette Karmiloff-Smith.

</doc>
<doc id="5166309" url="https://pl.wikipedia.org/wiki?curid=5166309" title="Kościół Najświętszej Maryi Panny Wniebowziętej w Psarskiem">
Kościół Najświętszej Maryi Panny Wniebowziętej w Psarskiem

Kościół Najświętszej Maryi Panny Wniebowziętej w Psarskiem – rzymskokatolicki kościół parafialny należący do parafii pod tym samym wezwaniem (dekanat pniewski archidiecezji poznańskiej).
Jest to świątynia wzniesiona po 1462 roku, później była wielokrotnie restaurowana. Budowla jest salowa, zamknięta od strony wschodniej trójbocznie, od strony zachodniej znajduje się wieża. Do ściany północnej jest dostawiona barokowa przybudówka, mieszcząca zakrystię i kruchtę, przebudowana zapewne w 1784 roku. Ściany wieży ozdabiają płyciny o różnej formie; jej górna część, z ceglanym ostrosłupowym dachem hełmowym, została nadbudowana około 1840 roku. Wnętrze nakrywa sklepienie gwiaździste. Do późnobarokowego wyposażenia powstałego około 1784 roku należą trzy ołtarze oraz ambona w formie łodzi.

</doc>
<doc id="5166310" url="https://pl.wikipedia.org/wiki?curid=5166310" title="Avicii (ujednoznacznienie)">
Avicii (ujednoznacznienie)



</doc>
<doc id="5166312" url="https://pl.wikipedia.org/wiki?curid=5166312" title="Tommy Schram">
Tommy Schram

Tommy Schram (ur. 9 listopada 1971 w Rødovre) – duński piłkarz występujący na pozycji obrońcy lub pomocnika, trener piłkarski.
Życiorys.
Był juniorem Gladsaxe-Hero, AB i Brøndby. W tym okresie wielokrotnie występował w młodzieżowych drużynach reprezentacyjnych. W 1991 roku został przeniesiony do pierwszej drużyny Brøndby. W Superligaen zadebiutował 13 września 1992 roku w wygranym 2:0 spotkaniu z OB. W latach 1993–1994 zdobył z klubem trzecie miejsce w mistrzostwach Danii, a w roku 1995 – drugie. W lipcu 1995 roku został piłkarzem Herfølge BK. W sezonie 1999/2000 zdobył z klubem mistrzostwo kraju. W lipcu 2001 roku na zasadzie wolnego transferu zasilił skład islandzkiego ÍBV, dla którego rozegrał dziesięć meczów w lidze. W październiku został na miesiąc wypożyczony do Yeovil Town. Mimo faktu, iż Yeovil był zainteresowany pozyskaniem Schrama na stałe, Duńczyk w listopadzie wrócił do ojczyzny. W lutym podpisał kontrakt z Vejle BK. W 2004 roku zakończył karierę piłkarską, rozgrywając dla Vejle łącznie 44 ligowe mecze.
Po zakończeniu kariery zawodniczej pracował jako sprzedawca. W 2005 roku został trenerem IS Skævinge. W 2012 roku był asystentem trenera w Hillerød Fodbold, a rok później objął funkcję pierwszego trenera w tym klubie, piastując ją do 2017 roku. W roku 2018 został szkoleniowcem juniorów Brøndby.

</doc>
<doc id="5166317" url="https://pl.wikipedia.org/wiki?curid=5166317" title="Xerolirion divaricata">
Xerolirion divaricata

Xerolirion divaricata – gatunek rośliny z monotypowego rodzaju Xerolirion z rodziny szparagowatych. Występuje endemicznie w południowo-zachodniej Australii, gdzie występuje w siedliskach suchych, w piaskach i na wychodniach skał granitowych i laterytowych, na obszarze między miastami Morawa i Southern Cross.
Nazwa naukowa pochodzi od greckich słów ξηρός ("ksiros" – suchy) i λυρίων ("lirion" – lilia), odnosząc się do siedliska tych roślin. Epitet gatunkowy po łacinie oznacza „rozwidlona”.
Morfologia.
Wieloletnia, kłączowa, dwupienna roślina zielna o wysokości do 40 cm, tworząca kępy. Łodyga wzniesiona, rozwidlona. Liście naprzemianległe, siedzące, krótkotrwałe, równowąskie, drobne, o długości 3–5 mm, tępe lub ostre, u nasady tworzące pochwę z szeroko błonkowatymi brzegami. Kwiatostany męskie zredukowane, wierzchotkowe, składające się z od 1 do 3 kwiatów; kwiaty żeńskie pojedyncze. Kwitnie od lipca do sierpnia. Okwiat mały, biały. Listki okwiatu długości 2–4 mm, u nasady krótko zrośnięte, trwałe. Sześć pręcików osadzonych u nasady listków okwiatu. Nitki wolne; pylniki podługowate, skierowane do wewnątrz, osadzone grzbietowo, pękające przez podłużne szczeliny. Zalążnia mała, jajowata, trójkomorowa, mniej więcej trójwrębna, z 1 zalążkiem w każdej komorze; szyjka słupka krótka, gruba, zwężająca się do wierzchołka, zakończona trójwrębnym znamieniem. Owocem są kulistawe torebki, zawierające od 1 do 3 żółtawych, odwrotnie jajowatych nasion.
Gatunek blisko spokrewniony z rodzajem lomandra, od którego różni się zredukowanym kwiatostanem, rozgałęzionym pokrojem, rozwidloną łodygą i krótkotrwałymi liśćmi.

</doc>
<doc id="5166319" url="https://pl.wikipedia.org/wiki?curid=5166319" title="Kościół Świętego Brata Alberta w Zamościu">
Kościół Świętego Brata Alberta w Zamościu

Kościół Świętego Brata Alberta w Zamościu – rzymskokatolicki kościół parafialny należący do parafii pod tym samym wezwaniem (dekanat Zamość diecezji zamojsko-lubaczowskiej).
W 1995 roku został poświęcony plac pod budowę świątyni. W dniu 14 sierpnia 2001 roku parafia otrzymała pozwolenie na budowę świątyni, natomiast w dniu 17 września 2001 roku rozpoczęły się prace przy wykopach fundamentu. Budowa była prowadzona przez księdza proboszcza Jana Borowskiego. Świątynia została wzniesiona z cegły, wsparta jest na konstrukcji żelbetonowej, dach pokryty jest blachą tytanową, w kaplicach bocznych s a umieszczone witraże poświęcone świętym Janowi Pawłowi II i Ojcu Pio. Powierzchnia kościoła to 1140 metrów kwadratowych.

</doc>
<doc id="5166321" url="https://pl.wikipedia.org/wiki?curid=5166321" title="Dwór Ziobrowskich">
Dwór Ziobrowskich

Dwór Ziobrowskich – zabytkowy budynek znajdujący się w południowo-zachodniej części Krakowa, w Dzielnicy IX Łagiewniki-Borek Fałęcki przy ulicy Zawiłej 2/4.
Budynek wraz z ogrodem został wpisany do rejestru zabytków nieruchomych województwa małopolskiego.
Historia.
Majątek w Borku Fałęckim w średniowieczu był własnością szlachecką, potem od 1382 roku do pierwszego rozbioru Polski pozostawał własnością kościelną. W pierwszej połowie XIX wieku był własnością Ignacego Mierzejewskiego, a około 1890 roku Nepomuceny Hornowej. W latach 20. XX wieku właścicielem stał się Stefan Ziobrowski. Majątek liczył wówczas 147 hektarów. Według innego źródła rodzina Ziobrowskich weszła w posiadanie majątku przed 1890 rokiem, prof. Stanisław Ziobrowski wystawił dwór, zmodernizował folwark i założył park.
Po drugiej wojnie światowej dwór, folwark i park odebrano właścicielom. We dworze od 1957 roku miał swoją siedzibę krakowski oddział Instytutu Hodowli i Aklimatyzacji Roślin. Zespół dworsko-parkowy powrócił do rodziny Ziobrowskich w 2013 roku. Obecni właściciele doprowadzili budynek do stanu dawnej świetności i planują na terenie majątku dalsze inwestycje.
Architektura.
Dworek parterowy, murowany, na planie prostokąta, nakryty mansardowym dachem, wzniesiony ok. 1890 roku. Po bokach znajdują się dwa płytkie ryzality. Przed wejściem dwufilarowy portyk, poprzedzony schodami, zamknięty od góry arkadą. Ozdobą portyku jest secesyjne „koszowe” okno. Na bocznych stronach budynku znajdują się po dwa okna i drzwi. Boczne wejścia do dworku są poprzedzone małymi tarasikami ograniczonymi balustradami, na które wchodzi się po schodkach. Elewacje budynku ozdobione są detalem architektonicznym wykonanym w tynku: obramienia okien, gzymsy nadokienne i inne.
Park krajobrazowy.
Park powstał po 1890 roku. Zgromadzono tu drzewa i krzewy, zarówno rodzime gatunki jak i egzotyczne (m.in. 20-pienny tulipanowiec, wyrastający z jednego odziomka). Niektóre okazy pozostały do dziś. Na obrzeżach założono sady. Główna droga prowadziła od owalnego podjazdu przed dworem do kapliczki umiejscowionej w północno-wschodnim narożniku. Majątkiem zarządzali dzierżawcy. Podczas II wojny światowej Stefan Ziobrowski prowadził w rodzinnym majątku Borek Fałęcki własne gospodarstwo ogrodnicze.

</doc>
<doc id="5166322" url="https://pl.wikipedia.org/wiki?curid=5166322" title="Edward Zinth">
Edward Zinth

Edward Zinth ps. „Rzecki” (ur. 15 lutego 1892 w Pakście lub w 12 września 1893 w Szapach, zm. 20 lutego 1919) – kapitan piechoty Wojska Polskiego, kawaler Orderu Virtuti Militari.
Życiorys.
15 lutego 1892 w Pakście, w rodzinie Ignacego lub 12 września 1893 w Szapach ewentualnie Szatach.
Ukończył Gimnazjum im. Stanisława Staszica w Lublinie. Od 1911 studiował w Szkole Politechnicznej we Lwowie. Był członkiem Związku Walki Czynnej i Związku Strzeleckiego we Lwowie.
Od 4 sierpnia 1914 służył w Oddziałach Strzeleckich Józefa Piłudskiego. Początkowo służył w batalionie Mieczysława Norwid-Neugebauera, a od 9 sierpnia 1914 był komendantem II plutonu w 3. kompanii III batalionu. Po utworzeniu IV batalionu został komendantem plutonu w 1. kompanii. 9 października 1914 Józef Piłsudski nadał mu stopień podporucznika w VI batalionie Kazimierza Piątka ps. „Herwina”. 17 listopada 1914 został ranny w bitwie pod Krzywopłotami. Od 23 grudnia 1914 w czasie bitwy pod Łowczówkiem dowodził 1. kompanią VI baonu. 2 lipca 1915 został mianowany porucznikiem w piechocie (komendantem plutonu w X randze). 22 sierpnia tego roku został ranny pod Wysokiem Litewskim.
17 grudnia 1918 został przyjęty do Wojska Polskiego z zatwierdzeniem awansu na kapitana, ogłoszonego w rozkazie ówczesnego generała majora Edwarda Śmigły-Rydza. W czasie wojny z Ukraińcami dowodził kombinowanym batalionem operującym na Wołyniu. Poległ w styczniu 1919 lub 20 lutego 1919 ewentualnie 29 lutego 1919 pod Iwaniczami. 15 lipca 1920 został pośmiertnie zatwierdzony z dniem 1 kwietnia 1920 w stopniu majora, w piechocie, w grupie oficerów byłych Legionów Polskich.

</doc>
<doc id="5166331" url="https://pl.wikipedia.org/wiki?curid=5166331" title="Siemionowka (rejon lgowski)">
Siemionowka (rejon lgowski)

Siemionowka () – wieś (ros. деревня, trb. dieriewnia) w zachodniej Rosji, w sielsowiecie wyszniedieriewienskim rejonu lgowskiego w obwodzie kurskim.
Geografia.
Miejscowość położona jest nad rzeką Małaja Łoknia (lewy dopływ Łokni w dorzeczu Sudży), 14,5 km od centrum administracyjnego sielsowietu (Wysznije Dieriewieńki), 24,5 km na południe od centrum administracyjnego rejonu (Lgow), 73 km na południowy zachód od Kurska.
We wsi znajduje się 38 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 61 osób.

</doc>
<doc id="5166341" url="https://pl.wikipedia.org/wiki?curid=5166341" title="George Mandler">
George Mandler

George Mandler (ur. 1924, zm. 2016) – amerykański psycholog pochodzenia austriackiego, profesor Uniwersytetu Kalifornijskiego w San Diego. Jego prace miały istotny wpływ na zjawisko tzw. "rewolucji poznawczej" w psychologii, a więc odejścia od dominującego dotychczas behawioryzmu i przesunięcia wysiłków badawczych w kierunku zainteresowania procesami uczenia się.

</doc>
<doc id="5166345" url="https://pl.wikipedia.org/wiki?curid=5166345" title="Bobowe (Białoruś)">
Bobowe (Białoruś)

Bobowe (; ) – wieś na Białorusi, w obwodzie witebskim, w rejonie szarkowszczyńskim, w sielsowiecie Jody.
Historia.
W czasach zaborów w gminie Jody, w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody, następnie w gminie Brasław.
Według Powszechnego Spisu Ludności z 1921 roku zamieszkiwały tu 22 osoby, wszystkie były wyznania staroobrzędowego i zadeklarowały białoruską przynależność narodową. Były tu 3 budynki mieszkalne. W 1931 w 4 domach zamieszkiwało 30 osób.
Wierni należeli do parafii prawosławnej w Jodach. Miejscowość podlegała pod Sąd Grodzki w Szarkowszczyźnie i Okręgowy w Wilnie; właściwy urząd pocztowy mieścił się w Jodach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.
Do 2013 w składzie sielsowietu Wołożyno.

</doc>
<doc id="5166346" url="https://pl.wikipedia.org/wiki?curid=5166346" title="Szaposznikowo (rejon lgowski)">
Szaposznikowo (rejon lgowski)

Szaposznikowo () – wieś (ros. деревня, trb. dieriewnia) w zachodniej Rosji, w sielsowiecie wyszniedieriewienskim rejonu lgowskiego w obwodzie kurskim.
Geografia.
Miejscowość położona jest nad rzeką Małaja Łoknia (lewy dopływ Łokni w dorzeczu Sudży), 15,5 km od centrum administracyjnego sielsowietu (Wysznije Dieriewieńki), 25,5 km na południe od centrum administracyjnego rejonu (Lgow), 73 km na południowy zachód od Kurska.
We wsi znajdują się 4 posesje.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwały 4 osoby.

</doc>
<doc id="5166357" url="https://pl.wikipedia.org/wiki?curid=5166357" title="Superpuchar Serbii w piłce siatkowej mężczyzn (2021)">
Superpuchar Serbii w piłce siatkowej mężczyzn (2021)

Superpuchar Serbii w piłce siatkowej mężczyzn 2021 – jedenasta edycja rozgrywek o Superpuchar Serbii zorganizowana przez Serbski Związek Piłki Siatkowej ("Odbojkaški savez Srbije", OSSRB). Mecz rozegrany został 5 października 2021 roku w hali sportowej w Kraljevie. Wzięły w nim udział dwa kluby: mistrz Serbii w sezonie 2020/2021 – oraz zdobywca Pucharu Serbii w tym sezonie – .
Po raz czwarty zdobywcą Superpucharu Serbii został klub .

</doc>
<doc id="5166359" url="https://pl.wikipedia.org/wiki?curid=5166359" title="Golden Hinde">
Golden Hinde

Golden Hinde – najwyższy szczyt na wyspie Vancouver w kanadyjskiej prowincji Kolumbia Brytyjska. Wznosi się na wysokość 2197 m n.p.m. (według innych danych 2195 m) Znajduje się na terenie parku prowincjalnego Strathcona Provincial Park. Należy do pasma Vancouver Island Ranges.
Nazwa góry pochodzi od wariantowej pisowni nazwy okrętu Francisa Drake'a, Golden Hind, na którym odbył on swoją podróż dookoła świata. Nazwę oficjalnie nadano 12 grudnia 1939 roku, w 360. rocznicę wizyty Drake'a w tych rejonach Kanady (liczba 360 miała symbolizować 360 stopni i podróż dookoła świata). Wcześniej górę nazywano Rooster's Comb („koguci grzebień”), ze względu na jej charakterystyczny kształt. Nazwę tę nadał w 1913 roku płk. Reginald Thompson.
Pierwszego wejścia na szczyt dokonali w 1912 lub 1913 roku Einar Anderson, W.R. Kent i W.W. Urquhart.

</doc>
<doc id="5166360" url="https://pl.wikipedia.org/wiki?curid=5166360" title="Legion Samobójców 2">
Legion Samobójców 2



</doc>
<doc id="5166362" url="https://pl.wikipedia.org/wiki?curid=5166362" title="Denhoff (herb książęcy)">
Denhoff (herb książęcy)

Denhoff III ("Denhof Książę") – polski herb książęcy, odmiana herbu Dzik. Herb własny polskiej gałęzi rodziny Dönhoffów".
Opis herbu.
Opis historyczny.
Juliusz Ostrowski blazonuje herb następująco":
Opis współczesny.
Opis skonstruowany współcześnie brzmi następująco:
"Na tarczy o polu srebrnym głowa dzika w prawą stronę skierowana." 
"Nad tarczą korona hrabiowska, a nad nią hełm, w którego klejnocie pół czarnego dzika, przeszytego dwiema włóczniami, na krzyż ukośnie do góry."
"Całość otacza płaszcz heraldyczny," 
"Płaszcz zwieńcza mitra książęca."
Geneza.
Polska gałąź niemieckiej rodziny Dönhoffów otrzymała w osobie Kacpra Denhoffa wyniesienie do godności książęcej przez Ferdynanda III, cesarza SIR dnia 8 sierpnia r. 1687. 
Herbowni.
Informacje na temat herbownych w artykule sporządzone zostały na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełne listy herbownych nie są dziś możliwe do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich)'. Nazwisko znajdujące się w artykule pochodzi z "Księgi herbowej rodów polskich," Juliusza Ostrowskiego. Występowanie danego nazwiska w artykule nie musi oznaczać, że konkretna rodzina pieczętowała się herbem Denhoff III. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Herb Denhoff III jest herbem własnym, wiec do jego używania uprawniona jest zaledwie jedna rodzina: Dönhoffowie'.

</doc>
<doc id="5166368" url="https://pl.wikipedia.org/wiki?curid=5166368" title="Patriarszy dekanat armeński">
Patriarszy dekanat armeński

Patriarszy dekanat armeński (pełna nazwa: Patriarszy dekanat parafii Rosyjskiego Kościoła Prawosławnego w Republice Armenii) – historyczny stauropigialny dekanat grupujący parafie Rosyjskiego Kościoła Prawosławnego na terytorium Armenii.
Utworzony postanowieniem Świętego Synodu 27 grudnia 2016 r. W listopadzie 2019 r. w skład administratury wchodziło 8 parafii, obsługiwanych przez 5 kapłanów. 15 października 2021 r. dekanat został zlikwidowany, a w jego miejsce utworzono eparchię erywańską i armeńską.
Na czele dekanatu przez cały okres jego istnienia stał biskup (od 2017 r. arcybiskup) Leonid (Gorbaczow).

</doc>
<doc id="5166370" url="https://pl.wikipedia.org/wiki?curid=5166370" title="Split Lake">
Split Lake

Split Lake – jezioro w Manitobie w Kanadzie, na rzece Nelson. Maksymalna głębokość wynosi 28 m przy średniej głębokości 3,9 m. Powierzchnia (z wyłączeniem wysp) wynosi 26 100 ha. Długość linii brzegowej wynosi 940 km, z czego 411,6 km stanowi linia brzegowa wysp.
Jezioro przyjmuje wody rzek Nelson River (średni roczny przepływ 2150 m³/s), Burntwood River (90 m³/s przed Nelson River Hydroelectric Project, 849 m³/s po jego ukończeniu), Aiken River, Ripple River i Mistuska River. Wypływa z niego rzeka Nelson.
Nadbrzeżne miejscowości to Split Lake oraz York Landing.

</doc>
<doc id="5166381" url="https://pl.wikipedia.org/wiki?curid=5166381" title="Grądzcy">
Grądzcy



</doc>
<doc id="5166388" url="https://pl.wikipedia.org/wiki?curid=5166388" title="Pastra">
Pastra

Pastra () – wieś w Bułgarii, w obwodzie Kiustendił, w gminie Riła. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 169 mieszkańców.
Opis.
Na końcu wsi znajduje się kaskada o nazwie „Diabelskie Wody” (Дяволски води) – tworzą kilka progów o wysokości od 5 do 15 m wysokości, a ich wody wpadają do rzeki Rilska. Bezpośrednio naprzeciw zbocza z wodospadami zbudowano karczmę o nazwie Chan Djawołski wodi. We wsi znajduje się szpital dla psychicznie chorych, wybudowany w 1920 roku, którego warunki zostały określone jako „obrzydliwe i skrajnie nie do przyjęcia” w dwóch kolejnych raportach z misji Trybunału Praw Człowieka w Strasburgu z 2003 i 2004 roku. W 2012 roku postanowiono, że 33 mieszkańców domu dla psychicznie chorych zostanie przeniesionych do nowego takiego budynku w Rile. W tymże roku zakład zamknięto.

</doc>
<doc id="5166390" url="https://pl.wikipedia.org/wiki?curid=5166390" title="Newtownforbes">
Newtownforbes

Newtownforbes () – wieś w Irlandii, w prowincji Leinster, w hrabstwie Longford. Według danych szacunkowych Głównego Urzędu Statystycznego Irlandii, w kwietniu 2016 roku miejscowość liczyła 778 mieszkańców.
We wsi znajduje się Kościół pw św. Pawła, który został zbudowany lub przebudowany w 1829 roku na planie krzyża i znajduje się przy głównej ulicy. Szczególnie godną uwagi cechą są ławki skrzynkowe z panelami polowymi, które są uważane za jedne z ostatnich pozostałych przykładów w Irlandii.

</doc>
<doc id="5166397" url="https://pl.wikipedia.org/wiki?curid=5166397" title="Smoczewo">
Smoczewo

Smoczewo () – wieś w Bułgarii, w obwodzie Kiustendił, w gminie Riła. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 234 mieszkańców.
Zabytki.
Do rejestru zabytków wpisano Cerkiew pw św. Eliasza, a także kaplica św. Mikołaja Letniego.

</doc>
<doc id="5166405" url="https://pl.wikipedia.org/wiki?curid=5166405" title="Adam Skirmont">
Adam Skirmont



</doc>
<doc id="5166406" url="https://pl.wikipedia.org/wiki?curid=5166406" title="Minor (Jakucja)">
Minor (Jakucja)

Minor (ros. Минор) – osiedle w Rosji, w Jakucji na obszarze ułusu ust'-majskiego.
Historia.
Osiedle Minor (Tadeusz Hoff używał nazwy Minora) powstała w pobliżu miejscowości Zwiozdoczka, oddzielone od niej wzniesieniem pokrytym tajgą. Została ulokowana w centrum śródgórskiej kotlinie, wznoszącej się w kierunku północno-wschodnim. W odległości około 50 km od osady została wyznaczona granica Jakucji z Dalekim Wschodem. Osada powstała na obszarze tzw. wiecznej zmarzliny. Przez jej środek przepływał potok. Na początku lat 40. w promieniu około 4-5 kilometrów od osady teren nie był zalesiony.
Osada została założona osada robotnicza w latach 20. XX wieku z uwagi na odkryte tam spore pokłady złota. Podczas II wojny światowej Minora była miejscem zesłań deportowanych Polaków przez władze ZSRR. Według stanu z 1940 osada po części była już wyludniona z uwagi na wyeksploatowanie złóż złota, położone w tym rejonie zwykle na niewielkiej głębokości. Według relacji zesłanego tam wówczas Tadeusza Hoffa w osadzie panowały „"warunki takie, że nikt z Rosjan przyjeżdżających wcześniej na zarobek – młodych zdrowych i silnych mężczyzn, a przy tym przywykłych do tych skrajnie trudnych warunków – nie wytrzymywał w nich dłużej niż rok, półtora"”. W tym czasie na osiedle składały się małe drewniane domki, kilka większych domów i baraków w centrum. Poza tym funkcjonowały wtedy magazyny, sklepy, poczta, biura, posterunek milicji, świetlica, szpital. Na obrzeżach osady istniał cmentarz, położony na zboczu górskim. Najważniejszym i zarazem największym obiektem w osadzie była, położona kilkaset metrów od centrum w bliskości stromej góry, duża budowla, będąca kopalnią złota. Tam pracowano nad przemywaniem rudy w poszukiwaniu złota. Czyniono to zarówno z polecenia państwa, jak też prywatnie. Wydobywanie rudy z ziemi odbywało się w ciągu roku, zaś przemywanie wyłącznie latem z uwagi na potrzebę użycia wody. Brygady poszukiwawcze działały wtedy w rejonie eksploatacyjnym trestu „Dżugdżurzołoto”.
Obecnie miejsce jest niezamieszkałe. Przepływa tam także potok o nazwie Minor.

</doc>
<doc id="5166407" url="https://pl.wikipedia.org/wiki?curid=5166407" title="Pustelnik płowy">
Pustelnik płowy

Pustelnik płowy ("Phaethornis syrmatophorus") – gatunek małego ptaka z rodziny kolibrowatych (Trochilidae), występujący w północno-zachodniej części Ameryki Południowej. W Czerwonej księdze gatunków zagrożonych IUCN klasyfikowany jest jako gatunek najmniejszej troski (LC, "Least Concern").
Systematyka.
Pierwszego naukowego opisu gatunku – na podstawie holotypu pochodzącego z zachodniego Ekwadoru – dokonał angielski przyrodnik John Gould w 1852 roku, nadając mu nazwę "Phaethornis syrmatophora". Wyróżnia się dwa podgatunki.
Opisano dwa inne, nieuznawane obecnie podgatunki – "berlepschi" (jego opis sporządzono w oparciu o młodocianego osobnika z podgatunku nominatywnego) oraz "huallagae" (opisany z północnego Peru, zsynonimizowany z "columbianus").
Morfologia.
Średniej wielkości koliber o długim i wyraźnie zakrzywionym dziobie. Górna szczęka czarna, dolna jasnoczerwona z ciemnym końcem. Dziób samic jest trochę bardziej zakrzywiony. Wierzch ciała głównie brązowawo-zielony. Gardło, szyja, pierś, brzuch i boki płowopomarańczowe. Czarny ogon z pomarańczowymi zakończeniami sterówek, centralne sterówki mocno wydłużone z białymi końcówkami. Kantarek i pasek oczny czarniawe. Brwi białawo-płowożółte, pasek policzkowy białawy od dzioba do pomarańczowego przy szyi. Wyraźny czarny wąsik. Młodociane mają bladoochrowe końcówki piór. Długość ciała około 14 cm, masa ciała 5–7 g.
Zasięg występowania.
Pustelnik płowy występuje na terenach górskich położonych głównie na wysokości od 1000 do 2300 m n.p.m. (według różnych źródeł są to: 1000–2400 m n.p.m., 1200–2200 m n.p.m.). Sporadycznie występuje niżej – do wysokości 750 m n.p.m. oraz wyżej – do 3100 m n.p.m. Jest gatunkiem osiadłym.
Poszczególne podgatunki występują:
Ekologia.
Jego głównym habitatem jest podszycie górskich lasów deszczowych, czasami występuje na ich obrzeżach oraz w gęstych lasach wtórnych. Odżywia się głównie nektarem i małymi stawonogami w niskich partiach lasu.
Rozmnażanie.
Okres lęgowy nie jest dokładnie określony. Stwierdzono, że w Kolumbii jest to okres od marca do sierpnia i grudzień. Buduje gniazda w kształcie stożka zwisającego na końcu dużego liścia. Zbudowane są one z miękkich włókien roślinnych, suchych liści i części paproci. W lęgu zazwyczaj 2 białe jaja.
Status.
W Czerwonej księdze gatunków zagrożonych IUCN pustelnik płowy jest klasyfikowany jako gatunek najmniejszej troski (LC, "Least Concern") od 2004 roku. Liczebność populacji nie została oszacowana, gatunek ten opisywany jest jako dosyć pospolity. Trend liczebności populacji nie jest znany. Zasięg występowania według szacunków organizacji BirdLife International obejmuje około 564 tys. km².

</doc>
<doc id="5166410" url="https://pl.wikipedia.org/wiki?curid=5166410" title="Anastasjewka (obwód kurski)">
Anastasjewka (obwód kurski)

Anastasjewka () – wieś (ros. деревня, trb. dieriewnia) w zachodniej Rosji, w sielsowiecie wyszniedieriewienskim rejonu lgowskiego w obwodzie kurskim.
Geografia.
Miejscowość położona jest nad rzeką Małaja Łoknia (lewy dopływ Łokni w dorzeczu Sudży), 11,5 km od centrum administracyjnego sielsowietu (Wysznije Dieriewieńki), 21 km na południe od centrum administracyjnego rejonu (Lgow), 71 km na południowy zachód od Kurska.
We wsi znajduje się 6 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 6 osób.

</doc>
<doc id="5166411" url="https://pl.wikipedia.org/wiki?curid=5166411" title="Paweł Czeczel">
Paweł Czeczel



</doc>
<doc id="5166417" url="https://pl.wikipedia.org/wiki?curid=5166417" title="Wołżyn (chutor)">
Wołżyn (chutor)

Wołżyn () – chutor w zachodniej Rosji, w sielsowiecie wyszniedieriewienskim rejonu lgowskiego w obwodzie kurskim.
Geografia.
Miejscowość położona jest nad Apoką (lewy dopływ Sejmu), 8,5 km od centrum administracyjnego sielsowietu (Wysznije Dieriewieńki), 15 km na południowy zachód od centrum administracyjnego rejonu (Lgow), 73 km na południowy zachód od Kurska.
W chutorze znajduje się 18 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor nie był zamieszkany.

</doc>
<doc id="5166425" url="https://pl.wikipedia.org/wiki?curid=5166425" title="Samyang Food">
Samyang Food



</doc>
<doc id="5166426" url="https://pl.wikipedia.org/wiki?curid=5166426" title="AOSEF">
AOSEF



</doc>
<doc id="5166428" url="https://pl.wikipedia.org/wiki?curid=5166428" title="Ostoja Stjepanowic">
Ostoja Stjepanowic



</doc>
<doc id="5166430" url="https://pl.wikipedia.org/wiki?curid=5166430" title="Bieżencew">
Bieżencew

Bieżencew () – chutor w zachodniej Rosji, w sielsowiecie wyszniedieriewienskim rejonu lgowskiego w obwodzie kurskim.
Geografia.
Miejscowość położona jest nad Apoką (lewy dopływ Sejmu), 5 km od centrum administracyjnego sielsowietu (Wysznije Dieriewieńki), 12 km na południowy zachód od centrum administracyjnego rejonu (Lgow), 69 km na południowy zachód od Kurska.
W chutorze znajduje się 10 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor zamieszkiwało 14 osób.

</doc>
<doc id="5166435" url="https://pl.wikipedia.org/wiki?curid=5166435" title="Lubomirowka (obwód kurski)">
Lubomirowka (obwód kurski)

Lubomirowka () – wieś (ros. деревня, trb. dieriewnia) w zachodniej Rosji, w sielsowiecie wyszniedieriewienskim rejonu lgowskiego w obwodzie kurskim.
Geografia.
Miejscowość położona jest nad Apoką (lewy dopływ Sejmu), 4 km od centrum administracyjnego sielsowietu (Wysznije Dieriewieńki), 9,5 km na południe od centrum administracyjnego rejonu (Lgow), 68 km na południowy zachód od Kurska.
We wsi znajduje się 59 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 70 osób.

</doc>
<doc id="5166436" url="https://pl.wikipedia.org/wiki?curid=5166436" title="Antyszczepionkowcy">
Antyszczepionkowcy



</doc>
<doc id="5166440" url="https://pl.wikipedia.org/wiki?curid=5166440" title="ITA Airways">
ITA Airways

ITA Airways – włoski narodowy przewoźnik lotniczy, istniejący od 2021 r. Jedynym udziałowcem linii jest włoski skarb państwa.
Linia funkcjonuje od 15 października 2021 r., dzień po zakończeniu działalności przez linie Alitalia, które ogłosiły bankructwo, w tym dniu obsługiwała 44 porty na 59 trasach.
Agencja ratingowa Skytrax przyznała przewoźnikowi trzy gwiazdki.
Linia ITA Airways została papieską linią lotniczą 2 grudnia 2021.
Flota.
W listopadzie 2022 r. flota ITA Airways składała się z 66 samolotów o średnim wieku 13,1 roku.

</doc>
<doc id="5166445" url="https://pl.wikipedia.org/wiki?curid=5166445" title="Stadion Uzbekistan w Yaypanie">
Stadion Uzbekistan w Yaypanie

Stadion Uzbekistan – stadion sportowy w Yaypanie, w Uzbekistanie. Obiekt może pomieścić 4500 widzów. Swoje spotkania rozgrywają na nim piłkarze klubu Turon Yaypan.

</doc>
<doc id="5166453" url="https://pl.wikipedia.org/wiki?curid=5166453" title="Ulica Katowicka w Siemianowicach Śląskich">
Ulica Katowicka w Siemianowicach Śląskich

Ulica Katowicka – ulica w południowej części Siemianowic Śląskich o długości około 1170 metrów, biegnąca przez dzielnicę Centrum, łącząca od północy na rondzie Siemion Laurahutę z granicą Siemianowic Śląskich z Katowicami na wysokości osiedla J. Tuwima – jej przedłużeniem jest ulica Telewizyjna. Obecny przebieg ulica zyskała na początku lat 60. XX wieku wraz z przebudową tej części miasta. Wcześniej część trasy przebiegała wzdłuż obecnej ulicy Starej Katowickiej, której długość zmieniała się z wraz z rozbudową huty „Laura” (późniejsza huta „Jedność”). Ulicą Katowicką kursują tramwaje i autobusy na zlecenie ZTM-u.
Przebieg.
Ulica Katowicka znajduje się w południowej części Siemianowic Śląskich i od północy łączy w kierunku południowo-zachodnim Laurahutę z Katowicami, na wysokości osiedla Tuwim. Ulica ta w całości przebiega przez tereny dzielnicy Centrum. Od północnej strony ulica Katowicka krzyżuje się na rondzie Siemion (potocznie rondo „z kulami”) z ulicami: Jana III Sobieskiego, Ludwika Waryńskiego, Stanisława Staszica i Bartosza Głowackiego. Po przeciwnej stronie od wylotu ulicy znajduje się dodatkowo skwer Laury oraz plac Piotra Skargi. Od tego miejsca ulica biegnie w kierunku południowo-zachodnim. Równolegle do niej, po wschodniej stronie ciągnie się linia tramwajowa. Na wysokości stacji paliw ulica skręca długim łukiem w prawo, otaczając po prawej stronie osiedle J. Tuwima. Droga kończy się na granicy Siemianowic Śląskich z Katowicami na wysokości skrzyżowania z ulica Grabową. W Katowicach przedłużeniem ulicy Katowickiej jest ulica Telewizyjna, przebiegająca przez jednostkę pomocniczą Wełnowiec-Józefowiec. Od ronda Siemion do granicy miasta ulica Katowicka łączy się z następującymi ulicami: Hutniczą, Lipową, Starą Katowicką, Klonową i Grabową. Łączna długość ulicy wynosi około 1170 m.
Równolegle do ulicy Katowickiej, na wschód od niej biegnie fragment dawnej ulicy Katowickiej – obecnie jako ulica Stara Katowicka. Od strony północnej zaczyna się ona na wysokości Zespołu Szkół Technicznych i Ogólnokształcących „Meritum” i biegnie w kierunku południowo-zachodnim, po drodze przecinając trasę dawnej linii Górnośląskich Kolei Wąskotorowych – na wysokości ulicy Starej Katowickiej znajdował się przystanek Siemianowice Śląskie Wąskotorowe. Śladem dawnej linii w czerwcu 2021 roku otwarto nowy łącznik drogowy. Dalej, w kierunku południowym ulica Stara Katowicka krzyżuje się z ulica Składową i łącznikiem do ulicy Katowickiej. Za nim ulica przebiega przez ROD „Nadzieja-Jaśmin”, natomiast trasa ta kończy się przed ROD „Laura”.
Charakterystyka.
Ulica Katowicka jest drogą powiatową, natomiast ulica Stara Katowicka drogą gminną. W systemie TERYT ulica Katowicka widnieje ona pod numerem 08206, natomiast ulica Stara Katowicka ma numer 20866. Kod pocztowy dla adresów nieparzystych od numeru 17 do 19 to 41-106, zaś dla pozostałych to 41-100. Ulica jest oświetlona za pomocą lamp LED-owych, które zastąpiły oświetlenie z wykorzystaniem lamp sodowych.
Wzdłuż ulicy Katowickiej kursują autobusy, a równolegle do niej biegnie linia tramwajowa. Kursy są organizowane na zlecenie Zarządu Transportu Metropolitalnego (ZTM). Przy ulicy znajdują się dwa przystanki tramwajowe: Siemianowice Mijanka i Siemianowice Plac Skargi oraz jeden autobusowy: Siemianowice Plac Skargi. W październiku 2021 roku na linii tramwajowej kursowały pojazdy dwóch linii: 13 i w godzinach nocnych linii 16. Linia 13 łączy Siemianowice Śląskie z Katowicami – biegnie przez Wełnowiec, Koszutkę i Śródmieście do placu Wolności. Przy przystanku autobusowym, w tym okresie zatrzymywało się 12 linii autobusowych, zarówno wewnątrzmiejskich, jak i łączących Siemianowice Śląskie z innymi miastami Górnośląsko-Zagłębiowskiej Metropolii.
Obiektami wpisanymi do gminnej ewidencji zabytków, znajdującymi się przy ulicy Katowickiej są dawne budynki administracji kopalni „Richter” oraz budynki mieszkalne – ul. Katowicka: 1a, 16, 18 i 22. Wierni rzymskokatoliccy mieszkający przy ulicy Katowickiej przynależą do parafii św. Antoniego z Padwy.
Historia.
W XIX wieku obecna ulica Katowicka, biegnąca częściowo w śladzie obecnej ulicy Starej Katowickiej była częścią głównego szlaku prowadzącego do pałacu Donnersmarcków, biegnącego obecnymi ulicami: 1 Maja, Fitznerów i nieistniejącym łącznikiem pomiędzy ulicą Fitznerów a ulicą Starą Katowicką. Droga ta, będąca też drogą wlotową do Siemianowic, została przerwana na skutek rozbudowy huty „Laura” (późniejsza huta „Jedność”).
W latach 40. XIX wieku w rejonie obecnej ulicy Starej Katowickiej powstała jedna z najstarszych obok Grabiów kolonii robotniczych, której zabudowa nie dotrwała do dnia dzisiejszego. W połowie XIX wieku w miejscu, gdzie obecnie stoją bloki mieszkalne, na wysokości obecnej mijanki tramwajowej powstała zabudowa dyrekcji kopalni „Huta Laura” z charakterystyczną wieżą zegarową, zwana potocznie „ficynuskim zomkiem” bądź „pałacem”. Pałac został wybudowany na polecenie hrabiego Donnersmarcka w 1856 roku. Po II wojnie światowej był on m.in. domem dla pracowników dozoru. Na początku XX wieku w sąsiedztwie pałacu władze kopalni „Huta Laura” postawiły trzy podłużne jednopiętrowe budynki mieszkalne dla pracowników zakładu. W jednym z nich mieszkał m.in. Antoni Halor. Kompleks ten wraz z pałacem został rozebrany latem 1985 roku.
W dniu 30 grudnia 1896 roku oddano do użytku połączenie tramwajowe pomiędzy obecnymi Siemianowicami Śląskimi a Katowicami. Linia ta początkowo biegła ostrymi łukami przez obecną ulicę Starą Katowicką, wzdłuż ogrodzenia huty „Laura”. Linię tę zelektryfikowano 3 października 1898 roku.
Ulica Stara Katowicka ta w czasach przedwojennych na odcinku od kościoła Krzyża Świętego do kompleksu budynków dyrekcji kopali „Huta Laura” nosiła nazwę "Hüttenstrasse". Ulica w latach 50. XX wieku przez krótki okres nosiła nazwę "ulica Stalinogrodzka".
W 1946 roku przebudowano odcinek linii tramwajowej na tor normalny, a także zmieniono jej przebieg na obecny ślad wzdłuż ulicy Katowickiej. W 1947 roku podjęto decyzję o wytyczeniu nowego przebiegu ulicy Katowickiej. W związku z tym przeniesiono pomnik-wodotrysk znajdujący się obecnie na terenie skweru Laury. Na wysokości łagodnego łuku ulicy Katowickiej, w latach 50. XX wieku powstało osiedle mieszkaniowe „Tuwim I”, będące jednym z pierwszych na terenie Górnego Śląska osiedlem mieszkaniowym tego typu. Po drugiej stronie ulicy tereny te stanowiły wówczas nieużytki, zwane potocznie „Czornymi Hołdami”. Było to miejsce, w którym w latach międzywojennych powstawały biedaszyby. W ramach ukończonej w 1960 roku przebudowy ulicy zlikwidowano jej kręty przebieg – powstało nowe połączenie od stacji benzynowej do placu P. Skargi wraz z wiaduktem linii Górnośląskich Kolei Wąskotorowych. Pozwoliło to m.in. na likwidację dalszego odcinka ulicy Starej Katowickiej. W ramach budowy nowego odcinka ulicy Katowickiej rozebrano też pozostała historyczną zabudowę kolonii Grabie. Wcześniej jezdnia wraz z torami tramwajowymi z ulicy Katowickiej na obecną ulicę Starą Katowicką od strony Wełnowca skręcały przed ogródkami działkowymi „Jaśmin”. Sam zaś ROD „Jaśmin” powstał w miejscu dawnego szybu odwadniającego „Edler” i obok położonego dawniej zbiornika wodnego. ROD „Laura” natomiast został założony w 1983 roku i obecnie obejmuje ponad 200 działek na powierzchni prawie 8 hektarów.
We wcześniejszych czasach obecna ulica Katowicka była też po obydwu stronach obsadzona dużymi drzewami, których większość wycięto z uwagi na przebudowę ulicy spowodowaną wzrostem ruchu samochodowego wzdłuż ulicy.
W połowie 2009 roku ukończono prace na budową ronda Siemion w północnym krańcu ulicy Katowickiej. Rondo to jest jednocześnie największym w Siemianowicach Śląskich, potocznie zwanym rondem „z kulami” z uwagi na pięć kul symbolizujących poszczególne dzielnice miasta. W lipcu 2015 roku na odcinku od skrzyżowaniu z ulicą Hutniczą do przystanku autobusowego przy rondzie przeprowadzono remont nawierzchni jezdni asfaltowej.
Ulica Katowicka 30 lipca 2017 roku była jedną z ulic na trasie II etapu 74. wyścigu kolarskiego Tour de Pologne. Ulica ta była również częścią imprez biegowych, w tym m.in.: I edycji Maratonu Wolności 1 czerwca 2014 roku, XII Silesia Marathonu 4 października 2020 roku czy XIII Silesia Marathonu 3 października 2021 roku. W dniu 19 czerwca 2021 roku rozpoczęto prace modernizacyjne ulicy Katowickiej. Prace remontowe na długości około 1,1 km zakończono 9 sierpnia tego samego roku. W ramach prac sfrezowano istniejącą i położono nową nawierzchnię jezdni, a wraz z tym uzupełniono podbudowę i wyregulowano urządzenia infrastruktury technicznej, a także wyregulowano krawężniki i obrzeża. Prace, współfinansowane ze środków Rządowego Funduszu Inwestycji Lokalnych, kosztowały około 1 mln złotych. W tym samym okresie, w dniach od 3 do 16 sierpnia 2021 roku Tramwaje Śląskie przeprowadziły prace modernizacyjne torowiska tramwajowego związane z przebudową przejazdów drogowo-tramwajowych.
Gospodarka i instytucje.
W 2014 roku przy ulicy Katowickiej było zarejestrowanych 5 średnich i dużych przedsiębiorstw. W systemie REGON w październiku 2021 roku przy ulicy Katowickiej zarejestrowanych były łącznie 34 podmioty gospodarcze różnego typu. Wśród nich są to następujące placówki: Zespół Szkół Technicznych i Ogólnokształcących „Meritum” im. Piotra Kołodzieja w Siemianowicach Śląskich oraz Stowarzyszenie Społeczno-Edukacyjne „Pro Meritum” (ul. Katowicka 1), rodzinne ogródki działkowe: „Laura” i „Nadzieja-Jaśmin”, skład materiałów budowlanych (nr 8a), firmy remontowo-budowlane, kwiaciarnia, gabinet lekarski, wspólnota mieszkaniowa i inne.

</doc>
<doc id="5166457" url="https://pl.wikipedia.org/wiki?curid=5166457" title="Nikielkowo (przystanek kolejowy)">
Nikielkowo (przystanek kolejowy)

Nikielkowo – przystanek kolejowy w Nikielkowie na linii kolejowej nr 353, w województwie warmińsko-mazurskim, w powiecie olsztyńskim, w Polsce.
W 2021 roku PKP Polskie Linie Kolejowe rozpisały przetarg na budowę przystanku, którą zaplanowano na następny rok. 12 marca 2023 roku przystanek został otwarty.

</doc>
<doc id="5166458" url="https://pl.wikipedia.org/wiki?curid=5166458" title="Dolski">
Dolski

Dolski ("Dolski Kniaź") – polski herb książęcy, herb własny rodziny Dolskich"".
Opis herbu.
Opis historyczny.
Juliusz Ostrowski blazonuje herb następująco:
Opis współczesny.
Opis skonstruowany współcześnie brzmi następująco:
"Na tarczy o polu czerwonym rogacina w połowie przekrzyżowana i rozdarta."
"W klejnocie nad hełmem trzy pióra strusie."
"Całość otacza płaszcz heraldyczny, podbity gronostajem."
"Płaszcz zwieńcza mitra książęca."
Geneza.
Herb należy do rodziny kniaziów (książąt) Dolskich, potomków kniaziów Pińsko-Turowskich ze szczepu Ruryka. Ostatnim męskim przedstawicielem tej rodziny był Jan Karol Dolski, zmarły w 1695 roku.
Herbowni.
Informacje na temat herbownych w artykule sporządzone zostały na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełne listy herbownych nie są dziś możliwe do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich)'. Nazwisko znajdujące się w artykule pochodzi z "Herbarza polskiego," Tadeusza Gajla'. Występowanie danego nazwiska w artykule nie musi oznaczać, że konkretna rodzina pieczętowała się herbem Dolski. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Herb Dolski jest herbem własnym, wiec do jego używania uprawniona jest zaledwie jedna rodzina: Dolscy"".

</doc>
<doc id="5166459" url="https://pl.wikipedia.org/wiki?curid=5166459" title="Jekatierinowka (rejon lgowski)">
Jekatierinowka (rejon lgowski)

Jekatierinowka () – wieś (ros. деревня, trb. dieriewnia) w zachodniej Rosji, w sielsowiecie wyszniedieriewienskim rejonu lgowskiego w obwodzie kurskim.
Geografia.
Miejscowość położona jest w dorzeczu Apoki (lewy dopływ Sejmu), 9 km od centrum administracyjnego sielsowietu (Wysznije Dieriewieńki), 11 km na południowy zachód od centrum administracyjnego rejonu (Lgow), 73 km na południowy zachód od Kurska.
We wsi znajduje się 20 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 14 osób.

</doc>
<doc id="5166461" url="https://pl.wikipedia.org/wiki?curid=5166461" title="Międzynarodowy Puchar Piłkarski (1966/1967)">
Międzynarodowy Puchar Piłkarski (1966/1967)

Międzynarodowy Puchar Piłkarski 1966/1967 zwany także Pucharem Karla Rappana był 6. edycją piłkarskiego turnieju. Turniej zorganizowano z udziałem 40 drużyn. Zespoły zostały podzielone na dziesięć grup po cztery zespoły każda. Podobnie jak w pierwszym sezonie, zespoły podzielono według ich położenia geograficznego. W grupach „A” zagrały kluby z Belgii, Francji, Włoch, Holandii i Szwajcarii,a w grupach „B” drużyny reprezentujące Czechosłowację, Niemiecką Republikę Demokratyczną, Jugosławię, Polskę, Szwecję i Republiki Federalnej Niemiec (wyjątek Eintracht Frankfurt). Zwycięzcą turnieju został Eintracht Frankfurt
Ćwierćfinał.
Zgodnie z zasadą UEFA kluby, które brały udział w rozgrywkach UEFA, nie mogły brać udziału w żadnym innym turnieju, który wykracza poza przerwę letnią. Z tego powodu z rozgrywek odpadł Górnik Zabrze i Vorwärts Berlin.

</doc>
<doc id="5166464" url="https://pl.wikipedia.org/wiki?curid=5166464" title="Stanisław Ignatowicz (entomolog)">
Stanisław Ignatowicz (entomolog)

Stanisław Ignatowicz (ur. 10 kwietnia 1949 w Pasłęku) – polski entomolog i akarolog.
Życiorys.
W 1972 ukończył studia na Uniwersytecie Mikołaja Kopernika w Toruniu, w 1976 obronił doktorat w Szkole Głównej Gospodarstwa Wiejskiego w Warszawie, w 1986 habilitował się, w 1991 został profesorem nadzwyczajnym, a w 1996 zwyczajnym. Jest pracownikiem Wydziału Ogrodnictwa, Biotechnologii i Architektury Krajobrazu, Katedry Entomologii Stosowanej SGGW.
Praca naukowa.
Stanisław Ignatowicz zajmuje się entomologią i akarologią stosowaną, prowadzi badania nad zastosowaniem promieniowania jonizującego w zwalczaniu szkodników, bada metody zwalczania szkodników produktów przechowywanych, szkodników upraw grzybów hodowlanych i szkodników kwarantannowych oraz bionomię i ekologię szkodników sanitarnych. Zajmuje się wyjaśnianiem genetycznych podstaw dziedziczenia diapauzy u przędziorków, podejmował próby zastosowania produktów pochodzenia roślinnego podczas ochrony przechowywanych produktów przed szkodnikami. Szczególnie skupił się nad metodami zwalczania roztoczy atakujących uprawy pieczarek i boczniaka.
Dotychczasowy dorobek Stanisława Ignatowicza stanowi ponad 100 publikacji naukowych, autorstwo 1 skryptu, współautorstwo 4 podręczników oraz 200 artykułów popularno-naukowych. Jest wieloletnim przewodniczącym Komisji Rewizyjnej Zarządu Głównego Polskiego Towarzystwa Entomologicznego. 

</doc>
<doc id="5166465" url="https://pl.wikipedia.org/wiki?curid=5166465" title="Międzynarodowy Puchar Piłkarski (1967)">
Międzynarodowy Puchar Piłkarski (1967)



</doc>
<doc id="5166466" url="https://pl.wikipedia.org/wiki?curid=5166466" title="Puchar Intertoto (1966/1967)">
Puchar Intertoto (1966/1967)



</doc>
<doc id="5166470" url="https://pl.wikipedia.org/wiki?curid=5166470" title="Casey Kaufhold">
Casey Kaufhold

Casey Kaufhold (ur. 6 marca 2004) – amerykańska łuczniczka, mistrzyni świata i igrzysk panamerykańskich, olimpijka.

</doc>
<doc id="5166476" url="https://pl.wikipedia.org/wiki?curid=5166476" title="Dowgiałło (herb książęcy)">
Dowgiałło (herb książęcy)

Dowgiałło ("Dowgiało, Dowgajło, Dowgiełło", "Okno") – polski herb książęcy, odmiana herbu Zadora, Abdank, Ostroja i Hippocentaurus. Herb własny rodziny Dowgiałłów"".
Opis herbu.
Opis historyczny.
Juliusz Ostrowski blazonuje herb następująco:
Opis współczesny.
Opis skonstruowany współcześnie brzmi następująco:
"Na tarczy czterodzielnej, w I polu błękitnym Zadora z złotą lwa głową, w II czerwonym Abdank, w III czerwonym Ostoja, w IV błękitnym Hippocentaurus bez murawy w drugą stronę herbu obrócony i zamiast węża ogon zwykły."
"Całość otacza płaszcz heraldyczny, podbity gronostajem."
"Płaszcz zwieńcza mitra książęca."
Geneza.
Herb należy do rodziny książęcej Dowgiałłów. Według Niesieckiego, Jabłonowskiego i Wilczyńskiego; Dowgiałłowie wywodzą się od Giedyminowiczów. Chociaż nowsi heraldycy zarzucają im brak dowodów. Jednakże nie podlega dyskusji, że herbem tym się legitymowali.
Herbowni.
Informacje na temat herbownych w artykule sporządzone zostały na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełne listy herbownych nie są dziś możliwe do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich)'. Nazwisko znajdujące się w artykule pochodzi z "Herbarza polskiego," Tadeusza Gajla'. Występowanie danego nazwiska w artykule nie musi oznaczać, że konkretna rodzina pieczętowała się herbem Dowgiałło. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Herb Dowgiałło jest herbem własnym, wiec do jego używania uprawniona jest zaledwie jedna rodzina: Dowgiałłowie"".

</doc>
<doc id="5166479" url="https://pl.wikipedia.org/wiki?curid=5166479" title="Chiara Rebagliati">
Chiara Rebagliati

Chiara Rebagliati (ur. 23 stycznia 1997) – włoska łuczniczka, olimpijka z Tokio 2020.

</doc>
<doc id="5166482" url="https://pl.wikipedia.org/wiki?curid=5166482" title="Black &amp; Decker">
Black &amp; Decker



</doc>
<doc id="5166487" url="https://pl.wikipedia.org/wiki?curid=5166487" title="Baniczan">
Baniczan

Baniczan () – wieś w Bułgarii, w obwodzie Błagojewgrad, w gminie Goce Dełczew. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 552 mieszkańców.
Opis.
Na terenie wsi znajduje się baniczanski monastyr pw Zaśnięcia NMP. Natomiast w miejscu przebywania Armii Radzieckiej, postawiono pomnik „Ruska czeszma”. A także na placu we wsi postawiono pomnik poległych miejscowej ludności w czasie wojen 1912–1913, 1915–1918. Obszar wokół wsi obfituje w liczne źródła.
Historia.
W XIX wieku Baniczan był chrześcijańską wioską w kaaza Newrokop Imperium Osmańskiego. W 1864 roku zbudowano Cerkiew pw św. Michała Archanioła. Alexandre Synvet, który opierając się na greckich danych, w 1878 roku pisze, że w Banicy, w eparchii Mełnik, mieszka 400 Greków. Bułgarski historyk Georgi Strezow w 1891 roku opisuje wieś: Według statystyk Wasiła Kynczowa do 1900 roku Baniczan był osadą chrześcijańską, gdzie żyło 410 chrześcijan, a domów było 60.

</doc>
<doc id="5166494" url="https://pl.wikipedia.org/wiki?curid=5166494" title="Tatiana Andreoli">
Tatiana Andreoli

Tatiana Andreoli (ur. 1 stycznia 1999 w Venaria Reale) – włoska łuczniczka, olimpijka z Tokio 2020, wicemistrzyni Europy.

</doc>
<doc id="5166495" url="https://pl.wikipedia.org/wiki?curid=5166495" title="Czagda">
Czagda



</doc>
<doc id="5166497" url="https://pl.wikipedia.org/wiki?curid=5166497" title="Czagda (rejon ałdański)">
Czagda (rejon ałdański)

Czagda (ros. Чагда) – wieś w Rosji, w Jakucji na obszarze rejonu ałdańskiego.
Historia.
Czagda leży nad brzegiem rzeki Ałdan (otaczającym Czagdę od zachodu). Od wschodu Czagdy płynie rzeka Uczur, wpływająca do Ałdanu poniżej miejscowości.
Według stanu z 1939 w Czagdzie mieszkało 1000 ludzi. W 1941 Czagda otrzymała status osady typu miejskiego. Według relacji na przełomie 1940/1941 mogło tam żyć 10 tys. mieszkańców. Funkcjonowały tam wtedy m.in. zakłady produkcyjne, porty rzeczne, magazyny, poczta, szkoła średnia (tzw. 10-latka), szpital, przychodnie lekarskie, urzędy.
Pod koniec XX wieku Czagda była nadal jednym największych i najlepiej rozwiniętych ośrodków pod względem gospodarczym na obszarze południowo-wschodniej Jakucji.
Od 2001 jest osadą wiejską. W myśl ustawy Republiki Sacha (Jakucji) z 30 listopada 2004 na czele wsi stoi utworzony podmiot komunalny Czagdinski Nasłeg.

</doc>
<doc id="5166499" url="https://pl.wikipedia.org/wiki?curid=5166499" title="Rezerwat Biosfery „Kotlina Uwska” (Rosja)">
Rezerwat Biosfery „Kotlina Uwska” (Rosja)

Rezerwat Biosfery „Kotlina Uwska” (ros. Госуда́рственный приро́дный биосфе́рный запове́дник «Убсуну́рская котлови́на») – ścisły rezerwat przyrody (zapowiednik) w Republice Tuwa w Rosji. Znajduje się w kożuunach mongun-tajgińskim, ties-chiemskim i erzińskim, a jego obszar wynosi 3 231,98 km². Rezerwat został utworzony decyzją rządu Federacji Rosyjskiej z dnia 24 stycznia 1993 roku. W 1997 roku otrzymał status rezerwatu biosfery UNESCO. W 2003 roku wspólnie ze swoim mongolskim odpowiednikiem Rezerwatem Biosfery „Kotlina Uwska” został wpisany na Listę Światowego Dziedzictwa UNESCO pod nazwą „Kotlina Uwska”. Dyrekcja rezerwatu znajduje się w mieście Kyzył. Na północ od niego znajduje się Sajańsko-Szuszeński Rezerwat Biosfery.
Opis.
Rezerwat składa się z dziewięciu części i znajduje się w położonej na granicy rosyjsko-mongolskiej Kotlinie Uwskiej i w jej otoczeniu. Kotlina jest otoczona pasmami górskimi Sajanów Zachodnich i Ałtaju, a w jej środkowej części znajduje się słone jezioro Uws-nur. Poszczczególne części rezerwatu położone są na różnych wysokościach. Najwyżej położona jest część Mongun-Tajga ze szczytem o tej samej nazwie (3970 m), a najniżej część Uws-nur obejmująca część jeziora o tej samej nazwie (759 m).
Flora.
Flora rezerwatu liczy 1263 gatunki. Występują tu prawie wszystkie krajobrazy strefy umiarkowanej, które ponadto wyróżniają się dużą bioróżnorodnością. Centralną część kotliny zajmują pustynie piaszczyste i półpustynie, które bliżej zboczy gór przechodzą w stepy, a na wysokościach 1500–2300 m n.p.m. w tajgę. Wyżej występują łąki subalpejskie i tundra górska. Jeszcze wyżej leżą pola śnieżne i lodowce.
Fauna.
Na terenie rezerwatu występuje 97 gatunków ssaków, 7 gatunków gadów, 2 gatunki płazów, 22 gatunki ryb, 258 gatunków owadów.
Cztery gatunki ssaków wpisane są do Czerwonej księgi gatunków zagrożonych (IUCN). Są to: irbis śnieżny, cyjon rudy, owca ałtajska i dżereń mongolski.
Żyją tu też m.in.:świstak syberyjski, manul stepowy, niedźwiedź brunatny, ryś euroazjatycki, wilk syberyjski, piżmowiec syberyjski, łoś euroazjatycki, sarna syberyjska, borsuk azjatycki, rosomak tundrowy, perewiaska marmurkowa, koziorożec syberyjski, podskoczek egipski.
W rezerwacie zarejestrowanych jest 351 gatunków ptaków, z czego 12 gatunków jest wymienionych w Czerwonej księdze gatunków zagrożonych (IUCN). Żyje tu m.in.: gęś tybetańska, łabędź mały, sęp kasztanowaty, pardwa mszarna, pelikan kędzierzawy, warzęcha zwyczajna, bocian czarny, rybołów, orzeł stepowy, orlik grubodzioby, orzeł cesarski, orzeł przedni, bielik, sokół wędrowny, pustułka stepowa, żuraw czarnoszyi, drop zwyczajny, cietrzew zwyczajny.

</doc>
<doc id="5166500" url="https://pl.wikipedia.org/wiki?curid=5166500" title="Michał Lorens">
Michał Lorens

Michał Lorens (ur. 16 października 1979 w Mikołowie) – polski piłkarz występujący na pozycji obrońcy lub pomocnika.
Życiorys.
Syn Edwarda, wychowanek AKS Mikołów. W 1996 roku rozpoczął w AKS seniorską karierę. Na początku 1999 roku przeszedł do GKS Katowice. W I lidze zadebiutował 12 maja w zremisowanym 1:1 spotkaniu z Górnikiem Zabrze. W GKS rozegrał dwa mecze, a po zakończeniu sezonu został zawodnikiem Ruchu Chorzów. W sezonie 1999/2000 rozegrał dwanaście ligowych meczów, a jego klub zajął wówczas trzecie miejsce w lidze. W 2001 roku przeszedł do Ruchu Radzionków. W sezonie 2001/2002 rozegrał cztery mecze w II lidze. Sezon 2001/2002 spędził na grze w Piaście Gliwice. Wystąpił wówczas w siedmiu meczach, zdobywając jedną bramkę. Następnie wrócił do AKS Mikołów. W tym okresie studiował w GWSH w Katowicach. Później grał jeszcze w Polonii Łaziska Górne i Sokole Zabrzeg.

</doc>
<doc id="5166501" url="https://pl.wikipedia.org/wiki?curid=5166501" title="Gospodinci">
Gospodinci

Gospodinci () – wieś w Bułgarii, w obwodzie Błagojewgrad, w gminie Goce Dełczew. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 503 mieszkańców.
Historia.
Nad wioską znajduje się starożytna i średniowieczna Twierdza Gradiszte, strzegąca przełęczy Momina klisura. Według statystyk Wasiła Kynczowa do 1900 roku we wsi żyłó 270 Bułgarów-muzułmanów, a domów było 45.

</doc>
<doc id="5166507" url="https://pl.wikipedia.org/wiki?curid=5166507" title="Leopold Binental">
Leopold Binental

Leopold Jan Binental (ur. 10 stycznia 1886 w Kielcach, zm. w 1944 w Auschwitz-Birkenau) – polski skrzypek, muzykolog i publicysta żydowskiego pochodzenia.
Życiorys.
Leopold Jan Binental urodził się 10 stycznia 1886 w Kielcach, w zamożnej polsko-żydowskiej rodzinie Henryka i Franciszki z Guranowskich. Henryk Binental był znanym przedsiębiorcą. W 1902 nabył podwarszawską osadę Dąbrówka-Leonówka i założył tam wytwórnię drożdży. Dla terenu zakładu przyjęła się wkrótce nazwa Henryków (obecnie część warszawskiej Białołęki). W latach międzywojennych Henryk wraz z trzema synami, Mieczysławem, Józefem i Aleksandrem prowadził Warszawskie Zakłady Przemysłowe Wyrobu Drożdży Prasowanych, Słodu i Spirytusu SA. Leopold Jan jako jeden z rodziny nie zajął się interesami. Ojciec zadbał o staranne wykształcenie Leopolda.
Ukończył Wyższą Szkołę Muzyczną oraz Wydział Prawny Uniwersytetu w Paryżu, a także Konserwatorium Muzyczne w Warszawie.
Jako ochotnik wziął udział w wojnie polsko-bolszewickiej. Udział w wojnie zakończył w stopniu podporucznika rezerwy. W latach 1919–1923 pracował jako starszy referent w Wydziale Literatury, Muzyki i Teatrów Departamentu Sztuki Ministerstwa Kultury i Sztuki.
Był profesorem Wyższej Szkoły Muzycznej im. F. Chopina w Warszawie oraz krytykiem muzycznym Kuriera Warszawskiego. Był prezesem sekcji naukowej wydawnictwa Warszawskiego Towarzystwa Muzycznego. Był również profesorem i pracownikiem Warszawskiego Towarzystwa Muzycznego, członkiem francuskiego Instytutu Chopina oraz sekretarzem rady Towarzystwa Szerzenia Sztuki Polskiej wśród Obcych. Był inicjatorem oraz współorganizatorem głośnych wystaw chopinowskich w Muzeum Narodowym w Warszawie (1932) i Bibliotece Polskiej w Paryżu (1932 i 1937). Zgromadził kolekcję autografów i pamiątek po Chopinie, którą w środowisku muzykologów uznaje się za niezwykle cenną. W 1934 razem z dyplomatą, Tadeuszem Brzezińskim odkrył w archiwum wydawnictwa "Breitkopf und Härtel" zbiory rękopisów Fryderyka Chopina i jego portrety wykonane w postaci dagerotypów. Wydawnictwo "Breitkopf und Härtel" jako pierwsze wydawało utwory Fryderyka Chopina, a w 1843 zakupiło od kompozytora prawa do jego twórczości. Zbiory zostały wykupione przez rząd Rzeczypospolitej w 1937 roku za cenę 100 tys. marek niemieckich (równowartość 200 tys. złotych polskich).
Był również kolekcjonerem dzieł sztuki. Jego zbiór obejmował ceramikę starożytną, bliskowschodnią i nowożytną europejską, rzeźbę średniowieczną oraz tkaniny, złotnictwo i judaica. Po wybuchu wojny, jesienią 1939 roku Binental zabezpieczył swoje zbiory. Trzy skrzynie z ceramiką i dziełami sztuki zdeponował w Muzeum Narodowym w Warszawie. Jakie podjął decyzje co do losów pamiątek po Chopinie do tej pory nie wiadomo.
Na początku 1940 roku z żoną Janiną wyjechał do Francji, do Paryża, gdzie mieszkała jego córka Krystyna. Jednak w 1944 roku został wraz z żoną aresztowany. Został przywieziony do KL Auschwitz 30 marca 1944 w 70 transporcie z Drancy. Oznaczony numerem 176137 w październiku trafił do obozowego Instytutu Higieny SS. O Janinie Bilental brak informacji.
Życie osobiste..
Żonaty z Janiną Heilpern. Ślub zawarto 22 stycznia 1908 roku. Miał córkę Krystynę (ur. 1911), która poślubiła polskiego rzeźbiarza, Maria Albina Bonieckiego po wojnie. Rodzina przed wybuchem II wojny światowej zamieszkiwała w Warszawie, przy ul. Hożej 15.

</doc>
<doc id="5166508" url="https://pl.wikipedia.org/wiki?curid=5166508" title="Ludy rdzenne">
Ludy rdzenne



</doc>
<doc id="5166513" url="https://pl.wikipedia.org/wiki?curid=5166513" title="Flow Wrocław">
Flow Wrocław

Flow Wrocław – wrocławska drużyna Ultimate Frisbee w dywizji mixed, założona w 2011 roku. Klub osiągnął 3 razy tytuł mistrza Polski na trawie (2018, 2019, 2021) oraz dwukrotnie na piasku (2015, 2021). Ponadto drużyna regularnie uczestniczy w Klubowych Mistrzostwach Europy (EUCF), zajmując wysokie lokaty (2014 – 4. miejsce, 2018 – 5. miejsce, 2019 – 5. miejsce, 2021 – 4. miejsce).
Historia.
Początek.
Drużyna Flow korzeniami sięga pierwszych dwóch wrocławskich drużyn Ultimate: WD40 oraz UFOdpaleni. Pierwsza z nich została założona przez Geoffa Schwartza w 2005 roku i była jedną z pierwszych drużyn Ultimate w Polsce. Drużyna UFOdpaleni powstała w 2010 roku z inicjatywy studentów AWF Wrocław. Jeszcze w lecie 2010 roku obie drużyny rozpoczęły wspólne treningi i połączone wystąpiły na pierwszych Mistrzostwach Polski odbywających się w Sosnowcu, zajmując finalnie 8 miejsce.
2011.
W 2011 roku drużyny WD40 oraz UFOdpaleni zdecydowały się na stałe połączyć i przyjąć obecną nazwę Flow. Pierwszym partnerem drużyny został Młodzieżowy Klub Piłkarski Wratislavia Wrocław, która przyjęła Flow pod swoje skrzydła tworząc sekcję Ultimate, w konsekwencji czego drużyna Flow przyjęła nazwę Flow Wratislavia. W tym samym roku zespół Flow wystąpił na kilku turniejach polskich i zagranicznych, w tym na pierwszych w historii Halowych Mistrzostwach Polski odbywających się we Wrocławiu, oraz drugich mistrzostwach kraju, rozgrywanych na nawierzchni trawiastej, które miały miejsce w Warszawie. Na obu turniejach mistrzowskich Flow Wratislavia zajął 6 pozycję w klasyfikacji końcowej.
2012.
Wiosną 2012 roku drużyna Flow zajęła 4. pozycję na Halowych Mistrzostwach Polski. Był to rok intensywnego rozwoju sekcji Flow Wratislavia, która oprócz zdobywania doświadczenia i coraz wyższych lokat na turniejach zaangażowała się również w rozwój i promocję Ultimate w Polsce organizując, na obiektach Wrocławskiej Akademii Wychowania Fizycznego, trzecie Mistrzostwa Polski Mixed, na których jako gospodarz osiągnęła 4 miejsce.
2013.
W 2013 Flow Wratislavia utrzymywała się w czołówce polskiego Ultimate, awansując z turniejów kwalifikacyjnych do turniejów finałowych o Mistrzostwo Polski zarówno w rozgrywkach halowych, jak i na trawie. Nie odniosła jednakże znaczących sukcesów, zajmując 6 miejsce na Halowych Mistrzostwach Polski, oraz 5 miejsce na Mistrzostwach Polski Mixed na trawie. Był to jednak istotny i przełomowy sezon pod względem organizacyjnym, ponieważ drużyna Flow zakończyła dwuletnią współpracę z Młodzieżowym Klubem Piłkarskim Wratislavia i po zakończeniu sezonu związała się z Akademickim Związkiem Sportowym Akademii Wychowania Fizycznego we Wrocławiu. Tym samym drużyna zmieniła nazwę na AZS AWF Flow Wrocław. Tego samego roku zawodnicy seniorskiego składu AZS AWF Flow Wrocław powołali do życia sekcję juniorską, wskutek czego powstała drużyna AZS AWF Flow Junior.
2014.
Rok 2014 obfitował w kluczowe dla drużyny wydarzenia ze sportowego punktu widzenia. Flow rozpoczęło rok sukcesem, którym było pierwsze w historii drużyny miejsce na podium Halowych Mistrzostw Polski w Rzeszowie. W meczu o brązowy medal wrocławskie Flow pokonało drużynę mJah z Warszawy. W dalszej części sezonu drużyny spotkały się w półfinale Mistrzostw Polski w odmianie trawiastej, gdzie warszawska drużyna zrewanżowała się, ogrywając wrocławian 15:7. Flow zajęło ostatecznie 4 miejsce na tym turnieju, ustępując drużynie SOL z Sosnowca.
2015.
Sezon drużyna rozpoczęła od zajęcia 5 miejsca na Halowych Mistrzostwach Polski. W czerwcu, Flow udało się triumfować w pierwszych w historii Plażowych Mistrzostwach Polski, tym samym drużyna zdobyła swój pierwszy złoty medal Mistrzostw polski. Na koniec sezonu Flow zaliczyło przełomowy występ podczas Mistrzostw Polski na trawie, które odbyły się w Łanach pod Wrocławiem. Po komplecie zwycięstw w grupie, ćwierćfinale i półfinale zespół dotarł po raz pierwszy w swojej historii do finału Mistrzostw Polski na trawie. W finale Flow uległo utytułowanej i będącej faworytem spotkania, drużynie Grandmaster Flash z Warszawy, wynikiem 17:8. W roku 2015 wielu zawodników AZS AWF Flow Wrocław wystąpiło również w reprezentacjach Polski na Mistrzostwach Europy rozgrywanych w duńskiej Kopenhadze. W składzie reprezentacji żeńskiej reprezentacji wystąpiła Alicja Stebińska. W składzie reprezentacji męskiej wystąpili: Tomasz Zatoń, Dariusz Urbanik, Bartłomiej Żyła, Marcin Bielewski, Paweł Milanowicz, Filip Dobranowski oraz Bartłomiej Specjał. W składzie reprezentacji mixed wystąpili: Monika Sadowska, Katarzyna Dobranowska, Barbara Kacprzak, Paulina Lewandowska, Łukasz Dobranowski oraz Michał Dul. Po tym sezonie z drużyny AZS AWF Flow Wrocław odeszła ostatecznie grupa zawodników wywodzących się z Kamieńca Wrocławskiego, zakładając zespół KWR Knury.
2016.
Drużyna rozpoczęła sezon od występu na Halowych Mistrzostwach Polski, podczas których wystawiła dwa składy, Flow White oraz Flow Black, które zajęły odpowiednio 3. (brązowy medal) i 8. miejsce w klasyfikacji końcowej. W maju AZS AWF Flow Wrocław zagrało na turnieju kwalifikacyjnym do finałów Klubowych Mistrzostw Europy, gdzie w bardzo dobrym stylu wygrało wszystkie mecze i pokonując drużyny z Polski, Czech, Słowacji, Austrii i Węgier, zajęło pierwsze miejsce. W sierpniu, na turnieju kwalifikacyjnym w Chorzowie, Flow wywalczyło sobie awans do turnieju finałowego Mistrzostw Polski na trawie, które odbyły się we wrześniu w Poznaniu. Podczas tego wydarzenia Flow przegrało jedynie dwa mecze, oba z KWR Knury z Kamieńca Wrocławskiego, zarówno w grupie, jak i półfinale, tym samym zajmując trzecie miejsce w klasyfikacji końcowej. W meczu o brązowy medal grupa AZS AWF Flow Wrocław pokonała drużynę mJah z Warszawy wynikiem 10:8. Na zakończenie sezonu Flow wystąpiło na turnieju finałowym Klubowych Mistrzostw Europy, który odbył się w październiku we Frankfurcie nad Menem. Pomimo tego, iż zespół Flow dzięki zwycięstwu w regionalnych kwalifikacjach zestawiony został na pozycji faworyta, ostatecznie uplasował się na 8 lokacie. Po sezonie drużynę AZS AWF Flow Wrocław opuściła spora grupa zawodniczek i zawodników. W sezonie 2016 siedmiu zawodników AZS AWF Flow Wrocław wystąpiło w barwach reprezentacji Polski na odbywających się na przełomie czerwca i lipca Mistrzostwach Świata (WUGC2016) w Londynie. W reprezentacji w dywizji mixed byli to: Paulina Dul (Lewandowska), Michał Dul, Dariusz Urbanik, Tomasz Zatoń oraz Bartłomiej Specjał, natomiast w reprezentacji w dywizji męskiej byli to Maciej Parys i Marcin Bielewski.
2017.
Po roku 2016 AZS AWF Flow po odejściu wielu zawodników stanęło przed potrzebą odbudowy składu. Na pierwszym turnieju Flow zajęło 8. miejsce na Halowych Mistrzostwach Polski. Sezon 2017 zespół zakończył relatywnie dobrym występem na Mistrzostwach Polski na trawie, odbywających się we Wrocławiu, gdzie oprócz 4. miejsca, Flow wygrało nagrodę Spirit Of The Game.
2018.
W okresie zimowym Flow zdobyło srebrny medal na Halowych Mistrzostwach Polski przegrywając w finale z mJah 14–15. Przez sezon letni drużyna występowała w Śląskiej Lidze Ultimate Poligon, zdobywając na koniec „Betonowy Blok” za 1. miejsce w rozgrywkach. W sierpniu zespół zmagał się w rundzie kwalifikacyjnej Mistrzostw Europy w Velkich Bílovicach (CZE). Flow wygrało wszystkie mecze i tym samym zapewniło sobie miejsce w Finałach Mistrzostw Europy 2018. Na wrześniowych Mistrzostwach Polski w Opalenicy Flow po raz pierwszy w swojej historii zdobyło tytuł Mistrza Polski pokonując w finale znaczącą przewagą KWR Knury 13–5. Na zwieńczenie sezonu Flow Wrocław zagrało na Finałach Klubowych Mistrzostw Europy odbywających się we Wrocławiu, ostatecznie zajmując 5. miejsce.
2019.
Zimą drużyna zajęła 2. miejsce na Halowych Mistrzostwach Polski, ulegając 13–20 drużynie mJah. W trakcie sezonu zasadniczego Flow startowało co miesiąc w kolejkach Śląskiej Ligi Ultimate Poligon, ostatecznie wygrywając fazę play-off i zdobywając „Betonowy Blok” drugi raz z rzędu. W 2019 roku Flow Wrocław zagrało na prestiżowym turnieju międzynarodowym Windmill w Amsterdamie, zajmując wysokie 5. miejsce. Na koniec sezonu Flow obroniło tytuł mistrza Polski pokonując mJah 15:6, a na Finałach Klubowych Mistrzostw Europy w Caorle powtórzyło wynik z poprzedniego sezonu zajmując 5. miejsce. W sezonie 2019 wielu zawodników Flow Wrocław wystąpiło również w reprezentacji Polski w dywizji mixed na Mistrzostwach Europy rozgrywanych w węgierskim Gyor. W składzie wystąpili: Aleksandra Milanowicz (Szyrwiel), Małgorzata Czaplińska, Sylwia Ziętala, Barbara Raba, Paweł Milanowicz, Daniel Błach, Maciej Pająk, Jakub Wróbel, Bartłomiej Specjał.
2020.
9 stycznia 2020 roku klub został oficjalnie zarejestrowany jako Klub Sportowy Flow Wrocław. Ze względu na pandemię COVID-19 turnieje zostały w dużej mierze odwołane, a treningi drużynowe zostały wznowione dopiero latem. W 2020 klub wystąpił w części zasadniczej sezonu tylko na dwóch kolejkach ligi i jednym dwudniowym turnieju, a zimą tuż przed zamknięciem obiektów sportowych, na Halowych Mistrzostwach Polski, wystawiając dwa składy, gdzie jeden z nich zajął 3. miejsce.
2021.
W 2021 roku Flow przygotowywało się przede wszystkim do obrony tytułu Mistrza Polski oraz zdobycia medalu Mistrzostw Europy. Klub rozpoczął sezon od wygrania 1. kolejki VR Ultimate League oraz 1. rundy Mistrzostw Polski, wygrywając wszystkie rozegrane mecze znaczącą przewagą. Klub wziął udział w Plażowych Mistrzostwach Polski, które wygrał w finale 11–10 z AKS ZŁY Kosmodysk – wielokrotnymi Mistrzami Polski na plaży. Pod koniec sezonu Flow Wrocław nie pokazywało już tak znaczącej przewagi nad pozostałymi drużynami w Polsce, ale ostatecznie drużyna obroniła tytuł Mistrza Polski, w finale pokonując warszawskie mJah wynikiem 13:10. Na przełomie września i października Klub jako reprezentant Polski w kategorii mixed pojechał do Brugii w Belgii walczyć o tytuł Mistrza Europy. Ostatecznie KS Flow Wrocław zajął 4. miejsce przegrywając w walce o medal z PUTI(Finlandia) 7–8.
Zawodnicy.
Aktywni zawodnicy.
Stan na 21.12.2021

</doc>
<doc id="5166514" url="https://pl.wikipedia.org/wiki?curid=5166514" title="Borowo (obwód Błagojewgrad)">
Borowo (obwód Błagojewgrad)

Borowo () – wieś w Bułgarii, w obwodzie Błagojewgrad, w gminie Goce Dełczew. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 1 021 mieszkańców.
Historia.
Do 1937 roku miejscowość nazywała się Czam cziflik. W latach 1937–1943 nazywała się Borowo, w 1943 przemianowano je na Gorno Borowo, a w 1944 przywrócono nazwę Borowo. Według statystyk Wasiła Kynczowa w końcowych latach XIX wieku we wsi żyło 65 Bułgarów, wszyscy chrześcijanie

</doc>
<doc id="5166517" url="https://pl.wikipedia.org/wiki?curid=5166517" title="Dragostin">
Dragostin

Dragostin () – wieś w Bułgarii, w obwodzie Błagojewgrad, w gminie Goce Dełczew. Miejscowość wyludniała, została usunięta.

</doc>
<doc id="5166519" url="https://pl.wikipedia.org/wiki?curid=5166519" title="Zaim cziflik">
Zaim cziflik

Zaim cziflik () – wieś w Bułgarii, w obwodzie Błagojewgrad, w gminie Goce Dełczew. Miejscowość wyludniała, została usunięta.

</doc>
<doc id="5166520" url="https://pl.wikipedia.org/wiki?curid=5166520" title="Tadeusz Janicki (dyplomata)">
Tadeusz Janicki (dyplomata)

Tadeusz Janicki (ur. 14 grudnia 1925 w Łodzi, zm. 5 października 2004 w Warszawie) – polski urzędnik i dyplomata; konsul generalny w Sztokholmie i Toronto (1976–1981) oraz ambasador w Kenii (1988–1992).
Życiorys.
Pracownik Ministerstwa Spraw Zagranicznych, gdzie pełnił m.in. funkcję dyrektora administracyjnego. Przebywał na placówkach w Moskwie, Dżakarcie, Sztokholmie (jako konsul generalny). Był pierwszym polskim konsulem generalnym w Toronto (1981–1985). Od 14 stycznia 1988 do 5 sierpnia 1992 pełnił funkcję ambasadora w Kenii.
Żonaty z Barbarą. Miał syna.

</doc>
<doc id="5166521" url="https://pl.wikipedia.org/wiki?curid=5166521" title="Sredna">
Sredna

Sredna () – wieś w Bułgarii, w obwodzie Błagojewgrad, w gminie Goce Dełczew. Miejscowość wyludniała, została usunięta w 2008.

</doc>
<doc id="5166525" url="https://pl.wikipedia.org/wiki?curid=5166525" title="Alessandro Pronzato">
Alessandro Pronzato

Alessandro Pronzato (ur. 26 czerwca 1932 w Valmacca, zm. 25 września 2018 w Lugano) – włoski ksiądz katolicki, autor wielu książek poświęconych duchowości.
Życiorys.
Ukończył seminarium duchowne w Casale Monferrato. Święcenia kapłańskie przyjął 29 czerwca 1956. Pracował jako nauczyciel i dziennikarz, współpracował z Radiem Maria i Radiem Watykańskim oraz tygodnikiem diecezjalnym "La Vita Casalese", w którym publikował artykuły sygnowane "dap". W 1964 z powodu choroby płuc musiał odbyć leczenie w sanatorium Pineta de Sortenna. Pozostał tam przez kolejne dwadzieścia lat, kierując miejscowym ośrodkiem rekolekcyjnym. Jako pisarz debiutował w 1965. Od grudnia 1986 mieszkał i pracował w diecezji Lugano, był kapelanem Casa Santa Maria w Savosie. 15 maja 2006 otrzymał tytuł kapelana jego Świątobliwości, a 18 września 2006 został inkardynowany do diecezji Lugano.
Opublikował ponad 120 książek, tłumaczonych na całym świecie. Najbardziej znaną były "Niewygodne Ewangelie" (wyd. 1965), które doczekało się ponad trzydziestu wydań i tłumaczeń na wiele języków. Książkę tę (oraz drugą " La nostra bocca si aprì al sorriso. Umorismo e fede" (wyd. po polsku jako "Humor i wiara. Anegdoty i historyjki") papież Franciszek podarował Fidelowi Castro podczas pielgrzymki na Kubę w 2015.

</doc>
<doc id="5166526" url="https://pl.wikipedia.org/wiki?curid=5166526" title="Księstwo wendyjskie">
Księstwo wendyjskie



</doc>
<doc id="5166529" url="https://pl.wikipedia.org/wiki?curid=5166529" title="KPN (przedsiębiorstwo)">
KPN (przedsiębiorstwo)



</doc>
<doc id="5166532" url="https://pl.wikipedia.org/wiki?curid=5166532" title="Elżbieta Kraska">
Elżbieta Kraska

Elżbieta Kraska (ur. 8 czerwca 1912 w Siemianowicach Śląskich, zm. 15 lutego 1987) – polska nauczycielka, posłanka na Sejm PRL IV kadencji.
Życiorys.
Uzyskała wykształcenie wyższe, ukończyła studia na Wydziale Filologii klasycznej i Neoklasycznej (ze specjalnością w językach francuskim i niemieckim) Uniwersytecie Jagiellońskim. Po studiach, do wybuchu II wojny światowej, pracowała jako nauczycielka łaciny, niemieckiego i historii w Janowie Lubelskim. W czasie okupacji wróciła do domu rodzinnego do Siemianowic Śląskich, początkowo pracując dorywczo jako korepetytorka, później jako nauczycielka w szkołach powszechnych powiatu rybnickiego i bielskiego. Po wyzwoleniu organizowała polskie szkolnictwo na Śląsku. Początkowo pełniła obowiązki dyrektor, jednocześnie ucząc w liceum w Siemianowicach Śląskich. Później uczyła w Gimnazjum i Liceum im. Kopernika w Katowicach, następnie w "jedenastolatce" (połączonej szkole podstawowej i liceum) w Katowicach, pełniąc obowiązki wicedyrektor i nauczycielki łaciny, francuskiego i historii. Równocześnie współorganizowała szkolnictwo średnie dla pracujących w Siemianowicach Śląskich i Katowicach. Kiedy utworzono Technikum Mechaniczne w Siemianowicach Śląskich, uczyła w nim języka polskiego, historii, a także została kierowniczką świetlicy. Po likwidacji tej placówki przeszła do nowo utworzonej zasadniczej szkoły zawodowej, w której objęła posadę nauczycielki języka polskiego.
W 1965 uzyskała mandat posła na Sejm PRL w okręgu Sosnowiec, zasiadała w Komisji Oświaty i Nauki.
Należała do Frontu Jedności Narodu, Polskiego Czerwonego Krzyża, Towarzystwa Przyjaciół Dzieci, Związku Nauczycielstwa Polskiego i Towarzystwa Rozwoju Ziem Zachodnich.
Została odznaczona Odznaką 1000-lecia Państwa Polskiego, Brązową i Srebrną odznaką PCK i odznaką TPD.

</doc>
<doc id="5166534" url="https://pl.wikipedia.org/wiki?curid=5166534" title="Miguel de Oliveira">
Miguel de Oliveira

Miguel de Oliveira (ur. 30 września 1947 w São Paulo, zm. 15 października 2021 tamże) – brazylijski pięściarz, w 1975 mistrz świata organizacji World Boxing Council (WBC) w wadze lekkośredniej.
Życiorys.
Urodził się 30 września 1947 w São Paulo w Brazylii. W 1968 przeszedł na zawodowstwo. 7 maja 1975 został mistrzem świata organizacji World Boxing Council w wadze lekkośredniej jednogłośną decyzją sędziów w walce przeciwko Jose Manuelowi Duranowi stoczonej na Stade Louis II w Monte Carlo w Monako. Stracił pas w swojej pierwszej obronie po przegranej walce z Elishą Obedem.
Zmarł 15 października 2021 na raka trzustki.

</doc>
<doc id="5166535" url="https://pl.wikipedia.org/wiki?curid=5166535" title="Luis Álvarez (łucznik)">
Luis Álvarez (łucznik)

Luis Álvarez (ur. 13 kwietnia 1991) – meksykański łucznik, brązowy medalista olimpijski z Tokio 2020, brązowy medalista mistrzostw panamerykańskich.

</doc>
<doc id="5166536" url="https://pl.wikipedia.org/wiki?curid=5166536" title="Dag-Inge Ulstein">
Dag-Inge Ulstein

Dag-Inge Ulstein (ur. 4 grudnia 1980) – norweski polityk i samorządowiec, parlamentarzysta, w latach 2019–2021 minister, działacz Chrześcijańskiej Partii Ludowej.
Życiorys.
Absolwent psychologii pracy i organizacji na Uniwersytecie w Bergen. Ukończył też teologię w kolegium nauczycielskim Norsk Lærerakademi. Z zawodu terapeuta rodzinny, pracował w społecznej organizacji kościelnej Stiftelsen Bergen Diakonissehjem. Zaangażował się w działalność polityczną w ramach partii chadeckiej. W 2011 zasiadł w radzie miejskiej w Bergen. Był członkiem miejskich władzy wykonawczych, odpowiadając za sprawy społeczne i mieszkaniowe (2013–2014), a później za finanse (2015–2018).
W 2017 został zastępcą poselskim. Deklarował się później jako zwolennik współpracy chadeków z Partią Pracy. W styczniu 2019 dołączył jednak do tworzonego przez ugrupowania centroprawicowe rządu Erny Solberg, obejmując stanowisko ministra współpracy rozwojowej. W wyborach z września 2021 uzyskał mandat deputowanego do Stortingu. W październiku tegoż roku zakończył pełnienie funkcji rządowej.
Wokalista chrześcijańskiej grupy popowej Elevate oraz wykonującego muzykę elektroniczną zespołu Electric City.

</doc>
<doc id="5166539" url="https://pl.wikipedia.org/wiki?curid=5166539" title="Adolf Svoboda">
Adolf Svoboda

Adolf Svoboda (ur. 16 czerwca 1900 w Chvalach, zm. 9 lutego 1969 w Pradze) – czechosłowacki polityk komunistyczny, burmistrz Pragi w latach 1954–1964.
Życiorys.
Pochodził z rodziny robotniczej ze wsi Chvaly (obecnie część Pragi). Już w młodości zaangażował się w działalność związkową i politykę, był aktywnym działaczem związku zawodowego metalowców, w 1921 był jednym z członków założycieli Komunistycznej Partii Czechosłowacji. Od 1929 pracował w spółdzielni Včela jako konserwator.
W pierwszych dniach okupacji Czechosłowacji został aresztowany przez gestapo i do 1945 przebywał w obozach koncentracyjnych. Po powrocie do Pragi brał udział w akcjach odbudowy stolicy. W 1945 został przewodniczącym obwodowego komitetu partii komunistycznej, a od sierpnia tego samego roku zasiadał w praskiej radzie narodowej. Był także członkiem Komitetu Centralnego Związku Przyjaźni Czechosłowacko-Radzieckiej. Od 1954 był sekretarzem komitetu miejskiego KSČ w Pradze, a następnie również członkiem Komitetu Centralnego Komunistycznej Partii Czechosłowacji. W latach 1954−1964 był także posłem do Zgromadzenia Narodowego.
Po przejściu na emeryturę burmistrza Pragi Václava Vacka, ten zarekomendował Svobodę na swojego następcę. 21 maja 1954 praska rada narodowa jednogłośnie wybrała go na nowego burmistrza. W 1964 zrezygnował z funkcji burmistrza i powrócił do pracy jako robotnik, do końca życia zasiadał jednak w radzie narodowej Pragi.

</doc>
<doc id="5166548" url="https://pl.wikipedia.org/wiki?curid=5166548" title="Nasdaq">
Nasdaq



</doc>
<doc id="5166549" url="https://pl.wikipedia.org/wiki?curid=5166549" title="Michael Pedersen">
Michael Pedersen

Michael „Mex” Pedersen (ur. 11 czerwca 1963 w Esbjergu) – duński piłkarz występujący na pozycji napastnika, trener piłkarski.
Życiorys.
Był juniorem Esbjerg fB. W 1982 roku został włączony do pierwszej drużyny. Zadebiutował w niej 12 kwietnia w spotkaniu przeciwko AGF. W 1985 roku został zawodnikiem Osasuny. W Primera División zadebiutował 26 stycznia 1986 roku w przegranym 0:2 meczu z Cádiz. W barwach hiszpańskiego klubu występował przez dwa lata, rozgrywając w tym czasie osiemnaście spotkań w Primera División. W 1987 powrócił do Esbjerg fB, gdzie występował przez kolejne trzy sezony. W 1989 roku przeszedł do Ikast FS. Zajął wówczas z klubem trzecie miejsce w 1. division, rok później spadając z ligi. W 1992 roku powrócił do Esbjerg fB. Ogółem zdobył dla tego klubu 161 goli. Karierę piłkarską zakończył w 1999 roku.
Po zakończeniu kariery zawodniczej pracował w Esbjerg fB, początkowo jako asystent trenera (2000), a w latach 2001–2011 jako trener juniorów. Następnie, do 2015 roku, ponownie pełnił funkcję asystenta. Od sierpnia do października 2015 roku był tymczasowym trenerem klubu, a jego zawodnicy wygrali wówczas trzy ligowe mecze na dziesięć rozegranych. W 2016 roku był szefem skautingu Esbjergu. W styczniu 2017 roku objął funkcję selekcjonera reprezentacji Danii U-16 i U-17, ponadto w 2017 i 2018 roku był asystentem selekcjonera w reprezentacji Danii U-18. W czerwcu 2018 roku zakończył pracę z reprezentacją U-17, a w marcu 2019 przestał być trenerem reprezentacji U-16. W latach 2019–2020 ponownie pracował z reprezentacją U-17. W lipcu 2020 roku został trenerem młodzieżówki Kolding IF.

</doc>
<doc id="5166550" url="https://pl.wikipedia.org/wiki?curid=5166550" title="Michael Mex Pedersen">
Michael Mex Pedersen



</doc>
<doc id="5166555" url="https://pl.wikipedia.org/wiki?curid=5166555" title="O2 (przedsiębiorstwo)">
O2 (przedsiębiorstwo)



</doc>
<doc id="5166557" url="https://pl.wikipedia.org/wiki?curid=5166557" title="Telefónica O2 Czech Republic">
Telefónica O2 Czech Republic



</doc>
<doc id="5166560" url="https://pl.wikipedia.org/wiki?curid=5166560" title="Piotr Alexewicz">
Piotr Alexewicz

Piotr Alexewicz (ur. 9 kwietnia 2000) – polski pianista. Laureat wielu konkursów, półfinalista XVIII Międzynarodowego Konkursu Pianistycznego im. Fryderyka Chopina w Warszawie (2021).
Student Akademii Muzycznej im. Karola Lipińskiego we Wrocławiu w klasie fortepianu prof. Pawła Zawadzkiego.
Występuje regularnie w kraju i za granicą, m.in. w Danii, Niemczech, Wielkiej Brytanii, Japonii, Słowacji, Rumunii, Chorwacji, Włoszech, Francji i Szwajcarii.

</doc>
<doc id="5166562" url="https://pl.wikipedia.org/wiki?curid=5166562" title="Shape of My Heart">
Shape of My Heart



</doc>
<doc id="5166563" url="https://pl.wikipedia.org/wiki?curid=5166563" title="Shape Of My Heart">
Shape Of My Heart



</doc>
<doc id="5166567" url="https://pl.wikipedia.org/wiki?curid=5166567" title="Shape of My Heart (singel)">
Shape of My Heart (singel)



</doc>
<doc id="5166568" url="https://pl.wikipedia.org/wiki?curid=5166568" title="Antoni Bądzkiewicz">
Antoni Bądzkiewicz

Antoni Bądzkiewicz (ur. ok. 1831, zm. 4 lipca 1893 w Warszawie) – polski pedagog i historyk literatury.
Życiorys.
Urodził się w rodzinie Kazimierza i jego żony Anny na Mińszczyźnie około 1831. Do szkół chodził w Mińsku. W 1849 rozpoczął naukę w Uniwersytecie Kijowskim początkowo na wydziale lekarskim, a następnie na wydziale filologicznym.
Po ukończeniu studiów przez kilka lat pracował jako guwerner, a następnie nauczał języka polskiego w gimnazjum wileńskim. W 1864 przeniósł się do Piotrkowa by po trzech latach osiąść w Warszawie. Wykładał w II Gimnazjum w Warszawie (zmienionym następnie na III) język polski i literaturą polską w języku polskim mimo że od 1868 wykładowym językiem był rosyjski. Wśród jego uczniów był m.in. Roman Dmowski. Nie chcąc poddać się naciskom rusyfikacji w szkole w 1882 podał się do dymisji. Przez następne kilka lat wykładał w Szkole Technicznej Drogi Żelaznej Warszawsko-Terespolskiej. Po przejęciu przez rząd kolei i zaprowadzeniu języka rosyjskiego jako jedynego obowiązującego, nauczał w szkole w W.Górskiego oraz dawał lekcje prywatne.
Obok pracy jako nauczyciel pisał i publikował artykuły o tematyce historycznej, pedagogicznej i literacko-krytycznej.
Zmarł w Warszawie 4 lipca 1893 i pochowany został na cmentarzu powązkowskim.

</doc>
<doc id="5166572" url="https://pl.wikipedia.org/wiki?curid=5166572" title="Besim Bokshi">
Besim Bokshi

Besim Bokshi (ur. 12 listopada 1930 w Gjakovie, zm. 16 sierpnia 2014 tamże) – kosowski pisarz, profesor na Uniwersytecie w Prisztinie oraz prezes Kosowskiej Akademii Nauk i Sztuki w latach 2008-2011, przewodniczący Socjaldemokratycznej Partii Kosowa.
Życiorys.
W 1959 roku ukończył albanologię na Uniwersytecie w Belgradzie, gdzie następnie kontynuował studia podyplomowe z językoznawstwa. W 1977 roku na Wydziale Filologicznym Uniwersytetu w Prisztinie obronił pracę doktorską dotyczącej formowania się fleksji języka albańskiego.
W gjakovskim gimnazjum pracował jako nauczyciel języka albańskiego, a w latach 1961-1963 był dyrektorem tego gimnazjum. W latach 1967-1973 był profesorem Wyższej Szkoły Pedagogicznej w Djakowicy w zakresie morfologii języka albańskiego. W tym czasie pracował przez osiem miesięcy w Instytucie Albanologicznym w Prisztinie.
Był członkiem Ligi Pisarzy Kosowa. Od 1996 r. był pełnoprawnym członkiem Akademii Nauk i Sztuk Kosowa. W latach 2002-2008 pełnił funkcję wiceprezesa tej akademii, a w latach 2008-2011 - prezesa.
Działalność polityczna.
W latach 1967-69 był posłem do Izby Oświatowej w Zgromadzeniu Federalnym Kosowa. W latach 1993-96 był przewodniczącym Socjaldemokratycznej Partii Kosowa.

</doc>
<doc id="5166575" url="https://pl.wikipedia.org/wiki?curid=5166575" title="Eva Gevorgyan">
Eva Gevorgyan



</doc>
<doc id="5166576" url="https://pl.wikipedia.org/wiki?curid=5166576" title="Kremlin Cup 2021 (mężczyźni)">
Kremlin Cup 2021 (mężczyźni)

Kremlin Cup 2021, właśc. VTB Kremlin Cup 2021 – tenisowy turniej ATP kategorii ATP Tour 250 w sezonie 2021 z cyklu Kremlin Cup rozgrywany w dniach 18–24 października 2021 roku w Moskwie na kortach twardych w hali o puli nagród wynoszącej 779 515 dolarów amerykańskich.

</doc>
<doc id="5166577" url="https://pl.wikipedia.org/wiki?curid=5166577" title="Międzynarodowy Puchar Piłkarski (1964/1965)">
Międzynarodowy Puchar Piłkarski (1964/1965)

Międzynarodowy Puchar Piłkarski 1964/1965 zwany także Pucharem Karla Rappana był 4. edycją piłkarskiego turnieju. Turniej zorganizowano z udziałem 44 drużyn. Zespoły zostały podzielone na jedenaście grup po cztery zespoły każda. Jedenastu zwycięzców grup awansowało do rundy pucharowej. Zwycięzcą turnieju została Polonia Bytom.
I runda.
Zgodnie z zasadą UEFA kluby, które brały udział w rozgrywkach UEFA, nie mogły brać udziału w żadnym innym turnieju, który wykraczał poza przerwę letnią. 
Z tego powodu wolny los otrzymały Malmö FF i DWS Amsterdam grające w Pucharze Europy Mistrzów Klubowych (1964/1965).
Pozostałe drużyny wzięły udział w losowaniu, aby dopełnić ósemkę ćwierćfinalistów. Trzy zespoły otrzymały wolny los Polonia Bytom, Hertha Berlin i SC Leipzig.
! colspan=5 style="background-color:cornsilk" | wolny los
Ćwierćfinał.
Malmö FF zostało wyeliminowane z europejskich pucharów już w rundzie wstępnej i dlatego mogło zagrać w ćwierćfinale. DWS Amsterdam został wykluczony z turnieju, ponieważ awansował do następnej rundy. Wolny los otrzymał Royal FC Liégeois.
! colspan=5 style="background-color:cornsilk" | wolny los

</doc>
<doc id="5166578" url="https://pl.wikipedia.org/wiki?curid=5166578" title="Sokolińscy">
Sokolińscy



</doc>
<doc id="5166579" url="https://pl.wikipedia.org/wiki?curid=5166579" title="Jan Górny (ksiądz)">
Jan Górny (ksiądz)



</doc>
<doc id="5166581" url="https://pl.wikipedia.org/wiki?curid=5166581" title="Nelson River">
Nelson River



</doc>
<doc id="5166584" url="https://pl.wikipedia.org/wiki?curid=5166584" title="Bow River">
Bow River



</doc>
<doc id="5166588" url="https://pl.wikipedia.org/wiki?curid=5166588" title="Medemia argun">
Medemia argun

Medemia argun (Mart.) Wurttenb. ex H.Wendl. – gatunek roślin z rodziny arekowatych, czyli palm ("Arecaceae"). Reprezentuje monotypowy rodzaj Medemia. Rośnie w oazach na Pustyni Nubijskiej w południowym Egipcie i północnym Sudanie. Najpierw odkryto owoce tego gatunku w latach 20. XIX wieku w grobowcach ze starożytnego Egiptu, gdzie znajdowały się wśród darów dla zmarłych, i nazwano je od odkrywcy (Giuseppe Passalacqua) – "Areca passalacquae". W 1837 palmy te odkryto w naturze i opisano jako "Hyphaene argun". W 1859 zorientowano się, że owoce z grobowców są identyczne z owocami palmy znanej wówczas tylko z Sudanu. W 1881 gatunek wyodrębniono do własnego rodzaju i opisano pod współcześnie obowiązującą nazwą. Ze względu na niewielkie zasoby, zasięg oraz niszczenie jego siedlisk jest to gatunek narażony na wymarcie.
Rozmieszczenie geograficzne.
Gatunek został odkryty w naturze w Wadi Delah w północnym Sudanie w 1837. Później odnajdowany był w tym kraju na pojedynczych stanowiskach, a w 1901 znaleziono go także w Egipcie. Stwierdzany był na stanowiskach z reguły w niewielkiej liczbie osobników i gdy po ostatnich obserwacjach w Egipcie w 1964, przez kolejne lata nie udawało się go odnaleźć, w latach 80. XX wieku uznano go nawet za gatunek wymarły w tym kraju. Odnaleziony został w latach 1995–96 ponownie w Wadi Delah oraz Wadi Shigrib w Sudanie, a niedługo później po drugiej stronie granicy przy oazie Dungul. Na początku XXI wieku odkryto kilka kolejnych jego lokalizacji w Egipcie i na jeszcze liczniejszych stanowiskach w Sudanie. Liczba miejsc występowania znacznie wzrosła po analizie zdjęć satelitarnych. W sumie cały zasięg gatunku obejmuje obszar około 100 tys. km², z czego na ok. 880 km² znajdują się stanowiska. Liczbę osobników szacowano w pierwszej dekadzie XXI wieku na 7,4 tysiąca, z czego tylko kilkadziesiąt rośnie w Egipcie. Na wielu stanowiskach występują pojedyncze rośliny. Najbardziej obfita populacja w północnym Sudanie liczyła w drugim dziesięcioleciu XXI wieku ok. tysiąca okazów.
Ze względu na częstą obecność owoców tego gatunku w starożytnych grobowcach egipskich, zakłada się, że gatunek 2,5 tysiąca lat temu był znacznie szerzej rozprzestrzeniony. Nazwa tej palmy ("Mama-n-Khanen") zidentyfikowana została w piśmie hieroglificznym, stąd m.in. wiadomo o uprawie 10 jej okazów w Tebach, w ogrodzie Enneni – jednego z urzędników z czasów XVIII dynastii.
Biologia i ekologia.
Palma ta rośnie na pustyniach, w miejscach, gdzie deszcz bywa, że nie pada przez kilka lat, a temperatury letnie przekraczają 40 °C, ale też takich, gdzie korzeniami może sięgnąć wód gruntowych. W efekcie spotykana jest zwykle w oazach i suchych dolinach (wadi). Opadające dojrzałe owoce gromadzą się pod palmami i mimo prażącego słońca – zachowują długo zdolność do kiełkowania. Są spożywane przez zwierzęta, ale główną rolę w ich rozprzestrzenianiu odgrywają prawdopodobnie ulewne deszcze i towarzyszące im wezbrania. Z kiełkującego nasiona rozwija się korzeń pierwotny osiągający nawet 3 m długości – od sięgnięcia przez niego do warstwy wodonośnej zależy dalszy rozwój rośliny.
Systematyka.
Gatunek "Medemia argun" reprezentuje monotypowy rodzaj "Medemia" . Rodzaj klasyfikowany jest jako jeden z kilku do podplemienia "Hyphaeninae" zaliczanego do plemienia "Corypheae" i podrodziny "Coryphoideae" w obrębie arekowatych "Arecaceae". W innych ujęciach (Dransfield i in. 2005) "Hyphaeninae" klasyfikowane są do plemienia "Borasseae".
Rodzaj "Medemia" jest blisko spokrewniony (siostrzany) względem rodzaju widlica "Hyphaene".
W niektórych ujęciach w obrębie rodzaju wyróżniane bywają dwa gatunki – "Medemia argun" i "M. abiadensis", które różnić ma wielkość owoców i zajmowane siedlisko.
Zastosowanie.
Palmy te są podobnie wszechstronnie wykorzystywane jak bardziej w ich zasięgu powszechne widlice "Hyphaene". Owoce są jadalne (przechowane dłuższy czas pod ziemią mają nabierać smaku podobnego do kokosów). Liście pozyskiwane są do wyplatania, także do wyrobu lin i sznurów. Kłodziny wykorzystywane są jako źródło surowca opałowego i służącego do budowy schronień.
Zagrożenia i ochrona.
Wobec rzadkości występowania i wątłych zasobów nawet ekstensywne użytkowanie palm czy akty wandalizmu (np. podłożenie ognia) stanowią istotne dla nich zagrożenie. Żadna z populacji nie występuje na obszarze poddanym ochronie. Największym zagrożeniem dla gatunku jest transformacja siedlisk i krajobrazu dokonująca się w północnym Sudanie, gdzie od początku XXI wieku rozwija się intensywnie górnictwo złota. Cały obszar występowania gatunku został podzielony na koncesje przyznane koncernom górniczym. Dodatkowo szacuje się, że w obszarze tym ok. miliona osób zajmuje się górnictwem prowadzonym na małą skalę. Poza bezpośrednim zniszczeniem powierzchni ziemi skutkiem górnictwa jest dramatyczne pogorszenie warunków wodnych i zatrucie wody. Nieliczne na terenach pustynnych rośliny drzewiaste, w tym palmy, służą jako źródło opału, surowca do budowy schronień.
"Medemia argun" traktowana jest jako gatunek sztandarowy działań ochronnych wobec ginących roślin i zwierząt związanych z oazami nubijskimi. Największe stanowisko w Egipcie postulowane jest do objęcia ochroną.
Nieliczne okazy tego gatunku znajdują się w uprawie w kolekcjach botanicznych i ogrodach, podejmowane są próby jego namnażania.

</doc>
<doc id="5166589" url="https://pl.wikipedia.org/wiki?curid=5166589" title="Medemia">
Medemia



</doc>
<doc id="5166591" url="https://pl.wikipedia.org/wiki?curid=5166591" title="Mario Zagari">
Mario Zagari

Mario Zagari (ur. 14 września 1913 w Mediolanie, zm. 29 lutego 1996 w Rzymie) – włoski polityk i dziennikarz, członek Izby Deputowanych i poseł do Parlamentu Europejskiego I i II kadencji, od 1970 do 1972 minister handlu zagranicznego, od 1973 do 1974 minister sprawiedliwości.
Życiorys.
Ukończył studia prawnicze na Uniwersytecie Mediolańskim, kształcił się w zakresie ekonomii politycznej na Uniwersytecie Humboldtów w Berlinie. Uczestniczył w II wojnie światowej jako oficer na froncie europejskim, od 1943 działał organizacji ruchu oporu Comitato di Liberazione Nazionale. Został aresztowany, po ucieczce z więzienia ukrywał się i działał w partyzantce antynazistowskiej. Zawodowo pracował jako dziennikarz, był redaktorem naczelnym dziennika „Giustizia” i czasopisma „L'Italia Socialista”. W latach 70. i 80. przewodniczył włoskiemu oddziałowi Ruchu Europejskiego, lobbującego na rzecz federalizacji Unii Europejskiej. Opublikował także dwie książki.
Po wojnie zaangażowany w partie lewicowe i ruch antystalinistyczny. Działał kolejno we Włoskiej Partii Socjalistycznej, Włoskiej Socjalistycznej Partii Pracowników (od 1947), Partii Jedności Socjalistycznej (od 1949, jako jej sekretarz), Włoskim Ruchu Jedności Socjalistycznej (od 1958) i od 1959 ponownie we Włoskiej Partii Socjalistycznej (PSI). W latach 1946–1948 członek Zgromadzenia Konstytucyjnego, w latach 1948–1953 i 1963–1979 członek Izby Deputowanych. Od 1962 był także radnym miejskim w Rzymie. Od 1964 do 1969 sekretarz stanu w resorcie spraw zagranicznych, od marca 1970 do lutego 1972 minister handlu zagranicznego w rządach Emiliano Colombo i Mariano Rumora, od lipca 1973 do listopada 1974 minister sprawiedliwości w dwóch rządach Rumora. Od 1969 do 1973 i od 1976 do 1989 był posłem do Parlamentu Europejskiego, w 1979 i 1984 wybierano go w wyborach powszechnych. Przystąpił do frakcji socjalistycznej. W 1979 ubiegał się o fotel przewodniczącego PE (przegrał z Simone Veil), od 1979 do 1982 był wiceprzewodniczącym tego gremium. W 1994 po rozwiązaniu PSI przystąpił do Federacji Pracy.
Odznaczony Krzyżem Zasługi Wojennej oraz odznaczeniem partyzanckim.

</doc>
<doc id="5166595" url="https://pl.wikipedia.org/wiki?curid=5166595" title="Drucki Sokoliński">
Drucki Sokoliński

Drucki Sokoliński – polski herb książęcy, odmiana herbu Druck. Herb własny rodziny Sokolińskich.
Opis herbu.
Opis współczesny.
Opis skonstruowany współcześnie brzmi następująco:
"Na tarczy podzielonej w słup, I pole błękitne, II pole czerwone, pośrodku miecz również w słup, po jego bokach cztery złote księżyce po dwa z każdej strony narożami do siebie tworzące okręgi."
"Całość otacza płaszcz heraldyczny, podbity gronostajem."
"Płaszcz zwieńcza mitra książęca."
Geneza.
Herb Drucki Sokoliński jest odmianą herbu Druck i przynależy potomkom kniaziów Druckich, czyli Druckim Sokolińskim, pochodzącym wspólnie z Druckimi-Konoplami z miejscowości Sokolnia (zlokalizowanej w pobliżu Drucka). Protoplasta Sokolińskich; Semen Fedorowicz Drucki oraz protoplasta Konoplów; Fedor Fedorowicz Konopla Drucki byli braćmi, którzy w XV w. wspólnie władali Sokolnią – jak można wywnioskować z dokumentów, na których podpisywali się jako "kniaziowie Sokolińscy" (czyli pochodzący z Sokolni). Druccy mają wywodzić się od legendarnego Ruryka, prawdopodobnie z kniaziów połockich.
Herbowni.
Informacje na temat herbownych w artykule sporządzone zostały na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełne listy herbownych nie są dziś możliwe do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich)'. Nazwisko znajdujące się w artykule pochodzi z "Herbarza polskiego," Tadeusza Gajla'. Występowanie danego nazwiska w artykule nie musi oznaczać, że konkretna rodzina pieczętowała się herbem Drucki-Sokoliński. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Herb Drucki-Sokoliński jest herbem własnym, wiec do jego używania uprawniona jest zaledwie jedna rodzina: Sokolińscy"".

</doc>
<doc id="5166596" url="https://pl.wikipedia.org/wiki?curid=5166596" title="Sobór Zmartwychwstania Pańskiego">
Sobór Zmartwychwstania Pańskiego



</doc>
<doc id="5166597" url="https://pl.wikipedia.org/wiki?curid=5166597" title="Hrabstwa Szkocji">
Hrabstwa Szkocji

Hrabstwa Szkocji ( lub ) – dawne jednostki podziału terytorialnego Szkocji, istniejące co najmniej od XII wieku do 1975 roku.
Koncepcja podziału terytorium na hrabstwa przybyła z Anglii, gdzie hrabstwa ustanowione zostały przez Normanów, wkrótce po podboju tego kraju w 1066 roku. Pierwsze hrabstwa w Szkocji utworzone zostały w okresie panowania Dawida I (1124–1153), w południowo-wschodniej części kraju. Większość hrabstw uformowana została do XIII wieku, choć ostatnie, na północno-zachodnich peryferiach kraju, powstały dopiero w XVII wieku. Pierwotnie pełniły one głównie funkcję sądowniczą, jako obszary jurysdykcji szeryfa, który reprezentował na danym terenie monarchę, nazywane szeryfowstwami ("sheriffdoms"). Z czasem hrabstwa nabyły funkcję administracyjną. W połowie XIX wieku granice hrabstw i szeryfowstw przestały się pokrywać.
Hrabstwa przetrwały do 1975 roku w zasadniczo niezmienionych granicach. W 1891 roku dokonano niewielkich korekt granic, likwidując większość ekslaw i enklaw. Szczególnie rozczłonkowane hrabstwo Cromartyshire połączono z Ross-shire, tworząc nowe hrabstwo Ross and Cromarty. Tym samym liczba hrabstw zmniejszyła się z 34 do 33.
Hrabstwa przestały istnieć w 1975 roku, kiedy to w wyniku reformy administracyjnej zastąpione zostały przez dwustopniowy podział na regiony ("regions") i dystrykty ("districts"). W 1996 roku kolejna reforma administracyjna wprowadziła nowy podział na „obszary rady lokalnej” ("council areas"). Współcześnie termin „hrabstwo” ("county") bywa używany w odniesieniu do tych ostatnich.
Lista hrabstw.
Po 1894 roku miasta Aberdeen, Dundee, Edynburg i Glasgow uzyskały status "county of city" („hrabstwo miasta”), który nadawał im kompetencje zbliżone do hrabstw.

</doc>
<doc id="5166598" url="https://pl.wikipedia.org/wiki?curid=5166598" title="Przymiar rysunkowy">
Przymiar rysunkowy



</doc>
<doc id="5166599" url="https://pl.wikipedia.org/wiki?curid=5166599" title="Zbrodnia w Szumowie">
Zbrodnia w Szumowie

Zbrodnia w Szumowie – masowe mordy dokonywane przez Niemców w sierpniu 1941 na ludności żydowskiej z Szumowa, Kosewa, Lubotynia, Andrzejewa, Zarąb Kościelnych oraz Zambrowa.
Zginęło około 1500 Żydów. Zbrodni dokonano w lesie Rząśnik i lesie zwanym Klonowo niedaleko Szumowa. Do pogrzebania zwłok wykorzystano wykopane przez wojska radzieckie doły przygotowane do budowy bunkrów.
W pierwszych dniach sierpnia 1941 Niemcy wysiedlili wszystkich Żydów Andrzejewa. Chorych, starców i dzieci polecono miejscowym rolnikom przewieźć furmankami, zaś sprawni fizycznie zostali popędzeni w kolumnie do Szumowa. Przed posterunkiem żandarmerii w Szumowie (budynek plebanii) zgromadzono również Żydów z Lubotynia (ok. 60 osób) i Paproci (ok. 100 osób). Zgromadzono ok. 230 osób. Niemcy po ograbieniu z biżuterii, pieniędzy i innych wartościowych rzeczy popędzili Żydów do pobliskiego lasu Rząśnik. Tu, nad wcześniej przygotowanymi dołami, wszyscy Żydzi zostali zamordowani.
Kilka dni później SS-mani przypędzili około 700 młodych Żydów i Żydówek z Zambrowa, po czym rozstrzelali nad znajdującymi się w lesie umocnieniami porosyjskimi. Mieszkańcy Szumowa po egzekucji otrzymali polecenie zasypania zwłok ziemią.
Oddziałowa Komisja Ścigania Zbrodni Przeciwko Narodowi Polskiemu zawiesiła we wrześniu 2012 roku śledztwo w sprawie zbrodni w lesie Rząśnik koło Szumowa.

</doc>
<doc id="5166603" url="https://pl.wikipedia.org/wiki?curid=5166603" title="Oroczon 1-j">
Oroczon 1-j

Oroczon 1-j (ros. Орочён 1-й), Oroczen 1-j (jak. Орочен 1-й) – wieś w Rosji, w Jakucji na obszarze rejonu ałdańskiego.
Historia.
Wieś założona w 1927. Leży nad rzeką Orto-Sała. Przez wieś przebiega Magistrala Amursko-Jakucka.
Około 5 km na północ od wsi Oroczon 1-j (Pierwszy Oroczen) leży wieś Oroczon 2-j (Drugi Oroczen). Obie wsie połączyła droga.
We wsi przed 1940 powstał szpital.
W myśl ustawy Republiki Sacha (Jakucji) z 30 listopada 2004 wieś została włączona do utworzonego podmiotu miejskiego „Osiedla Miejskiego Leninskij”.

</doc>
<doc id="5166604" url="https://pl.wikipedia.org/wiki?curid=5166604" title="Oroczon 2-j">
Oroczon 2-j

Oroczon 2-j (ros. Орочён 2-й), Oroczen 2-j (jak. Орочен 2-й) – wieś w Rosji, w Jakucji na obszarze rejonu ałdańskiego.
Historia.
Leży nad rzeką Orto-Sała. Przez wieś przebiega Magistrala Amursko-Jakucka.
W przeszłości miejscowość stanowiła ośrodek wydobycia złota. Podczas II wojny światowej w miejscowości przebywali Polacy deportowani z Polski. Funkcjonowały tam wtedy dom inwalidów ("de facto" dom starców) oraz internat dla młodzieży polskiej, działający pod egidą ambasady RP w Moskwie, mającej przedstawicielstwo w pobliskim Ałdanie.
Według wersji geografa Tadeusza Hoffa z 1999, bazującego na "Wielki Atlasie Świata" (1962, wyd. STWP) nazwa miejscowości była wymawiana "Wtaroj Oraczon" (ros. "Второй Орочён", tłum. pol. "Drugi Oroczen").
Około 5 km na południe od wsi Oroczon 2-j (Drugi Oroczen) leży wieś Oroczon 1-j (Pierwszy Oroczen). Obie wsie połączyła droga.
W myśl ustawy Republiki Sacha (Jakucji) z 30 listopada 2004 wieś została włączona do utworzonego podmiotu miejskiego „Osiedla Miejskiego Miasto Ałdan”.

</doc>
<doc id="5166607" url="https://pl.wikipedia.org/wiki?curid=5166607" title="Puchar Wysp Owczych w piłce nożnej (1987)">
Puchar Wysp Owczych w piłce nożnej (1987)

Puchar Wysp Owczych w piłce nożnej mężczyzn 1987 (far. "Løgmanssteypið") – 41. edycja rozgrywek mających na celu wyłonienie zdobywcy Pucharu Wysp Owczych. Tytułu bronił klub NSÍ Runavík, a przejął go HB Tórshavn.
Uczestnicy.
W Pucharze Wysp Owczych wzięły udział drużyny ze wszystkich poziomów ligowych na archipelagu.
Runda wstępna.
Objaśnienia:

</doc>
<doc id="5166612" url="https://pl.wikipedia.org/wiki?curid=5166612" title="Khairul Anuar Mohamad">
Khairul Anuar Mohamad

Khairul Anuar Mohamad (ur. 22 września 1991) – malajski łucznik, wicemistrz świata, trzykrotny olimpijczyk.
Pierwszy reprezentant Malezji, który zdobył medal mistrzostw świata w łucznictwie.

</doc>
<doc id="5166614" url="https://pl.wikipedia.org/wiki?curid=5166614" title="Antoni Radoński">
Antoni Radoński



</doc>
<doc id="5166615" url="https://pl.wikipedia.org/wiki?curid=5166615" title="TSX 300">
TSX 300



</doc>
<doc id="5166624" url="https://pl.wikipedia.org/wiki?curid=5166624" title="Bolesław Książek">
Bolesław Książek

Bolesław Książek (zm. 12 maja 1943 w Dębem Wielkim) – polski rolnik zamordowany za pomoc okazaną żydowskiemu chłopcu Idelowi podczas okupacji niemieckiej. Uhonorowany przez minister kultury, dziedzictwa narodowego i sportu Magdalenę Gawin w ramach projektu Instytutu Pileckiego "Zawołani po imieniu."
Historia.
Bolesław Książek mieszkał razem z żoną Aleksandrą Książek w gospodarstwie rolnym położonym przy lesie na pograniczu wsi Cezarów i Olesin w okolicy Mińska Mazowieckiego. W 1941 r. wracając wozem konnym z Warszawy do domu spotkał zbiegłego z warszawskiego getta żydowskiego chłopca o imieniu Idel, którego przygarnął. Książek opiekował się Idelem przez niespełna dwa lata. Ze względu na pojawiające się ostrzeżenia ze strony rodziny na temat represji, jakie mogą spotkać za ukrywanie Żyda, chłopiec przebywał w domu Książków tylko za dnia, natomiast nocował w stodole gospodarstwa. Wskutek donosu 12 maja 1943 r. została zorganizowana obława na gospodarstwo. Po brutalnym pobiciu przez niemieckich żandarmów Książek został wyciągnięty na podwórze, a jego żonę poproszono o przyniesienie postronka. W obawie przed śmiercią kobieta zdołała uciec przez okno domu. Podczas przeszukiwania gospodarstwa została znaleziono kryjówka Idela. Książek i ukrywany przez niego chłopiec zostali przepędzeni w stronę lasu i zamordowani w odległości ok. 1 km od gospodarstwa. Książek został pochowany na pobliskim cmentarzu w Dębem Wielkim za zgodą Niemców, w kwaterze nr 594. Jednak ciało Idela nie zostało pochowane. 
Upamiętnienie.
25 czerwca 2021 r. w Cezarowie miało miejsce odsłonięcie przez min. Magdalenę Gawin tablicy upamiętniającej Bolesława Książka i Idela, któremu udzielał on pomocy podczas okupacji niemieckiej. Wydarzenie było zorganizowane w ramach projektu "Zawołani po imieniu" przez Instytut Pileckiego.

</doc>
<doc id="5166625" url="https://pl.wikipedia.org/wiki?curid=5166625" title="Sport żydowski na ziemiach polskich">
Sport żydowski na ziemiach polskich

Sport żydowski na ziemiach polskich – historia życia sportowego społeczności żydowskiej, jak i osób pochodzenia żydowskiego na ziemiach polskich od początków związanych z narodzinami ruchu syjonistycznego, po współczesność.
Początki.
Na świecie.
Początki sportu żydowskiego były złożone. Judaizm i cała żydowska tradycja odrzucały grecko-rzymską zasadę „zdrowego ducha w zdrowym ciele”, a gimnazjony i stadiony sportowe były postrzegane jako miejsce zgorszenia. Tradycja prymatu ducha nad ciałem przetrwała w żydowskiej diasporze niemal do końca XIX wieku. Dopiero wówczas asymilujące się wielkomiejskie środowiska żydowskie przejęły wśród innych wzorców kulturowych także modę na pielęgnowanie kultury fizycznej i sportu, szczególnie gimnastyki. Jednak prawdziwy przełom nastąpił wraz z narodzinami ruchu syjonistycznego. Na II Kongresie Syjonistycznym w 1898 roku jeden z twórców tego ruchu lekarz i publicysta Max Nordau ukuł termin „muskularnego judaizmu”, który od tego czasu stał się jednym z filarów syjonistycznej ideologii. W tymże roku w Niemczech założono pierwsze żydowskie towarzystwo gimnastyczne o nazwie Bar Kochba, a pięć lat później powstała organizacja sportowa Judishe Turnershaft (Żydowski Związek Gimnastyczny), która została pierwowzorem założonego w 1921 roku Wszechświatowego Związku Makabi. Związek powstał podczas XII Kongresu Syjonistycznego w Karlowych Warach, w którym uczestniczyła polska delegacja. Nazwa nawiązywała do postaci Judy Machabeusza, przywódcy żydowskiego powstania w II wieku p.n.e. Paradoksem jest, że Machabeusze, jak nazwano założoną przez Judę dynastię, na gruncie żydowskiej tradycji sprzeciwiali się udziałowi w wydarzeniach sportowych, które były ważnym elementem hellenizacji.
Na ziemiach polskich.
Pierwszy żydowski klub sportowy na ziemiach polskich powstał w ostatnich latach XIX w. w Bielsku, następny w 1901 roku we Lwowie. Lwowski klub założony przez inżyniera Zinna przyjął nazwę Dror. Próby zakładania żydowskich klubów sportowych w cesarstwie rosyjskimi skończyły się niepowodzeniem: zakładania klubów zakazano, a ich działaczy zesłano na Syberię. Pierwsze żydowskie kluby sportowe w Warszawie powstały po wycofaniu się Rosjan w 1915 roku.
W tamtym czasie kluby sportowe, nie tylko żydowskie, prowadziły obok sportowej, także szeroką działalność społeczną, kulturalną i wychowawczą. Przy klubach tworzono orkiestry, kółka dramatyczne, czytelnie. Działalność sportowa obejmowała jednak stosunkowo niewielki odłam społeczności żydowskiej.
Społeczność żydowska na ziemiach polskich była bardzo zróżnicowana pod względem społecznym i politycznym, co znalazło odbicie w różnorodności organizacji sportowych. Kluby związane z głównym nurtem syjonistycznym utworzyły sieć klubów Makabi. Syjoniści lewicowi założyli związek Hapoel (Robotnik). Jeszcze bardziej lewicowy odłam to syjonistyczne kluby o nazwie Gwiazda, związane z Poalej Syjon – Lewicą. Bund, czyli Żydowska Socjalistyczna Partia Polski Litwy i Rosji, stworzyła sieć klubów Jutrzenka, czyli Morgenstern. Rywalizacja między klubami żydowskimi była ostra, często ostrzejsza niż między klubami polskimi. W Krakowie Jutrzenka blisko współpracowała z demokratyczną, wielonarodowościową Cracovią, Makabi z bardziej narodowo zorientowaną Wisłą. Kluby te założone zostały w tym samym okresie: Makabi w 1909 roku, a Jutrzenka w 1910. W tym samym okresie powstał we Lwowie Żydowski Klub Sportowy Hasmonea.
W latach 30. polski Związek Makabi zrzeszał około 190 lub 250 klubów z 30 tys. członków, a międzynarodowy liczył 200 tys.członków, Hapoel i Morgenstern miały około 100 klubów, a Gwiazda 44 kluby.
Żydowscy sportowcy II Rzeczypospolitej.
W kraju.
W II Rzeczypospolitej żydowscy sportowcy zdobyli 34 indywidualne rekordy Polski i 84 tytułów mistrza kraju. Popularność sportu w środowiskach żydowskich nie była jedynie owocem ideologii syjonistycznej czy socjalistycznej. Sport był sposobem na społeczny awans, na wyrwanie się z biedy i wykluczenia.
Wielką popularnością cieszył się bokser Szapsel Rotholc z Gwiazdy Warszawa, mistrz Polski z 1933 roku i brązowy medalista mistrzostw Europy. Wielokrotnym reprezentantem Polski w tenisie był Ernest Wittmann z warszawskiej Legii, zapamiętany zwłaszcza z meczu z królem Szwecji Gustawem V. Siedmiokrotnym mistrzem Polski seniorów w biegach narciarskich, w skokach i w kombinacji był zakopiańczyk Henryk Mückenbrunn. W Tatrach zasłynął z brawurowych zjazdów ze stromych stoków, w Chamonix, gdzie zamieszkał pod koniec lat 20. XX w. był przewodnikiem oraz instruktorem narciarskim. Wydał także podręcznik nauki jazdy na nartach.
Dużą popularnością wśród sportowców żydowskiego pochodzenia cieszył się tenis stołowy, po części ze względu na małą przestrzeń, której wymagał (żydowskie kluby sportowe często zmagały się z ograniczoną przestrzenią). 40% klubów tenisa stołowego w Polsce było żydowskich, do tego wszyscy laureaci tytułu mistrza Polski w grze mężczyzn do II wojny światowej miało żydowskie korzenie. Do najważniejszych sportowców tego okresu należeli Alojzy Ehrlich oraz Emil Schiff.
Ośmiokrotną mistrzynią Polski była Maryla Freiwald z Makabi Kraków (bieg przez płotki, skok w dal), która w latach 20. należała do najbardziej utytułowanych lekkoatletów w Polsce i piętnastokrotnie reprezentowała kraj za granicą. Mistrzyniami Polski były Helena Bersohn (dysk) i Eugenia Frydman (skoki do wody).
Żydowscy sportowcy często startowali w barwach klubów polskich. Jednym z założycieli Cracovii był bramkarz Józef Lustgarten, późniejszy działacz sportowy, współautor statutu Polskiego Związku Piłki Nożnej. W Cracovii grali reprezentanci Polski: Ludwik Gintel i Leon Sperling. Barwy Legii reprezentował mistrz Polski na 400 m. stylem dowolnym Lejzor Szrajbman.
Na arenie międzynarodowej.
W okresie międzywojennym sportowcy żydowskiego pochodzenia przeszło 120 razy reprezentowali Polskę na arenie międzynarodowej. Pierwszego gola w historii dla reprezentacji Polski w meczu z reprezentacją Szwecji zdobył Józef Klotz z Jutrzenki Kraków. W tym meczu Polskę reprezentował też drugi gracz żydowski Leon Sperling z Cracovii.
Sportem, w którym Polacy żydowskiego pochodzenia stanowili czołówkę światową były szachy. W 1930 roku na olimpiadzie szachowej w Hamburgu polska drużyna w składzie Akiba Rubinstein, Ksawery Tartakower, Dawid Przepiórka, Paulin Frydman i Kazimierz Makarczyk (jedyny w ekipie nie był Żydem) zdobyła złoty medal. Dzięki grze szachiści (poza Dawidem Przepiórką), przeżyli II wojnę światową: latem 1939 roku gościli na mistrzostwach świata w Argentynie, dzięki czemu ocaleli.
Choć w 1920 roku Polska musiała odwołać swój udział w pierwszych powojennych igrzyskach olimpijskich w Antwerpii ze względu na trwającą wojnę polsko-bolszewicką, ale już podczas Letnich Igrzysk w Paryżu wystąpili Ludwik Gintel, Leon Sperling i szermierz Alfred Ader. W następnych latach na igrzyskach Polskę reprezentowali m.in. Lejzor Szrajbman, Szapsel Rotholc i Roman Kantor.
Według niektórych źródeł, rekordzistka świata w rzucie dyskiem, brązowa medalistka z Letnich Igrzysk Olimpijskich w Los Angeles i srebrna z igrzysk w Berlinie Jadwiga Wajsówna posiadała żydowskie korzenie, jednak inne źródła temu zaprzeczają.
Olimpiady Machabejskie.
Ruch syjonistyczny przez wiele lat zabiegał o możliwość udziału w igrzyskach olimpijskich sportowców żydowskich pod własną flagą, jednak starania nie przyniosły rezultatu. W tej sytuacji Światowy Związek Makabi postanowił zorganizować własne igrzyska. Pierwsza Olimpiada Machabejska, zwana Makabiadą, odbyła się w Tel Awiwie między 28 marca i 6 kwietnia 1932 roku. Wzięło w niej udział 390 sportowców z 18 krajów. 66-osobowa ekipa z Polski odniosła zdecydowane zwycięstwo zdobywając 368 punktów. Dla porównania Austria (druga) zdobyła 281 punktów, a trzecia ekipa z USA 272 punkty. W swoich konkurencjach zwycięstwa odniosło czterech bokserów (J. Urkiewicz, G. Borensztejn, M. Birenzweig i S. Finkelszein-Finn), Helena Bersohn w rzucie dyskiem (także druga w pchnięciu kulą) i Natan Grynberg (gimnastyka). Pierwsze miejsce zajęła też sztafeta kobiet 4x100 m (w składzie Maryla Freiwald, Helena Gottlieb, Anda Metzendorf i Franka Turecka) oraz drużyna piłki nożnej. Maryla Freiwald zajęła drugą lokatę w skoku w dal i w lekkoatletycznym trójboju, oraz trzecią w skoku wzwyż, Gustawa Berliner drugie miejsce w rzucie dyskiem, Anda Metzendorf drugie miejsce w skoku w dal,
Polsce powierzono organizację pierwszej Zimowej Olimpiady Machabejskiej, która odbyła się w lutym 1933 roku w Zakopanem. W otwarciu wzięło udział ok. 5–6 tys. widzów, a zmagania relacjonowało kilkudziesięciu dziennikarzy, w tym reporterów „Berliner Tageblatt”, „Prager Presse”, „The New York Times” i „Chicago Tribune”. Zwycięstwo przypadło reprezentacji Polski. Obok ekipy polskiej, najliczniejszą była ekipa czechosłowacka, która zajęła drugie miejsce w klasyfikacji końcowej. Zwycięstwa w swoich konkurencjach zdobyli Izaak Wahrenhaupt w biegu narciarskim na 18 km, Lidia Szwarcbard w biegu na 8 km, Maksymilian i Regina Enkerowie w saneczkarstwie, Henryk Mückenbrunn w biegu zjazdowym, oraz sztafeta kobiet (3 × 5 km).
Druga Makabiada odbyła się w 1935 roku. W zawodach wzięło udział 1250 sportowców z 28 krajów. Choć igrzyska przygotowano z wielkim rozmachem – przebudowano stadion piłkarski, zbudowano pierwszy w Palestynie basen olimpijski – igrzyska odbywały się w cieniu wydarzeń politycznych. Delegacja z Niemiec, która przybyła do Palestyny mimo zakazu hitlerowskich władz, odmówiła maszerowania pod hitlerowska flagą. Wielu sportowców z Europy postanowiło pozostać w Palestynie. Tak zrobiła reprezentacja Bułgarii, do której nawet dołączyła towarzysząca sportowcom orkiestra. Spośród niemal stuosobowej ekipy polskiej w Palestynie zostało 30 sportowców i sportsmenek, wśród nich zdobywczyni 2 złotych (80 m przez płotki, pięciobój), dwóch srebrnych (skok w dal, 800 metrów) i jednego brązowego (60 metrów) Maryla Freiwald, zdobywczyni srebrnego medalu na 200 metrów i brązowego medalu w skoku w dal Helena Gottlieb, zdobywczyni dwóch srebrnych medali (pchnięcie kulą i pięciobój) Sonia Lewin, a także Anda Metzendorf. Mimo sukcesów Maryli Freiwald, a także ośmiu innych zwycięstw (m.in. Bella Hornstein zwyciężyła w biegu na 800 metrów), drużyna polska zajęła piąte miejsce. Pierwsze miejsca w rankingu zdobyła Austria (399), Niemcy (375.5), Palestyna (360.5).
Planowana na 1938 rok Trzecia Makabiada nie odbyła się ze względu na sytuację polityczną w Europie i arabskie powstanie w Palestynie. Odbyła się jednak II zimowa Makabiada w Bańskiej Bystrzycy. Uczestniczyli w niej zawodnicy z 11 krajów i z Wolnego Miasta Gdańska. Ekipa polska nie punktowała wysoko, a jedyne zwycięstwo przypadło w udziale Izaakowi Wahrenhauptowi.
Żydowski sport i polityka w II Rzeczypospolitej.
Przez większość okresu międzywojennego sport był obszarem, w którym antysemickie postawy były stosunkowo rzadkie. Zaczęło się to zmieniać po śmierci Józefa Piłsudskiego w 1935 roku. Wprawdzie nowa konstytucja nadal zapewniała pełną wolność i równość wszystkim obywatelom, a sanacyjna większość w sejmie odrzucała próby wprowadzania jawnie antysemickich ustaw (wyjątkiem była ustawa o uboju rytualnym), jednak klimat życia społecznego wyraźnie się zmieniał. Radykalne organizacje organizowały bojówki, dochodziło do zamieszek. Na wyższych uczelniach niektórzy rektorzy pod naciskiem radykalnych organizacji nacjonalistycznych godzili się na wprowadzanie gett ławkowych, ograniczano także nabór żydowskich studentów.
Zmieniająca się sytuacja w kraju wpłynęła także na życie sportowe. W 1937 roku nie wydano zgody na wyjazd trzystu członkom Jutrzenki, którzy chcieli wyjechać na zawody do Antwerpii. Mnożyły się głosy wzywające do wprowadzenia „aryjskich paragrafów” w poszczególnych związkach sportowych. Postulaty te zdecydowanie odrzucała najwyższa władza sportowa w Polsce, czyli Związek Polskich Związków Sportowych. W przyjętej w lutym 1938 roku uchwale znalazł się zapis: „Zarząd ZPZS poleca niezwłoczne unieważnienie (…) wszelkich uchwał wykluczających organizacje mniejszościowe”. Związek apelował także do podległych sobie organizacji sportowych, aby „nie eliminować z życia organizacyjnego prawdziwie wartościowych i wypróbowanych jednostek pochodzenia niepolskiego”.
Pomimo jednoznacznego stanowiska władz, nie ustawano w próbach wprowadzenia ograniczeń. Podczas obraz PZPN w 1938 roku za wprowadzeniem wykluczających przepisów wnioskowała Warta Poznań, przy wsparciu Wisły Kraków i AKS Chorzów. Tej postawie sprzeciwiała się Cracovia, Pogoń Lwów i ŁKS. Idea wprowadzenia ograniczeń w końcu upadła.
Za swą postawę Cracovia zaczęła napotykać trudności. W 1937 roku drużyna zdobyła mistrzostwo Polski, lecz następnym roku sędziowie sprawili, że Cracovia zaczęła seryjnie przegrywać z czystymi rasowo klubami: 1:7 z Wartą Poznań, 1:5 z AKS Chorzów. Do największego skandalu doszło podczas meczu z Polonią, który Cracovia, mimo stronniczego sędziowania, wygrała 3:2. Sędzia złożył oświadczenie, że sędziował źle, ponieważ był niedysponowany i PZPN, w którym przewagę mieli narodowo nastawieni działacze, nakazał powtórzenie meczu. Za drugim razem Cracovia przegrała. Finalnie klub skończył rozgrywki na ósmym miejscu w tabeli.
II wojna światowa i okres powojenny.
II wojnę światową przeżyło niewielu żydowskich sportowców. Ocaleli ci, którzy znaleźli się za granicą, np. w Izraelu Helena Bersohn, czy piłkarz Cracovii Ludwik Gintel, we Francji Henryk Mückenbrunn, a w łagrach Józef Lustgarten. Wojnę przeżył także służący w policji żydowskiej Szapsel Rotholc.
Po wojnie nie udało się odbudować żydowskiego sportu. Choć w latach 1946–1950 wznowiono działalność klubów Gwiazda, Morgensztern, Hapoel i Makabi, jednak zamknięto je wraz z likwidacją żydowskich partii politycznych. W barwach Polski odnosili sukcesy sportowcy o żydowskich korzeniach, jak np. Irena Kirszensztajn–Szewińska.
W 2014 roku wznowił działalność klub sportowy Makabi Warszawa. Trzy lata później polska reprezentacja wzięła udział w Igrzyskach Machabejskich w Jerozolimie, gdzie dwukrotnie zdobyła złoto i sięgnęła po jeden brąz.

</doc>
<doc id="5166628" url="https://pl.wikipedia.org/wiki?curid=5166628" title="Zasłonak różowotrzonowy">
Zasłonak różowotrzonowy

Zasłonak różowotrzonowy ("Cortinarius erythrinus" (Fr.) Fr.) – gatunek grzybów należący do rodziny zasłonakowatych ("Cortinariaceae").
Systematyka i nazewnictwo.
Pozycja w klasyfikacji według Index Fungorum: "Cortinarius, Cortinariaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy zdiagnozował go Elias Fries w 1818 r. nadając mu nazwę "Agaricus caesius" d "erythrinus". Ten sam autor w 1838 r. przeniósł go do rodzaju "Cortinarius". Niektóre synonimy:
Stanisław Domański w 1955 r. nadał mu polską nazwę zasłonak czerwonokasztanowaty, Andrzej Nespiak w 1981 r. zasłonak sporny. Władysław Wojewoda w 2003 r. uznał te nazwy za nieprawidłowe i zaproponował nazwę zasłonak różowotrzonowy.
Morfologia.
Średnica 1–3 (4,5) cm, początkowo dzwonkowaty, potem płasko rozpostarty. Brzeg pofalowany z czerwonobrązowymi resztkami osłony. Bardzo słabo higrofaniczny. Powierzchnia w stanie wilgotnym nie jest lepka ani klejąca, jest naga, ciemno czerwonobrązowa, pokryta promieniście ułożonymi srebrzyście błyszczącymi włókienkami.
Przyrośnięte lub zbiegające ząbkiem, dość rzadkie, częściowo rozwidlone, w młodych owocnikach czerwonobrązowe, pomarańczowobrązowe, beżowe do szarobrązowych, w stanie dojrzałym cynamonowobrązowe. Ostrza tego samego koloru, częściowo też jaśniejsze, białawe.
Wysokość 3–5 (6) cm, grubość 0,3–0,9 (1,3) cm, walcowaty. Powierzchnia pokryta szaro-białymi włókienkami na brązowawym tle, przy podstawie różowawa. Ma delikatnie jedwabistą, wąską, różowawą strefę pierścieniową, od dołu łuskowato-włóknistą, pokrytą czerwono-brązowym proszkiem zarodników. Podstawa lekko bulwiasta, z wiekiem nieco wgłębiona. Eksykaty mieniące się srebrzyście z fioletowymi tonami.
W kapeluszu pod skórką do 3 mm grubości brudno brązowy, wewnątrz szarobrązowy do jasnobeżowego.
Zarodniki rdzawobrązowe, łezkowate, dekstrynoidalne, bez dzióbka, 6,3–12 × 54,7–6,5 µm, Q = 1,3–1,6.
Pod wpływem NaOH skórka kapelusza natychmiast czernieje, grzybnia przy podstawie trzonu barwi się na ciemno, kora trzonu po kilku minutach.
Występowanie i siedlisko.
Opisano występowanie tego gatunku w większości krajów Europy, oraz w USA, Kanadzie i Chinach. W Polsce do 2003 r. podano 7 stanowisk.
Naziemny grzyb mykoryzowy. Występuje w lasach iglastych i mieszanych.

</doc>
<doc id="5166629" url="https://pl.wikipedia.org/wiki?curid=5166629" title="Cortinarius erythrinus">
Cortinarius erythrinus



</doc>
<doc id="5166634" url="https://pl.wikipedia.org/wiki?curid=5166634" title="Barbara Żmudzka">
Barbara Żmudzka

Barbara Zofia Żmudzka (zm. 16 kwietnia 2021) – polska biochemik i radiolog, doc. dr hab.
Życiorys.
W 1956 otrzymała tytuł magistra na Uniwersytecie Warszawskim, w 1965 obroniła pracę doktorską. W 1974 uzyskała stopień doktora habilitowanego. Została zatrudniona na stanowisku asystenta w Państwowym Instytucie Higieny w Warszawie, oraz docenta i asystenta w Instytucie Onkologii Polskiej Akademii Nauk.
Była profesorem w Agencji Żywności i Leków (FDA), a także pracowała w Uniformed Services University of Health Science i w National Cancer Institute w Bethesda.
Pochowana na Cmentarzu Bródnowskim (kwatera 23F, rząd VI, grób 16).

</doc>
<doc id="5166638" url="https://pl.wikipedia.org/wiki?curid=5166638" title="Kamienica przy ul. Łaciarskiej 30-31 we Wrocławiu">
Kamienica przy ul. Łaciarskiej 30-31 we Wrocławiu

Kamienica przy ul. Łaciarskiej 30/31 – zabytkowa kamienica przy ulicy Łaciarskiej 30-31 we Wrocławiu. 
Historia.
Kamienica nr 30, o średniowiecznym rodowodzie, w obecnym kształcie została wzniesiona w XV wieku. Jest to trzykondygnacyjny budynek, o dwuosiowej fasadzie, z dwukondygnacyjnym szczytem z kocim gzymsem. W XVI wieku, podczas przebudowy, okna na drugiej i trzeciej kondygnacji otrzymały fasciowe obramienia. W XVIII wieku kamienica zyskała trzeci trakt, ale zachowała renesansowy wygląd . 
Kamienica nr 31 została wzniesiona w XVI wieku. Na początku XVIII wieku kamienica została przebudowana, jednakże jej renesansowe detale i portal przetrwał do XIX wieku, do 1882 roku, kiedy to kamienica przeszła gruntowną przebudowę. Fasada otrzymała neorenesansowy styl, a jej fasadę zakończono dwukondygnacyjną ścianą attykową zasłaniającą dach. W 1913 roku z kamienicy usunięto portal i połączono z sąsiednią kamienicą nr 30. Kolejna przebudowa miała miejsce w latach 30. XX wieku. Detal fasady został wówczas uproszczony, a ścianie szczytowej nadano barokowy charakter. 
Po 1945 roku.
Podczas odbudowy kamienic według projektu Jerzego Romualda Dąbrowskiego w latach 1968–1970 zachowano jedynie elewacje i część szczytów oraz odsłonięto fragment renesansowego portalu przy kamienicy nr 31, ukazującego, według Harasimowicza, manierystyczny fryz z motywem ornamentu okuciowego. 

</doc>
<doc id="5166639" url="https://pl.wikipedia.org/wiki?curid=5166639" title="Kamienica przy ul. Łaciarskiej 30/31 we Wrocławiu">
Kamienica przy ul. Łaciarskiej 30/31 we Wrocławiu



</doc>
<doc id="5166640" url="https://pl.wikipedia.org/wiki?curid=5166640" title="Ulica Komuny Paryskiej w Siemianowicach Śląskich">
Ulica Komuny Paryskiej w Siemianowicach Śląskich

Ulica Komuny Paryskiej – ulica w Siemianowicach Śląskich o długości około 930 m, położona na terenie dzielnicy Centrum, łącząca od południa ulicę Powstańców z ulicą Jasną przez m.in. ulice: P. Śmiłowskiego i Obwodową. Została ona wytyczona w rejonie historycznej kolonii Wandy, będącej częścią historycznej gminy Huta Laura. Przy niej znajdują się liczne kamienice i budynki mieszkalne wpisane do gminnej ewidencji zabytków.
Charakterystyka i przebieg.
Ulica Komuny Paryskiej w Siemianowicach Śląskich położona jest na terenie dzielnicy Centrum. Jest ona drogą gminną. W systemie TERYT widnieje ona pod numerem 09101. Kod pocztowy dla wszystkich adresów przy ulicy to 41-100.
Numeracja domów przy ulicy Komuny Paryskiej rozpoczyna się od strony południowej, od skrzyżowania z ulicą Powstańców – po stronie zachodniej numeracja jest parzysta, zaś po wschodniej nieparzysta. Od skrzyżowania z ulicą Powstańców do ulicy P. Śmiłowskiego ulica Komuny Paryskiej kieruje się w stronę północną, a na tym odcinku ruch pojazdów odbywa się jednokierunkowo, w kierunku południowym. Za skrzyżowaniem z ulicą P. Śmiłowskiego ulica Komuny Paryskiej jest już dwukierunkowa. Na wysokości ulicy Cichej ulica Komuny Paryskiej zmienia swój przebieg na północno-wschodni. Droga kończy swój bieg na skrzyżowaniu z ulica Jasną, nieopodal Parku Pszczelnik. Łączna długość ulicy wynosi około 930 m.
Ulicą Komuny Paryskiej nie kursują pojazdy transportu miejskiego – najbliższe przystanki ZTM znajdują się przy sąsiedniej ulicy 1 Maja – Siemianowice Liceum Katolickie i Siemianowice Szpital. W 2014 roku przy ulicy Komuny Paryskiej mieszkały 1432 osoby, a wierni rzymskokatoliccy mieszkający przy tejże ulicy przynależą do parafii Krzyża Świętego. 
Historia.
Obecna Komuny Paryskiej została wytyczona w rejonie powstałej w latach 50. XIX wieku kolonii Wandy. Została oznaczona na mapie wydanej w 1883 roku. Wówczas istniał odcinek od skrzyżowania z dzisiejszą ulicą Powstańców, a kończyła się przed dzisiejszym skrzyżowaniem z ulicą Obwodową – sama zaś ulica Obwodowa wówczas nie istniała. W okresie przedwojennym ulica nosiła nazwę "Wilhelm Fitznerstrasse". 
Przy tej ulicy, na odcinku pomiędzy ulicą P. Śmiłowskiego a ulicą Obwodową w 1894 roku powstała zabudowa robotnicza dla pracowników Fabryki Kotłów Parowych Fitznera. Za projekt kolonii odpowiadali: Hugo Mausel, Jacob Kamsella i miejski budowniczy Johannes Seiffert. Przy dzisiejszej ulicy Komuny Paryskiej 17, pod koniec XIX wieku Fitznerowie oddali do użytku dom noclegowy dla pracowników Fabryki Kotłów Parowych. W dwudziestoleciu międzywojennym ulica nosiła nazwę "ulicy Wojciecha Korfantego".
W okresie Polski Ludowej ulica posiadała już swoją obecną nazwę. Na mapie z lat 1958–1961 ulica Komuny Paryskiej istniała już na całej swojej obecnej długości. W latach 60. i 70. XX wieku Siemianowicka Spółdzielnia Mieszkaniowa postawiał szereg bloków mieszkalnych, będących częścią obecnego osiedla Centrum. W 1960 roku oddano do użytku czterokondygnacyjny blok mieszkalny przy ulicy Komuny Paryskiej 13a-b, w 1968 roku powstały trzy, jedenastokondygnacyjne bloki mieszkalne przy ulicy Komuny Paryskiej 1, 3 i 5, natomiast w 1973 roku czterokondygnacyjny budynek pod numerem 6b-c. W latach 70. XX wieku na rogu ulicy Komuny Paryskiej i ulicy P. Śmiłowskiego powstał piętrowy pawilon, który do końca lat 80. XX wieku mieścił księgarnię Domu Książki, kawiarnię Agawa i punkt naprawy telewizorów. Po przebudowie pawilon w całości stał się siedzibą oddziału PKO Banku Polskiego.
W 2004 roku przy ulicy Komuny Paryskiej mieszkało 1587 osób, zaś w 2014 mieszkańców było 1432, co stanowiło spadek o 9,77%.
W dniu 20 marca 2019 roku podpisano umowę na wymianę nawierzchni na wybranych odcinkach dróg na terenie Siemianowic Śląskich, w tym na ulicy Komuny Paryskiej. Prace modernizacyjne na odcinku ulicy o długości 350 m pomiędzy ulica Śląską a ulicą Obwodową zrealizowano w lipcu tego samego roku. W ramach prac wykonano prócz wymiany nawierzchni również regulację krawężników i obrzeży, a także chodników z kostki brukowej. Koszt prac modernizacyjnych wyniósł około 880 tys. złotych. 
Obiekty historyczne i zabytki.
Część budynków przy ulicy Komuny Paryskiej jest wpisanych do gminnej ewidencji zabytków. Są to następujące obiekty:
Gospodarka i instytucje.
W 2014 roku przy ulicy Komuny Paryskiej było zarejestrowanych 55 mikro- i małych przedsiębiorstw. Do systemu REGON do połowy października 2021 roku zostało wpisanych łącznie 208 podmiotów zarejestrowanych przy ulicy Komuny Paryskiej. Pośród dalej funkcjonujących, swoją siedzibę mają tutaj takie placówki jak m.in.: piekarnie, wspólnoty mieszkaniowe, sklepy wielobranżowe, warsztaty samochodowe, pracownia projektowa, kwiaciarnia, zakład tapicerski, gospodarstwa rolne, gabinet lekarski, biuro rachunkowe, kancelaria adwokacka, pracownia architektoniczna i inne. 

</doc>
<doc id="5166641" url="https://pl.wikipedia.org/wiki?curid=5166641" title="Artur Bartoszewicz">
Artur Bartoszewicz

Artur Bartoszewicz (ur. 18 stycznia 1974 w Suwałkach) – polski doktor nauk ekonomicznych, ekspert w zakresie polityki publicznej i wykładowca w Kolegium Ekonomiczno-Społecznym Szkoły Głównej Handlowej w Warszawie. W latach 2016–2018 Prezes Zarządu Krajowego Polskiego Stowarzyszenia Ekspertów i Asesorów Funduszy Unii Europejskiej. Od 2015 Członek Rady Programowej Polskiej Platformy Bezpieczeństwa Wewnętrznego, ekspert Polskiej Platformy Bezpieczeństwa Wewnętrznego. Od 2019 Przewodniczący Rady Programowej Instytutu Nowej Europy. 15 października został powołany w skład Rady Narodowego Centrum Badań i Rozwoju na lata 2020–2024.
Życiorys.
W 1998 ukończył studia na kierunku międzynarodowe stosunki gospodarcze na Wydziale Ekonomii Uniwersytetu Gdańskiego, uzyskując tytuł magistra ekonomii. Rok później ukończył studia podyplomowe z zakresu Public Relations na Wydziale Zarządzania i Ekonomii Politechniki Gdańskiej. W tym samym czasie uczęszczał na studia doktoranckie w Kolegium Analiz Ekonomicznych Szkoły Głównej Handlowej w Warszawie.
Związany jest z działalnością dydaktyczną i naukową w Szkole Głównej Handlowej, gdzie do dziś prowadzi zajęcia akademickie z zakresu polityki społeczno-gospodarczej i polityki pieniężnej oraz prowadzi badania w zakresie polityk publicznych. Jest adiunktem w SGH, początkowo w Katedrze Ekonomii Rozwoju i Polityki Ekonomicznej w Kolegium Analiz Ekonomicznych, pracuje w Katedrze Polityki Publicznej w Kolegium Ekonomiczno-Społecznym. W przeszłości wykładał także na Akademii Leona Koźmińskiego, Wyższej Szkole Społecznej w Warszawie, Szkole Głównej Gospodarstwa Wiejskiego, Uniwersytecie Warszawskim.
27 listopada 2012 roku Rada Kolegium Analiz Ekonomicznych SGH nadała mu stopień doktora nauk ekonomicznych w obszarze nauk społecznych, w dziedzinie nauk ekonomicznych w dyscyplinie ekonomia.
Równolegle obok kariery naukowej związany jest zawodowo z działalnością ekspercką. Jako ekspert w dziedzinie pomocy publicznej, analiz ekonomicznych i finansów przygotowuje raporty i ekspertyzy na rzecz administracji rządowej i samorządowej, m.in. na rzecz Ministerstwa Finansów, Ministerstwa Infrastruktury i Rozwoju oraz Ministerstwa Sportu i Turystyki.
Działalność dodatkowa.
Członek społecznego Zespołu ds. Polskiej Energetyki Jądrowej powołanego przy Ministerstwie Gospodarki. Członek zespołów roboczych przy ministerstwach zaangażowanych w proces wdrażania funduszy europejskich w latach 2004–2006 oraz przygotowujących zadania na 2007-2013, jak i 2014-2020. Członek Komitetów Monitorujących programami na lata 2004–2006 oraz 2007-2013. W latach 2004 do 2010 był ekspertem ds. funduszy europejskich PKPP Lewiatan. Uczestniczył w procesie programowania funduszy unijnych na lata 2014–2020 oraz 2021-2027. Powołany na eksperta z listy krajowej Ministra Rozwoju Regionalnego. Ekspert oceniający projekty w Polskiej Agencji Rozwoju Przedsiębiorczości, Centrum Projektów Polski Cyfrowej i Narodowego Centrum Badań i Rozwoju.

</doc>
<doc id="5166645" url="https://pl.wikipedia.org/wiki?curid=5166645" title="Bus rapid transit">
Bus rapid transit



</doc>
<doc id="5166651" url="https://pl.wikipedia.org/wiki?curid=5166651" title="Kamienica przy ul. Łaciarskiej 32-33 we Wrocławiu">
Kamienica przy ul. Łaciarskiej 32-33 we Wrocławiu

Kamienica przy ul. Łaciarskiej 32/33 – zabytkowa kamienica przy ulicy Łaciarskiej 32-33 we Wrocławiu. 
Historia.
Kamienica nr 32 została wzniesiona pod koniec średniowiecza. W pierwszej połowie XVIII wieku została przebudowana, a jej fasada przybrała barokowy wystrój. Kamienica jest trzykondygnacyjna, trzyosiowa z dwukondygnacyjnym szczytem z dwoma otworami okiennymi na pierwszej kondygnacji i jednym na drugiej. Ściana szczytowa została zakończona odcinkowym tympanonem wspartym na toskańskich pilastrach. W osi środkowej znajdowała się koszowy, boniowany portal. W 1855 roku wokół okien dodano nowe obramienia oraz na wysokości parapetów i nad oknami I piętra, nowe gzymsy. 
Budynek nr 33 został wzniesiony w XV wieku jako niewielka dwuosiowa, trzykondygnacyjna kamienica o dwu traktowym planie. Jej fasada zakończona jest dwukondygnacyjnym szczytem obramionym kocim gzymsem. W połowie XIX wieku kamienica została wyremontowana: dodano wówczas obramienia wokół otworów okiennych oraz gzymsy nadokienne, a całej fasadzie nadano klasycystyczną formę. 
Po 1945 roku.
Podczas odbudowy kamienic według projektu Jerzego Romualda Dąbrowskiego w latach 1968–1970 zachowano jedynie elewacje w uproszczonej formie i część szczytów. Na szczycie kamienicy nr 32 zachowały się relikty renesansowego boniowania. W kamienicy nr 33 zlikwidowano portal, a pomieszczenia wewnątrz domu połączono z kamienicą nr 32. 

</doc>
<doc id="5166656" url="https://pl.wikipedia.org/wiki?curid=5166656" title="Bogudzięki (rejon brasławski)">
Bogudzięki (rejon brasławski)

Bogudzięki – dawny folwark. Tereny na których leżał znajdują się obecnie na Białorusi, w obwodzie witebskim, w rejonie brasławskim, w sielsowiecie Achremowce.
Historia.
W czasach zaborów w gminie Jody, w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek a następnie folwark leżał w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwało tu 20 osób, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne. W 1931 w 1 domu zamieszkiwało 9 osób.
Wierni należeli do parafii rzymskokatolickiej w Zamoszach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Zamoszach.

</doc>
<doc id="5166657" url="https://pl.wikipedia.org/wiki?curid=5166657" title="Arne Marit">
Arne Marit

Arne Marit (ur. 21 stycznia 1999 w Galmaarden) – belgijski kolarz szosowy.
Osiągnięcia.
Opracowano na podstawie:

</doc>
<doc id="5166660" url="https://pl.wikipedia.org/wiki?curid=5166660" title="Borek (rejon brasławski)">
Borek (rejon brasławski)

Borek – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie brasławskim, w sielsowiecie Achremowce.
Historia.
W czasach zaborów w gminie Jody, w powiecie dzisieńskim, w guberni wileńskiej Imperium Rosyjskiego.
W latach 1921–1945 leśniczówka a następnie zaścianek leżał w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwało tu 8 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwało 5 osób.
Wierni należeli do parafii rzymskokatolickiej w Borodzieniczach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Jodach.

</doc>
<doc id="5166661" url="https://pl.wikipedia.org/wiki?curid=5166661" title="Sara (raperka)">
Sara (raperka)



</doc>
<doc id="5166662" url="https://pl.wikipedia.org/wiki?curid=5166662" title="Militära underrättelse- och säkerhetstjänsten">
Militära underrättelse- och säkerhetstjänsten

Militära underrättelse- och säkerhetstjänsten (pol. "Wojskowa Służba Wywiadu i Bezpieczeństwa", MUST) – szwedzka służba odpowiedzialna za wywiad zagraniczny i kontrwywiad wojskowy. Celem jest dostarczanie informacji wspierających szwedzką politykę zagraniczną, bezpieczeństwa i obrony, mapowanie zagrożeń zewnętrznych dla Szwecji oraz zapobieganie, wykrywanie i przeciwdziałanie zagrożeniom bezpieczeństwa wymierzonym w Siły Zbrojne i interesy Sił Zbrojnych w Szwecji i za granicą. 
Obecnie działająca instytucja została utworzona 1 lipca 1994 roku po połączeniu Wspólnego Biura Wywiadowczego (szw. "Underrättelse- och säkerhetskontoret", USK) oraz Zarządu Wywiadu i Bezpieczeństwa (szw. "Underrättelse- och säkerhetsledningen", USL).
W szeregach MUST pracuje ok. 1200 funkcjonariuszy (liczby nie są dokładne, jedynie szacowane) będących specjalistami cywilnymi, jak i wojskowymi w różnych dziedzinach, np. politologia, strategia wojskowa, językoznawstwo, ekonomia, technologia, bezpieczeństwo IT, matematyka, kryptologia, prawo i HR. Około 30 procent pracowników to kobiety, a 70 procent to mężczyźni.
Historia szwedzkiego wywiadu wojskowego.
1905-1914.
Pierwsze informacje o powołaniu służby wywiadowczej w Królestwie Szwecji pochodzą z 1905 roku, kiedy to w związku z kryzysem związkowym 24 czerwca wydano tajne memorandum w sprawie powołania wywiadu, napisane przez szefa wydziału łączności pułkownika Oxenstierna.
Za namową ministra obrony narodowej Larsa Tingstena w 1907 r. powołano Agencję Wywiadu, a w związku z reorganizacją Sztabu Generalnego w 1908 r. Służbę Zagraniczną. Marynarka Wojenna miała swój własny dział wywiadowczy od 1911 r.
Okres I wojny światowej.
Służba wywiadu wojskowego przeszła ogromny i szybki rozwój w czasie I wojny światowej. Wymagała zwiększonych zasobów i rozbudowania sieci agentów, co pozwoliłoby na szybkie rozpowszechnianie i ocenę danych wywiadowczych. Jednak okres międzywojenny był dla wywiadu wojskowego ciężkim wyzwaniem, ponieważ I wojna światowa zmniejszyła zasoby kraju.
Okres II wojny światowej.
W chwili wybuchu II wojny światowej, 1 września 1939 roku, organizacja wywiadowcza kierowana przez pułkownika Carlosa Adlercreutza liczyła 20 funkcjonariuszy. Zajmowano się wtedy głównie wydawaniem podręczników i dostarczaniem raportów attaché. Dopiero w 1943 roku wykonano pierwsze analizy operacyjno-strategiczne, na co wpływ w dużej mierze miało rozpoznanie lotnicze i sygnałowe.
W związku z wybuchem wojny zimowej powołano nową organizację, na czele której stanął major Carl Petersen. Organizacja nazywała się Agencja Graniczna (szw. "Gränsbyrån"), później Sekcja G (szw. "G-sektionen"). Zadaniem było obstawianie granic, stąd nazwa. Organizacja ostatecznie rozrosła się do prawie 1000 osób. Ponieważ do wywiadu trudno było pozyskać wykwalifikowaną kadrę wojskową, która cieszyła się złą reputacją, zaczęto rekrutować dużą liczbę późniejszych, znanych naukowców.
Pojawiła się sposobność do wykorzystania szwedzkich łączy telekomunikacyjnych. Dzięki światowej klasy osiągnięciom kryptologicznym profesora matematyki Arne Beurlinga zakodowane przez "Geheimschreiber" informacje zostały przechwycone i rozszyfrowane.
Jesienią 1942 r. wydział wywiadu został przekształcony w oddział II Sztabu Obrony. W jej skład wchodził m.in. dział krajowy i zagraniczny. Sekcja G została wydzielona z wydziału wywiadu i zreorganizowana w Biuro C (szw. "C-byrån"), które podlegało bezpośrednio szefowi sekcji 2, komandorowi Danielowi Landquistowi.
1945-1994.
W związku z wejściem w fazę zimnej wojny, 1 kwietnia 1945 r. powołano do życia Szwedzką Agencję Badań Obronnych (szw. "Försvarets Forskningsanstalt", FOA). Jesienią 1946 r. dokonano reorganizacji Sztabu Obrony. Biuro C zostało przekształcone w 1946 w Biuro T (szw. "T-kontoret") z historykiem religii Thede Palmem na czele.
W Sekcji 2 w 1957 r. utworzono tajną jednostkę zajmującą się zbieraniem danych wywiadu bezpieczeństwa i działała równocześnie z gromadzeniem danych wywiadowczych przez Biuro T. Jednostka w Sekcji 2 została nazwana Biuro B (szw. "B-byrån") od pierwszej litery imienia szefa Birgera Elmera. Celem Biura B było wykrywanie „przewrotów społecznych” kierowanych przez Sowietów. 
W związku z reorganizacją Sztabu Obrony jesienią 1961 r. agencja B została odłączona od Ministerstwa Spraw Wewnętrznych i otrzymała samodzielne stanowisko. Departament Spraw Zagranicznych został przemianowany na Departament Wywiadu. Ministerstwo Spraw Wewnętrznych zostało zreorganizowane w Departament Bezpieczeństwa dopiero w 1965 roku. Uznano, że wywiad wojskowy i służby bezpieczeństwa powinny być ściślej powiązane i zgodnie z Ustawą 1965:66, działalność Biura T i Biura B została połączona. Nowa organizacja otrzymała nazwę IB i podlegała Szefowi Sztabu Obrony. Szefem IB został Birger Elmér. W 1970 roku działalność kontrwywiadowcza prowadzona przez IB została czasowo wstrzymana. Wznowiono ją w latach 1971-73.
Sztab Obrony został zreorganizowany w 1981 roku. Sekcja 2 została przemianowana na Sekcję Operacyjną 5 (szw. "Operationssektion 5", Op 5), która była częścią kierownictwa operacyjnego. Główna zmiana organizacyjna polegała na tym, że armia, marynarka wojenna i siły powietrzne zostały pozbawione wywiadów. Zostały one przeniesione do Op 5.
W 1989 roku miała miejsce kolejna reorganizacja, która nie ominęła Op 5. Część kierowniczą włączono do Sztabu Obronnego, zwanego USL, a część odpowiedzialną za przetwarzanie rozbito i oddano pod władzę ÖB, zwaną USK, która otrzymała własną administrację. Połączenie USL i USK nastąpiło 1 lipca 1994 roku i tak powstała Wojskowa Służba Wywiadu i Bezpieczeństwa.
Aktualna służba szwedzkiego wywiadu wojskowego.
W 1999 r. powołano Sekretariat Koordynacji ds. Wywiadu Polityki Bezpieczeństwa (szw. "Samordningssekretariatet för säkerhetspolitiska underrättelsefrågor", SUND). Zadaniem tej instytucji jest koordynacja i kontrola, aby uniknąć powielania pracy i pomijania ważnych informacji wywiadowczych.
Po reorganizacji MUST jest w strukturze organizacyjnej szwedzkich Sił Zbrojnych i służbą kieruje oficer w stopniu generała dywizji. W 2002 roku MUST posiadała trzy główne Departamenty: Wywiadu, Analityczny oraz ds. Wsparcia dla Misji Międzynarodowych. Aktualnie, po kolejnej reorganizacji, w skład MUST wchodzi sześć Departamentów: Planowania i Dowodzenia (szw. "Ledningsavdelnngen", LED), Wywiadu (szw. "Underrättelsekontoret", UNDK), Bezpieczeństwa (szw. "Säkerhetskontoret", SÄKK), Zbiorów Specjalnych (szw. "Kontoret för Särskild Inhämtning", KSI), Administracyjny (szw. "Stödkontoret", StödK), Rozwoju i Polityki Długoterminowej (szw. "Utvecklingsavdelning", UTV). Ten ostatni jest dodatkowo podzielony na departamenty odpowiedzialne za zbieranie informacji z poszczególnych regionów świata, tj. regionu euro-atlantyckiego, regionu euro-azjatyckiego oraz regionu Afryki i Azji.
Zadania MUST.
Podstawowym zadaniem Wojskowej Służby Wywiadu i Bezpieczeństwa jest wsparcie szwedzkiej polityki zagranicznej, bezpieczeństwa i obrony oraz ocena zewnętrznych zagrożeń dla państwa. Założenie to jest zapisane w pierwszym artykule Ustawy z 2000 r. o działalności wywiadu obronnego. Do zadań zaliczono również zapobieganie, wykrywanie i przeciwdziałanie zagrożeniom bezpieczeństwa wymierzonym w Siły Zbrojne oraz interesy Sił Zbrojnych w Szwecji i za granicą.
Działania są podzielone na trzy obszary:
Uprawnienia funkcjonariuszy.
MUST zajmuje się tylko i wyłącznie pozyskiwaniem i analizowaniem informacji. Funkcjonariusze nie mają prawa do prowadzenia czynności dochodzeniowo-śledczych, jak i nie mogą nikogo aresztować. Zgodnie z art. 4 ustawy z 2000 roku nie mogą być podejmowane działania zmierzające do rozwiązywania zadań, które zgodnie z ustawami lub innymi przepisami mieszczą się w ramach działania Organu Policji, Policji Bezpieczeństwa oraz innych organów ścigania i zapobiegania przestępczości. Jednak mogą służyć wsparciem takim organom jeśli zajdzie potrzeba.
Kontrola i nadzór.
Służby wywiadu i bezpieczeństwa podlegają Wojskowej Służbie Wywiadu i Bezpieczeństwa (MUST). Szkolenie personelu wywiadu i bezpieczeństwa prowadzone jest częściowo w Centrum Wywiadu i Bezpieczeństwa Sił Zbrojnych.
Nadzór nad MUST jest realizowany przez Siły Zbrojne. Istnieją dwie inne instytucje odpowiedzialne za kontrolę nad MUST. Pierwszym podmiotem jest Jednostka Koordynująca Działania Wywiadu Obronnego (szw. "Enheten for samordning av försvarsunderrättelsefrågor", SUND). Ma ona za zadanie koordynację działań wojskowych służb wywiadowczych oraz usprawnienie dialogu agencji z rządem w zakresie realizacji zadań wywiadowczych. Drugim jest Państwowa Inspekcja Wywiadu Wojskowego (szw. "Statens inspektion för försvarsunderrättelseverksamheten", SIUN) ma sprawdzać, w jaki sposób obywatele są obserwowani przez funkcjonariuszy i czy dochodzi do faktów łamania prawa przez służby.
Współpraca krajowa i międzynarodowa.
MUST współpracuje na szczeblu krajowym z pozostałymi dwoma służbami wywiadowczymi, czyli z Policją Bezpieczeństwa (szw. "Säkerhetspolisen", SÄPO) i Agencją Wojskowego Rozpoznania Radioelektronicznego (szw. "Försvarets radioanstalt", FRA), wojskiem oraz ze Szwedzką Agencją Obrony i Planowania Kryzysowego (szw. "Myndigheten för samhällsskydd och beredskap", MSB), Wojskowym Instytutem Badawczym (szw. "Försvarets Forskningsinstitut", FOI) i Agencją Zaopatrzenia Materiałowego Sił Zbrojnych (szw. "Försvarets Materielverk", FMV). Poza tym, MUST działa w ramach Grupy Współpracy na rzecz Bezpieczeństwa Informacji (SAMFI), Krajowej Platformy na rzecz Ochrony przed Poważnymi Zagrożeniami Informatycznymi (NSIT) oraz Narodowego Centrum Oceny Zagrożeń Terrorystycznych (NCT).
MUST współpracuje również ze służbami wywiadowczymi i bezpieczeństwa innych krajów oraz uczestniczy w różnych forach międzynarodowych. Przyczynia się to do dobrego obrazu sytuacji i zwiększenia bezpieczeństwa.
Szef MUST.
Wraz z powstaniem MUST z 1994 roku ustalono, że Szefem instytucji może zostać oficer w stopniu generała dywizji i ma podlegać bezpośrednio Głównemu Dowódcy Sił Zbrojnych.

</doc>
<doc id="5166666" url="https://pl.wikipedia.org/wiki?curid=5166666" title="Kaspar Dalgas">
Kaspar Dalgas

Kaspar Dalgas (ur. 11 maja 1976 w Vejle) – duński piłkarz, występujący na pozycji napastnika.
Życiorys.
Wychowanek Vejle FC, był także członkiem juniorów Vejle BK. W 1994 roku został włączony do pierwszej drużyny. W pierwszym zespole Vejle zadebiutował 9 kwietnia 1995 roku w wygranym 4:2 meczu z B 93. Po awansie jego klubu występował dla Vejle w Superligaen. W lidze tej zadebiutował 30 lipca 1995 roku w przegranym 1:3 spotkaniu z Brøndby IF. W klubie tym występował do 2001 roku, rozgrywając dla niego łącznie 146 meczów i zdobywając 45 goli. W sezonie 2001/2002 występował w OB. W lidze zdobył wówczas 22 bramki, zostając królem strzelców Superligaen. Latem 2002 roku przeszedł do Brøndby. W klubie tym rozegrał 45 meczów ligowych. W 2004 roku doznał kontuzji kolana, która wykluczyła go z gry na ponad rok. W marcu 2006 roku zakończył karierę.

</doc>
<doc id="5166667" url="https://pl.wikipedia.org/wiki?curid=5166667" title="Jānis Pastars">
Jānis Pastars

Jānis Pastars (ur. 22 czerwca 1992 roku) – łotewski futsalista, zawodnik z pola, reprezentant Łotwy, wcześniej także piłkarz, od 2021 roku zawodnik Red Devils Chojnice. 
W barwach łotewskiego FK Nikars Ryga, w barwach którego występował w latach 2014–2018, zdobył cztery tytuły Mistrza Łotwy i trzy Puchary Łotwy. W latach 2018–2020 był zawodnikiem Orła Jelcz-Laskowice, dla którego rozegrał 74 mecze na poziomie ekstraklasy, zdobywając 13 bramek. Od sezonu 2021/2022 występuje w barwach Red Devils Chojnice.
W 2017 roku zadebiutował w reprezentacji Łotwy, dla której rozegrał 18 meczów, strzelając 5 bramek.
Występował również jako piłkarz na poziomie Latvijas futbola 1. līga w zespołach FB Gulbene i Preilu BJSS.

</doc>
<doc id="5166668" url="https://pl.wikipedia.org/wiki?curid=5166668" title="Superpuchar Rumunii w piłce siatkowej mężczyzn (2021)">
Superpuchar Rumunii w piłce siatkowej mężczyzn (2021)

Superpuchar Rumunii w piłce siatkowej mężczyzn 2021 – trzecia edycja rozgrywek o Superpuchar Rumunii zorganizowana przez Rumuński Związek Piłki Siatkowej ("Federaţia Română de Volei", FRVolei). Mecz rozegrany został 30 września 2021 roku w hali sportowej „Dumitru Popescu Colibași” ("Sala Sporturilor „Dumitru Popescu Colibași”") w Braszowie. Wzięły w nim udział dwa kluby: mistrz Rumunii w sezonie 2020/2021 – oraz zdobywca Pucharu Rumunii w tym sezonie – .
Po raz pierwszy zdobywcą Superpucharu Rumunii został klub .

</doc>
<doc id="5166672" url="https://pl.wikipedia.org/wiki?curid=5166672" title="Raabizacja">
Raabizacja

Raabizacja (cz. "Raabizace", także: "aboliční Raabovská soustava", "Raabovský robotní svod" albo "Raabovský emfyteut", niem. "Raabschen System") – reforma zaprojektowana i wdrożona przez austriackiego ekonomistę i radcę dworu, Franza Antona von Raaba w latach 70. i 80. XVIII wieku, za panowania Marii Teresy i Józefa II.
Geneza i przeprowadzenie.
Przyczyną wprowadzonych reform była mała wydajność systemu pańszczyźnianego, w którym niezadowoleni poddani często doprowadzali do lokalnych zamieszek i buntów. 
Reformę uchwalono w 1775. Na jej mocy własność ziemska wielkich dworów miała być rozdzielona między poddanych, a pańszczyzna zamieniona na czynsz. W wyniku oporu szlachty została ostatecznie doprowadzona do skutku tylko w 105 dobrach, głownie komornickich, które należały bezpośrednio do cesarza, a także nielicznych kościelnych, miejskich i szlacheckich (David Jüngling wskazuje, że w Czechach rozparcelowano 148 majątków, a na Morawach 69). Jako osiedla eksperymentalne, na których Raab miał testować swój system po raz pierwszy, wybrano pojezuickie majątki w Žacléřu i Žírču. Po sukcesie tej próby nastąpiła raabizacja w niektórych innych pojezuickich i kameralnych dobrach cesarskich. W wyniku reformy powstawały całe nowe wsie zwane "raabizacyjnymi" (cz. "raabizační vesnice"). Były one budowane według zbliżonego projektu, zwykle na planie ulicówki, a poszczególne domy były do siebie bardzo podobne. W Czechach powstało 128 nowych wsi, a na Morawach 117.
System Raaba był przez władze promowany także wśród szlachty, ale tylko pod warunkiem, że się na to zgodzi nie tylko pan, ale i większość poddanych (zwykle wymagana była zgoda dwóch trzecich). Raabizacja napotkała kilka kryzysów, spowodowanych m.in. nieufnością wobec władcy cesarskiej i samego Raaba. Niemniej do końca 1782 wprowadzono system we wszystkich dobrach kameralnych i pojezuickich oraz w większości dóbr przynależnych do miast królewskich. Około 1785 lub 1788 wdrażanie reformy zostało zawieszone, ponieważ Józef II zajął się nową regulacją podatku od składek i danin miejskich, a wraz z nią nowym katastrem. Ostateczny, formalny koniec projektu nastąpił dopiero w 1821.
Wprowadzenie zmian doprowadziło do upodmiotowienia chłopów w zreformowanych majątkach, mimo że przydzielona wyzwolonym chłopom ziemia pozostawała nadal własnością szlachecką ("dominium directum"), a proces najmu był bardzo skomplikowany.
Raab zmarł w 1783 i nie doczekał się większego uznania za wdrożone rozwiązania.

</doc>
<doc id="5166673" url="https://pl.wikipedia.org/wiki?curid=5166673" title="Józef Nowosielski">
Józef Nowosielski



</doc>
<doc id="5166674" url="https://pl.wikipedia.org/wiki?curid=5166674" title="Borodzienicze">
Borodzienicze

Borodzienicze (; ) – wieś na Białorusi, w obwodzie witebskim, w rejonie brasławskim, w sielsowiecie Ciecierki.
Historia.
W czasach zaborów wieś w gminie Jody, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do klucza Ikaźń, własność Aliny z Łopacińskich Niezabytowskiej
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody, następnie w gminie Brasław.
Według Powszechnego Spisu Ludności z 1921 roku zamieszkiwały tu 254 osoby, 193 były wyznania rzymskokatolickiego a 61 prawosławnego. Jednocześnie 26 mieszkańców zadeklarowało polską a 228 białoruską przynależność narodową. Było tu 55 budynków mieszkalnych. W 1931 w 58 domach zamieszkiwało 260 osób.
Wierni należeli do miejscowej parafii rzymskokatolickiej i prawosławnej w Jodach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Jodach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5166676" url="https://pl.wikipedia.org/wiki?curid=5166676" title="Linda Hofstad Helleland">
Linda Hofstad Helleland

Linda Cathrine Hofstad Helleland (ur. 26 sierpnia 1977 w Klæbu) – norweska polityk, posłanka do Stortingu, działaczka Partii Konserwatywnej, w latach 2015–2021 minister w różnych resortach.
Życiorys.
Kształciła się m.in. w szkole średniej Walled Lake Central High School w USA. W latach 1998–2000 studiowała medioznawstwo, politologię i socjologię na Norweskim Uniwersytecie Naukowo-Technicznym, a w latach 2006–2007 retorykę, komunikację i zarządzanie w szkole biznesowej Handelshøyskolen BI w Oslo.
Zaangażowała się w działalność polityczną w ramach konserwatystów. W latach 2000–2001 była sekretarzem ds. organizacyjnych w partyjnej młodzieżówce Unge Høyre. W 2004 została liderką polityczną środowiska kobiecego swojego ugrupowania. Od 1999 do 2001 zasiadała w radzie miejskiej w Trondheim. W latach 2001–2009 pełniła funkcję zastępczyni poselskiej. Obowiązki deputowanego wykonywała od 2001 do 2005, gdy Børge Brende był członkiem rządu. Pracowała w administracji partyjnej i w jej frakcji parlamentarnej.
W 2009 po raz pierwszy została wybrana do norweskiego parlamentu. W wyborach w 2013, 2017 i 2021 z powodzeniem ubiegała się o poselską reelekcję. W grudniu 2015 dołączyła do rządu Erny Solberg, obejmując urząd ministra kultury. W styczniu 2018 przeszła na stanowisko ministra ds. dzieci i równouprawnienia. W styczniu 2020 została natomiast ministrem ds. okręgów i digitalizacji w ramach ministerstwa ds. lokalnych i modernizacji. Odeszła wraz z całym gabinetem w październiku 2021. Od 2016 do 2019 była także wiceprzewodniczącą Światowej Agencji Antydopingowej.
Zamężna z politykiem Trondem Hellelandem.

</doc>
<doc id="5166679" url="https://pl.wikipedia.org/wiki?curid=5166679" title="Bitwa pod Wersiniką">
Bitwa pod Wersiniką



</doc>
<doc id="5166685" url="https://pl.wikipedia.org/wiki?curid=5166685" title="Ptifurki">
Ptifurki

Ptifurki (fr. "petits-fours") – drobne, kruche ciasteczka wypiekane z różnorodnych rodzajów ciasta, nadziewane i powlekane glazurą, podawane do kawy lub herbaty.
Były to niewielkie ciasteczka wytwarzane z ciasta kruchego, piaskowego albo makaronikowego (ze zmielonych orzechów bądź migdałów), z dodatkiem bitej piany z białek oraz cukru pudru, często przekładane nadzieniem i oblewane lukrem albo powlekane czekoladową lub inną barwną glazurą smakową, niekiedy też dekorowane owocami. Zaliczano również do nich ciastka marcepanowe i owoce kandyzowane oblewane lukrem.
Modę na te deserowe wypieki na przełomie XIX/XX wieku wprowadził w swych kawiarniach znany cukiernik Bernard Semadeni, którego naśladowało wiele firm cukierniczych. Ptifurki serwowano na paterach albo w porcelanowych koszyczkach na słodycze. 

</doc>
<doc id="5166691" url="https://pl.wikipedia.org/wiki?curid=5166691" title="Franciszek Kiedroń">
Franciszek Kiedroń

Franciszek Kiedroń (ur. 5 czerwca 1870 w Suchej Dolnej, zm. 1 grudnia 1951 w Mysłowicach) – działacz społeczno-narodowy na Śląsku Cieszyńskim, członek Rady Szkolnej, współzałożyciel Towarzystwa „Jedność” z siedzibą w Cieszynie, założyciel Koła Macierzy Szkolnej Księstwa Cieszyńskiego i biblioteki w Suchej Dolnej, założyciel kin na Śląsku.
Życie prywatne.
Urodził się 5 czerwca 1870 roku w rodzinie Franciszka i Zuzanny (z domu Pawełek) w miejscowości Sucha Dolna, w powiecie frysztackim. Do szkoły ludowej uczęszczał w Suchej Średniej. W 1893 roku poślubił Karolinę Molinek, z którą wychował siedmioro dzieci: córki Natalię, Emilię, Annę i Adolfinę oraz synów Józefa, Władysława i Franciszka juniora (1896–1962), działacza sportowego, który również pracował w branży kinematograficznej. Umarł 1 grudnia 1951 roku i został pochowany na cmentarzu w Mysłowicach.
Działalność.
W Suchej Dolnej prowadził sklep i gospodę, zajmując się również handlem końmi. W gospodzie zaangażowanego w działalność społeczną Franciszka Kiedronia miały swoje siedziby lokalne koła Unii Górników w Austrii i robotniczej organizacji kulturalno-oświatowej – Stowarzyszenia „Siła”.
Prowadził aktywną działalność społeczną. Został radnym gminy oraz członkiem Rady Szkolnej, która z jego inicjatywy, w roku 1905, utworzyła 5-letnią szkołę ludową w Suchej Dolnej. Założył również Towarzystwo „Jedność”, Oddział Macierzy Szkolnej Księstwa Cieszyńskiego oraz bibliotekę w Suchej Dolnej. Wspierał finansowo Kościół Ewangelicki Augsburskiego Wyznania. W Błędowicach Dolnych zasiadał w radzie parafialnej.
Wojna polsko-czechosłowacka w 1919 roku.
Był jednym z członków delegacji śląskiej „w sprawie protestu przeciw okupacji czeskiej” u Naczelnika Państwa Józefa Piłsudskiego w Warszawie 1 maja 1919 roku, członkiem Rady Narodowej Księstwa Cieszyńskiego.
Z powodu pogarszających się stosunków polsko-czechosłowackich na Śląsku Cieszyńskim sprzedał majątek i przeprowadził się wraz z rodziną do Polski. Zakupił kamienicę w Katowicach na skrzyżowaniu Stawowej i 3 Maja. Zamieszkał natomiast w przyrynkowym domu w Mysłowicach, który mieścił restaurację i salę kinową.
W 1923 roku kupił kino „Union” (które w 1936 r. przebudował i zmienił jego nazwę na „Odeon”). Dołączył do Związku Teatrów Świetlnych Województwa Śląskiego, w którym w roku 1926 został wybrany na prezesa, a dwa lata później, w 1928 roku, został prezesem honorowym. Zasiadał również w Radzie Naczelnej Przemysłu Filmowego w Polsce. W 1929 roku kupił kino „Helios” w Mysłowicach.
II wojna światowa.
W czasie II wojny światowej jego rodzina została zmuszona do opuszczenia Mysłowic – część wróciła na Zaolzie, część zaś przeniosła się do Sosnowca. Po zakończeniu wojny, w 1945 roku, wrócił do Mysłowic i ponownie uruchomił swoje kina. W listopadzie tego samego roku zostały one znacjonalizowane przez nowo powstały rząd.

</doc>
<doc id="5166692" url="https://pl.wikipedia.org/wiki?curid=5166692" title="Bo Harder">
Bo Harder

Bo Harder (ur. 5 marca 1968) – duński piłkarz występujący na pozycji obrońcy.
Życiorys.
Był juniorem AGF, a w 1988 roku został przesunięty do pierwszej drużyny. W 1992 roku zdobył wraz z klubem Puchar Danii, zdobył ponadto wówczas nagrodę "Pokalfighter". Piłkarzem AGF Harder był do 1994 roku, rozgrywając dla klubu łącznie 114 ligowych spotkań. Następnie grał w Ikast FS. W 1996 roku został piłkarzem Vejle BK. W sezonie 1996/1997 zdobył z klubem wicemistrzostwo Danii. W 1999 roku zakończył karierę.

</doc>
<doc id="5166693" url="https://pl.wikipedia.org/wiki?curid=5166693" title="Kościół Wszystkich Świętych w Otorowie">
Kościół Wszystkich Świętych w Otorowie

Kościół Wszystkich Świętych w Otorowie – rzymskokatolicki kościół parafialny należący do parafii pod tym samym wezwaniem (dekanat pniewski archidiecezji poznańskiej).
Jest to świątynia wzniesiona w 1533 roku dzięki staraniom dziedziców wsi, Otorowskich. Budowla jest salowa, od strony wschodniej zamknięta jest trójbocznie. Po jej północnej stronie są umieszczone zakrystia i dostawiona w 1837 roku późnoklasycystyczna kaplica grobowa Moszczeńskich, po stronie południowej – znajduje się neogotycka kruchta z 1872 roku. Wnętrze nakryte jest sklepieniem gwiaździstym. Wyposażenie pochodzi głównie z 1885 roku, w ołtarzu głównym jest umieszczony obraz Matki Boskiej z Dzieciątkiem namalowany w 1. połowie XVII wieku.

</doc>
<doc id="5166694" url="https://pl.wikipedia.org/wiki?curid=5166694" title="Terechów">
Terechów



</doc>
<doc id="5166698" url="https://pl.wikipedia.org/wiki?curid=5166698" title="Kościół Świętej Bożej Opatrzności w Zamościu">
Kościół Świętej Bożej Opatrzności w Zamościu

Kościół Świętej Bożej Opatrzności w Zamościu – rzymskokatolicki kościół parafialny należący do parafii pod tym samym wezwaniem (dekanat Zamość diecezji zamojsko-lubaczowskiej).
Świątynia jest murowana, obecnie znajduje się w stanie "surowym", nakryta jest blachą. Od 22 maja 2016 roku w będącym w budowie kościele odprawiane są msze święte i nabożeństwa. Parafia została erygowana w dniu 5 marca 2005 roku przez biskupa zamojsko-lubaczowskiego Jana Śrutwę.

</doc>
<doc id="5166700" url="https://pl.wikipedia.org/wiki?curid=5166700" title="Ośrodek Zapasowy Artylerii Ciężkiej nr 3">
Ośrodek Zapasowy Artylerii Ciężkiej nr 3

Ośrodek Zapasowy Artylerii Ciężkiej nr 3 – oddział artylerii Wojska Polskiego II RP z okresu kampanii wrześniowej.
Ośrodek Zapasowy Artylerii Ciężkiej nr 3 nie występował w pokojowej organizacji Wojska Polskiego. Był jednostką formowaną zgodnie z planem mobilizacyjnym „W” w Krakowie, w II rzucie mobilizacji powszechnej. Jednostką mobilizującą był 5 pułk artylerii ciężkiej.
Historia i formowanie.
W ramach mobilizacji powszechnej w jej II rzucie z kadry i nadwyżek rezerwistów 5 pułku artylerii ciężkiej i 7 pułku artylerii ciężkiej podjęto formowanie Ośrodka Zapasowego Artylerii Ciężkiej nr 3. Ośrodek ten miał za zadanie przeszkolenie uzupełnień i formowanie baterii marszowych dla jednostek zmobilizowanych przez oba pułki ciężkiej artylerii; tj. 5 i 7 pac, 6, 14, 17, 21, 23, 25 i 95 dywizjonów artylerii ciężkiej. 
Etat OZAC nr 3 w/g planu mobilizacyjnego przewidywał:
Działania bojowe we wrześniu 1939 r..
30 sierpnia 1939 roku do Krakowa do koszar 5 pułku artylerii ciężkiej, przybyły transportem kolejowym Oddział Zbierania Nadwyżek 7 pułku artylerii ciężkiej. Do powstającego Ośrodka Zapasowego Artylerii Ciężkiej nr 3, 3 września wieczorem dołączono nadwyżki pozostałe z 5 pac. Oba Oddziały Zbierania Nadwyżek utworzyły OZAC nr 3 dowództwo którego objął płk mgr Karol Myrek. Do wybuchu wojny w ośrodku utworzono jedną baterię artylerii, którą pod dowództwem porucznika rezerwy NN wysłano na stanowiska ogniowe z zadaniem osłony szosy z Zakopanego. Amunicję do dział została dowieziona na stanowiska przez środki przewozowe DOK V. 2 września 1939 roku bateria powróciła do koszar, amunicję z uwagi na brak transportu pozostawiono na miejscu. W nocy 3/4 września OZAC nr 3 podjął ewakuację swoich zasobów z Krakowa. Liczył on w chwili wymarszu ok. 700 żołnierzy i 14 ciężkich dział kal. 105 mm i 155 mm. Marsz pieszy prowadzono przez Wieliczkę, Bochnię, Brzesko, Wojnicz i Tarów. 6 września pod Tarnowem w trakcie przeprawy przez Dunajec maszerujące na końcu kolumny ośrodka tabory zostały zaatakowane przez niemiecki podjazd pancerny. Utracono kilka wozów taborowych, część ośrodka została zbombardowana w Tarnowie podczas marszu w rejonie dworca kolejowego. Nie poniesiono większych strat. Dalszy marsz prowadzono przez Pilzno, Dębicę i Zawadę do Ropczyc. Po południu 7 września w Ropczycach kolumna ośrodka i uchodźcy cywilni zostali zaatakowani przez lotnictwo niemieckie. Poniesiono straty w zabitych i rannych żołnierzach i prawdopodobnie utracono 3 działa. 
Dalsza droga prowadziła przez Rzeszów, Łańcut, Przeworsk, Jarosław, Radymno. Rano 10 września ośrodek zatrzymał się na postój w lasach na wschód od Krakowca. Dzięki dobremu maskowaniu ośrodek uniknął bombardowania, gdy lotnictwo niemieckie bombardowało okoliczne lasy. Nocą 11/12 września wyruszono na Jaworów. 13 września w rejonie Radymna, atakujące ze Słowacji oddziały niemieckie odcięły ośrodkowi drogę na przeprawę przez San. W osłonie marszu walkę podjęła grupa bojowa utworzona z żołnierzy ośrodka. Tabory odjechały w kierunku północnym. Następnie przez Żółkiew, Gliniany, Przemyślany, Podhajce ośrodek podjął marsz docierając do Tyśmienicy. Następnie przybył do Kołomyji. 16 września płk Myrek otrzymał rozkaz utworzenia z zasobów OZAC nr 3 dywizjonu bojowego artylerii ciężkiej do obrony tzw. "Przedmościa Rumuńskiego". Natychmiast przystąpiono do jego organizacji. 
Rano 17 września dywizjon był gotowy do działania, jego dowództwo objął kpt. Piotr Skurski z 5 pac. W Kołomyji do OZAC nr 3 włączono pozostałość OZAC nr 4 z Przemyśla. Z uwagi na agresję sowiecką dywizjon bojowy artylerii oraz reszta OZAC nr 3 nocą 17/18 września w ulewnym deszczu podjęła marsz przez Nadwórną, Delatyn do Worochty. Po południu 19 września ośrodek wraz z dywizjonem bojowym przekroczył granicę polsko-węgierską w Jabłonicy. Przekroczyło granicę: 56 oficerów, 660 szeregowych, 11 dział ciężkich, 117 wozów taborowych, kuchni, bryczek, 3 motocykle i po 5 samochodów osobowych i ciężarowych, 1 samochód półciężarowy i 1 ciągnik. Kolumna taborowa ośrodka, która odłączyła się pod Radymnem, pomaszerowała przez Lubaczów, Rawę Ruską, Kamionkę Strumiłową, Złoczów i dotarła 16 września do Tarnopola. 18 września pod Tarnopolem żołnierze kolumny taborowej dostali się do niewoli sowieckiej. 

</doc>
<doc id="5166703" url="https://pl.wikipedia.org/wiki?curid=5166703" title="Pierre de Bénouville">
Pierre de Bénouville

Pierre de Bénouville ps. „Lahire“, „Barrès“, „Brétinière“, „Duroc“ (ur. 8 sierpnia 1914 w Amsterdamie, zm. 4 grudnia 2001 w Paryżu) – francuski wojskowy, polityk i dziennikarz.
Życiorys.
Urodził się w Amsterdamie, jego ojciec był handlowcem. Wykształcenie zdobywał w Collège Saint-Paul w Angoulême i w Lycée Lakanal w Sceaux. Następnie studiował w Paryżu, gdzie zaangażował się w działalność monarchistyczną i po studiach został dziennikarzem. Brał udział w demonstracji podczas kryzysu 6 lutego 1934 roku, będąc członkiem grupy próbującej szturmować francuski parlament. W 1936 był jednym ze współzałożycieli tajnej organizacji Cagoule, mającej na celu obalenie lewicowego rządu Léona Bluma. W tym samym roku podczas pogrzebu historyka Jacquesa Bainville′a był członkiem grupy, która zaatakowała biorącego udział w pogrzebie premiera, raniąc go odłamkami szkła. W 1936 opublikował także swoją pierwszą książkę pt. "Baudelaire le trop christien".
Po wybuchu II wojny światowej został zmobilizowany w Orleanie i brał udział w kampanii francuskiej w składzie 131 Pułku Piechoty. W czerwcu 1940 został wraz z resztkami pułku wzięty do niewoli, z której jednak uciekł i następnie przebył pieszo ponad 850 kilometrów, by dostać się do Francji Vichy. Zamieszkał w Nicei i zajął się pracą jako dziennikarz dla antykomunistycznej i antysemickiej gazety L'Alerte. W styczniu 1941 udało mu się przedostać do Afryki Północnej, gdzie próbował dołączyć do wojsk Wolnych Francuzów, został jednak zatrzymany w Algierze. Aresztowany przez policję został wysłany do więzienia w Tulonie i przebywał tam 7 miesięcy. W sierpniu 1941 roku został uniewinniony przez sąd wojskowy w Tulonie i zwolniony z więzienia.
Po zwolnieniu zaangażował się w działalność francuskiego ruchu oporu. Wraz z Henri Frenayem założył ruch Radio-Patrie i został jego dowódcą. Niedługo później organizacja którą kierował połączyła się z innymi organizacjami ruchu oporu, tworząc Mouvements unis de la Résistance. Oskarżany jest o to, że świadomie doprowadził do aresztowania Jeana Moulina, wysyłając na spotkanie z nim konfidenta gestapo René Hardy'ego w celu wyeliminowania Moulina z walki o przywództwo ruchu oporu. Niedługo po aresztowaniu Molina, Bénouville udał się do Pessan, by świętować swoje małżeństwo.
Dzięki swoim kontaktom w Szwajcarii od 1941 roku organizował przedstawicielstwo ruchu oporu przy alianckich służbach specjalnych. Zagrożony aresztowaniem, w kwietniu 1944 roku przez Hiszpanię przedostał się do Algieru, gdzie pod nazwiskiem Duroc dołączył do Wolnych Francuzów. W 1944 poprosił generała de Gaulle′a o zgodę na wysłanie na front i brał następnie udział w kampanii włoskiej. W czerwcu 1944 roku powrócił jednak do Algieru, gdzie objął stanowisko szefa biura FFI w Komisji Wojskowej. Podczas pobytu w Algierze został awansowany do stopnia generała brygady.
Pod koniec lipca 1944 przedostał się przez Korsykę do Francji, gdzie objął dowództwo ruchu oporu w Saint-Étienne. Podczas wykonywania misji został poważnie ranny w wypadku samochodowym i przez kilka tygodni pozbawiony był opieki medycznej.
W 1946 roku opublikował pod nazwiskiem Guillain de Bénouville książkę "Sacrifice du Matin", będącą jednych z pierwszych opisów działalności francuskiego ruchu oporu. W 1949 zasiadał w zarządzie gaulistowskiej partii Zgromadzenie Narodu Francuskiego, w latach 1951–1955 i 1958–1962 zasiadał w parlamencie departamentu Ille-et-Vilaine. Od 1953 do 1971 był także merem La Richardais. W latach 1970–1993 zasiadał w Zgromadzeniu Narodowym.
Był redaktorem naczelnym gazet "Jours de France", "l'Oise Libérée" i "Vingt-Quatre Heures". W 1967 został prezesem przedsiębiorstwa zajmującego się prasą Journées de France.
Zmarł w 2001 w Paryżu i został pochowany na Cmentarzu Passy.
Odznaczenia.
Odznaczony następującymi odznaczeniami:

</doc>
<doc id="5166705" url="https://pl.wikipedia.org/wiki?curid=5166705" title="Stary Czartorysk">
Stary Czartorysk



</doc>
<doc id="5166708" url="https://pl.wikipedia.org/wiki?curid=5166708" title="Suicide Squad">
Suicide Squad



</doc>
<doc id="5166712" url="https://pl.wikipedia.org/wiki?curid=5166712" title="Kujdańce (obwód iwanofrankiwski)">
Kujdańce (obwód iwanofrankiwski)



</doc>
<doc id="5166716" url="https://pl.wikipedia.org/wiki?curid=5166716" title="Cerkiew św. Paraskewy">
Cerkiew św. Paraskewy



</doc>
<doc id="5166718" url="https://pl.wikipedia.org/wiki?curid=5166718" title="European Open 2021">
European Open 2021

European Open 2021 – tenisowy turniej ATP kategorii ATP Tour 250 w sezonie 2021 z cyklu European Open rozgrywany w dniach 18–24 października 2021 roku w Antwerpii na kortach twardych w hali o puli nagród wynoszącej 584 125 euro.

</doc>
<doc id="5166724" url="https://pl.wikipedia.org/wiki?curid=5166724" title="Kamienica Leona Breslauera w Warszawie">
Kamienica Leona Breslauera w Warszawie

Kamienica Leona Breslauera − zabytkowa kamienica znajdująca się przy ul. Górnośląskiej 22 w Warszawie.
Opis.
Trzypiętrowa, 11-osiowa kamienica została wybudowana w 1904. Bogata secesyjna oprawa fasady budynku frontowego zawiera elementy zaczerpnięte ze świata flory, fauny i fantazji, m.in. fryz z liści i owoców kasztanowca, uskrzydlone główki kobiece i oryginalną kompozycję z pęków roślinnych otaczających pawia. Wiele elementów secesyjnych znajduje sią także wewnątrz kamienicy. Przejazd bramny na osi środkowej jest poprzedzony schodkami, a dwuskrzydłowe drzwi parą odbojów bramnych w kształcie krasnali z tarczami z datą produkcji „1898”.
Budynek frontowy w partii fasady i wnętrz stanowi najbogatszy i najlepiej zachowany przykład architektury secesji wśród warszawskich kamienic.
W 1990 budynek został wpisany do rejestru zabytków.

</doc>
<doc id="5166726" url="https://pl.wikipedia.org/wiki?curid=5166726" title="Dmytro Wijećkyj">
Dmytro Wijećkyj



</doc>
<doc id="5166727" url="https://pl.wikipedia.org/wiki?curid=5166727" title="Warner Bros. Games Montreal">
Warner Bros. Games Montreal



</doc>
<doc id="5166731" url="https://pl.wikipedia.org/wiki?curid=5166731" title="Kukły (Ukraina)">
Kukły (Ukraina)

Kukły () – wieś na Ukrainie, w obwodzie wołyńskim, w rejonie maniewickim, nad Okonką. W 2001 roku liczyła 835 mieszkańców.
Pierwsza wzmianka o miejscowości pochodzi z 1577 roku.

</doc>
<doc id="5166738" url="https://pl.wikipedia.org/wiki?curid=5166738" title="GeForce 16">
GeForce 16

GeForce 16 – rodzina procesorów kart graficznych (GPU) stworzona przez firmę Nvidia. Seria została oficjalnie wprowadzona wraz z pojawieniem się karty graficznej GeForce GTX 1660 Ti, czyli 22 lutego 2019 r.
Seria ta oparta jest na okrojonej mikroarchitekturze Turing znanej z kart Geforce 20.
Karty te są produkowane w procesie technologicznym TSMC's 12 nm FinFET, obsługują PCIe 3.0 x16.
Szczegóły architektury.
Seria Nvidia Geforce GTX 16 chociaż bazuje na tej samej architekturze Turing co [Geforce 20], to jednak ma znacznie mniejszą wydajność w ray tracingu i uczeniu maszynowym w porównaniu z serią Geforce 20, ponieważ nie ma rdzeni RT oraz Tensor. 
Karty GTX 16 obsługują ray tracing programowo, przy użyciu shaderów, co jest znacznie wolniejszym rozwiązaniem niż użycie sprzętowych rdzeni RT.
GeForce 16 podobnie jak GeForce 20 obsługuje DirectX 12, OpenGL 4.6, OpenCL 3.0 oraz Vulkan 1.2.
Cechy kart Nvidia Geforce 16:

</doc>
<doc id="5166739" url="https://pl.wikipedia.org/wiki?curid=5166739" title="Djakowka (rejon lgowski)">
Djakowka (rejon lgowski)

Djakowka () – wieś (ros. деревня, trb. dieriewnia) w zachodniej Rosji, w sielsowiecie wyszniedieriewienskim rejonu lgowskiego w obwodzie kurskim.
Geografia.
Miejscowość położona jest nad Kriepną (lewy dopływ Sejmu), 12,5 km od centrum administracyjnego sielsowietu (Wysznije Dieriewieńki), 17,5 km na południowy zachód od centrum administracyjnego rejonu (Lgow), 76 km na południowy zachód od Kurska.
We wsi znajduje się 41 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwały 24 osoby.

</doc>
<doc id="5166740" url="https://pl.wikipedia.org/wiki?curid=5166740" title="Ghost Force">
Ghost Force

Ghost Force - francuski serial animowany, który ma 52 odcinki, które trwają po 11 minut. Serial stworzony i wyprodukowany przez Jeremy'ego Zaga. We Francji serial zaczął być emitowany 28 sierpnia 2021 na TF1. Światowa premiera odbyła się w Izraelu, 25 lipca 2021
Streszczenie.
Troje licealistów pracujących jako drużyna superbohaterów, Ghost Force, potajemnie walczy z duchami, które nawiedzają ich miasto w zwariowany oraz komediowy sposób! Z nieodłącznym pragnieniem „tworzenia problemów” duchy, niewidoczne dla ludzkiego oka, używają strachu jako paliwa, aby zwiększać swoją moc i zdolność wpływania na otaczający ich świat. Nasi bohaterowie nie mają innego wyjścia, jak tylko wstrzymać swoje codzienne życie, aby wzmocnić duchy i przywrócić miasto do normalności, zanim mieszkańcy się zorientują.
Postacie.
Andy Baker: Andy jest trochę przebojowym chłopcem, czasem nieodpowiedzialnym; mimo to ma dobre serce: chroni swoich przyjaciół i rodzinę. Jest znakomitym koszykarzem; w każdym meczu przeciwko Drake'owi zawsze wygrywa. Kiedy wyrusza na polowanie na duchy, staje się Furym, duchowym superbohaterem, który potrafi tworzyć lepkie macki za pomocą Flex Power. Zawsze może liczyć na Dragoyle'a, pół-gargulca, pół-smoka ducha.
Liv Baker: Liv jest przywódczynią Ghost Force i siostrą Andy'ego. Z natury jest pomocna. Chociaż jest nieśmiała i zawstydzona przed publicznością, nauczyła się ją oswajać. Kiedy staje się Myst, może używać Mocy Widmowej do otwierania portali teleportacyjnych. Octocat, pół-ośmiornica, pół-kot duch, zawsze jest u jej boku.
Mike Collins: Mike jest synem Michaela Collinsa, zawodowego koszykarza. To mieszanka nauki. Podkochuje się w Charlie, i robi wszystko, co w jego mocy, aby ją zadowolić. Jako Krush posiada Moc Fraktalną, która pozwala mu wytwarzać lód. Nigdy nie wyrusza na polowanie na duchy bez Gromaxa, Lodowego Ducha.
Dystrybucja.
Francuskie głosy.
Wersja francuska:

</doc>
<doc id="5166743" url="https://pl.wikipedia.org/wiki?curid=5166743" title="Borówka (sielsowiet Dalekie)">
Borówka (sielsowiet Dalekie)

Borówka – dawna leśniczówka. Tereny, na których była położona, leżą obecnie na Białorusi, w obwodzie witebskim, w rejonie brasławskim, w sielsowiecie Dalekie.
Historia.
W czasach zaborów w granicach Imperium Rosyjskiego.
W latach 1921–1939 leśniczówka leżała w Polsce, w województwie nowogródzkim (od 1926 w województwie wileńskim), w powiecie dziśnieńskim (od 1926 w powiecie brasławskim), w gminie Bohiń.
Według Powszechnego Spisu Ludności z 1921 roku zamieszkiwało tu 4 osoby, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwało 6 osób.
Leśniczówka należała do parafii rzymskokatolickiej w Zamoszach. W 1933 podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Zamoszach.

</doc>
<doc id="5166749" url="https://pl.wikipedia.org/wiki?curid=5166749" title="Puchar Wysp Owczych w piłce nożnej (1988)">
Puchar Wysp Owczych w piłce nożnej (1988)

Puchar Wysp Owczych w piłce nożnej mężczyzn 1988 (far. "Løgmanssteypið") – 42. edycja rozgrywek mających na celu wyłonienie zdobywcy Pucharu Wysp Owczych. Tytuł obronił klub HB Tórshavn.
Uczestnicy.
W Pucharze Wysp Owczych wzięły udział drużyny ze wszystkich poziomów ligowych na archipelagu.

</doc>
<doc id="5166751" url="https://pl.wikipedia.org/wiki?curid=5166751" title="Oneirogen">
Oneirogen

Onirogen (z greckiego ὄνειρος "óneiros" oznaczającego „sen” i "gen" „tworzyć”) – roślina lub substancja, intensyfikujaca marzenia senne lub produkująca stany świadomości podobne do snu REM, które charakteryzują się halucynacjami przypominającymi sen. Wiele ziół wzmacniających sny jak Calea ternifolia czy Entada rheedii tak jak i halucynogenna Szałwia wieszcza były wykorzystywane przez tysiące lat do wróżenia przez sny – onejromancje, podczas której adepci rzekomo otrzymywali przez sny prorocze przekazy.O stosowaniu środków wspomagających odmienne stany świadomości stosowanych w starożytności, jak i okresie Średniowiecza wspomina Roman Bugaj.Termin oneirogen opisuje szerokie spektrum roślin i substancji chemicznych zaczynająca się na środkach intensyfikujących sen do dysocjantów i deliriantów. Do efektów użycia oneirogenów zalicza się: mikrosen, hipnagogia, stany fugi, świadome sny oraz doświadczenia poza ciałem.

</doc>
<doc id="5166754" url="https://pl.wikipedia.org/wiki?curid=5166754" title="Nju-Jork">
Nju-Jork

Nju-Jork () – osiedle typu miejskiego na Ukrainie, w obwodzie donieckim, w rejonie bachmuckim, nad Krywym Torciem. W 2020 roku liczyło ok. 10,1 tys. mieszkańców. Ośrodek przemysłu chemicznego (fabryka fenolu i naftalenu). W miejscowości znajduje się stacja kolejowa Fenolna na linii Konstantynówka-Jasynuwata.
W XVII wieku w okolicach współczesnej miejscowości zaczęły powstawać kozackie zimowniki, czyli zabudowania, w których spędzano zimę. Następnie nad Bałką Zalizną, prawym dopływem Krywego Torcia, utworzona została słoboda wojskowa, późniejsza wieś Zalizne. Na drugą połowę XVIII wieku przypada rozwój osadnictwa niemieckiego na tym obszarze, zainspirowanego przez Katarzynę II. Wraz z napływem nowej ludności nastąpił rozwój przemysłu. Powstała wówczas m.in. jedna z pierwszych w regionie cegielni wzniesiona przez Jacoba Ungera, wokół której wybudowano osiedle robotnicze o nazwie Nju-Jork. Stało się ono głównym ośrodkiem kolonii niemieckich mennonitów. Pod względem administracyjnym Nju-Jork oraz pobliskie Zalizne przynależały w tym czasie do ujezdu bachmuckiego w guberni jekaterynosławskiej. Według danych z 1859 roku Nju-Jork liczył 85 mieszkańców, natomiast Zalizne zamieszkane było przez 3283 osoby. W drugiej połowie XIX wieku mennoniccy koloniści założyli w Nju-Jorku park. W 1894 roku Jacob Niebuhr otworzył w miejscowości fabrykę maszyn rolniczych. W 1908 roku Nju-Jork liczył już 1493 mieszkańców, a populacja Zaliznego wyniosła 5757 osób. W latach 1916-1918 powstały zakłady produkcji fenolu. W latach 1920-1925 Nju-Jork należał do guberni donieckiej, w latach 1920-1922 do ujezdu debalcewskiego, a w latach 1923-1930 do okręgu artiomowskiego. Od 1932 roku miejscowość wchodzi w skład obwodu donieckiego (do 1961 nazywanego obwodem stalińskim). Pod koniec lat 20 XX wieku miały miejsce przesiedlenia ludności niemieckiej na Rosyjski Daleki Wschód. W 1938 roku Nju-Jork oraz Zalizne otrzymały status osiedli typu miejskiego. W 1939 roku liczyły odpowiednio 4737 i 8314 mieszkańców. W czasie II wojny światowej Nju-Jork był okupowany przez wojska hitlerowskie od października 1941 roku do września 1943 roku. W 1951 roku Nju-Jork został przemianowany na Nowhorodśke (). W 1959 roku Nowhorodśke zamieszkane było przez 5285 osób, a Zalizne – przez 7628 osób. W 1963 roku do Nowhorodśkego przyłączono Zalizne. W 1989 roku miejscowość liczyła 13 195 mieszkańców, a w 2001 roku – 11 927 mieszkańców (z czego prawie 64% stanowiła ludność rosyjskojęzyczna, a niemal 34% – ludność ukraińskojęzyczna). W 2021 roku przywrócono historyczną nazwę Nju-Jork.

</doc>
<doc id="5166756" url="https://pl.wikipedia.org/wiki?curid=5166756" title="Krasnaja Now (rejon lgowski)">
Krasnaja Now (rejon lgowski)

Krasnaja Now () – wieś (ros. деревня, trb. dieriewnia) w zachodniej Rosji, w sielsowiecie wyszniedieriewienskim rejonu lgowskiego w obwodzie kurskim.
Geografia.
Miejscowość położona jest nad Bykiem (lewy dopływ Sejmu), 4,5 km od centrum administracyjnego sielsowietu (Wysznije Dieriewieńki), 6,5 km na południowy wschód od centrum administracyjnego rejonu (Lgow), 65 km na południowy zachód od Kurska.
We wsi znajduje się 27 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwały 43 osoby.

</doc>
<doc id="5166757" url="https://pl.wikipedia.org/wiki?curid=5166757" title="Varakļāni (stacja kolejowa)">
Varakļāni (stacja kolejowa)

Varakļāni () – stacja kolejowa w miejscowości Madžuļi, w gminie Viļāni, na Łotwie.
Nazwa pochodzi od pobliskiego miasta Varakļāni.

</doc>
<doc id="5166758" url="https://pl.wikipedia.org/wiki?curid=5166758" title="Viļāni (stacja kolejowa)">
Viļāni (stacja kolejowa)

Viļāni () – stacja kolejowa w miejscowości Viļāni, w gminie Viļāni, na Łotwie.

</doc>
<doc id="5166759" url="https://pl.wikipedia.org/wiki?curid=5166759" title="Thimi Mitko">
Thimi Mitko

Thimi Mitko właśc. Efthim Mitko (ur. 1820 w Korczy, zm. 22 marca 1890 w Bani Suwajf) – albański poeta i folklorysta, działacz narodowy.
Życiorys.
Był najstarszym z siedmiorga dzieci Kosty Mitko. Kształcił się w szkole greckojęzycznej w Korczy. W 1850, kiedy jego wuj Peti Mitko został zmuszony do emigracji przez władze osmańskie, Thimi wyjechał razem z nim początkowo do Aten, a następnie do Wiednia. W Wiedniu pracował jako krawiec, w tym czasie nawiązał współpracę z albańskimi działaczami narodowymi - Jeronimem de Radą i Demetrio Camardą. W tym czasie zainteresował się albańskim folklorem i zaczął zbierać pieśni albańskie. W 1865 wyjechał do Egiptu, gdzie w Bani Suwajf założył dobrze prosperującą firmę handlową. Współpracował z Jeronimem de Radą redagując wydawane w Egipcie czasopismo "Fiamuri Arbërit". W 1878 opublikował w czasopiśmie grecko-albańskim zbiór 505 pieśni albańskich i 39 bajek. Zbiór nosił tytuł "Bleta Shqiptare" (Alvanike Melissa, Albańska Pszczoła). 
Mitko był zwolennikiem przeprowadzenia powstania w Albanii i jej oddzielenia się od Turcji osmańskiej. Z uwagi na słabość państwa albańskiego zakładał bliską współpracę Greków i Albańczyków i powstanie państwa dualistycznego. Swoje poglądy wyrażał w greckim czasopiśmie "Pandora", a następnie w czasopismach: "Bashkimi i Shqiptarëvet" i "Albania". W rękopisie pozostawił trzy słowniki: grecko-albański, albańsko-grecki i włosko-grecko-albański. Zmarł w Egipcie na chorobę nowotworową krtani. 
Imię Thimi Mitko noszą ulice w Tiranie i w Korczy, a także biblioteka w Korczy. W 1924 ukazała się biografia Thimi Mitko, autorstwa Gjergj Pekmeziego, kolejną biografię wydał w 1962 Qemal Haxhihasani.

</doc>
<doc id="5166760" url="https://pl.wikipedia.org/wiki?curid=5166760" title="Nierówność Eulera">
Nierówność Eulera



</doc>
<doc id="5166762" url="https://pl.wikipedia.org/wiki?curid=5166762" title="Lista odcinków serialu Ghost Force">
Lista odcinków serialu Ghost Force

Artykuł zawiera listę odcinków serialu animowanego "Ghost Force".

</doc>
<doc id="5166764" url="https://pl.wikipedia.org/wiki?curid=5166764" title="Xlendi">
Xlendi

Xlendi () – miejscowość na Malcie, położona w południowo-zachodniej części wyspy Gozo. Otaczają ją Kerċem, Munxar i Fontana, przez dwie ostatnie Xlendi ma drogowe połączenie ze stolicą wyspy, Victorią. Xlendi podlega radzie lokalnej w Munxar, ale ma swój własny herb i motto. Od marca 2010 Xlendi posiada własny komitet administracyjny, który jest odpowiedzialny za główne działania na jej terenie.
Etymologia.
Nazwa "Xlendi", po raz pierwszy zanotowana w kontrakcie z 1550 jako "xilendi", pochodzi prawdopodobnie od słowa „shelandion” – typu bizantyńskiej galery z tego okresu, które zawijały do naturalnego portu jakim jest zatoka, a pozostałości których, a także rzymskich (duża liczba amfor), znaleziono u wejścia do niej.
Miejsca historyczne.
Groby punickie.
W 1965, podczas prac remontowych w górnej partii Triq San Xmun w Xlendi, odsłonięto wykuty w skale grób, prawdopodobnie punicki. Grób zawierał kilka pochówków. Wejście do grobowca, skierowane w stronę zatoki, wiodło do komory zbliżonej w kształcie do prostokąta. Całą szerokość wewnętrznej części komory zajmował wykuty w skale rów, przykryty kamiennymi płytami, do którego złożono ciała. Inny grobowiec odkryto w Wied tax-Xlendi, bliżej Munxar, 2 metry poniżej szczytu skały znanej lokalnie jako Tortoise Rock, rozdzielającej dolinę. Grota ma okrągłe wejście, prowadzące lekko skręcającym jednometrowym korytarzem do komory o średnicy około 1,5 m. Wgłębienie grzebalne zostało wykute po lewej stronie korytarza, kolejne po lewej stronie komory.
Wieża Xlendi.
Wieża Xlendi, strzegąca wejścia do zatoki, jest jedną z małych umocnionych wież obserwacyjnych zbudowanych przez wielkiego mistrza zakonu joannitów Lascarisa. Jej budowę ukończono w 1650, i jest ona najstarszą zachowaną wieżą obserwacyjną na Gozo. 
Kościół.
Kościół Matki Bożej z Góry Karmel został poświęcony w 1974, choć jego część frontowa pochodzi z 1868. Kościół był pierwszą nowo wybudowaną świątynią po utworzeniu samodzielnej diecezji Gozo. Każdego roku w pierwszą niedzielę września odbywa się uroczystość poświęcona patronce świątyni. Po południu w zatoce odbywają się zabawy wodne z tradycyjną „gostra”, natartą tłuszczem belką, po której zawodnicy muszą przejść, aby zdobyć małą flagę umieszczoną na końcu. Wieczorem wokół Xlendi odbywa się procesja z figurą Matki Bożej z Góry Karmel.
Podziemny młyn.
Na klifach za kościołem Matki Bożej z Góry Karmel znajduje się relikt z okresu „zimnej wojny”. W 1955 wykonany tam został podziemny młyn. Prace były ogromnym przedsięwzięciem, na które składało się wykonanie tunelu wejściowego o długości około 30 metrów, wysokości 2,5 metra i szerokości 3 metrów, prowadzącego do dużej komory. Komora ta podzielona była na trzy kondygnacje i mieściła urządzenia magazynowe, miażdżące i mielące. Z tyłu młyna znajduje się silos o pojemności około 1000 ton pszenicy, połączony z maszynami do mielenia za pomocą mechanicznych ślimaków. Silnik wysokoprężny o mocy 80 KM oraz alternator dostarczały moc. Młyn został zbudowany, gdy „zimna wojna” narastała, gdy możliwy był konflikt nuklearny, jednak nigdy nie był używany.
Zatoka Xlendi.
Za brytyjskich rządów piaszczysta, dziś, za przyczyną wód z doliny i ingerencji człowieka, jest żwirowa. Zatoka jest nadal słynna ze skał po lewej stronie zatoki, które są dobre do opalania i nurkowania.
Grota Karoliny.
„Grota Karoliny” to jaskinia na prawym klifie zatoki. Kiedyś była własnością Caroline Cauchi, bogatej kobiety z Victorii, która później sprowadziła siostry augustianki na Gozo i przekazała im prawie całą swoją ziemię, w tym jaskinię i inne ziemie w Xlendi. Siostry w okresie letnim zaczęły przebywać w Xlendi. Miały zwyczaj pływać w tej odosobnionej jaskini, do której można było się dostać tylko schodami. Używały więc tej jaskini nie będąc widziane przez innych ludzi w zatoce.
Natura.
Niezagospodarowany obszar wokół Xlendi jest domem dla wielu gatunków flory i fauny, niektórych rzadkich. Wśród nich są mewy, maltański krab słodkowodny i "Cheirolophus crassifolius" () z rodziny astrowatych, endemit na Malcie, od 1973 narodowy kwiat tej wyspy. Dziś Xlendi jest jednym z najbardziej rozwiniętych obszarów na wyspie, co szkodzi bioróżnorodności na tym obszarze. Trzykilometrowy odcinek klifowego wybrzeża od zatoki Xlendi na zachód do Wardija Point tworzy obszar ochrony ptaków (Important Bird Area), zidentyfikowany jako taki przez BirdLife International ze względu na jego znaczenie dla dwóch gatunków lęgowych burzyków.
Zarządzanie.
Xlendi pozostaje integralną częścią rady lokalnej Munxar, jednak ma własną administrację w postaci Xlendi Administrative Committee. Komitet Administracyjny Xlendi został utworzony w marcu 2010 na mocy nowelizacji ustawodawstwa rady lokalnej w Munxar. 

</doc>
<doc id="5166765" url="https://pl.wikipedia.org/wiki?curid=5166765" title="Saulkalne (przystanek kolejowy)">
Saulkalne (przystanek kolejowy)

Saulkalne () – przystanek kolejowy w miejscowości Saulkalne, w gminie Salaspils, na Łotwie. Położony jest na linii Ryga - Dyneburg.
Przystanek został otwarty w 1931.

</doc>
<doc id="5166766" url="https://pl.wikipedia.org/wiki?curid=5166766" title="Agencja Konsularna RP w Elblągu">
Agencja Konsularna RP w Elblągu



</doc>
<doc id="5166774" url="https://pl.wikipedia.org/wiki?curid=5166774" title="Jevgeņijs Borodavko">
Jevgeņijs Borodavko



</doc>
<doc id="5166776" url="https://pl.wikipedia.org/wiki?curid=5166776" title="Salaspils (stacja kolejowa)">
Salaspils (stacja kolejowa)

Salaspils () – stacja kolejowa w miejscowości Salaspils, w gminie Salaspils, na Łotwie. Położona jest na linii Ryga - Dyneburg.
Stacja powstała w czasach carskich. Początkowo nosiła nazwę "Kurtenhof" (). W 1919 zmieniono ją na "Stopiņi", a w 1925 na "Salaspils".

</doc>
<doc id="5166791" url="https://pl.wikipedia.org/wiki?curid=5166791" title="Piotr I Aleksandryjski">
Piotr I Aleksandryjski

Piotr I Aleksandryjski, kopt. "Ⲡⲁⲡⲁ Ⲁⲃⲃⲁ ⲡⲉⲧⲣⲟⲥ ⲁ̅, ⲡⲓⲁⲅⲓⲟⲥ ⲡⲉⲧⲣⲟⲥ ⲓⲉⲣⲟⲙⲁⲣⲧⲩⲣⲟⲥ ⲡⲓⲁⲣⲭⲏⲉⲣⲉⲩⲥ" (zm. 25 listopada 311 w Aleksandrii) – biskup Aleksandrii, pisarz wczesnochrześcijański, święty Kościoła katolickiego i prawosławnego.
Życiorys.
Opierając się na świadectwie Filipa z Side, przyjmuje się, że Piotr pochodził z Aleksandrii w Egipcie, gdzie był kierownikiem szkoły katechetycznej. Według różnych źródeł przyjął sakrę biskupią w 300 lub 303 roku. Podczas jego nieobecności w stolicy biskupiej, gdy wybuchło prześladowanie chrześcijan za cesarza Dioklecjana, na terenie diecezji aleksandryjskiej zapoczątkowana została schizma melecjańska (meletańska). Biskup Melecjusz z Lykopolis zaczął wyświęcać nowych duchownych dla wspólnot kościelnych, z których władze państwowe ich deportowały i uwięziły. Na takie postępowanie najpierw zareagowali ostro uwięzieni biskupi Letopolis, Bubastis, Memfis oraz Tumis, wysyłając do Melecjusza list protestacyjny. Gdy biskupi ci zostali straceni, na działalność zareagował również biskup Piotr, pisząc do swoich diecezjan, by nie utrzymywali komunii z Melecjuszem.
Biskup Piotr poniósł śmierć męczeńską podczas kolejnej fali prześladowań za Maksymina Daji wraz z towarzyszami Hezychiuszem, Pachomiuszem i Teodorem w listopadzie 311 roku. Zostali zamordowani mieczem. Święty Piotr nazywany jest na Wschodzie "pieczęcią męczenników", gdyż był jednym z ostatnich zamordowanych chrześcijan pod sam koniec wielkich prześladowań przed ogłoszeniem edyktu mediolańskiego przez cesarzy Konstantyna i Licyniusza w 313 roku. Następcą Piotra na stolicy biskupiej został św. Achillas z Aleksandrii.
W Kościele wschodnim uznaje się, że autorem piętnastu kanonów zawartych w aktach Soboru in Trullo z 691-692 jest św. biskup Piotr, gdyż zostały zaczerpnięte z jego dzieła "Περί θεότητος" (O boskości). Prace przypisywane Piotrowi zawarte są w XVIII tomie "Patrologia Graeca". Odrzuca się autentyczność "Akt męczeństwa" zachowanych w językach łacińskim, greckim, syryjskim i koptyjskim.

</doc>
<doc id="5166792" url="https://pl.wikipedia.org/wiki?curid=5166792" title="Ekpyroza">
Ekpyroza

Ekpyroza (gr. ἐκπύρωσις "ekpyrosis") – spalanie, pojęcie filozofii stoickiej, w której oznacza cykliczny proces unicestwiania świata w ogniu. Odbywać się on ma po zakończeniu wszystkich etapów przekształcania materii tegoż świata.

</doc>
<doc id="5166810" url="https://pl.wikipedia.org/wiki?curid=5166810" title="Cerkiew św. Jana Chrzciciela w Rydze">
Cerkiew św. Jana Chrzciciela w Rydze



</doc>
<doc id="5166812" url="https://pl.wikipedia.org/wiki?curid=5166812" title="Michał Józef Trzeciak">
Michał Józef Trzeciak

Michał Józef Trzeciak herbu Strzemię (zm. w 1790 roku) – kasztelan owrucki w latach 1785-1787, chorąży kijowski w latach 1779-1784, chorąży żytomierski w latach 1775-1779, cześnik kijowski w latach 1762-1775, wojski kijowski w latach 1754-1762, podstarości grodzki żytomierski, podczaszy czernihowski w latach 1744-1754, namiestnik grodzki żytomierski.
Poseł i sędzia sejmowy na sejmie 1776 roku z województwa kijowskiego.

</doc>
<doc id="5166815" url="https://pl.wikipedia.org/wiki?curid=5166815" title="Dolina Bednarzowska">
Dolina Bednarzowska

Dolina Bednarzowska – niewielka dolinka na południowo-zachodnich stokach Jarmuty w Małych Pieninach w Szczawnicy w województwie małopolskim, w powiecie nowotarskim, siedziba władz gminy miejsko-wiejskiej Szczawnica. Jest bocznym, orograficznie prawym odgałęzieniem Doliny pod Jarmutą wcinającym się między Jarmutę i Jarmutkę. Opada do niej spod przełęczy Siodełko w kierunku południowo-zachodnim.
Dolina Bednarzowska niegdyś była trawiasta, wypasana przez mieszkańców Szczawnicy. Obecnie w większości porośnięta jest lasem. Znajduje się poza szlakami turystycznymi, można jednak przejść nią nieznakowaną drogą ze Szczawnicy z osiedla Na Potoku na przełęcz Siodełko.

</doc>
<doc id="5166818" url="https://pl.wikipedia.org/wiki?curid=5166818" title="Wasiljewka (rejon lgowski)">
Wasiljewka (rejon lgowski)

Wasiljewka () – wieś (ros. деревня, trb. dieriewnia) w zachodniej Rosji, w sielsowiecie wyszniedieriewienskim rejonu lgowskiego w obwodzie kurskim.
Geografia.
Miejscowość położona jest nad Apoką (lewy dopływ Sejmu), 5 km od centrum administracyjnego sielsowietu (Wysznije Dieriewieńki), 6,5 km na południe od centrum administracyjnego rejonu (Lgow), 66 km na południowy zachód od Kurska.
We wsi znajduje się 6 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 7 osób.

</doc>
<doc id="5166819" url="https://pl.wikipedia.org/wiki?curid=5166819" title="Nephtys ciliata">
Nephtys ciliata

Nephtys ciliata – gatunek wieloszczeta z rzędu Phyllodocida i rodziny Nephtyidae.
Taksonomia.
Gatunek ten opisany został po raz pierwszy w 1788 roku przez Otto Friedricha Müllera jako "Nereis ciliata". W 1817 roku Georges Cuvier umieścił go w nowym rodzaju "Nephtys", dla którego to stanowi gatunek typowy.
Morfologia.
Wieloszczet ten ma niewielką, prostokątną w zarysie, zaopatrzoną w parę krótkich, osadzonych w kątach przednich czułków głowę. Gardziel tworzy wywracający się na zewnątrz ryjek z 22 papillami. Formy dorosłe mają co najmniej kilkadziesiąt segmentów zaopatrzonych w skrzela. Formy młodociane mogą mieć ich mniej, ale doszukać się u nich można strefy wzrostu z licznymi nowymi segmentami, położonej tuż przed pygidium. Skrzela zaczynają się między ósmym a dwunastym segmentem (rzadko od segmentu siódmego) i odgięte są na zewnątrz. Parapodia mają notopodia w przypadku środkowych segmentów zaopatrzone w długie cirrusy. Neuropodia co najmniej na segmentach środkowej i tylnej części ciała mają płaty zaszczecinkowe niemal takich samych rozmiarów jak acikularne. Neuropodia segmentów środkowych za segmentem dwudziestym mają płaty acikularne wyraźnie rozdwojone.
Rozprzestrzenienie.
Gatunek rozprzestrzeniony w północnej części świata. Znajdowany był u europejskich, azjatyckich jak i północnoamerykańskich wybrzeży Arktyki, a ponadto u wybrzeży: wschodniej części Stanów Zjednoczonych, Kanady (pacyficznych i atlantyckich), Irlandii, Wielkiej Brytanii, północnej Francji, Niemiec, Danii, Szwecji, Polski, Włoch, Turcji i dalekowschodniej Rosji.
W polskich wodach Bałtyku jest spotykany rzadko i wyłącznie w ich północno-zachodniej części.

</doc>
<doc id="5166820" url="https://pl.wikipedia.org/wiki?curid=5166820" title="Nephtys caeca">
Nephtys caeca

Nephtys caeca – gatunek wieloszczeta z rzędu Phyllodocida i rodziny Nephtyidae.
Taksonomia.
Gatunek ten opisany został po raz pierwszy w 1780 roku przez Ottona Fabriciusa jako "Nereis caeca".
Morfologia.
Wieloszczet ten osiąga do 250 mm długości ciała, które jest wysmuklone i czworokątne w przekroju poprzecznym. Ubarwienie ma białawe do zielonkawobrązowego z irydyzującym oskórkiem i czerwonymi skrzelami. Głowa jest niewielka, prostokątna w zarysie, zaopatrzona w parę krótkich, osadzonych w kątach przednich czułków. Gardziel tworzy wywracający się na zewnątrz ryjek z 22 papillami. Formy dorosłe mają co najmniej kilkadziesiąt segmentów zaopatrzonych w skrzela. Formy młodociane mogą mieć ich mniej, ale doszukać się u nich można strefy wzrostu z licznymi nowymi segmentami, położonej tuż przed pygidium. Skrzela zaczynają się nie wcześniej niż od segmentu czwartego i odgięte są na zewnątrz. Parapodia mają zarówno na notopodiach jak i na neuropodiach dobrze wykształcone blaszki zaszczecinkowe (). Pierwszy segment ma neuropodia z płatami acikularnymi zaopatrzonymi w długie cirrusy na powierzchni grzbietowej. Segmenty od 30. do 45. mają neuropodia z płatami zaszczecinkowymi wyraźnie dłuższymi od acikularnych, natomiast płaty przedszczecinkowe neuropodiów nigdy nie są dłuższe od płatu acikularnego neuropodium pierwszego segmentu. Brzuszne brzegi płatów zaszczecinkowych neuropodiów segmentu 40. i okolicznych są zaokrąglone. Ciało pozbawione jest szczecinek o formie kolankowato załamanej.
Biologia i ekologia.
Formy młodociane i dorosłe są bentosowe. Występują w osadzie dennym o różnej frakcji, od grubej po mulisty piasek. Osobniki młodociane preferują wierzchnią, bogatą w materię organiczną warstwę osadu, nie schodząc poniżej 12 cm, podczas gdy formy dorosłe występują w warstwach głębszych, uboższych w materiał organiczny, poniżej 25 cm. Jest to gatunek drapieżny, aktywnie szukający wśród osadów swych ofiar, którymi padać mogą mięczaki, skorupiaki, a także inne wieloszczety.
Pasożytem tego wieloszczeta jest "Paramyxoides nephtys" – pierwotniak z typu Cercozoa. "Nephtys caeca" wchodzi w skład diety plamiaków oraz ryb rajokształtnych.
Wieloszczety te dojrzałość płciową osiągają w drugim roku życia, a dożywają do lat siedmiu. Rozmnażają się w trakcie życia wielokrotnie. Okres rozrodczy zaczyna się w kwietniu lub maju i trwa do sierpnia. Larwy wchodzą w skład zooplanktonu.
Rozprzestrzenienie.
Gatunek rozprzestrzeniony w północnej części świata, lokalnie liczny. Znajdowany był u europejskich, azjatyckich jak i północnoamerykańskich wybrzeży Arktyki, a ponadto u wybrzeży: północnej części Stanów Zjednoczonych, wschodniej Kanady, Irlandii, Wielkiej Brytanii, zachodniej Hiszpanii, północnej i południowej Francji, Belgii, Holandii, Niemiec, Danii, Szwecji, Polski, Włoch, Tunezji, Grecji, Egiptu, Japonii, Korei i północnych Chin.
W polskich wodach Bałtyku jest spotykany rzadko i wyłącznie w ich północno-zachodniej części.

</doc>
<doc id="5166825" url="https://pl.wikipedia.org/wiki?curid=5166825" title="Wiesiołaja Polana (obwód kurski)">
Wiesiołaja Polana (obwód kurski)

Wiesiołaja Polana () – chutor w zachodniej Rosji, w sielsowiecie wyszniedieriewienskim rejonu lgowskiego w obwodzie kurskim.
Geografia.
Miejscowość położona jest w dorzeczu Apoki (lewy dopływ Sejmu), 5,5 km od centrum administracyjnego sielsowietu (Wysznije Dieriewieńki), 6,5 km na południe od centrum administracyjnego rejonu (Lgow), 67,5 km na południowy zachód od Kurska.
W chutorze znajduje się 15 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor zamieszkiwało 16 osób.

</doc>
<doc id="5166827" url="https://pl.wikipedia.org/wiki?curid=5166827" title="Siodełko (Jarmuta)">
Siodełko (Jarmuta)

Siodełko (671 m) – płytka przełęcz na północno-zachodnim grzbiecie masywu Jarmuty w Małych Pieninach. Administracyjnie znajduje się w mieście Szczawnica w województwie małopolskim, w powiecie nowotarskim.
Siodełko oddziela masyw Jarmuty (792m) od niższej Jarmutki (678 m). Na południowy zachód opada z niej częściowo trawiasta Dolina Bednarzowska, na północ porośnięta lasem i głębiej wcięta Dolina Rolna. Rejon przełęczy jest trawiasty i widokowy. Przez Siodełko nie prowadzi żaden znakowany szlak turystyczny, można na nią jednak wyjść nieznakowaną drogą ze Szczawnicy. Na grzbiecie Jarmuty powyżej przełęczy znajduje się polana Andrzejówka.

</doc>
<doc id="5166835" url="https://pl.wikipedia.org/wiki?curid=5166835" title="Cupryna">
Cupryna



</doc>
<doc id="5166837" url="https://pl.wikipedia.org/wiki?curid=5166837" title="Arsienjewka (rejon lgowski)">
Arsienjewka (rejon lgowski)

Arsienjewka () – wieś (ros. деревня, trb. dieriewnia) w zachodniej Rosji, w sielsowiecie wyszniedieriewienskim rejonu lgowskiego w obwodzie kurskim.
Geografia.
Miejscowość położona jest nad Apoką (lewy dopływ Sejmu), 6,5 km od centrum administracyjnego sielsowietu (Wysznije Dieriewieńki), 5 km na południe od centrum administracyjnego rejonu (Lgow), 67 km na południowy zachód od Kurska.
We wsi znajduje się 48 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 59 osób.

</doc>
<doc id="5166844" url="https://pl.wikipedia.org/wiki?curid=5166844" title="Bułgakowka (rejon lgowski)">
Bułgakowka (rejon lgowski)

Bułgakowka () – wieś (ros. деревня, trb. dieriewnia) w zachodniej Rosji, w sielsowiecie wyszniedieriewienskim rejonu lgowskiego w obwodzie kurskim.
Geografia.
Miejscowość położona jest nad Apoką (lewy dopływ Sejmu), 8 km od centrum administracyjnego sielsowietu (Wysznije Dieriewieńki), 4 km na południowy zachód od centrum administracyjnego rejonu (Lgow), 67 km na południowy zachód od Kurska.
We wsi znajdują się 44 posesje.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 81 osób.

</doc>
<doc id="5166845" url="https://pl.wikipedia.org/wiki?curid=5166845" title="Sabine Meyer">
Sabine Meyer

Sabine Meyer (ur. 30 marca 1959 w Crailsheim) – niemiecka klarnecistka.
Życiorys.
Podstawy edukacji muzycznej otrzymała od swojego ojca, klarnecisty Karla Meyera. Była uczennicą Otto Hermanna w Stuttgarcie i Hansa Deinzera w Hanowerze. Laureatka międzynarodowego konkursu ARD w Monachium. Początkowo występowała z Symphonieorchester des Bayerischen Rundfunks. W 1983 roku została członkiem orkiestry Berliner Philharmoniker, jednak po roku zrezygnowała z tej posady, poświęcając się karierze solowej i kameralistyce. Występowała w Europie, Ameryce Północnej i Japonii.
W 1983 roku wspólnie ze swoim mężem Reinerem Wehle i bratem Wolfgangiem Meyerem założyła Trio di Clarone, w 1988 roku natomiast Bläserensemble Sabine Meyer. Występowała z pianistą Rudolfem Buchbinderem i wiolonczelistą Heinrichem Schiffem, grała też razem z Cleveland Quartet i Brandis Quartett. Dokonała licznych nagrań płytowych dla EMI, m.in. koncertów i utworów klarnetowych Johanna Stamitza, W.A. Mozarta i C.M. von Webera oraz oktetów Franza Krommera. W jej repertuarze znajdowały się także utwory muzyki współczesnej. Dokonała premierowych wykonań "Oktetu" na instrumenty dęte Edisona Denisowa (1991) i "Romansu" na klarnet i orkiestrę Richarda Straussa (1991).
Otrzymała Order Zasługi Badenii-Wirtembergii (2010) i Krzyż I Klasy Orderu Zasługi Republiki Federalnej Niemiec (2013).

</doc>
<doc id="5166846" url="https://pl.wikipedia.org/wiki?curid=5166846" title="Wyższa Szkoła Kultury Społecznej i Medialnej w Toruniu">
Wyższa Szkoła Kultury Społecznej i Medialnej w Toruniu



</doc>
<doc id="5166852" url="https://pl.wikipedia.org/wiki?curid=5166852" title="Jabłonowyj">
Jabłonowyj

Jabłonowyj () – osiedle typu wiejskiego w zachodniej Rosji, w sielsowiecie wyszniedieriewienskim rejonu lgowskiego w obwodzie kurskim.
Geografia.
Miejscowość położona jest 6 km od centrum administracyjnego sielsowietu (Wysznije Dieriewieńki), 17 km na południowy wschód od centrum administracyjnego rejonu (Lgow), 63 km na południowy zachód od Kurska.
W osiedlu znajduje się 38 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. osiedle zamieszkiwały 52 osoby.

</doc>
<doc id="5166853" url="https://pl.wikipedia.org/wiki?curid=5166853" title="Michaił Dynnik">
Michaił Dynnik

Michaił Aleksandrowicz Dynnik (; ur. w Kijowie, zm. 16 marca 1971 w Moskwie) – radziecki historyk filozofii i filozof marksistowsko-leninowski, specjalista w zakresie materializmu dialektycznego i historycznego, estetyki oraz historii filozofii Zachodu, doktor nauk filozoficznych, członek korespondent Akademii Nauk ZSRR (od 1958).
Życiorys.
Wykładał historię filozofii w Moskiewskim Instytucie Filozofii, Literatury i Historii i na Moskiewskim Uniwersytecie Państwowym im. M.W. Łomonosowa. W 1934 roku uzyskał tytuł profesora. W latach 1942–1956 był profesorem katedry historii filozofii Zachodu na Moskiewskim Uniwersytecie Państwowym. W 1943 został pracownikiem naukowym Instytutu Filozofii Akademii Nauk ZSRR, gdzie w 1968 stanął na czele sektora historii filozofii.

</doc>
<doc id="5166854" url="https://pl.wikipedia.org/wiki?curid=5166854" title="Olaug Bollestad">
Olaug Bollestad

Olaug Vervik Bollestad (ur. 4 listopada 1961 w m. Jørpeland) – norweska polityk, pielęgniarka i samorządowiec, parlamentarzystka, w latach 2019–2021 minister, przewodnicząca Chrześcijańskiej Partii Ludowej.
Życiorys.
Kształciła się w szkole pielęgniarskiej Røde Kors Sykepleierskole w Stavanger. W latach 1997–1999 studiowała pielęgniarstwo na Uniwersytecie w Stavanger. Zawodowo związana głównie ze szpitalem uniwersyteckim w Stavanger, gdzie zajmowała również stanowiska kierownicze.
Zaangażowała się w działalność polityczną w ramach partii chadeckiej. W 2003 została radną gminy Gjesdal. W latach 2007–2013 pełniła funkcję burmistrza tej miejscowości. Od 2007 zasiadała w radzie okręgu Rogaland. Była zastępczynią poselską, a w 2013 po raz pierwszy uzyskała mandat deputowanej do Stortingu. Z powodzeniem ubiegała się o reelekcję w wyborach w 2017 i 2021.
W latach 2015–2017 była drugą wiceprzewodniczącą Chrześcijańskiej Partii Ludowej, a w 2017 została pierwszą wiceprzewodniczącą tego ugrupowania. W 2018 zadeklarowała się jako przeciwniczka współpracy chadeków z Partią Pracy. Od stycznia do kwietnia 2019 wykonywała obowiązki przewodniczącej partii (gdy rezygnację złożył Knut Arild Hareide). W styczniu 2019 dołączyła do tworzonego przez ugrupowania centroprawicowe gabinetu Erny Solberg, obejmując stanowisko ministra rolnictwa i żywności. We wrześniu 2021 została dodatkowo ministrem do spraw dzieci i rodziny, gdy z rządu odszedł Kjell Ingolf Ropstad. W tym samym miesiącu po jego rezygnacji została ponownie pełniącą obowiązki przewodniczącej partii. Funkcje ministerialne sprawowała do października 2021. W listopadzie tegoż roku wybrana na nową przewodniczącą norweskich chadeków.

</doc>
<doc id="5166856" url="https://pl.wikipedia.org/wiki?curid=5166856" title="Rezerwat Bajkalsko-Leński">
Rezerwat Bajkalsko-Leński

Rezerwat Bajkalsko-Leński (ros. Байкало-Ленский государственный природный заповедник) – ścisły rezerwat przyrody (zapowiednik) w obwodzie irkuckim w Rosji. Znajduje się w rejonach kaczudzkim i olchońskim, a jego obszar wynosi 6 599,19 km². Rezerwat został utworzony dekretem rządu Rosyjskiej Federacyjnej Socjalistycznej Republiki Radzieckiej z dnia 5 grudnia 1986 roku. W 1996 roku wraz z jeziorem Bajkał i jego okolicami (Barguziński Rezerwat Biosfery, Zabajkalski Park Narodowy, Nadbajkalski Park Narodowy, Bajkalski Rezerwat Biosfery) został wpisany na Listę Światowego Dziedzictwa UNESCO pod nazwą „Jezioro Bajkał”. Dyrekcja rezerwatu znajduje się w mieście Irkuck.
Opis.
Rezerwat obejmuje 100 km północno-zachodniego wybrzeża jeziora Bajkał oraz południową część Gór Bajkalskich. Znajdują się tu źródła rzeki Lena. 
Flora.
Większą część powierzchni rezerwatu zajmuje tajga. Ze względu na położenie w górach są tu też stepy, lasostepy, łąki subalpejskie i tundra górska. W rezerwacie występuje 130 gatunków grzybów, ponad 300 gatunków porostów, 178 gatunków mszaków i 947 gatunków roślin naczyniowych, w tym 47 endemitów.
W lasach występuje sześć rodzajów drzew iglastych: modrzew syberyjski, modrzew Czekanowskiego, sosna zwyczajna, sosna syberyjska, jodła syberyjska i świerk pospolity oraz trzy gatunki brzóz i topola osika.
Fauna.
Fauna ptaków rezerwatu liczy 276 gatunków, z czego 42 gatunki są rzadkie. Żyją tu m.in. bieliki, orły przednie, rybołowy, sokoły wędrowne, białozory.
Rezerwat zamieszkuje 52 gatunki ssaków. Najpospolitszym gatunkiem wśród dużych drapieżników jest niedźwiedż brunatny. Powszechnymi gatunkami są również m.in.: renifer tundrowy, wiewiórka pospolita, zając bielak, łoś euroazjatycki, jeleń szlachetny, sarna syberyjska, piżmowiec syberyjski, wilk szary, rosomak tundrowy, ryś euroazjatycki, soból tajgowy, wydra europejska i świstak czarnogłowy.

</doc>
<doc id="5166859" url="https://pl.wikipedia.org/wiki?curid=5166859" title="Skazana">
Skazana

Skazana – polski serial obyczajowo-kryminalny w reżyserii Bartosza Konopki, udostępniany na platformie VOD Player od 31 sierpnia 2021 roku jako produkcja Player Original, a także emitowany od 27 kwietnia 2022 na antenie TVN. Scenariusz powstał na motywach książki Ewy Ornackiej pt. „Skazane na potępienie”.
Fabuła.
Sędzia Sądu Okręgowego w Katowicach, Alicja Mazur trafia niewinna do zakładu karnego skazana za zabójstwo. Tam, przeżywając przemoc stosowaną wobec niej przez inne osadzone, próbuje udowodnić swoją niewinność.
Produkcja.
Zdjęcia do serialu rozpoczęły się w marcu 2021 roku. W październiku 2021 potwierdzono rozpoczęcie prac nad drugą serią produkcji, której premierę zaplanowano na jesień 2022 roku. 
Premiera drugiego sezonu była planowana pierwotnie na 15 listopada 2022, jednak przyspieszono ją na 11 listopada.
Odbiór.
Serial jest najpopularniejszą produkcją w historii serwisu VOD Player notując ponad 5,7 mln godzin odtworzeń w 2022 roku.

</doc>
<doc id="5166860" url="https://pl.wikipedia.org/wiki?curid=5166860" title="Płaszcz i szpony">
Płaszcz i szpony

Płaszcz i szpony (tytuł oryginału: "De cap et de crocs") – francuska seria komiksowa autorstwa Alaina Ayroles'a i Jeana-Luca Masbou, opublikowana w 12 tomach w latach 1995–2016 przez wydawnictwo Delcourt. Po polsku tomy 1–10 ukazały w formie zbiorczych albumów nakładem wydawnictwa Timof i cisi wspólnicy.
Fabuła.
Utrzymana w mieszaninie konwencji opowieści płaszcza i szpady, fantasy i science fiction, fabuła serii toczy się w alternatywnym XVII-wiecznym świecie zaludnionym przez ludzi i antropomorficzne zwierzęta. Dwaj szlachcice, Hiszpan Don Lope de Villalobos (wilk) i Francuz Don Armando de Maupertius (lis), oferują swoją pomoc bogatemu weneckiemu kupcowi Cénile, którego syn został porwany. Podczas próby ratunku dowiadują się o legendarnym skarbie. Ich przygody prowadzą ich na skraj znanego świata, a później na Księżyc. 

</doc>
<doc id="5166872" url="https://pl.wikipedia.org/wiki?curid=5166872" title="Dieriewieńki (obwód kurski)">
Dieriewieńki (obwód kurski)

Dieriewieńki () – osiedle przy stacji kolejowej w zachodniej Rosji, w sielsowiecie wyszniedieriewienskim rejonu lgowskiego w obwodzie kurskim.
Geografia.
Miejscowość położona jest 6 km od centrum administracyjnego sielsowietu (Wysznije Dieriewieńki), 16 km na południowy wschód od centrum administracyjnego rejonu (Lgow), 63 km na południowy zachód od Kurska, przy nieczynnej stacji kolejowej.
W osiedlu znajdują się 42 posesje.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. osiedle zamieszkiwało 61 osób.

</doc>
<doc id="5166875" url="https://pl.wikipedia.org/wiki?curid=5166875" title="Adam Kubas">
Adam Kubas

Adam Maciej Kubas – polski chemik, dr hab. nauk chemicznych, profesor nadzwyczajny Instytutu Chemii Fizycznej Polskiej Akademii Nauk.
Życiorys.
W 2009 ukończył studia magisterskie na Wydziale Chemii Uniwersytetu im. Adama Mickiewicza w Poznaniu. 20 lipca 2012 obronił w Karlsruher Institut für Technologie pracę doktorską "On the structure and reactivity of large complexes of metals and metalloids. A quantum chemical study" przygotowaną pod opieką PD Dr Karin Fink. Od 1 września 2012 do 1 września 2014 odbywał staż podoktorski w University College London w grupie Prof. Jochena Blumbergera. W latach 2014 - 2016 był stypendystą Max-Planck-Institute for Chemical Energy Conversion w Muelheim, gdzie pracował w zepole Prof. Franka Neese. Od 2016 pracownik Instytutu Chemii Fizycznej Polskiej Akademii Nauk gdzie 15 kwietnia 2019 habilitował się na podstawie rozprawy zatytułowanej "Badania kwantowochemiczne właściwości i charakterystyki spektralnej wybranych układów katalitycznych oraz transportujących ładunki".
Jest zatrudniony na stanowisku profesora nadzwyczajnego w Instytucie Chemii Fizycznej Polskiej Akademii Nauk, kieruje Zespołem 20 "Kataliza kooperatywna". Od 2019 r. pełni funkcję zastępcy dyrektora Instytutu Chemii Fizycznej Polskiej Akademii Nauk.

</doc>
<doc id="5166881" url="https://pl.wikipedia.org/wiki?curid=5166881" title="AC Propulsion">
AC Propulsion

AC Propulsion, Inc. – amerykański producent elektrycznych samochodów osobowych i układów napędowych z siedzibą w San Dimas działający od 1992 roku.
Historia.
W 1992 roku trójka inżynierów z miasteczka San Dimas na przedmieściach amerykańskiego Los Angeles założyła przedsiębiorstwo AC Propulsion, za cel obierając rozwój układów napędowych do pojazdów elektrycznych. Pierwszym produktem firmy był ukończony w 1994 roku wysokowydajnościowy układ napędowy o kodzie AC-150 tworzony przez silnik elektryczny o mocy 200 KM, obsługujący ładowanie akumulatora o mocy do 18 kW. Pierwszym samochodem, w którym wykorzystano podzespoły techniczne konstrukcji AC Propulsion, był pionierski samochód elektryczny General Motors EV1 z 1997 roku.
Podczas wystawy samochodowej LA Auto Show jesienią 1997 roku AC Propulsion przedstawiło swój pierwszy autorski projekt samochodu w postaci dwumiejscowego, w pełni elektrycznego roadstera tZero. Początkowo wyposażony w akumulator kwasowo-ołowiowy, w 2003 roku zastąpiono go wydajniejszym, litowo-jonowym. W 2006 roku AC Propulsion przedstawiło swój drugi model samochodu, tym razem będący konwersją spalinowego Sciona xB na samochód elektryczny nazwany eBox.
Współprace.
Na przełomie pierwszej i drugiej dekady XXI wieku AC Propulsion nawiązało liczne współprace z innymi producemtami samochodów, dostarczając swój autorski układ napędowy AC-150 do firm poczyniających pierwsze eksperymenty z samochodami elektrycznymi. W 2005 roku firma dostarczyła napęd do monakijskiego samochodu sportowego Venturi Fétish, w 2006 roku do elektrycznego kitcara Wrightspeed X1, za to w 2008 roku do pierwszego elektrycznego Mini E. W 2011 roku AC Propulsion dostarczyło z kolei swój napęd do elektrycznej odmiany chińskiego kombivana Foton Midi.
Model tZero miał też istotny wpływ na kształtowanie się amerykańskiego startupu Tesla Motors. Ispiracją dla powstania pierwszego modelu firmy, Tesli Roadster, była jazda testowa tZero przez współzałożycieli, Martina Eberharda i Marca Tarpenninga.

</doc>
<doc id="5166884" url="https://pl.wikipedia.org/wiki?curid=5166884" title="Wojciech Rojek (ujednoznacznienie)">
Wojciech Rojek (ujednoznacznienie)



</doc>
<doc id="5166885" url="https://pl.wikipedia.org/wiki?curid=5166885" title="Rycerze Gotham">
Rycerze Gotham

Rycerze Gotham () – fabularna komputerowa gra akcji na motywach komiksów wydawnictwa DC Comics o Batmanie. Gra została wyprodukowana przez WB Games Montréal i wydana przez Warner Bros. Interactive Entertainment. Jej premiera odbyła się 21 października 2022 na platformach Microsoft Windows, PlayStation 4, PlayStation 5, Xbox One i Xbox Series X/S.
Chociaż studio pracowało wcześniej nad grą ', a w "Rycerzach Gotham" pojawia się wiele postaci z serii ', według twórców jest to oryginalna opowieść, która nie stanowi kontynuacji wcześniejszych gier.
Rozgrywka.
"Rycerze Gotham" to fabularna gra akcji osadzona w otwartym świecie Gotham City. Gracz steruje jedną z czterech postaci, z których każda dysponuje innymi umiejętnościami i zapewnia inny styl gry. Przykładowo, Robin ma umiejętność teleportowania się za pośrednictwem satelity Ligi Sprawiedliwości. Gra zawiera zarówno tryb gry jednoosobowej, jak i dwuosobowy tryb współpracy, do którego drugi gracz może dołączyć w dowolnym momencie. Postacie mogą zdobywać kolejne poziomy doświadczenia, jednak przeciwnicy automatycznie rozwijają się wraz z nimi. Do przemieszczania się po świecie wykorzystać można batcycle.
Za dnia postacie przebywają w Belfry, służącym za bazę Rycerzy Gotham, pozwalającą przełączać się pomiędzy bohaterami i przygotowywać do misji. Po opuszczeniu kryjówki następuje zmiana pory dnia na nocną.
Fabuła.
Fabuła rozgrywa się po śmierci Bruce’a Wayne’a (Michael Antonakos) i komisarza Gordona, co doprowadziło do zwiększenia liczby przestępstw i bezprawia w Gotham. Gracze wcielać mają się w byłych towarzyszy Mrocznego Rycerza – Dicka „Nightwinga” Graysona (Christopher Sean), Barbarę „Batgirl” Gordon (America Young), Tima „Robina” Drake’a (Sloane Morgan Siegel) i Jasona „Red Hooda” Todda (Stephen Oyoung) – którzy po jego śmierci poszli w swoją stronę, ale zmuszeni są ponownie się sprzymierzyć, żeby Gotham nie popadło w całkowity chaos. Impulsem do ponownego zjednoczenia się jest wiadomość, jaką Batman nagrał dla nich przed śmiercią. W pewnym momencie bohaterowie wejdą w konflikt z Trybunałem Sów – tajnym stowarzyszeniem przestępczym pamiętającym początki Gotham – oraz ich zmanipulowanymi zabójcami, nazywanych szponami. Jednym z przeciwników ma być również Pan Freeze. Wśród sojuszników jest m.in. kamerdyner Batmana, Alfred Pennyworth (Gildart Jackson), i kapitan Renee Montoya – jeden z ostatnich nieskorumpowanych policjantów w mieście.
Produkcja.
Po premierze "", wieńczącego trylogię o Batmanie, przez kilka lat pojawiały się plotki, jakoby WB Games Montréal pracowało nad grą o Legionie Samobójców, jednak ani producent, ani wydawca nie wydali w tej sprawie żadnego oficjalnego świadczenia. We wrześniu 2019 roku studio zamieściło na Twitterze wpis sugerujący produkcję gry z Batmanem, w której ważną rolę odegra Trybunał Sów. W czerwcu 2020 zarejestrowana została domena internetowa, wskazująca, że w produkcji znajduje się gra "Batman: Rycerze Gotham". Grę zapowiedziano oficjalnie w sierpniu 2020 roku podczas wydarzenia DC FanDome, jako datę premiery podając 2021. W marcu 2021 premierę przesunięto na rok 2022.

</doc>
<doc id="5166898" url="https://pl.wikipedia.org/wiki?curid=5166898" title="Jesper Søgaard">
Jesper Søgaard

Jesper Søgaard (ur. 22 lutego 1976 w Kolding) – duński piłkarz występujący na pozycji pomocnika.
Życiorys.
W 1990 roku został juniorem Vejle BK. W 1993 roku został wcielony do pierwszej drużyny. Po awansie klubu w 1995 roku do Superligaen zadebiutował w najwyższej klasie rozgrywkowej 30 lipca 1995 roku w przegranym 1:3 spotkaniu z Brøndby IF. W sezonie 1996/1997 zdobył wicemistrzostwo Danii. Ogółem w Vejle wystąpił w 123 ligowych spotkaniach, z czego w 105 na poziomie Superligaen. W 2000 roku został piłkarzem FC Midtjylland. Następnie przeszedł do Randers Freja. W 2002 roku z powodu kontuzji zakończył karierę. W 2003 roku został trenerem juniorów Vejle BK.

</doc>
<doc id="5166901" url="https://pl.wikipedia.org/wiki?curid=5166901" title="Kudincewo">
Kudincewo

Kudincewo () – wieś (ros. село, trb. sieło) w zachodniej Rosji, centrum administracyjne sielsowietu kudincewskiego w rejonie lgowskim (obwód kurski).
Geografia.
Miejscowość położona jest nad Sejmem, 9 km na północny zachód od centrum administracyjnego rejonu (Lgow), 70 km na zachód od Kurska.
We wsi znajdują się ulice: Gora, Ługowaja, Nabierieżnaja, Nowosiołowka, Ponizowka, Puszkariewka, Sadowaja, Stiepanowka i Woroszyłowa (335 posesji).
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 521 osób.

</doc>
<doc id="5166904" url="https://pl.wikipedia.org/wiki?curid=5166904" title="Kremlin Cup 2021 (kobiety)">
Kremlin Cup 2021 (kobiety)

Kremlin Cup 2021, właśc. VTB Kremlin Cup 2021 – tenisowy turniej WTA kategorii WTA 500 w sezonie 2021 z cyklu Kremlin Cup rozgrywany w dniach 18–24 października 2021 roku w Moskwie na kortach twardych w hali o puli nagród wynoszącej 565 530 dolarów amerykańskich.

</doc>
<doc id="5166907" url="https://pl.wikipedia.org/wiki?curid=5166907" title="Kwarantanna (singiel)">
Kwarantanna (singiel)



</doc>
<doc id="5166909" url="https://pl.wikipedia.org/wiki?curid=5166909" title="Trystyka">
Trystyka



</doc>
<doc id="5166912" url="https://pl.wikipedia.org/wiki?curid=5166912" title="Daniils Bobrovs">
Daniils Bobrovs

Daniils Bobrovs (ur. 8 października 1997 w Rydze) – łotewski pływak, olimpijczyk z Tokio 2020. Specjalizuje się w stylach klasycznym i dowolnym.
Udział w zawodach międzynarodowych.
Trzykrotnie brał udział w mistrzostwach świata: 2015, 2017 i 2019. Nigdy nie przebrnął fazy eliminacyjnej. Dwukrotnie wystąpił na mistrzostwach Europy: 2018 i 2020, także zawsze kończąc zmagania w eliminacjach.
W 2021 wziął udział w Letnich Igrzyskach Olimpijskich 2020, w wyścigu na 200 m stylem klasycznym. Z czasem 2:14.25 zajął 7. miejsce w 2. wyścigu eliminacyjnym, co dało mu 31. miejsce wśród wszystkich zawodników i nie pozwoliło zakwalifikować się do półfinałów.

</doc>
<doc id="5166913" url="https://pl.wikipedia.org/wiki?curid=5166913" title="Raoul Magrin-Vernerey">
Raoul Magrin-Vernerey

Raoul Charles Magrin-Vernerey, znany także jako Ralph Monclar lub Raoul Monclar (ur. 7 lutego 1892 w Budapeszcie, zm. 3 czerwca 1964 w Paryżu) – francuski wojskowy, generał, dowódca Batalionu Francuskiego podczas wojny koreańskiej.
Życiorys.
Jego matką była Anne Magrin, pracująca w Wiedniu nauczycielka francuskiego. W dzieciństwie wychowywał go węgierski arystokrata, po powrocie do Francji wychowywała go babka.
Wykształcenie zdobywał początkowo w Lycée Victor Hugo w Besançon, a następnie w seminarium w Ornans. W wieku 16 lat próbował wstąpić do Legii Cudzoziemskiej, z powodu wieku nie został jednak przyjęty do wojska. W 1912 rozpoczął studia w École spéciale militaire de Saint-Cyr, akademię ukończył niedługo przed wybuchem I wojny światowej. W stopniu podporucznika został następnie przydzielony do 60 Pułku Piechoty. Podczas I wojny światowej został siedmiokrotnie ranny (padł m.in. ofiarą ataku gazowego) i odznaczony Legią Honorową, wojnę zakończył w stopniu kapitana. 
Po podpisaniu rozejmu w Compiègne wyjechał do Lewantu, gdzie ponownie odznaczył się w boju. W 1919 roku brał udział w interwencji w Odessie. W 1924 został przydzielony do 1 Cudzoziemskiego Pułku Piechoty, a później do 3 Cudzoziemskiego Pułku Piechoty, w którego składzie brał udział w wojnie o Rif. W 1928 został dowódcą batalionu, od 1931 służył w 2 Cudzoziemskim Pułku Piechoty w Maroku, a później w 5 Cudzoziemskim Pułku Piechoty w Tonkinie. W czerwcu 1938 roku został awansowany do stopnia podpułkownika i powrócił do służby w Maroku.
W lutym 1940 roku został dowódcą 13 Półbrygady Legii Cudzoziemskiej i brał z nią udział w kampanii norweskiej, odznaczając się m.in. podczas walk o Narwik. 16 czerwca 1940 roku wraz ze swoją jednostką trafił do Bretanii, a następnie na pokładzie statku towarowego przedostał się do Wielkiej Brytanii, gdzie wraz z częścią swojej jednostki dołączył do sił Wolnych Francuzów. W 1940 został awansowany do stopnia pułkownika.
Pod koniec sierpnia 1940 został wraz ze swoją jednostką wysłany do Afryki, by brać udział w operacji Menace oraz w walkach na terenie Kamerunu i Sierra Leone. Odmówił jednak wzięcia udziału w kampanii o Gabon, nie chcąc walczyć z innymi Francuzami.
Następnie na czele brygady brał udział w kampanii wschodnioafrykańskiej, walcząc m.in. pod Keren. Doprowadził do wzięcia do niewoli admirała Maria Bonettiego i dwóch innych generałów. W 1941 odmówił udziału w operacji Exporter, ponownie nie chcąc walczyć z innymi Francuzami. W grudniu 1941 został awansowany na generała brygady. Od grudnia 1942 do 1943 był dowódcą wojsk francuskich stacjonujących w Wielkiej Brytanii, a od listopada 1943 roku do końca wojny – całości wojsk francuskich stacjonujących w Lewancie.
W 1946 mianowany zastępcą naczelnego dowódcy wojsk francuskich w Algierii. W czerwcu 1948 roku został inspektorem Legii Cudzoziemskiej i brał udział w I wojnie indochińskiej. W 1950 awansowany do stopnia generała broni.
W 1951 na krótko zdegradował się ochotniczo do stopnia podpułkownika, by dowodzić Batalionem Francuskim biorącym udział w wojnie koreańskiej. Następnie przeszedł na emeryturę. W 1962 objął funkcję gubernatora des Invalides. 
Zmarł 3 czerwca 1964 w szpitalu Val-de-Grâce w Paryżu. Został pochowany w podziemiach kompleksu Les Invalides.
Odznaczenia.
Odznaczony następującymi odznaczeniami:

</doc>
<doc id="5166915" url="https://pl.wikipedia.org/wiki?curid=5166915" title="Pożądanie (ujednoznacznienie)">
Pożądanie (ujednoznacznienie)



</doc>
<doc id="5166920" url="https://pl.wikipedia.org/wiki?curid=5166920" title="Ośrodek Zapasowy Artylerii Lekkiej nr 6">
Ośrodek Zapasowy Artylerii Lekkiej nr 6

Ośrodek Zapasowy Artylerii Lekkiej Nr 6 – oddział artylerii Wojska Polskiego II RP z okresu kampanii wrześniowej.
Ośrodek Zapasowy Artylerii Lekkiej nr 6 nie występował w pokojowej organizacji Wojska Polskiego. Był jednostką formowaną zgodnie z planem mobilizacyjnym „W” we Lwowie, w II rzucie mobilizacji powszechnej. Jednostką mobilizującą był 5 pułk artylerii lekkiej.
Historia i formowanie.
W ramach mobilizacji powszechnej w jej II rzucie z kadry i nadwyżek rezerwistów: 5 pułku artylerii lekkiej, 11 pułku artylerii lekkiej i 12 pułku artylerii lekkiej. Zmobilizowano Ośrodek Zapasowy Artylerii Lekkiej nr 6. Ośrodek ten miał za zadanie przeszkolenie uzupełnień i formowanie baterii marszowych dla jednostek zmobilizowanych przez 5, 11 i 12 pal.
Etat OZAL nr 6 w/g planu mobilizacyjnego przewidywał:
Dowódcą ośrodka został płk art. st. sp. Karol Schrötter. Zgodnie z planem ośrodek miał być formowany w oparciu o nadwyżki kadry i rezerwistów pozostałe po zmobilizowaniu pułków artylerii lekkiej stacjonujących na terenie Okręgu Korpusu nr VI. Sprzęt i uzbrojenie dla formowanego ośrodka było z zasobów 5, 11 i 12 pal, a także zdeponowane we Lwowie. Kadrę i rezerwistów ośrodka stanowiły Oddziały Zbierania Nadwyżek 5, 11 i 12 pal. Mobilizację ośrodka rozpoczęto od pierwszych dni września na terenie koszar 5 pal we Lwowie. 
Działania organizacyjne i bojowe OZAL nr 6.
Po wyjeździe pierwszych transportów 5 pal na front, dowództwo OZAL nr 6 objęło koszary i podporządkowało swoim rozkazom baterię marszową 5 pal pod dowództwem ppor. Mieczysława Szymańskiego oraz Oddział Zbierania Nadwyżek 5 pal pod dowództwem ppłk. Juliusza Tomaszewskiego. Z uwagi na zagrożenie Lwowa atakiem niemieckich wojsk w dniach 9-10 września rozkazem dowództwa OK nr VI w trybie pilnym ściągnięto do ośrodka baterie marszowe 5, 11 i 12 pal oraz Oddziały Zbierania Nadwyżek 11 pal pod dowództwem kpt. Jana Kwaśnicy i 12 pal pod dowództwem kpt. Stefana Adamieckiego. Gotowe baterie marszowe 5, 11 i 12 pal natychmiast wysłano na zachodnie, południowe i północne rogatki Lwowa, zajęły stanowiska plutonami lub pojedynczymi działonami w roli artylerii przeciwpancernej i artylerii piechoty. Niezwłocznie rozpoczęto też formowanie bojowych baterii w OZAL nr 6 do obrony Lwowa, przekazując je od 12 września 1939 roku do dyspozycji dowódcy artylerii obrony Lwowa ppłk. st. sp. Maksymiliana Landaua. 
Baterie armat 75 mm marszowe i utworzone z zasobów ośrodka wzięły udział od 11 i 12 września w walkach ze zmotoryzowanymi oddziałami niemieckiej 1 Dywizji Górskiej. W następnych dniach 13-15 września baterie armat brały udział w zaciętych walkach jako artyleria towarzysząca i ppanc. 13 września natarcie oddziałów niemieckiej 1. DG skierowało się ul. Gródecką w głąb miasta i na wzg. 374 „Kortumowa Góra” broniąca ogniem na wprost tego terenu wraz z piechotą bateria marszowa 11 pal poniosła ciężkie straty. Poległ ppor. Panek i w rejonie wzg. 374 utracono dwie armaty z obsługami zdobyte lub zniszczone przez strzelców górskich. Również 13 września poniosła ciężkie straty 2 bateria haubic kpt. Obierskiego: 4 poległych, 4 rannych i 24 konie oraz 2 haubice uszkodzone i pozbawione celowników i kątomierzy (przejściowo znalazły się w rękach niemieckich). 
Sformowane baterie haubic 100 mm z zasobów ośrodka wspierały obrońców Lwowa jako artyleria bezpośredniego wsparcia na trzech zagrożonych odcinkach obrony. W ośrodku gromadzono i naprawiano pozyskany, lub zdobyczny sprzęt artyleryjski i działa, a także ośrodek stanowił stację zborną dla artylerzystów, którzy przedarli się do Lwowa. 21 września na dworcu Lwów-Podzamcze z transportu Centrum Badań Balistycznych w Zielonce uzyskano; sprzęt łączności, 600 sztuk amunicji do haubic 100 mm, 4 armaty kal. 75 mm wz. 1897, 2 haubice kal. 100 mm wz. 14/19, 1 armatę kal. 76,2 mm wz. 1902, oraz ciężkie; 1 armatę kal. 105 mm wz.1913, 1 armatę kal. 105 mm wz. 29, armatę dalekonośna kal. 155 mm, armatę plot. kal. 75 mm wz. 34/36 (niekompletnie wyposażona nadająca się jako ppanc.) i zdekompletowany moździerz kal. 220 mm wz.32. Część sprzętu wykorzystano do uzupełnienia walczących baterii sformowanych w OZAL nr 6 i baterii marszowych. Dodatkowo z zasobów żołnierzy zgromadzonych w ośrodku zapasowym, uzupełniano ubytki osobowe oraz w miarę możliwości w koniach i innym sprzęcie w pododdziałach artylerii załogi Lwowa. Uzupełniano baterie marszowe pułków, baterie bojowe sformowane w OZAL nr 6 oraz 33 pułk artylerii lekkiej, 42 dywizjon artylerii lekkiej, 52 dywizjon artylerii lekkiej i 62 dywizjon artylerii lekkiej. 
Ze składu OZAL nr 6 z kadr i rezerwistów 5, 11 i 12 pal sformowano baterie: 
Baterie walczyły w ramach załogi Lwowa na wszystkich odcinkach obrony, podlegały dowódcy artylerii obrony Lwowa w okresie od 11 i 12 września do 22 września 1939 roku. Poniosły straty w poległych i rannych, zniszczyły wiele pojazdów i czołgów, a także innego sprzętu niemieckiego. Prowadziły ogień na wprost i pośredni do niemieckich oddziałów na przedpolu Lwowa. Wspierały natarcia oddziałów z odcinka zachodniego i północnego mających na celu odzyskać utracone przedmioty terenowe i umożliwić przebicie się do miasta oddziałów Frontu Południowego gen. broni K. Sosnkowskiego. W okresie od 16 do 22 września 1 i 2 baterią armat i 2 baterii haubic OZAL nr 6 oraz 1 bateria armat 52 dal na odcinku północnym wchodziła w skład kombinowanego dywizjonu artylerii lekkiej kpt. Stefana Płosso. Skapitulowały wraz z garnizonem miasta przed wojskami sowieckimi, większość dostała się do niewoli sowieckiej, część zbiegła lub dostała się do niewoli niemieckiej. Działa, konie i sprzęt zgodnie z warunkami kapitulacji trafiły w ręce sowieckie, część dział obsługi uszkodziły lub zniszczyły.

</doc>
<doc id="5166925" url="https://pl.wikipedia.org/wiki?curid=5166925" title="Ilfat Abdullin">
Ilfat Abdullin

Ilfat Rinatowicz Abdullin (; ur. 9 stycznia 1998 w Tałdykorganie) – kazachski łucznik, olimpijczyk z Tokio 2020.

</doc>
<doc id="5166927" url="https://pl.wikipedia.org/wiki?curid=5166927" title="Maksymin z Trewiru">
Maksymin z Trewiru

Maksymin z Trewiru, niem. "Maximin von Trier" (ur. w Silly, zm. ok. 346 w Poitiers) – biskup, przeciwnik arianizmu, święty.
Życiorys.
Biskup Maksymin był wspierany przez dwory cesarzy Konstantyna II i Konstansa. Dwukrotnie w latach 336–337 oraz w 343 gościł w Trewirze zesłanego do Europy św. Atanazego. Wziął udział w synodzie w Serdice w 343 roku. Opowiadał się przeciwko arianom. "Martyrologium rzymskie" wyznacza jako dzień jego wspomnienia 29 maja. Osobę św. Maksymina wspominają w swych pismach Paulin z Noli i Grzegorz z Tours.
Jesienią 353 roku ciało św. Maksymina zostało przeniesione do kościoła św. Jana pod Trewirem, gdzie w VII wieku powstało opactwo benedyktyńskie św. Maksymina. Kult rozpowszechnił się w Alzacji, Francji, a także w Szwajcarii. Relikwie głowy przechowywane są w Pfalzel koło Trewiru. Czczony jako patron w niebezpieczeństwach na morzu, od deszczu i w przypadku krzywoprzysięstwa.

</doc>
<doc id="5166935" url="https://pl.wikipedia.org/wiki?curid=5166935" title="James Woodgate">
James Woodgate

James Woodgate (ur. 29 maja 2002) – brytyjski łucznik, olimpijczyk z Tokio 2020.

</doc>
<doc id="5166936" url="https://pl.wikipedia.org/wiki?curid=5166936" title="Dolina Rolna">
Dolina Rolna

Dolina Rolna – niewielka dolinka na północnych stokach masywu Jarmuty w Małych Pieninach w Szczawnicy w województwie małopolskim, w powiecie nowotarskim, siedziba władz gminy miejsko-wiejskiej Szczawnica. Opada spod przełęczy Siodełko do doliny Grajcarka oddzielając stoki Jarmuty od stoków Jarmutki. Jest porośnięta lasem, ale w górnej części jej orograficznie prawych zboczy znajduje się zarastająca lasem polana Moskalówka.

</doc>
<doc id="5166937" url="https://pl.wikipedia.org/wiki?curid=5166937" title="Tłoki Gorzyce">
Tłoki Gorzyce



</doc>
<doc id="5166948" url="https://pl.wikipedia.org/wiki?curid=5166948" title="Remo Imhof">
Remo Imhof

Remo Imhof (ur. 19 listopada 2003) – szwajcarski skoczek narciarski. Medalista mistrzostw kraju.
Przebieg kariery.
Bez większych sukcesów startował w międzynarodowej rywalizacji dziecięcej zajmując dalsze lokaty w nieoficjalnych letnich mistrzostwach świata dzieci, zawodach FIS Youth Cup czy OPA Games. W sierpniu 2019 w Ljubnie zadebiutował w FIS Cupie, plasując się dwukrotnie w dziewiątej dziesiątce. We wrześniu 2019 w Predazzo zadebiutował w Alpen Cupie, zajmując dwukrotnie lokaty na przełomie piątej i szóstej dziesiątki.
W lutym 2021 w Ramsau zdobył pierwsze w karierze punkty Alpen Cupu, plasując się na 23. pozycji. W sierpniu 2021 w Einsiedeln pierwszy raz punktował w FIS Cupie, dwukrotnie zajmując 23. miejsce. W grudniu 2021 w Engelbergu zadebiutował w Pucharze Kontynentalnym, zajmując lokaty na przełomie piątej i szóstej dziesiątki.
12 marca 2023 zadebiutował w konkursie głównym Pucharu Świata, zajmując 46. miejsce podczas zawodów w Oslo. Pierwsze punkty cyklu zdobył 26 marca 2023 w konkursie w Lahti, w którym zajął 17. lokatę. 
Jest medalistą mistrzostw Szwajcarii w rywalizacji drużynowej – zdobył srebrny medal w 2021 oraz złoty w 2022.
Skoki narciarskie uprawia również jego młodszy brat, Mauro Imhof.

</doc>
<doc id="5166950" url="https://pl.wikipedia.org/wiki?curid=5166950" title="Ralph Monclar">
Ralph Monclar



</doc>
<doc id="5166954" url="https://pl.wikipedia.org/wiki?curid=5166954" title="Skocznie narciarskie w Trzyńcu">
Skocznie narciarskie w Trzyńcu

Skocznie narciarskie TJ TŽ Trzyniec – dwie małe skocznie narciarskie o punktach konstrukcyjnych K40, K25 i rozmiarach HS 44, HS 28, znajdujące się w wiosce Nydek w Czechach. Zbudowane w 1976 r. obok zdemontowanej już dziś skoczni K70. Służą głównie do treningu juniorów.
Wyposażona w igelit i sztuczne oświetlenie, umożliwiające przebieg nocnych treningów lub zawodów zimą i latem.
W 2008 r. obie skocznie zostały całkowicie odnowione i pokryte nowym igelitem.
Historia.
W czasie międzywojennym Nydek zasłynął jako bardzo ważny ośrodek narciarski. W 1932 r. z inicjatywy członków Polskiego Klubu Sportowego „Groń” z Bystrzycy zbudowano tu dużą, jak na ówczesne warunki, skocznię narciarską powszechnie nazywaną „Na Kątach”. Skocznia umożliwiała oddawanie skoków nawet powyżej 50 m. Skocznia została zaprojektowana przez kpt. Romana Loteczko, który był również budowniczym zakopiańskiej „Krokwi”. Aż do początku lat 50. XX w. organizowano na niej zawody, w których startowali niemal wszyscy ówcześni czołowi zawodnicy polscy i czechosłowaccy. Później skocznia stała się własnością klubu sportowego huty trzynieckiej, który ją powiększył i przebudował. Jej rekordzistą jest czechosłowacki mistrz olimpijski Jiří Raška (skok na odległość 70 m). Do sezonu 1967/68 odbywały się tutaj międzynarodowe zawody. W 1976 roku zostały zbudowane obecne igelitowe skocznie K40 i K25, niedaleko dużej skoczni, która została już zdemontowana. Obie małe skocznie zostały wyremontowane w 2008 roku.
Obecnie skocznia należy do klubu TJ Trzyniec, który przeprowadza tam treningi i zawody.
Rekordy skoczni.
Skocznia K40:
Skocznia K25:

</doc>
<doc id="5166955" url="https://pl.wikipedia.org/wiki?curid=5166955" title="Plebania kościoła pw. św. Wincentego we Wrocławiu">
Plebania kościoła pw. św. Wincentego we Wrocławiu

Plebania kościoła pw. św. Wincentego – zabytkowa kamienica znajdująca się przy zbiegu ulicy Łaciarskiej 34 i pl. Nankiera we Wrocławiu. 
Historia.
Budynek został wzniesiony w 1834 roku i pełnił rolę plebanii stojącego naprzeciwko kościoła św. Wincentego i Jakuba. W 1884 roku budynek został przebudowany według projektu niemieckiego architekta Johanna Knorra. 
Opis architektoniczny.
Budynek narożny, ceglany, nieotynkowany, czterokondygnacyjny. Od strony placu Nankiera czteroosiowy, od strony ul. Łaciarskiej siedmioosiowy. Pierwsza i trzecia kondygnacja oddzielona jest gzymsem. Otwory okienne prostokątne zakończone łukowo. Całość elewacji wieńczy wydatny gzyms i płaski dach. W centralnej osi w zachodniej elewacji umieszczono wejście do budynku. W narożniku budynku znajduje się zachowana figura księżnej Anny, która wraz z mężem Henrykiem II Pobożnym była fundatorką kościoła św. Wincentego i Jakuba. Anna trzyma w ręku swój atrybut w postaci modelu kościoła. Z tego powodu często myli się ją ze św. Jadwigą, której atrybutem również jest model budynku kościoła lub klasztoru. 
Po 1945 roku.
Kamienica nie ucierpiała podczas działań wojennych w 1945 roku. Po wojnie w budynku mieszkały siostry zakonne. W 1947 roku budynek został przeznaczony na mieszkania, a w latach 60. XX wieku został oficjalnie upaństwowiony. Od 2000 roku budynek znajduje się pod opieką Kurii Metropolitalnej, która przekazała go na siedzibę biskupa greckokatolickiego. W kolejnych latach budynek przechodził na własność Kościoła greckokatolickiego. W drugiej dekadzie XX wieku budynek został wyremontowany kosztem ok. 508 tys. zł. (stan na 2012 rok).

</doc>
<doc id="5166958" url="https://pl.wikipedia.org/wiki?curid=5166958" title="Nea Pafos">
Nea Pafos

Park Archeologiczny Nea Pafos – kompleks archeologiczny obejmujący ruiny starożytnego greckiego i rzymskiego miasta zlokalizowanego w pobliżu portu współczesnego miasta Pafos na Cyprze. Wykopaliska datowane są na okres od starożytności do średniowiecza. Uznawane za najważniejsze są rzymskie wille – Dom Dionizosa, Dom Aiona, Willa Tezeusza – których nazwy pochodzą od znalezionych w nich mozaik podłogowych. Na terenie wykopalisk odnaleziono również agorę, odeon, asklepiejon, bazylikę.
Park wraz z pobliskimi Grobowcami Królewskimi i świątynią Afrodyty w Kukli wpisany został na Listę światowego dziedzictwa UNESCO.
Historia.
Miasto założone przez Nikoklesa, króla Pafos w IV wieku p.n.e jako ośrodek administracyjno-gospodarczy królestwa, po podbiciu przez egipską dynastię Ptolomeuszy spełniał funkcję bazy floty wojennej. Po trzęsieniu ziemi, które nawiedziło Pafos w IV wieku, cesarz rzymski Konstans przeniósł stolicę wyspy do Salaminy. Utrata znaczenia i późniejsze najazdy piratów arabskich przyczyniły się do upadku miasta i opuszczenia go przez mieszkańców.
Wykopaliska.
Ważniejsze zabytki odkryte na terenie parku archeologicznego:
Polskie misje archeologiczne.
W 1964 roku profesor Kazimierz Michałowski, założyciel Centrum Archeologii Śródziemnomorskiej Uniwersytetu Warszawskiego, po raz pierwszy odwiedził Nea Pafos na zaproszenie Cypryjskiego Departamentu Starożytności. Powrócił w czerwcu 1965 roku z pierwszą ekspedycja archeologiczną. Pierwsze odkrycia dokonane zostały w południowo-zachodniej części Nea Pafos, gdzie znaleziono skarb srebrnych monet z czasów panowania Filipa III Macedońskiego i Aleksandra Wielkiego oraz marmurowe posągi Asklepiosa i Artemidy. Podczas wykopalisk w 1969 roku odkryto mozaikę przedstawiającą Tezeusza zabijającego Minotaura w Willi Tezeusza. Kolejnymi kierownikami polskich ekspedycji byli prof. Wiktor Andrzej Daszewski (1971–2007) i dr Henryk Meyza (2008–2019). W 1983 r. w domu, który stał się znany jako Dom Aiona, odkryto dużą mozaikę z przedstawieniem Aiona, boga czasu i wieczności. Oprócz badań archeologicznych, ekspedycja prowadzi prace rekonstrukcyjne i konserwatorskie. 
W 2011 roku projekt Pafos Agora został rozpoczęty przez zespół z Katedry Archeologii Klasycznej Instytutu Archeologii Uniwersytetu Jagiellońskiego, kierowany przez prof. Ewdoksię Papuci-Władykę. Jego głównym celem jest poszukiwanie hellenistycznej agory, która przypuszczalnie została ukryta pod rzymską. 

</doc>
<doc id="5166965" url="https://pl.wikipedia.org/wiki?curid=5166965" title="Lars Unger">
Lars Unger

Lars Unger (ur. 30 września 1972 w Eutin) – niemiecki piłkarz występujący na pozycji pomocnika lub napastnika.
Życiorys.
Był juniorem TSV Neustadt i TSV Malente. W 1989 roku został juniorem Werderu Brema. W 1991 roku został włączony do rezerw Werderu. W pierwszej drużynie zadebiutował 22 marca 1994 roku podczas zremisowanego 2:2 spotkania z SG Wattenscheid 09. W sezonie 1996/1997 rozegrał dziewiętnaście meczów w pierwszym zespole Werderu. Następnie przeszedł do Fortuny Düsseldorf, dla której wystąpił w 39 spotkaniach 2. Bundesligi. W lutym 1999 roku został na trzy miesiące wypożyczony do Southendu United, debiutując w drużynie podczas przegranego 1:3 meczu z Halifax Town. Po zakończeniu sezonu został zawodnikiem SC Bregenz. W klubie tym występował przez cztery sezon, rozgrywając łącznie 119 spotkań w austriackiej Bundeslidze. W latach 2003–2005 Unger był zawodnikiem rezerw Werderu Brema, po czym grał w Brinkumer SV. W 2011 roku zakończył karierę zawodniczą.

</doc>
<doc id="5166966" url="https://pl.wikipedia.org/wiki?curid=5166966" title="Dzięcioł białowstęgi">
Dzięcioł białowstęgi

Dzięcioł białowstęgi ("Campephilus pollens") – gatunek średniej wielkości ptaka z rodziny dzięciołowatych (Picidae), występujący w północno-zachodniej części Ameryki Południowej. Jest podobny do dzięcioła czerwonoczubego i szkarłatnoczubego. W Czerwonej księdze gatunków zagrożonych IUCN klasyfikowany jest jako gatunek najmniejszej troski (LC, "Least Concern").
Systematyka.
Pierwszego naukowego opisu gatunku – na podstawie holotypu pochodzącego z Kolumbii – dokonał francuski przyrodnik Karol Lucjan Bonaparte w 1845 roku, nadając mu nazwę "Picus pollens". Obecnie gatunek ten umieszczany jest w rodzaju "Campephilus". Wyróżnia się dwa podgatunki:
Morfologia.
Średniej wielkości dzięcioł o długim, silnym, prostym i czarnym dziobie. Tęczówki od białych do różowobiałych, wokół oka naga, czarna skóra. U samców czoło, szczyt głowy i potylica jaskrawe jasnoczerwone. Pióra głowy tworzą wyraźny czub. U samic czarne. Wzdłuż boków głowy i szyi aż do karku biegnie biały pas tworzący „V” na plecach, który u nasady skrzydeł ma niewielkie czarne prążki. Przechodzi on w biały grzbiet. Pozostała część wierzchu ciała, łącznie ze skrzydłami i sterówkami czarne. Na końcach części lotek białe plamki. Gardło, broda i pierś czarne. Brzuch jak i cały spód ciała cynamonowy z czarnymi prążkami. Osobniki młodociane są ciemniejsze, z bardziej brązowym spodem i bardziej prążkowanym grzbietem. Podgatunek "C. p. peruvianus" różni się od nominatywnego cynamonowoochrowym zabarwieniem grzbietu i zadu z wyraźniejszym prążkowaniem. Długość ciała około 32 cm.
Zasięg występowania.
Dzięcioł białowstęgi występuje na terenach górskich położonych na wysokości od 900 do 3750 m n.p.m., głównie jednak na 1700–2600 m n.p.m. (w Peru 2100–3100 m n.p.m.). Jest gatunkiem osiadłym.
Poszczególne podgatunki występują:
Ekologia.
Jego głównym habitatem są górskie lasy deszczowe (w tym lasy mgliste), ich obrzeża, także lasy wtórne i lasy otwarte. Żeruje we wnętrzu lasu, na wszystkich piętrach, na pniach i dużych konarach drzew. Szczegóły diety nie są ustalone.
Rozmnażanie.
Okres lęgowy nie jest dokładnie określony. Najprawdopodobniej jest to okres kwiecień–sierpień, choć wzmiankowano o obecności jaj w gniazdach w Kolumbii w okresie od listopada do marca, a w Ekwadorze stwierdzono gniazdo z jajem także po koniec października. Gniazduje na drzewach, czasami słupach telegraficznych, wysoko. Dopiero w 2010 roku po raz pierwszy opisano rozmnażanie dzięcioła białowstęgiego. Grupa badaczy z Ekwadoru opisała dwa gniazda z prowincji Napo w północnej części kraju. Na ich podstawie oszacowali, że okres inkubacji wynosi minimum 16 dni, a czas przebywania piskląt w gnieździe 34–37 dni. Jaja (o wymiarach około 33×22 mm i masie około 9 g) są wysiadywane przez oboje rodziców, podobnie jest z karmieniem piskląt. Gniazda usytuowane były w dziuplach wydrążonych w drzewach na wysokości 5,5 i 14 m nad poziomem gruntu. Wejście o wymiarach 11 na 9 cm. Gniazda nie były wyścielone oprócz wiórów powstałych w czasie ich budowy.
Status i ochrona.
W Czerwonej księdze gatunków zagrożonych IUCN dzięcioł białowstęgi jest klasyfikowany jako gatunek najmniejszej troski (LC, "Least Concern") od 2004 roku. Liczebność populacji nie została oszacowana, ale gatunek ten opisywany jest jako rzadki. Zasięg jego występowania według szacunków organizacji BirdLife International obejmuje około 963 tys. km². Trend populacji uznawany jest za spadkowy z powodu utraty siedlisk.

</doc>
<doc id="5166967" url="https://pl.wikipedia.org/wiki?curid=5166967" title="Finham">
Finham

Finham – osada i civil parish w Anglii, w hrabstwie West Midlands, w dystrykcie Coventry.

</doc>
<doc id="5166999" url="https://pl.wikipedia.org/wiki?curid=5166999" title="Branisko (potok)">
Branisko (potok)

Branisko – potok, dopływ Głębokiego Potoku w obrębie wsi Frydman w województwie małopolskim, w powiecie nowotarskim, w gminie Łapsze Niżne.
Potok ma 6 cieków źródłowych wypływających w porośniętych lasem północnych stokach Pienin Spiskich na odcinku od szczytu Żar po Łysą Górę. Jeden z nich wypływa w źródle położonym na wysokości 711 m, pozostałe w wysiękach na dnie jarów, najdłuższy na wysokości 733 m. Od wysokości około 610 m potok płynie w północnym kierunku jednym już korytem przez bezleśne obszary Kotliny Nowotarskiej, na wysokości około 580 m skręca na północny zachód i na wysokości około 530 m uchodzi do Głębokiego Potoku jako jego prawy dopływ. Po drodze zasilany jest jeszcze przez 2 lewobrzeżne i 4 prawobrzeżne dopływy wypływające na Kotlinie Nowotarskiej.

</doc>
<doc id="5167000" url="https://pl.wikipedia.org/wiki?curid=5167000" title="Kościół Zesłania Ducha Świętego w Aleksandrowie Łódzkim">
Kościół Zesłania Ducha Świętego w Aleksandrowie Łódzkim

Kościół Zesłania Ducha Świętego w Aleksandrowie Łódzkim – rzymskokatolicki kościół parafialny należący do parafii pod tym samym wezwaniem (dekanat aleksandrowski archidiecezji łódzkiej).
Pozwolenie na budowę świątyni zostało wydane przez burmistrza Aleksandrowa Łódzkiego w dniu 30 września 2003 roku, budowa rozpoczęła się w dniu 5 maja 2004 roku. Projektowany budynek świątyni posiada jedną kondygnację, jest trzynawowy z chórem i kaplicą boczną, w części budowla jest podpiwniczona, w części frontowej znajduje się wieża. Konstrukcja świątyni w systemie tradycyjnym jest murowana z cegły, stropy i słupy powstały z żelbetu, więźba dachowa jest drewniana, pokrycie zostało wykonane z blachy miedzianej. Projektantami świątyni są – architekci z Biura Projektowego i Inwestycji Budownictwa „W.J. Jurasz” s.c. w Mielcu: mgr inż. architekt Wojciech Juraszek – główny projektant, mgr inż. architekt Magdalena Hasek –projektant, mgr inż. architekt Elżbieta Smyrska.

</doc>
<doc id="5167001" url="https://pl.wikipedia.org/wiki?curid=5167001" title="Dominik Eydziatowicz (zm. 1795)">
Dominik Eydziatowicz (zm. 1795)

Dominik Eydziatowicz herbu Łuk napięty (zm. w 1795 roku) – chorąży smoleński w latach 1786-1795, wojski smoleński w latach 1776-1786, pułkownik województwa smoleńskiego w 1776 roku.
Poseł na sejm 1776 roku z województwa smoleńskiego.

</doc>
<doc id="5167002" url="https://pl.wikipedia.org/wiki?curid=5167002" title="Hao">
Hao

Hao – duży atol znajdujący się w centralnej części archipelagu Tuamotu, w Polinezji Francuskiej. Powierzchnia atolu wynosi 46 km², wewnątrz znajduje się jedna z największych lagun w Polinezji Francuskiej o powierzchni 720 km². Główną miejscowością atolu jest Otepa, znajduje się w niej siedziba gminy .
Transport.
Na atolu znajduje się Port lotniczy Hao, obsługujący około 10 tys. pasażerów rocznie.
Demografia.
Liczba ludności zamieszkującej atol Hao:

</doc>
<doc id="5167008" url="https://pl.wikipedia.org/wiki?curid=5167008" title="Amanu">
Amanu

Amanu – atol znajdujący się w centralnej części archipelagu Tuamotu, w Polinezji Francuskiej, około 20 km na północ od atolu Hao. Powierzchnia atolu wynosi 9,6 km², w jego wnętrzu znajduje się duża laguna o powierzchni 240km². Główną miejscowością atolu jest Ikitake, atol wchodzi w skład gminy Hao.
Demografia.
Liczba ludności zamieszkującej atol Amanu:

</doc>
<doc id="5167010" url="https://pl.wikipedia.org/wiki?curid=5167010" title="Gerd Ruge">
Gerd Ruge

Gerd Ruge (ur. 9 sierpnia 1928 w Hamburgu, zm. 15 października 2021 w Monachium) – niemiecki dziennikarz prasowy i telewizyjny, pisarz, filmowiec. Jako dziennikarz był związany z publicznymi nadawcami Nordwestdeutscher Rundfunk (NWDR), Arbeitsgemeinschaft der öffentlich-rechtlichen Rundfunkanstalten der Bundesrepublik Deutschland (ARD) i Westdeutscher Rundfunk (WDR). W swojej ponad 50-letniej karierze pisał reportaże z wielu krajów, w tym z byłego Związku Radzieckiego, Chin, Stanów Zjednoczonych i Afganistanu.
Biografia.
Ruge urodził się w Hamburgu 9 sierpnia 1928 roku. Jego kariera dziennikarska rozpoczęła się w 1949 roku w hamburskiej stacji publicznej NWDR. W następnym roku został pierwszym niemieckim dziennikarzem z wizą do pracy w Jugosławii. Był pierwszym korespondentem informacyjnym niemieckiej telewizji narodowej ARD w Moskwie w latach 1956–1959 i pracował jako korespondent ARD w Stanach Zjednoczonych w latach 1964–1969, stając się głównym korespondentem politycznym ARD w 1970 roku.
Podczas swojego pobytu w Moskwie pod koniec lat pięćdziesiątych poznał rosyjskiego pisarza Borisa Pasternaka w małym miasteczku poza Moskwą i obaj zostali bliskimi przyjaciółmi, a Ruge nawet nazwał swojego syna Borysa imieniem autora. Pasternak popadł jednak w niełaskę Kremla i zmuszony do zwrotu literackiej Nagrody Nobla. Ruge opuścił kraj na dwa dni przed deportacją. W 1968 Ruge był w Stanach Zjednoczonych i informował o zabójstwie amerykańskiego senatora Roberta F. Kennedy’ego, którego znał osobiście. W tym samym okresie doniósł również z Memphis w stanie Tennessee o zabójstwie przywódcy praw obywatelskich, Martina Luthera Kinga.
Na początku lat 70. przeniósł się do Bonn jako dyrektor publicznej stacji WDR z siedzibą w Bonn. Od 1973 do 1976 pisał do niemieckiej gazety Die Welt, gdzie był korespondentem z Pekinu. W tym czasie był także gościnnym wykładowcą na Uniwersytecie Harvarda. Następnie pracował dla ARD i WDR w różnych rolach, w tym jako szef ARD Studio w Moskwie od 1987 do 1993 r. Ruge przeszedł na emeryturę we wrześniu 1993. Pisząc o jego przejściu na emeryturę, niemiecka gazeta Der Spiegel nazwała go jednym z niewielu wyróżniających się reporterów w Niemczech, a szczególnie zwróciła uwagę na jego niski głos i spokojny, wyjaśniający ton, który wnosił do swoich reportaży. W latach 1997–2001 wykładał jako profesor dziennikarstwa telewizyjnego w Hochschule für Fernsehen und Film München.
Życie osobiste.
Ruge po raz pierwszy poślubił Fredeke Gräfin von der Schulenburg, córkę Fritza-Dietlofa von der Schulenburga. Para miała dwoje dzieci, córkę Elisabeth Ruge, wydawcę i agenta literackiego oraz syna Borisa Ruge, niemieckiego dyplomatę. Ruge następnie poślubił autorkę Lois Fisher-Dietzel. Jego trzecie małżeństwo było z Irmgard Eicher, z którą był żonaty do śmierci. Para mieszkała w Monachium po przejściu na emeryturę. Mieli także domek na plaży na Cyprze, w którym spędzał dwa miesiące każdego roku.
Gerd Ruge zmarł w Monachium 15 października 2021 roku w wieku 93 lat.

</doc>
<doc id="5167011" url="https://pl.wikipedia.org/wiki?curid=5167011" title="Kościół Zwiastowania Najświętszej Maryi Panny we Wronkach">
Kościół Zwiastowania Najświętszej Maryi Panny we Wronkach

Kościół Zwiastowania Najświętszej Maryi Panny we Wronkach – rzymskokatolicki kościół będący częścią klasztoru Franciszkanów we Wronkach. 
Obecna świątynia została wybudowana pod koniec XVII wieku według projektu Krzysztofa Bonadury Starszego dla zakonu dominikanów. Ufundowana została zapewne przez Jana Korzboka Łąckiego. W 1838 roku Prusacy zlikwidowali konwent. Specjalnie utworzony komitet obywatelski zebrał potrzebne fundusze, wykupił świątynię i klasztor, a następnie przekazał na własność ówczesnemu arcybiskupowi gnieźnieńsko-poznańskiemu Mieczysławowi Ledóchowskiemu. Ten w 1868 roku sprowadził do Wronek reformatów, zalecając im utworzenie w klasztorze domu rekolekcyjnego. Został przeprowadzony wówczas kapitalny remont świątyni i został wzniesiony nowy klasztor.
Kościół został zbudowany w stylu barokowym, jest budowlą jednonawową, wzniesionym na planie krzyża. Półkoliście zamknięte prezbiterium i ramiona transeptu nakryte są, tak samo jak nawa, sklepieniami kolebkowymi z lunetami; na skrzyżowaniu naw Jest umieszczone sklepienie kolebkowo-krzyżowe. Polichromia została wykonana w 1951 roku przez Mariana Schwartza z niedalekiego Obrzycka. Wyposażenie wnętrza jest nowe, zostało wykonane po II wojnie światowej. Do kościoła Jest dobudowany nieotynkowany budynek klasztorny.

</doc>
<doc id="5167014" url="https://pl.wikipedia.org/wiki?curid=5167014" title="Andrea Hirata">
Andrea Hirata

Andrea Hirata, właśc. Andrea Hirata Seman Said Harun (ur. 24 października 1967 w Gantung) – indonezyjski pisarz.
Jest autorem szeregu powieści, wierszy i opowiadań. Jego pierwsza powieść pt. "Laskar Pelangi" stała się bestsellerem i doczekała się wydań w ponad 30 językach. Oparty na tej książce film został najbardziej dochodowym filmem w historii kina indonezyjskiego.
Nagrody i wyróżnienia.
Laureat New York Book Festival 2013 (kategoria: general fiction).
Został uhonorowany tytułem Honorary Doctor of Letters (Hon DLitt), przyznanym przez University of Warwick.

</doc>
<doc id="5167016" url="https://pl.wikipedia.org/wiki?curid=5167016" title="Lucy (sonda kosmiczna)">
Lucy (sonda kosmiczna)

Lucy – sonda kosmiczna amerykańskiej agencji NASA, która ma zbadać planetoidy trojańskie. Została wystrzelona 16 października 2021 roku. Jej podstawowa misja ma potrwać 12 lat.
Nazwa.
Nazwa sondy pochodzi od skamieniałości samicy australopiteka Lucy, którą z kolei nazwano od piosenki Lucy in the Sky with Diamonds zespołu The Beatles.
Cele misji.
Sonda Lucy ma wykonać przeloty w pobliżu ośmiu planetoid, w tym siedmiu trojańczyków Jowisza. W 2025 roku ma minąć małą planetoidę pasa głównego, (52246) Donaldjohanson należącą do typu spektralnego C, po czym dotrze do poprzedzającej Jowisza chmury planetoid w pobliżu punktu L4, tzw. „obozu greckiego”. Tam w latach 2027–2028 odwiedzi planetoidy (3548) Eurybates (również typu C, ma księżyc), (15094) Polymele (typu P), (11351) Leucus i (21900) Orus (obie typu D). W 2033 roku ma dotrzeć do „obozu trojańskiego” w pobliżu punktu libracyjnego L5, gdzie zbada planetoidę podwójną (617) Patroclus–Menoetius (obie typu P).
Instrumenty.
Przyrządy badawcze sondy są unowocześnionymi wersjami urządzeń wykorzystywanych we wcześniejszych misjach New Horizons i OSIRIS-REx:
Historia.
W 2017 roku NASA ogłosiła wybór kolejnych misji programu Discovery. Z pięciu projektów wybrano dwie misje do planetoid: Lucy i Psyche. Na dalszą przyszłość zostały odłożone projekty misji do Wenus: VERITAS i DAVINCI, oraz teleskop kosmiczny do obserwacji obiektów bliskich Ziemi, nazwany NEOCam.
Sonda została wystrzelona 16 października 2021 roku z Centrum Kosmicznego Johna F. Kennedy’ego na Florydzie, za pomocą rakiety Atlas V.

</doc>
<doc id="5167018" url="https://pl.wikipedia.org/wiki?curid=5167018" title="Cassie Lee">
Cassie Lee

Cassandra Lee McIntosh (ur. 10 listopada 1992 w Sydney) – australijska wrestlerka, występująca pod pseudonimem ringowym Cassie Lee. W 2021 podpisała kontrakt zawodniczy z Impact Wrestling, gdzie współpracuje z Jessicą McKay pod wspólną nazwą The IInspiration i są jednokrotnymi i obecnymi posiadaczkami Impact Knockouts Tag Team Championship. W latach 2015–2021 występowała w World Wrestling Entertainment (WWE) jako Peyton Royce. Przez długi czas tworzyła tam drużynę o nazwie The IIconics również z Jessicą McKay, która wówczas nosiła pseudonim Billie Kay, jednokrotnie zdobywając WWE Women’s Tag Team Championship.
W 2009 rozpoczęła karierę zawodniczą w australijskiej federacji Pro Wrestling Alliance (PWA) jako KC Cassidy, po czym rywalizowała również w innych organizacjach tamtejszej sceny niezależnej.

</doc>
<doc id="5167021" url="https://pl.wikipedia.org/wiki?curid=5167021" title="Peyton Royce">
Peyton Royce



</doc>
<doc id="5167029" url="https://pl.wikipedia.org/wiki?curid=5167029" title="Inspektorat Graniczny Straży Granicznej">
Inspektorat Graniczny Straży Granicznej



</doc>
<doc id="5167030" url="https://pl.wikipedia.org/wiki?curid=5167030" title="Inspektoraty okręgowe Straży Granicznej II Rzeczypospolitej">
Inspektoraty okręgowe Straży Granicznej II Rzeczypospolitej



</doc>
<doc id="5167034" url="https://pl.wikipedia.org/wiki?curid=5167034" title="Inspektoraty Graniczny Straży Granicznej (1928–1939)">
Inspektoraty Graniczny Straży Granicznej (1928–1939)



</doc>
<doc id="5167035" url="https://pl.wikipedia.org/wiki?curid=5167035" title="Hivzi Islami">
Hivzi Islami

Hivzi Islami (ur. w 1946 w Letovicy) – kosowski geograf, profesor Uniwersytetu w Prisztinie, przewodniczący Akademii Nauk i Sztuk Kosowa. działacz polityczny i społeczny. Jest autorem kilku książek naukowych oraz ponad 150 opracowań głównie z zakresu demografii, publikowanych w wielu czasopismach naukowych zarówno w Kosowie, jak i za granicą.
Życiorys.
Ukończył w 1965 roku edukację średnią w Preševie. Następnie studiował jednocześnie filozofię oraz geografię na Uniwersytecie w Prisztinie, które ukończył w 1970. Podczas studiów kierował czasopismem naukowym "Dituria". Ukończył studia magisterskie na Wydziale Nauk Przyrodniczych Uniwersytetu w Zagrzebiu, gdzie uzyskał tytuł magistra demografii. Studia doktorskie ukończył w 1977 roku na Wydziale Filozoficznym Uniwersytetu Lublańskiego, również w tej samej dziedzinie. W roku szkolnym 1981/82 jako stypendysta rządu francuskiego przebywał na Uniwersytecie w Tuluzie dla doskonałości zawodowej i naukowej.
Od 1971 jest wykładowcą demografii na Uniwersytecie w Prisztinie. W 2000 roku został pełnoprawnym członkiem Akademii Nauk i Sztuk Kosowa, dwa lata później został wybrany na jej Sekretarza Generalnego. Funkcję tę pełnił do 2008 roku, gdy został jej wiceprezesem. W latach 2011-2017 pełnił funkcję prezesa Akademii Nauk i Sztuk Kosowa. W 2013 roku został wybrany na członka Europejskiej Akademii Nauk i Sztuk Pięknych.
Działalność polityczna.
W roku 1992 został wybrany członkiem Zgromadzenia Kosowa. Był członkiem delegacji kosowskiej w wielu krajach w Europie, USA i w Kanadzie. Był członkiem Ruchu Ludowego Kosowa.

</doc>
<doc id="5167036" url="https://pl.wikipedia.org/wiki?curid=5167036" title="Komisariaty Straży Granicznej II Rzeczypospolitej">
Komisariaty Straży Granicznej II Rzeczypospolitej



</doc>
<doc id="5167039" url="https://pl.wikipedia.org/wiki?curid=5167039" title="Menachem Rubin">
Menachem Rubin

Menachem Rubin (ur. w 1894 w Adamowie, zm. 18 czerwca 1962 w Nowym Jorku) – polski aktor, śpiewak, reżyser żydowskiego pochodzenia. Dyrektor Yiddish Art Theatre.
Życiorys.
Menachem Rubin urodził się w 1894 roku w Adamowie niedaleko Warszawy, w znanej łódzko-warszawskiej muzycznej rodzinie. Początkowo śpiewał w chórach różnych kantorów. W 1912 roku w teatrze Juliusza Adlera i Nachuma Lipowskiego. Występował na scenach rosyjskich i żydowskich w Rosji. Po wybuchu I wojny światowej został zmobilizowany do armii rosyjskiej, z której zdezerterował i dostał się do Berlina. Po wybuchu rewolucji październikowej powrócił do Rosji i został komisarzem kilku trup teatralnych m.in. w Moskwie. Następnie został komisarzem żydowskiego teatru w Kijowie. Przez kilka następnych lat koncertował z Clarą Young. W 1927 roku wraz z Juliuszem Adlerem występował w Otellu wystawianym w Homlu. W 1929 roku wystąpił w sztuce „Stempenyu” Szolema Alejchema wystawianej w Rydze oraz w sztuce „200 000”. Występował gościnnie w Kownie, m.in. w operetce Bajadera. Otrzymał zaproszenie na koncerty w Buenos Aires. W styczniu 1930 roku wystawił „200 000” Sholema Aleichema w Łotewskim Teatrze Państwowym z Amatanem Breditem w roli głównej.
Piastował funkcję dyrektora Teatru Żydowskiego w Krakowie. W 1930 roku grał w Teatrze Nowości w Warszawie.
Na początku lat trzydziestych XX wieku wyjechał do Stanów Zjednoczonych. Za oceanem występował w Parkway Theater na Brooklynie, a następnie w Public Theater w Nowym Jorku. Przed wybuchem II wojny światowej gościnnie grał w Polsce, m.in. w 1937 roku Teatrze Nowości w Warszawie.
W 1938 roku odbył tournée po Argentynie. Po powrocie do Stanów Zjednoczonych występował w Folks Theatre, Yiddish Art Theatre. W latach 1950–1952 odbył dwie trasy koncertowe po Stanach Zjednoczonych i Kanadzie. Wystąpił w około 70 miastach. W 1954 roku grał gościnnie w Izraelu.
Zmarł w 1962 roku w Nowym Jorku. 
Życie osobiste.
W 1922 roku zawarł związek małżeński z Ritą Draguńską. Małżeństwo miało syna Leonida.

</doc>
<doc id="5167041" url="https://pl.wikipedia.org/wiki?curid=5167041" title="Piotr Choe Pil-je">
Piotr Choe Pil-je

Piotr Choe Pil-je (kor. 최필제 베드로; ur. 1770 roku w Seulu w Korei; zm. 14 maja 1801 tamże) – koreański męczennik, błogosławiony Kościoła katolickiego.
Życiorys.
Choe Pil-je urodził się w 1770 roku w rodzinie zajmującej się chińską medycyną. W 1790 roku zapoznał się z katechizmem razem ze swoim kuzynem Tomaszem Choe Pil-gong i obaj zostali katolikami. Władze Korei były nieprzyjaźnie nastawione do chrześcijan i co pewien czas rozpoczynały ich prześladowania. Z powodu wyznawanej przez niego wiary Piotr Choe Pil-je został aresztowany w 1791 roku, ponieważ jednak uległ prześladowcom i nie obstawał twardo przy swojej wierze, został uwolniony. Jednak w późniejszym czasie Piotr Choe Pil-je powrócił do Kościoła katolickiego i zaangażował się w głoszenie Ewangelii. Ponownie został uwięziony 19 grudnia 1800 roku. Torturami próbowano go zmusić do wyrzeczenia się wiary. Ponieważ tym razem pozostał nieugięty, został skazany na śmierć i ścięty 14 maja 1801 roku w miejscu straceń w Seulu za Małą Zachodnią Bramą razem z kilkoma innymi katolikami: Łucją Yun Un-hye, Kandydą Jeong Bok-hye, Tadeuszem Jeong In-hyeok i Karolem Jeong Cheol-sang
Piotr Choe Pil-je został beatyfikowany przez papieża Franciszka 16 sierpnia 2014 roku w grupie 124 męczenników koreańskich.
Wspominany jest 31 maja z grupą 124 męczenników koreańskich.

</doc>
<doc id="5167043" url="https://pl.wikipedia.org/wiki?curid=5167043" title="Llyn Trawsfynydd">
Llyn Trawsfynydd

Llyn Trawsfynydd – zbiornik retencyjny w północno-zachodniej Walii (Wielka Brytania), w hrabstwie Gwynedd, położony w obrębie parku narodowego Snowdonia. Jest to największe pod względem powierzchni jezioro Walii (4,93 km²). Na południowo-wschodnim brzegu położona jest wieś Trawsfynydd.
Jezioro powstało w następstwie budowy w 1922 roku zapory wodnej na rzece Afon Prysor, na potrzeby elektrowni wodnej, której eksploatację rozpoczęto w 1928 roku. W latach 60. XX wieku nad brzegiem zbiornika zbudowana została elektrownia jądrowa Trawsfynydd, która działała do 1991 roku. Wody jeziora wykorzystywane były do chłodzenia reaktorów jądrowych. 
Lustro jeziora położone jest na wysokości 198 m n.p.m. Średnia głębokość wynosi 5,3 m, a maksymalna – 36,0 m. Objętość zbiornika wynosi 26,1 mln m³, długość linii brzegowej – 18 km.

</doc>
<doc id="5167052" url="https://pl.wikipedia.org/wiki?curid=5167052" title="Giedrojć (herb książęcy)">
Giedrojć (herb książęcy)

Giedrojć ("Gedroyc, Gedroyć, Giedrojc, Gedroit, Gedroitski Książę, Gedroic", "Hipocentaur") – polski herb książęcy, odmiana herbu Hippocentaurus. Herb własny rodziny Giedroyciów.
Opis herbu.
Opis historyczny.
Juliusz Ostrowski blazonuje herb następująco:
Opis współczesny.
Opis skonstruowany współcześnie brzmi następująco:
"Na tarczy o polu srebrnym hipocentaur normalny w ludzkiej części, a czarny w końskiej, strzela przy tym z łuku do własnego ogona o wizerunku węża złotego."
"W klejnocie trzy pióra strusie."
"Labry herbowe czarne, podbite srebrem."
"Całość otacza płaszcz heraldyczny, podbity gronostajem."
"Płaszcz zwieńcza mitra książęca."
Geneza.
Herb jest własnością rodu Giedroyciów, o których pierwsza wzmianka historyczna pochodzi z 1399 r., kiedy to Wielki Książę Witold Kiejstutowicz sądził sprawę „"kniaziów Gedroitskich"” z biskupem wileńskim. Według legendy podanej przez "kronikę litewską", uzupełnionej przez Stryjkowskiego i Kojałowicza – Gedroyciowie mają pochodzić od mitycznego Dowszprunga. Przeciw tej teorii stoi natomiast Józef Wolff, który wywodzi Giedroyciów od udzielnych książąt litewskich, a mianowicie od dynastii, które poprzedziły Giedyminowską. Stanowisko ich było odrębne od innych kniaziów, pod względem których ze Swirskimi tworzą oddzielną kategorię. 
Znane są różne przyznania tytułów książęcych tejże rodzinie, w Rosji na przestrzeni historycznej przyznano ich kilka, pierwszy 24 listopada 1865 roku. W 1920 roku uzyskali również potwierdzenie tytułu w Austrii.
Herbowni.
Informacje na temat herbownych w artykule sporządzone zostały na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełne listy herbownych nie są dziś możliwe do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich)'. Nazwisko znajdujące się w artykule pochodzi z "Herbarza polskiego," Tadeusza Gajla'. Występowanie danego nazwiska w artykule nie musi oznaczać, że konkretna rodzina pieczętowała się herbem Giedrojć. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Herb Giedrojć jest herbem własnym, wiec do jego używania uprawniona jest zaledwie jedna rodzina: Giedroyciowie"".

</doc>
<doc id="5167053" url="https://pl.wikipedia.org/wiki?curid=5167053" title="Festiwal Dobrego Piwa">
Festiwal Dobrego Piwa



</doc>
<doc id="5167055" url="https://pl.wikipedia.org/wiki?curid=5167055" title="Dragan Juranović">
Dragan Juranović

Dragan Juranović (ur. 10 lutego 1994 w Zagrzebiu) – chorwacki piłkarz występujący na pozycji ofensywnego pomocnika w bośniackim klubie Zrinjski Mostar.
Kariera klubowa.
Wychowanek NK Croatia Sesvete i NK Dubrava. W trakcie swojej kariery grał w chorwackich klubach NK Dubrava, NK Osijek II i NK Rudeš.
18 stycznia 2021 podpisał kontrakt do 31 maja 2023, z bośniackim Zrinjskim Mostar.
Życie prywatne.
Jego młodszy brat Josip, również jest piłkarzem.

</doc>
<doc id="5167058" url="https://pl.wikipedia.org/wiki?curid=5167058" title="Boldyna">
Boldyna

Boldyna – organiczny związek chemiczny zaliczany do alkaloidów izochinolinowych typu aporfiny. Jest głównym alkaloidem w liściach drzewa "Peumus boldus"; została też zidentyfikowana w korzeniach "Lindera aggregata", bulwach "Illigera grandiflora", korze "Beilschmiedia maingayi" i wielu innych roślinach. Należy do najsilniejszych naturalnych antyoksydantów. Wykazuje działanie żółciotwórcze i żółciopędne, w związku z czym bywa stosowana w leczeniu zapalenia dróg żółciowych oraz kamicy żółciowej.

</doc>
<doc id="5167060" url="https://pl.wikipedia.org/wiki?curid=5167060" title="Tesfaye Bramble">
Tesfaye Bramble

Tesfaye Bramble (ur. 20 lipca 1980 w Ipswich) – montserracki piłkarz angielskiego pochodzenia występujący na pozycji napastnika, reprezentant kraju, przestępca.
Życiorys.
Brat Titusa. Seniorską karierę rozpoczął w 1997 roku w Chelmsford City, a dwa lata później przeszedł do Cambridge City. W styczniu 2001 roku został piłkarzem Southend United, najpierw przechodząc do klubu na zasadzie wypożyczenia, a następnie podpisując osiemnastomiesięczny kontrakt. Bramble zdobył dla Southend łącznie 30 ligowych goli. W marcu 2004 roku wystąpił w przegranym przez Southend finale Football League Trophy, a w listopadzie wystąpił w meczu reprezentacji Montserratu, przegranym 4:5 z Antiguą i Barbudą w ramach eliminacji do Pucharu Karaibów. Z powodu utraty miejsca w podstawowym składzie, w marcu 2005 roku Bramble został na dwa miesiące wypożyczony do Cambridge United, a w czerwcu zwolniony z klubu. Następnie podpisał dwuletni kontrakt ze Stockport County. Ogółem dla tego klubu zdobył dwanaście goli. W 2007 roku przeszedł do Stevenage Borough. W listopadzie doznał kontuzji kolana, która wykluczyła go z gry na dwa miesiące. W sezonie 2007/2008 wystąpił w jedenastu meczach Conference, zdobywając jednego gola. Następnie był piłkarzem występujących w Eastern Counties Premier (dziewiąty poziom rozgrywek) Leiston F.C. i Felixstowe &amp; Walton United.
W 2011 roku został oskarżony o to, że w listopadzie 2010 roku zgwałcił dziewiętnastoletnią kobietę w hotelu w Newcastle upon Tyne. Piłkarz nie przyznał się do winy, jednak po trwającym cztery dni procesie Sąd Koronny w Leeds skazał Bramble'a na cztery i pół roku pozbawienia wolności. Bramble został zwolniony z więzienia po dwóch i pół roku. Następnie został zawodnikiem Hadleigh United. Barwy tego klubu reprezentował do końca 2014 roku, po czym przeszedł do Ipswich Wanderers. W 2015 roku zakończył karierę.

</doc>
<doc id="5167062" url="https://pl.wikipedia.org/wiki?curid=5167062" title="Breznica (Bułgaria)">
Breznica (Bułgaria)

Breznica () – wieś w Bułgarii, w obwodzie Błagojewgrad, w gminie Goce Dełczew. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 3 448 mieszkańców.
Historia.
Wieś Breznica jest po raz pierwszy wzmiankowana w księgach osmańskich z lat 1464–1465. Wtedy we wsi zarejestrowano 78 niemuzułmańskich gospodarstw domowych, 8 niezamężnych i 2 wdowy. W 1689 ziemie wokół Breznicy zostały zaatakowane i splądrowane przez przywódcę powstania bułgarskiego Karposza. Według statystyk Wasiła Kynczowa do 1900 roku Breznica była zamieszkiwana przez 850 Bułgarów-muzułmanów, a domów było 195. W 1912 r. mieszkańcy wioski, gdzie mieszkały 202 rodziny muzułmańskie, zostali przymusowo ochrzczeni przez bułgarskie jednostki paramilitarne i Bułgarski Kościół Prawosławny. Po przymusowej zmianie nazwisk oraz narzuceniu przymusowej asymilacji ludności muzułmańskiej na początku lat 70. w regionie Goce Dełczew, przeprowadzonej przez Bułgarską Partię Komunistyczną, tylko wsie Kornica, Breznica i Łyżnica, będące na prawym brzegu Mesty, pozostają nienaruszone przez ten proces. Zimą 1972–1973 większość mieszkańców tych trzech wiosek stale gromadziła się w centrum Kornicy, gdzie flagę bułgarską zastąpiono flagą turecką, a dzieci przestały chodzić do szkoły. Lokalne struktury Bułgarskiej Partii Komunistycznej próbowały stworzyć zalążek swoich zwolenników w miejscowej społeczności, ale bez powodzenia i zdecydowały się na użycie siły. Wioska została zajęta rankiem 28 marca 1973 r., a operacją kierował generał bezpieczeństwa państwa Petyr Stojanow, zabijając trzy osoby, bijąc i torturując wielu mieszkańców, aresztując i wysiedlając kilkadziesiąt osób i skazując na więzienie 11 osób.

</doc>
<doc id="5167066" url="https://pl.wikipedia.org/wiki?curid=5167066" title="Aleksandra Dzierzkowska">
Aleksandra Dzierzkowska

Aleksandra Dzierzkowska (ur. 5 grudnia 1962) – polska wioślarka, brązowa medalistka Letniej Uniwersjady (1989).
Kariera sportowa.
Była zawodniczką AZS-AWF Poznań. jej największym sukcesem w karierze międzynarodowej był brązowy medal Letniej Uniwersjady w 1989 w dwójce podwójnej wagi lekkiej (z Elżbietą Pakizer). Reprezentowała Polskę na mistrzostwach świata. W 1991 zajęła 2. miejsce w finale B w dwójce podwójnej wagi lekkiej (z Elżbietą Pakizer). W 1993 zajęła 4. miejsce w finale B w tej samej konkurencji (z Iloną Mokronowską). 
Na mistrzostwach Polski seniorów zdobyła sześć złotych medali: w ósemce (1985, 1986), w jedynce wagi lekkiej (1988), w dwójce podwójnej wagi lekkiej (1988, 1989, 1993).
Jest nauczycielką w Sportowej Szkole Podstawowej nr 14 w Poznaniu. W wieku 45 lat zaczęła biegać maratony. W 2018 zwyciężyła w maratonie nowojorskim wśród kobiet w kategorii 55-59 lat, z wynikiem 3:14,32 (w klasyfikacji ogólnej zajęła 2623 miejsce). Jej rekord życiowy w półmaratonie wynosi 1:29,07 (5.09.2010, Piła), w maratonie 3:13,48 (12.10.2014, Poznań).

</doc>
<doc id="5167067" url="https://pl.wikipedia.org/wiki?curid=5167067" title="Kornica (Bułgaria)">
Kornica (Bułgaria)

Kornica () – wieś w Bułgarii, w obwodzie Błagojewgrad, w gminie Goce Dełczew. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 1 637 mieszkańców.
Historia.
Z osmańskiego rejestru nazwisk z 1478 r. wynika, że w Kornicy było 99 niemuzułmańskich gospodarstw domowych i 4 wdowy. W Kornicy zostały zarejestrowane 2 gospodarstwa domowe o dochodach 260 akcze. Według statystyk Wasiła Kynczowa do 1900 roku Breznica była zamieszkiwana przez 680 Bułgarów-muzułmanów, a domów było 90. W 1912 r. mieszkańcy wioski, gdzie mieszkało 250 rodzin muzułmańskich, zostali przymusowo ochrzczeni przez bułgarskie jednostki paramilitarne i Bułgarski Kościół Prawosławny. Po przymusowej zmianie nazwisk oraz narzuceniu przymusowej asymilacji ludności muzułmańskiej na początku lat 70. w regionie Goce Dełczew, przeprowadzonej przez Bułgarską Partię Komunistyczną, tylko wsie Breznica, Kornica i Łyżnica, będące na prawym brzegu Mesty, pozostają nienaruszone przez ten proces. Zimą 1972–1973 większość mieszkańców tych trzech wiosek stale gromadziła się w centrum Kornicy, gdzie flagę bułgarską zastąpiono flagą turecką, a dzieci przestały chodzić do szkoły. Lokalne struktury Bułgarskiej Partii Komunistycznej próbowały stworzyć zalążek swoich zwolenników w miejscowej społeczności, ale bez powodzenia i zdecydowały się na użycie siły. Wioska została zajęta rankiem 28 marca 1973 r., a operacją kierował generał bezpieczeństwa państwa Petyr Stojanow, zabijając trzy osoby, bijąc i torturując wielu mieszkańców, aresztując i wysiedlając kilkadziesiąt osób i skazując na więzienie 11 osób.

</doc>
<doc id="5167070" url="https://pl.wikipedia.org/wiki?curid=5167070" title="Łyżnica">
Łyżnica

Łyżnica () – wieś w Bułgarii, w obwodzie Błagojewgrad, w gminie Goce Dełczew. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 1 645 mieszkańców.
Historia.
Z osmańskiego rejestru nazwisk z 1478 r. wynika, że w Łyżnicy było 101 niemuzułmańskich gospodarstw domowych i 3 Turkmenów. Według statystyk Wasiła Kynczowa do 1900 roku Breznica była zamieszkiwana przez 400 Bułgarów-muzułmanów, a domów było 65. W 1912 r. mieszkańcy wioski, gdzie mieszkało 250 rodzin muzułmańskich, zostali przymusowo ochrzczeni przez bułgarskie jednostki paramilitarne i Bułgarski Kościół Prawosławny. Po przymusowej zmianie nazwisk oraz narzuceniu przymusowej asymilacji ludności muzułmańskiej na początku lat 70. w regionie Goce Dełczew, przeprowadzonej przez Bułgarską Partię Komunistyczną, tylko wsie Breznica, Łyżnica i Kornica, będące na prawym brzegu Mesty, pozostają nienaruszone przez ten proces. Zimą 1972–1973 większość mieszkańców tych trzech wiosek stale gromadziła się w centrum Kornicy, gdzie flagę bułgarską zastąpiono flagą turecką, a dzieci przestały chodzić do szkoły. Lokalne struktury Bułgarskiej Partii Komunistycznej próbowały stworzyć zalążek swoich zwolenników w miejscowej społeczności, ale bez powodzenia i zdecydowały się na użycie siły. Wioska została zajęta rankiem 28 marca 1973 r., a operacją kierował generał bezpieczeństwa państwa Petyr Stojanow, zabijając trzy osoby, bijąc i torturując wielu mieszkańców, aresztując i wysiedlając kilkadziesiąt osób i skazując na więzienie 11 osób.

</doc>
<doc id="5167071" url="https://pl.wikipedia.org/wiki?curid=5167071" title="Głęboki Potok (dopływ Dunajca – Jezioro Czorsztyńskie)">
Głęboki Potok (dopływ Dunajca – Jezioro Czorsztyńskie)

Głęboki Potok – potok, dopływ Dunajca uchodzący do Jeziora Czorsztyńskiego. Znajduje się w obrębie wsi Frydman w województwie małopolskim, w powiecie nowotarskim, w gminie Łapsze Niżne.
Potok ma kilka źródłowych cieków wypływających na polach wsi Frydman u północnych podnóży Pienin Spiskich na wysokości około 600–650 m. Od wysokości 573 m płynie jednym już korytem w kierunku północnym. Na wysokości około 532 m z prawej strony uchodzi do niego największy jego dopływ – potok Branisko. Od tego miejsca Głęboki Potok przepływa jeszcze 110 m na północ, przepływa pod drogą z Falsztyna do Frydmana, zmienia kierunek na północno-wscodni i po przepłynięciu około 400 m uchodzi do Jeziora Czorsztyńskiego na wysokości 529 m.
Cały bieg Głębokiego Potoku znajduje się na Kotlinie Nowotarskiej, zlewnia obejmuje również część północnych stoków Pienin Spiskich.

</doc>
<doc id="5167075" url="https://pl.wikipedia.org/wiki?curid=5167075" title="Volkswagen (przedsiębiorstwo)">
Volkswagen (przedsiębiorstwo)



</doc>
<doc id="5167085" url="https://pl.wikipedia.org/wiki?curid=5167085" title="Kageki shōjo!!">
Kageki shōjo!!

 – manga autorstwa Kumiko Saiki, publikowana w magazynie „Jump X” wydawnictwa Shūeisha od 10 maja 2012 do 10 października 2014 pod tytułem . Od 28 lutego 2015 manga publikowana jest na łamach magazynu „Melody” wydawnictwa Hakusensha.
Na podstawie mangi powstał 13-odcinkowy telewizyjny serial anime wyprodukowany przez studio Pine Jam, który emitowany był od 3 lipca do 25 września 2021.
Fabuła.
Ai Narata jest byłą idolką. Po wymuszonym odejściu ze swojej grupy, postanawia dołączyć do szkoły Kouka. Do akademii uczęszczają uczennice przygotowujące się do pracy jako aktorki w Takarazuka Revue. Jedną z nich jest Sarasa Watanabe, wysoka dziewczyna, której marzeniem jest zagrać Lady Oscar w przedstawieniu na podstawie mangi "Róża Wersalu". Ai i Sarasa zostają umieszczone w tym samym pokoju w dormitorium. Z początku Narata nie przepada za swoją wysoką koleżanką, lecz z czasem obie dziewczyny zbliżają się do siebie, tworząc niezastąpioną przyjaźń.

</doc>
<doc id="5167098" url="https://pl.wikipedia.org/wiki?curid=5167098" title="Volkswagen Nutzfahrzeuge">
Volkswagen Nutzfahrzeuge



</doc>
<doc id="5167111" url="https://pl.wikipedia.org/wiki?curid=5167111" title="Tomasz Musiał">
Tomasz Musiał



</doc>
<doc id="5167112" url="https://pl.wikipedia.org/wiki?curid=5167112" title="Joanna Jurgała-Jureczka">
Joanna Jurgała-Jureczka

Joanna Jurgała-Jureczka (ur. 21 kwietnia 1964 w Cieszynie) – doktor nauk humanistycznych, historyczka literatury, pisarka.
Życiorys.
Absolwentka filologii polskiej na Uniwersytecie Śląskim w Katowicach. W 1999 roku uzyskała stopień doktora nauk humanistycznych w zakresie literaturoznawstwa. Pracę doktorską pt. "Oswajanie „nieznanego kraju”. Śląsk w życiu i twórczości Zofii Kossak" napisała pod kierunkiem prof. zw. dr hab. Krystyny Heskiej-Kwaśniewicz.
Pracowała jako dziennikarka, kierowniczka Muzeum Zofii Kossak-Szatkowskiej w Górkach Wielkich.
Od 2015 roku jest członkiem Komisji Nagrody im. Ks. Leopolda Jana Szersznika.
W 2018 roku otrzymała Śląską Nagrodę im. Juliusza Ligonia („Za entuzjazm i konsekwencję wkładaną w promocję chrześcijańskich, patriotycznych i humanistycznych wartości w pisarstwie Zofii Kossak-Szczuckiej-Szatkowskiej”).
Publikacje.
Jest autorką licznych artykułów i publikacji o charakterze naukowym i popularnonaukowym, a także książek, głównie na temat rodziny Kossaków.
Życie prywatne.
Mieszkanka Kończyc Wielkich, w gminie Hażlach. Żona, matka dwóch synów i jednej córki.

</doc>
<doc id="5167121" url="https://pl.wikipedia.org/wiki?curid=5167121" title="AC Propulsion tZero">
AC Propulsion tZero

AC Propulsion tZero – elektryczny samochód sportowy klasy kompaktowej produkowany przez amerykańskie przedsiębiorstwo AC Propulsion w latach 1997 – 2003.
Historia i opis modelu.
Amerykańskie przedsiębiorstwo AC Propulsion zbudowało model tZero jako swój pierwszy autorski projekt samochodu, prezentując go podczas wystawy samochodowej LA Auto Show w styczniu 1997 roku. Samochód przyjął postać dwumiejscowego, dwudrzwiowego roadstera o smukłej, aerodynamicznej sylwetce z agresywnie ukształtowanymi reflektorami i muskularnie zarysowanymi nadkolami. Dla zapewnienia niskiej masy całkowitej, malowana na charakterystyczną żółć karoseria została w całości wykonana z włókna szklanego.
Jako samochód sportowy, tZero został zaprojektowany pod kątem dobrzej widoczności z kabiny pasażerskiej dzięki dużej, przeszklonej szybie czołowej, jak i odpowiedniej pozycji siedzącej. Możliwe to było dzięki zastosowaniu nisko osadzonych, kubełkowych foteli firmy Recaro.
AC Propulsion tZero jest roadsterem ze zdejmowanym dachem montowanym na krawędzi szyby czołowej oraz pałąków przeciwkapotażowych za zagłówkami foteli.
Sprzedaż.
Między 1997 a 2003 rokiem AC Propulsion zbudowało ręcznie jedynie 3 egzemplarze tZero, z czego w 2017 roku doszczętnie spłonął jeden z nich podczas postoju w dużej hali. W ten sposób, w ruchu ulicznym pozostały dwie sztuki ściśle limitowanego samochodu sportowego.
Dane techniczne.
AC Propulsion zbudowało tZero jako pokaz swoich możliwości konstruktorskich, wykorzystując opracowany w 1994 roku autorski projekt w pełni elektrycznego układu napędowego AC-150. Samochód napędza silnik elektryczny o mocy 220 KM, który pozwala rozpędzić się do 100 km/h w 3,7 sekundy. Początkowo samochód wyposażono w umieszczone w bocznych panelach szkieletu akumulatory kwasowo-ołowiowe pozwalające na osiągnięcie na jednym ładowaniu maksymalnego zasięgu wahającego się między 450 a 482 kilometrów, pod warunkiem nieprzekraczania średniej prędkości 100 km/h. W 2003 roku pakiet akumulatorów w tZero został zamieniony na litowo-jonowe, które pozwoliły na osiągnięcie większego zasięgi maksymalnego równego 480 kilometrom.

</doc>
<doc id="5167125" url="https://pl.wikipedia.org/wiki?curid=5167125" title="Orectolobus">
Orectolobus



</doc>
<doc id="5167132" url="https://pl.wikipedia.org/wiki?curid=5167132" title="Kobayashi-san chi no Maid Dragon">
Kobayashi-san chi no Maid Dragon

 – manga autorstwa Coolkyousinnjya. Seria jest publikowana w magazynie „Gekkan Action” wydawnictwa Futabasha od maja 2013 roku.
Adaptacja w formie serialu anime została wyprodukowana przez studio Kyoto Animation i była emitowana w Japonii od stycznia do kwietnia 2017 roku. 2 lutego 2019 ogłoszono powstanie drugiego sezonu serialu. Nazwany on został "Kobayashi-san chi no Maid Dragon S" i miał swoją premierę w lipcu 2021 roku. 
Na rok 2022 przewidziana jest gra o nazwie "Miss Kobayashi's Dragon Maid: Sakuretsu!! Chorogon Breath".
Fabuła.
Gdy pracownica biurowa i programistka Kobayashi szykuje się do pracy, tuż przed drzwiami wejściowymi wita ją wielki smok. Smok natychmiast przemienia się w ludzką dziewczynę w stroju pokojówki i przedstawia się jako Tohru. Okazuje się, że podczas pijackiej wycieczki w góry poprzedniej nocy Kobayashi natknęła się na smoka, który twierdził, że pochodzi z innego świata. Następnie Kobayashi usunęła święty miecz z pleców Tohru, zyskując jej wdzięczność. Ponieważ Tohru nie ma gdzie się zatrzymać, Kobayashi proponuje, by smoczyca zamieszkała w jej domu i została jej pokojówką, na co ta zgadza się, zakochawszy się w Kobayashi.
Mimo że Tohru dobrze radzi sobie w pracach domowych, okazuje się być niekonwencjonalną postacią, czasami straszącą Kobayashi i często sprawiającą jej więcej kłopotów niż pożytku. Dodatkowo, sama obecność Tohru przyciąga inne smoki, bogów i mityczne istoty do jej nowego domu. Jeden z tych smoków, Kanna, pojawia się u drzwi Kobayashi, żądając, aby Kobayashi odesłała Tohru do innego świata. Okazuje się jednak, że ta została wygnana z innego świata, a ponieważ nie miała gdzie się zatrzymać, Kobayashi przygarnia ją i staje się jej opiekunką. Gdy Tohru i Kanna zadomawiają się w ludzkim świecie, Kobayashi zaczyna myśleć o nich jak o rodzinie.
Manga.
Pierwszy rozdział mangi został opublikowany 25 maja 2013 w miesięczniku „Gekkan Action"”". W tym samym magazynie ukazują się również 4 spin-offy mangi. W Ameryce Północnej licencję na serię zakupiło Seven Seas Entertainment, które pierwszy tom wydało w październiku 2016 roku.
Anime.
18 kwietnia 2016 r. na okładce czwartego tomu serii pojawiła się informacja, że została wydana zgoda na adaptację serialu anime. Serial został wyreżyserowany przez Yasuhiro Takemoto z Kyoto Animation i był emitowany w Japonii między 12 stycznia a 6 kwietnia 2017 roku. Yuka Yamada zajęła się kompozycją serii, Miku Kadowaki zaprojektowała postacie, Nobuaki Maruki pełnił funkcję głównego reżysera animacji, a muzykę skomponował Masumi Itō. Crunchyroll nadawał serial poza Azją w trakcie jego emisji, a 1 lutego 2017 Funimation udostępniło wersję z angielskim dubbingiem. Oryginalna animacja wideo została wydana na Blu-ray i DVD wraz z siódmym tomem 20 września tego samego toku. Motywem przewodnim jest autorstwa Fhány, a motywem końcowym jest w wykonaniu Yūki Kuwahary, Marii Naganawy, Minami Takahashi i Yūki Takady.
Drugi sezon został zapowiedziany wraz z wydaniem ósmego tomu mangi 12 lutego 2019. Jego status był przez pewien czas nieznany po śmierci Takemoto w wyniku pożaru w studiu Kyoto Animation. Zatytułowany , sezon został wyemitowany między 8 lipca a 23 września 2021 roku. Kyoto Animation powróciło do produkcji tego sezonu. Tatsuya Ishihara zastąpił Takemoto na stanowisku reżysera, chociaż Takemoto jest wymieniony jako „reżyser serii” pod Ishiharą. Yuka Yamada powróciła, by nadzorować scenariusze serii, Masumi Itō powrócił jako kompozytor muzyki, a Miku Kadowaki i Nobuaki Maruki powrócili odpowiednio jako projektant postaci i główny reżyser animacji. Członkowie obsady również ponownie wcielili się w swoje role. Odcinek OVA został wydany na Blu-ray i DVD wraz ze specjalnym tomem „Volume S” 19 stycznia 2022 roku. Motywem przewodnim jest autorstwa Fhány, a motywem kończącym pierwsze 11 odcinków jest „Maid With Dragons” w wykonaniu Super Chorogons. W finale sezonu, „Aozora no rhapsody” rozbrzmiewa jako motyw końcowy; utwór pojawia się również na krótko w odcinku trzecim.

</doc>
<doc id="5167134" url="https://pl.wikipedia.org/wiki?curid=5167134" title="Budynek Zespołu Szkół nr 2 w Konstancinie-Jeziornej">
Budynek Zespołu Szkół nr 2 w Konstancinie-Jeziornej



</doc>
<doc id="5167136" url="https://pl.wikipedia.org/wiki?curid=5167136" title="Borsuczyzna (sielsowiet Jody)">
Borsuczyzna (sielsowiet Jody)

Borsuczyzna – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Jody.
Historia.
W czasach zaborów w gminie Jody, w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwało tu 8 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwało 7 osób.
Wierni należeli do parafii rzymskokatolickiej w Szarkowszczyźnie. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Jodach.

</doc>
<doc id="5167137" url="https://pl.wikipedia.org/wiki?curid=5167137" title="Tenerife Ladies Open 2021">
Tenerife Ladies Open 2021

Tenerife Ladies Open 2021 – tenisowy turniej WTA kategorii WTA 250 w sezonie 2021 z cyklu Tenerife Ladies Open rozgrywany w dniach 18–24 października 2021 roku w Guía de Isora na Teneryfie na kortach twardych o puli nagród wynoszącej 235 238 dolarów amerykańskich.

</doc>
<doc id="5167140" url="https://pl.wikipedia.org/wiki?curid=5167140" title="Vilho Palosaari">
Vilho Palosaari

Vilho Palosaari (ur. 20 lipca 2004) – fiński skoczek narciarski. Medalista mistrzostw kraju. Indywidualny mistrz świata juniorów z Whistler. 
Przebieg kariery.
W sierpniu 2019 w Râșnovie zajął 5. miejsce w konkursie Pucharu Karpat. W tym samym miesiącu w tej miejscowości zadebiutował w FIS Cupie, plasując się w piątej i szóstej dziesiątce. W marcu 2020 w Oberwiesenthal wystartował w mistrzostwach świata juniorów – indywidualnie został zdyskwalifikowany, a z reprezentacją Finlandii zajął 13. miejsce w konkursie drużynowym i 12. lokatę w rywalizacji zespołów mieszanych.
W lutym 2021 w Lahti po raz drugi w karierze wystąpił na mistrzostwach świata juniorów, zajmując 39. pozycję w zmaganiach indywidualnych. We wrześniu 2021 w tej samej miejscowości zdobył pierwsze punkty FIS Cupu, w słabo obsadzonych zawodach (w obu wystąpiło niespełna 30 skoczków) plasując się na 12. i 11. miejscu. W grudniu 2021 w Ruce zadebiutował w Pucharze Kontynentalnym, zajmując dwukrotnie pozycje w piątej dziesiątce. W marcu 2022 w Zakopanem wystartował w mistrzostwach świata juniorów – indywidualnie był 35., w konkursie drużynowym z fińską kadrą zajął 9. miejsce, a w rywalizacji drużyn mieszanych 11. pozycję. W tym samym miesiącu w Lahti wystąpił na zimowym olimpijskim festiwalu młodzieży Europy plasując się na 16. miejscu w konkursie indywidualnym, 5. w drużynowym i 6. w rywalizacji zespołów mieszanych.
We wrześniu 2022 zdobył pierwsze w karierze punkty Letniego Pucharu Kontynentalnego, w zawodach w Lillehammer zajmując 22. miejsce. 5 listopada 2022 w swoim debiucie w Pucharze Świata zajął 49. lokatę w zawodach w Wiśle. 1 stycznia 2023 w konkursie Turnieju Czterech Skoczni w Garmisch-Partenkirchen zajął 26. miejsce, tym samym zdobywając pierwsze punkty do klasyfikacji generalnej Pucharu Świata.
2 lutego 2023 w Whistler został mistrzem świata juniorów w rywalizacji indywidualnej, wyprzedzając Jonasa Schustera i Jana Habdasa.
Palosaari jest medalistą mistrzostw Finlandii – latem 2021 zdobył srebrny medal w konkursie drużynowym na skoczni normalnej.

</doc>
<doc id="5167142" url="https://pl.wikipedia.org/wiki?curid=5167142" title="Wojciech Dzierzgowski">
Wojciech Dzierzgowski



</doc>
<doc id="5167144" url="https://pl.wikipedia.org/wiki?curid=5167144" title="DeepL Translator">
DeepL Translator



</doc>
<doc id="5167146" url="https://pl.wikipedia.org/wiki?curid=5167146" title="Borysowo (rejon brasławski)">
Borysowo (rejon brasławski)

Borysowo – dawna wieś. Tereny na których leżała znajdują się obecnie na Białorusi, w obwodzie witebskim, w rejonie brasławskim, w sielsowiecie Ciecierki.
Historia.
W czasach zaborów w gminie Przebrodź, w powiecie dzisieńskim, w guberni wileńskiej Imperium Rosyjskiego. Pod koniec XIX wieku zaścianek należał do dóbr skarbowych Hustaty.
W latach 1921–1945 zaścianek leżał w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwało tu 40 osób, wszystkie były wyznania staroobrzędowego i zadeklarowały polską przynależność narodową. Było tu 7 budynków mieszkalnych. W 1931 w 6 domach zamieszkiwało 35 osób.
Wierni należeli do parafii prawosławnej w Jodach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Jodach.

</doc>
<doc id="5167154" url="https://pl.wikipedia.org/wiki?curid=5167154" title="Boża Wola (rejon brasławski)">
Boża Wola (rejon brasławski)

Boża Wola – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie brasławskim, w sielsowiecie Dalekie.
Historia.
W czasach zaborów w gminie Jody, w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwało tu 14 osób, wszystkie były wyznania prawosławnego i zadeklarowały białoruską przynależność narodową. Był tu 1 budynek mieszkalny. W 1931 w 3 domach zamieszkiwało 20 osób.
Wierni należeli do parafii prawosławnej w Jodach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Jodach.

</doc>
<doc id="5167155" url="https://pl.wikipedia.org/wiki?curid=5167155" title="John Beaton">
John Beaton

John Beaton (ur. 9 stycznia 1982 w Motherwell) – szkocki sędzia piłkarski. Od 2012 roku sędzia międzynarodowy.
Kariera sędziowska.
Beaton karierę sędziowską rozpoczął w roku 1997, w 2005 roku znalazł się na liście sędziów Scottish FA, a w 2009 roku został mianowany sędzią 1. kategorii. W 2012 roku zadebiutował w Scottish Premiership. W tym samym roku został mianowany na sędziego międzynarodowego. Pierwszym seniorskim spotkaniem w Europie był dla niego mecz I rundy eliminacji do Ligi Europy 2012/2013 pomiędzy IF Elfsborg, a Floriana FC.
W 2015 roku prowadził decydujący o mistrzostwie Arabii Saudyjskiej mecz pomiędzy An-Nassr, a Al-Hilal. W spotkaniu tym pokazał osiem żółtych i trzy czerwone kartki, a w doliczonym czasie gry zawodnik gości Salim ad-Dausari niezadowolony z decyzji Szkota stanął z nim głowa w głowę. W listopadzie tego samego roku po raz pierwszy w karierze poprowadził mecz fazy grupowej Ligi Europy pomiędzy Dynama Mińsk, a Villarreal CF. W 2016 po raz pierwszy był rozjemcą meczu seniorskich reprezentacji narodowych. W ramach eliminacji Mistrzostw Świata w Piłce Nożnej poprowadził spotkanie Andora - Szwajcaria. Na początku 2019 roku głośnym echem odbiło się prowadzone przez niego Old Firm Derby, po tym jak musiał opuścić stadion w asyście policji. Zdaniem ludzi związanych z Celtikiem był on zbyt pobłażliwy względem piłkarza rywali Alfredo Morelosa.

</doc>
<doc id="5167163" url="https://pl.wikipedia.org/wiki?curid=5167163" title="Bór (rejon szarkowszczyński)">
Bór (rejon szarkowszczyński)

Bór – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Bildziugi.
Inna używana nazwa – Borek.
Historia.
W czasach zaborów w gminie Jody, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należał do dóbr Dowiaty.
W latach 1921–1945 zaścianek leżał w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwały tu 23 osoby, 5 było wyznania rzymskokatolickiego a 18 prawosławnego. Jednocześnie wszyscy mieszkańcy zadeklarowali białoruską przynależność narodową. Było tu 6 budynków mieszkalnych. W 1931 w 5 domach zamieszkiwało 22 osoby.
Wierni należeli do parafii rzymskokatolickiej w Borodzieniczach i prawosławnej w Jodach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Jodach.

</doc>
<doc id="5167169" url="https://pl.wikipedia.org/wiki?curid=5167169" title="Tadeusz Stefaniak (polityk)">
Tadeusz Stefaniak (polityk)

Tadeusz Stefaniak (ur. 2 kwietnia 1914 w Gomulinie, zm. ?) – polski rolnik i polityk, poseł na Sejm PRL II, III i IV kadencji.
Życiorys.
Uzyskał wykształcenie średnie, z zawodu rolnik ekonomista. W okresie 1938–1939 pełnił stanowisko inspektora przysposobienia rolniczego w Towarzystwie Organizacji Kółek Rolniczych. Należał do Związku Młodzieży Wiejskiej RP „Wici” i Stronnictwa Ludowego. W czasie okupacji niemieckiej działał w ruchu oporu. Z jego inicjatywy powstały lokalne oddziały Batalionów Chłopskich. Po wyzwoleniu był działaczem „Samopomocy Chłopskiej” i „lubelskiego” SL. Był przewodniczącym Wojewódzkiej Rady Osadnictwa Spółdzielczo-Parcelacyjnego.
Został członkiem Zjednoczonego Stronnictwa Ludowego, w którym pełnił funkcje prezesa Wojewódzkiego Komitetu we Wrocławiu oraz członka Naczelnego Komitetu. W 1957, 1961 i 1965 uzyskiwał mandat posła na Sejm PRL w okręgach Bolesławiec, Jelenia Góra i Wrocław. W II kadencji zasiadał w Komisji Nadzwyczajnej Ziem Zachodnich, a w III i IV w Komisji Handlu Zagranicznego.

</doc>
<doc id="5167170" url="https://pl.wikipedia.org/wiki?curid=5167170" title="Romnalda">
Romnalda

Romnalda ("Romnalda" ) – rodzaj roślin z rodziny szparagowatych. Obejmuje cztery gatunki występujące w Queensland w Australii i na Nowej Gwinei.
Nazwa naukowa jest anagramem nazwy rodzaju "Lomandra", z którego został wyodrębniony.
Zagrożenie i ochrona.
Wszystkie gatunki są rzadkie. "Romnalda strobilacea" jest uznawana za gatunek narażony na wyginięcie i podlega ochronie na podstawie "Environment Protection and Biodiversity Conservation Act" z 1999 roku. Głównymi zidentyfikowanymi zagrożeniami dla tego gatunku są niszczenie siedlisk wynikające z rozwoju rolnictwa i wypieranie z siedlisk przez inwazyjną lantanę pospolitą. 

</doc>
<doc id="5167176" url="https://pl.wikipedia.org/wiki?curid=5167176" title="Pańcza Sila">
Pańcza Sila



</doc>
<doc id="5167183" url="https://pl.wikipedia.org/wiki?curid=5167183" title="Chamaexeros">
Chamaexeros

Chamaexeros – rodzaj roślin z rodziny szparagowatych. Obejmuje cztery gatunki występujące endemicznie w południowo-zachodniej Australii, gdzie rosną na podłożach gliniastych, gliniasto-ilastych, piaszczystych i laterytowych, w formacjach leśnych, wrzosowiskach i wokół skał granitowych.
Nazwa naukowa pochodzi od greckiego słowa χάμαι ("chamai" – naziemny) i nazwy rodzaju "Xerotes" (obecnie synonim "Lomandra"), z którego został wyodrębniony.
Morfologia i biologia.
Wieloletnie, kłączowe rośliny zielne tworzące kępy. Liście siedzące, równowąskie, sitowate ("C. fimbriata") lub płaskie (pozostałe gatunki). Blaszki liściowe na brzegach błoniaste, często poszarpane. Kwiaty obupłciowe, u niektórych gatunków silnie pachnące, zebrane w wierzchotkową wiechę, wyrastającą na poziomie gruntu i mniej lub bardziej ukrytą wśród liści. Listki okwiatu wolne, kremowe lub żółte. Sześć pręcików, z czego trzy osadzone są u nasady listków okwiatu, a trzy na dnie kwiatowym. Pylniki podługowate, osadzone grzbietowo, skierowane do wewnątrz, pękające przez podłużne szczeliny. Zalążnia mała, jajowata, trójkomorowa z dwoma zalążkami w każdej komorze. Szyjka słupka nitkowata, długości listków okwiatu, zakończona drobnym znamieniem. Owocami są kulistawe torebki, zawierające także kulistawe, brązowe lub żółte nasiona.
Liczba chromosomów 2n wynosi 14 lub 28.

</doc>
<doc id="5167185" url="https://pl.wikipedia.org/wiki?curid=5167185" title="Ingenio et arti">
Ingenio et arti



</doc>
<doc id="5167193" url="https://pl.wikipedia.org/wiki?curid=5167193" title="Gwardamanġa">
Gwardamanġa

Gwardamanġa (czasami pisane Guardamangia lub Gwarda Mangia) – osada w granicach miejscowości Pietà na Malcie. 
Historia.
Udokumentowane dowody pokazują, że pierwsi mieszkańcy zaczęli się osiedlać na nisko położonym terenie dzisiejszej Pietà na początku lat 70. XVI wieku. Pietà rozwinęła się na dolnym końcu głębokiej doliny, dawniej znanej jako „Wied il-Qasab”, co dosłownie oznacza Dolinę Trzcin. Ta naturalna dolina znajduje się w dalekiej wewnętrznej części portu Marsamxett. Gwardamanġa wyrosła na cyplu, dawniej znanym jako „Il-Qortin” (co oznacza dokładnie cypel), który góruje nad doliną po lewej stronie. Ten przylądek znajduje się około sześćdziesięciu metrów nad poziomem morza. Pod koniec lat 20. XX wieku nastąpiła zmiana, która bezpośrednio przyczyniła się do rozwoju górnej części miejscowości, popularnie nazywanej Guardamangia ze względu na jedną z wielu obecnych willi. Tak się złożyło, że cypel z widokiem na Pietà został wybrany przez rząd brytyjski jako miejsce, na którym miał zostać zbudowany szpital ogólny Malty. Przyjął on nazwę szpitala św. Łukasza i powstał w latach 1930–1937. Infrastruktura związana z budynkiem i prowadzeniem szpitala bezpośrednio przyczyniły się do szybkiej urbanizacji całego obszaru, a populacja zaczęła rosnąć, łącząc w jedno miasto wioskę Pietà i osadę Guardamanġa. 
Zarządzanie.
Gwardamanġa pozostaje integralną częścią rady lokalnej Tal-Pietà, jednak ma własną administrację w postaci Gwardamanġa Administrative Committee.

</doc>
<doc id="5167195" url="https://pl.wikipedia.org/wiki?curid=5167195" title="Guardamangia">
Guardamangia



</doc>
<doc id="5167196" url="https://pl.wikipedia.org/wiki?curid=5167196" title="Prospekt Wozniesieński w Petersburgu">
Prospekt Wozniesieński w Petersburgu

Prospekt Wozniesieński (ros. Вознесенский проспект - "Wozniesienskij prospiekt") – prospekt w Petersburgu, jedna z głównych ulic jego historycznego centrum. Rozpoczyna swój bieg, odchodząc od Prospektu Admiralicji, przebiega przez Plac Isaakijewski, przecina Mojkę i kanał Gribojedowa, kończy bieg na nabrzeżu Fontanki. Jego kontynuacją po przeciwnej stronie rzeki jest Prospekt Izmajłowski.
Historia.
Początki ulicy sięgają pierwszych lat istnienia Petersburga, pocz. XVIII w. W 1737 r. Komisja ds. Budowy Sankt Petersburga, kierowana przez Piotra Jeropkina, zdecydowała, by głównymi arteriami zabudowy lewego brzegu Newy (wysp między Newą i Mojką, a dalej Fontanką) były trzy ulice odchodzące od budynku Admiralicji: Wielka Drogа Perspektywiczna – Newski Prospekt, Perspektywa Admiratłtiejska – ulica Gorochowa oraz Prospekt Wozniesieński właśnie. Nazwa ulicy, ostatecznie przyjęta w 1738 r., nawiązywała do budynku cerkwi Wniebowstąpienia Pańskiego (Wozniesienskiej), wzniesionej w 1728 r. w osadzie robotników pracujących w Admiralicji, przylegającej do ulicy. Jeszcze w końcu XVIII w. w użyciu była również nazwa 3 Admirałtiejska ulica. 
Zabudowa prospektu kształtowała się od XVIII do XX w., powstawały przy nim zarówno wielorodzinne domy mieszkalne, jak i obiekty administracyjne. Przy Prospekcie Wozniesieńskim, w kamienicy pod nr 8 mieszkał przez pewien czas pisarz Fiodor Dostojewski, tam też napisał "Białe noce". 
W 1923 r. prospekt otrzymał imię Piotra Majorowa, bolszewika i komisarza poległego podczas rosyjskiej wojny domowej. W 1991 r. przywrócono nazwę historyczną.
W przebiegu prospektu znajdują się dwa mosty: Niebieski nad Mojką i Wozniesieński nad kanałem Gribojedowa.

</doc>
<doc id="5167199" url="https://pl.wikipedia.org/wiki?curid=5167199" title="Fischhausen">
Fischhausen



</doc>
<doc id="5167200" url="https://pl.wikipedia.org/wiki?curid=5167200" title="Kudincewo (obwód kurski)">
Kudincewo (obwód kurski)



</doc>
<doc id="5167201" url="https://pl.wikipedia.org/wiki?curid=5167201" title="KH-7 33">
KH-7 33

KH-7 33 – amerykański satelita rozpoznawczy; trzydziesty trzeci statek serii KeyHole-7 "GAMBIT" programu CORONA. Jego zadaniem było wykonywanie wywiadowczych zdjęć Ziemi o rozdzielczości przy gruncie około 46 cm. 
Budowa i działanie.
Głównym komponentem satelity była kamera wyprodukowana przez Eastman Kodak, wyposażona w obiektyw lustrzany teleskopu systemu Maksutova, charakteryzujący się ogniskową 1955,8 mm. Dzięki zestawowi luster udało się obniżyć wagę i wymiary zastosowanego aparatu. Precyzyjne położenie satelity określane było za pomocą zestawu czujników, żyroskopu i skanera podczerwieni kontrolującego położenie ziemskiego horyzontu. Korekta orbity była dokonywana przy pomocy 4 rakietowych silników korekcyjnych.
Film po naświetleniu był przesuwany za pomocą zestawu rolek do kapsuły, która następnie oddzielała się od satelity, opadała na spadochronie w rejonie Pacyfiku i przechwytywana była w trakcie opadania przez specjalnie do tego przystosowany samolot.
Misja.
Misja rozpoczęła się 12 października 1966 roku, kiedy rakieta Atlas SLV-3 Agena D wyniosła z kosmodromu Vandenberg na niską orbitę okołoziemską 33. satelitę z serii KH-7. Po znalezieniu się na orbicie KH-7 33 otrzymał oznaczenie COSPAR 1966-090A.
Misja satelity wypadała w okresie, kiedy Narodowe Biuro Rozpoznania wynosiło na orbitę średnio jednego satelitę serii Gambit 1 miesięcznie. Każda z tych misji, podejmowanych pomiędzy styczniem a październikiem 1966 roku, zakończyła się sukcesem i dostarczeniem na Ziemię wysokiej jakości zdjęć przedstawiających przynajmniej tysiąc fotografowanych celów. KH-7 33 pozostawał na orbicie 8 dni, w którym to czasie wykonał 131 okrążeń Ziemi. Jedyną drobną usterką podczas misji KH-7 33 było okresowe wyłączanie się jednego z zaworów systemu korygowania pozycji satelity na orbicie.
22 lutego 1995 roku prezydent Bill Clinton podpisał rozporządzenie wykonawcze 12951 odtajniające 860 tysięcy zdjęć wykonanych w latach 1960–1980 przez wojskowe satelity wywiadowcze. Kolejną partię zdjęć odtajniono w 2002 roku. Archiwalne zdjęcia są wykorzystywane m.in. przez archeologów, geologów i historyków. 
Satelita spłonął w atmosferze 20 października 1966 roku.

</doc>
<doc id="5167202" url="https://pl.wikipedia.org/wiki?curid=5167202" title="Antoni Kenigsman">
Antoni Kenigsman

Antoni Kenigsman (zm. 1942 w Mikołajkach) – polski rolnik zamordowany za pomoc okazaną trzem Żydom podczas okupacji niemieckiej. Uhonorowany przez wiceminister kultury i dziedzictwa narodowego Magdalenę Gawin w ramach projektu Instytutu Pileckiego "Zawołani po imieniu."
Życiorys.
Antoni Kenigsman mieszkał z żoną Czesławą Kenigsman i córką Genowefą we wsi Mikołajki w okolicach Łomży. Utrzymywał się z prowadzenia gospodarstwa rolnego. W pierwszej połowie 1942 r. Kenigsman udzielił schronienia trzem Żydom. Zapewniał im bezpieczną kryjówkę i prowiant. W maju 1942 r. gospodarstwo Kenigsmana zostało przeszukane przez żandarmów z posterunku w Miastkowie oraz oficerów Gestapo. Znalezieni ukrywani Żydzi zostali zamordowani: 60-letni Całka, kupiec z Łomży został zabity na miejscu, natomiast dwójka młodszych Żydów została przed rozstrzelaniem poddana przesłuchaniu. Trójka zamordowanych ofiar została zakopana w lesie. Kenigsman nie był obecny w gospodarstwie od początku przeszukiwań; zjawił się w trakcie. Obecne Czesława Kenigsman i Genowefa uciekły przez okno domu. Kenigsman został pobity i wsadzony do samochodu, który skierował się w stronę wsi Chojny. Jego ciało zostało znalezione w okolicznym lesie, później pochowane na cmentarzu w Łomży. 
Upamiętnienie.
2 lipca 2021 r. w Mikołajkach w ramach zainicjowanego przez Magdalenę Gawin wiceminister kultury i dziedzictwa narodowego a prowadzonego przez Instytut Pileckiego projektu "Zawołani po imieniu" miało miejsce odsłonięcie tablicy pamiątkowej poświęconej Antoniemu Keningsmanowi. 

</doc>
<doc id="5167204" url="https://pl.wikipedia.org/wiki?curid=5167204" title="Gliński III">
Gliński III

Gliński III ("Gliński II Kniaź") – polski herb książęcy, odmiana herbu Gliński I. Herb własny rodziny Glińskich".
Opis herbu.
Opis historyczny.
Juliusz Ostrowski blazonuje podstawową wersję tego herbu (Gliński I) następująco":
Opis współczesny.
Opis skonstruowany współcześnie został oparty na podstawie Encyklopedii Powszechnej"":
"Na tarczy o polu czerwonym słowiańska głoska T (ᙏ) o grubych laskach białych; środkowa u dołu przekrzyżowana, u góry zaś na dwoje rozdarta." 
"Całość otacza płaszcz heraldyczny, podbity gronostajem."
"Płaszcz zwieńcza mitra książęca."
Geneza.
Herb należy do Glińskich, mającej wywodzić się rzekomo od Leksy (Leksady), wnuka chana Mamaja', który za panowania Witolda na Litwie, przybył z hordy'. Glińscy na Litwie mieli zaprzestać używania tytułu książęcego w XVI/XVII wieku"".
Herb pochodzi od pierwotnej wersji o nazwie Gliński I, który powstał z wizerunków pieczęci jakimi posługiwali się Glińscy. Głoska słowiańska T (m), będąca głównym godłem w tym herbie, jest początkową w wyrazie "Taina" (tajemnica) i razem z głoskami M (metka) i P (peczat') służyła od najdawniejszych czasów jako znak pieczętny, panujących lub przemożnych rodzin ruskich. Nazwa "Hlińsk" jaka została nadana temu herbowi jest dowolna, podobnie jak w przypadku nazw herbów "Brama" (Oginiec) czy "Mogiła" (Massalski III)"". 
Herbowni.
Informacje na temat herbownych w artykule sporządzone zostały na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełne listy herbownych nie są dziś możliwe do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich)'. Nazwisko znajdujące się w artykule pochodzi z "Herbarza polskiego," Tadeusza Gajla'. Występowanie danego nazwiska w artykule nie musi oznaczać, że konkretna rodzina pieczętowała się herbem Gliński III. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Herb Gliński III jest herbem własnym, wiec do jego używania uprawniona jest zaledwie jedna rodzina: Glińscy"".

</doc>
<doc id="5167206" url="https://pl.wikipedia.org/wiki?curid=5167206" title="Siergiejewka (rejon lgowski)">
Siergiejewka (rejon lgowski)

Siergiejewka () – wieś (ros. деревня, trb. dieriewnia) w zachodniej Rosji, w sielsowiecie kudincewskim rejonu lgowskiego w obwodzie kurskim.
Geografia.
Miejscowość położona jest nad Sejmem, 2 km od centrum administracyjnego sielsowietu (Kudincewo), 6,5 km na północny zachód od centrum administracyjnego rejonu (Lgow), 69 km na zachód od Kurska.
We wsi znajdują się ulice: Centralnaja, Dacznaja, Dubrowka i Piatichatki (169 posesji).
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwały 274 osoby.

</doc>
<doc id="5167209" url="https://pl.wikipedia.org/wiki?curid=5167209" title="Gliński (herb książęcy)">
Gliński (herb książęcy)



</doc>
<doc id="5167216" url="https://pl.wikipedia.org/wiki?curid=5167216" title="Rashid Sunyaev">
Rashid Sunyaev



</doc>
<doc id="5167219" url="https://pl.wikipedia.org/wiki?curid=5167219" title="Stadion Podavala">
Stadion Podavala



</doc>
<doc id="5167223" url="https://pl.wikipedia.org/wiki?curid=5167223" title="Tony Hateley">
Tony Hateley

Anthony Hateley (ur. 13 czerwca 1941 w Derby, zm. 1 lutego 2014 w Preston) – angielski piłkarz. Grał na pozycji środkowego napastnika. 
Kariera.
Hateley swoją karierę rozpoczął w 1958, w klubie Notts County, gdzie początkowo występował jako środkowy obrońca. Szybko został przesunięty na pozycję środkowego napastnika. W tym klubie występował do 1963, kiedy to wywalczył z klubem awans do Football League Third Division i został zauważony przez Aston Villę. Grając tam, podobnie jak w Notts, wyróżniał się skutecznością, a jego charakterystycznym zagraniem, były mocne strzały głową. 
W październiku 1966, Chelsea zaoferowało Aston Villi 100.000 funtów za Hateley’a, a ten przyjął ofertę i tak trafił do klubu z zachodniego Londynu. W tamtym okresie był to rekord transferowy Chelsea. Pobyt w "The Blues" nie należał do zbyt udanych. Styl gry klubu opierał się na szybkim poruszaniu się i grą z krótkiej piłki, a Hateley sprawdzał się lepiej w grze siłowej i stylu . W następnym sezonie przeniósł się do Liverpoolu, który zapłacił za niego 96.000 funtów i, podobnie jak Chelsea, pobił swój rekord transferowy. W kolejnym sezonie przeniósł się do Coventry City. 
Po sezonie w Coventry został sprzedany do Birmingham City, a następnie wrócił do swojego pierwszego klubu, Notts County, gdzie ponownie wrócił do dobrej formy strzeleckiej i poprowadził klub do tytułu Football League Fourth Division w sezonie 1970/1971. Po krótkim epizodzie w Oldham Athletic i 3 meczach dla Boston Minutemen z North American Soccer League, zakończył karierę zawodową w 1974, strzelając prawie 250 goli w karierze.
W kolejnych latach grał w amatorskich Bromsgrove Rovers, Prescot Town i Barrow AFC. Pomimo tego, że był jednym z najlepszych angielskich napastników w swoich latach, to nigdy nie został powołany do reprezentacji.
Życie prywatne.
Jego syn Mark, również był piłkarzem. Podobnie jak ojciec grał na pozycji środkowego napastnika. Syn Marka, a wnuk Tony’ego - Tom, też jest piłkarzem, jednak grającym na pozycji defensywnego pomocnika.
Pod koniec życia cierpiał na chorobę Alzheimera. Zmarł w wieku 72 lat. 

</doc>
<doc id="5167224" url="https://pl.wikipedia.org/wiki?curid=5167224" title="Emil Tîmbur">
Emil Tîmbur

Emil Tîmbur (ur. 21 lipca 1997 w Kiszyniowie) – mołdawski piłkarz grający na pozycji bramkarza w mołdawskim klubie Milsami Orgiejów.

</doc>
<doc id="5167229" url="https://pl.wikipedia.org/wiki?curid=5167229" title="Nichita Iurașco">
Nichita Iurașco

Nichita Iurașco (ur. 17 maja 1999) – mołdawski piłkarz grający na pozycji skrzydłowego w mołdawskim klubie Milsami Orgiejów.

</doc>
<doc id="5167233" url="https://pl.wikipedia.org/wiki?curid=5167233" title="Zasłonak białopierścieniowy">
Zasłonak białopierścieniowy

Zasłonak białopierścieniowy ("Cortinarius helvolus" (Bull.) Fr.) – gatunek grzybów należący do rodziny zasłonakowatych ("Cortinariaceae").
Systematyka i nazewnictwo.
Pozycja w klasyfikacji według Index Fungorum: "Cortinarius, Cortinariaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy zdiagnozował go Jean Baptiste François Bulliard w 1791 r. nadając mu nazwę "Agaricus helvolus". Obecną, uznaną przez Index Fungorum nazwę nadał mu Elias Fries w 1838 r.
Synonimy:
Polską nazwę utworzył Andrzej Nespiak w 1981 r.
Morfologia.
Średnica 3–7 cm, początkowo stożkowato-dzwonkowaty, potem wypukły z tępym garbkiem, czasem wklęsly. Jest higrofaniczny. Powierzchnia w stanie wilgotnym czerwona do rdzawobrązowej, w stanie suchym sucha lisio brązowa, często promieniście czarno nakrapiana. Brzeg z białymi jedwabistymi, włókienkami będącymi pozostałością osłony.
Rzadkie i bardzo rozstawione, szerokie, zaokrąglone, rdzawobrązowe. Ostrza gładkie.
Wysokość 5–10 cm, grubość 0,5–1 cm, walcowaty, dołem zwężony, czasem lekko wrzecionowaty. Powierzchnia podłużnie włóknista, koloru kapelusza, otoczona resztkami białej zasnówki tworzącej jedną lub więcej wyraźnych pierścieni, rzadko zasnówka jest słabo widoczna w postaci łuseczek.
W czapce jasno brązowy, w trzonie ciemnobrązowy, cienki, o niewyraźnym zapachu i smaku.
Wysyp zarodników rdzawobrązowy. Zarodniki prawie kuliste, 7,5–9 × 5,5 µm, jajowaty do szeroko elipsoidalnych, brodawkowate., proszek zarodników ma kolor rdzawobrązowy.
Występowanie i siedlisko.
Znane jest występowanie "Cortinarius helvolus" w kilku krajach Europy i na pojedynczych stanowiskach w USA i Ameryce Środkowej. Władysław Wojewoda w 2003 r. (opisując go jako "C. heelveolus") przytacza 10 stanowisk. Bardziej aktualne stanowiska podaje internetowy atlas grzybów. Znajduje się w nim na liście gatunków zagrożonych i wartych objęcia ochroną.
Naziemny grzyb mykoryzowy. Występuje w lasach. Owocniki zazwyczaj od września do października.

</doc>
<doc id="5167234" url="https://pl.wikipedia.org/wiki?curid=5167234" title="Cortinarius helvolus">
Cortinarius helvolus



</doc>
<doc id="5167235" url="https://pl.wikipedia.org/wiki?curid=5167235" title="Cortinarius helveolus">
Cortinarius helveolus



</doc>
<doc id="5167238" url="https://pl.wikipedia.org/wiki?curid=5167238" title="Willa Jana Kubisza w Gnojniku">
Willa Jana Kubisza w Gnojniku



</doc>
<doc id="5167241" url="https://pl.wikipedia.org/wiki?curid=5167241" title="Epidermophyton floccosum">
Epidermophyton floccosum

Epidermophyton floccosum (Harz) Langeron &amp; Miloch. – gatunek grzybów należący do klasy "Eurotiomycetes". Grzyb mikroskopijny, dermatofit będący jednym z głównych patogenów powodujących u ludzi grzybicę.
Systematyka i nazewnictwo.
Pozycja w klasyfikacji według Index Fungorum: " Epidermophyton, Arthrodermataceae, Onygenales, Eurotiomycetidae, Eurotiomycetes, Pezizomycotina, Ascomycota, Fungi".
Po raz pierwszy zdiagnozował go w 1871 r. Carl Otto Harz w 1791 r., nadając mu nazwę "Acrothecium floccosum". Obecną, uznaną przez Index Fungorum nazwę nadali mu Maurice Charles Pierre Langeron i Sima Miloszewić w 1930 r.
Synonimy:
Morfologia i rozwój.
Jest to grzyb nitkowaty, niezwiązany z glebą i niewymagający żadnych specyficznych warunków podczas hodowli w laboratorium na sztucznych podłożach. Kolonie mają płaską, zamszowatą powierzchnię w kolorze khaki i rosną umiarkowanie szybko, osiągając dojrzałość w ciągu 10 dni. Rewers jest czerwono-brązowy. Kolonie są początkowo płaskie, ale ich środek później staje się podniesiony, a obrzeża zagłębione. Na bogatych podłożach, takich jak agar Sabourauda, kolonie zwykle degenerują się w białe, pleomorficzne kępki w ciągu kilku tygodni, a czasami wydzielają czerwono-brązowy pigment do agaru.
"E. floccosum" ma szkliste, septowane strzępki. Jego charakterystycznymi cechami są gładkie, cienkościenne, maczugowate makrokonidia i brak mikrokonidiów. Makrokonidia powstają pojedynczo lub w skupiskach po 2 lub 3; mają 20–40 μm długości i 7–12 μm szerokości, składają się z 1 do 9 przegród. Wąska podstawa i szeroki, maczugowy wierzchołek makrokonidium wyglądem przypominają ogon bobra.
Grzyb rozmnaża się bezpłciowo przez chlamydospory, które są przetrwalnikami. W hodowanych kulturach występują licznie. W kulturze wraz z makrokonidiami powstają również liczne, grubościenne i odporne na temperaturę i wysuszenia artrokonidia. Tworzenie się artrokonidiów pozwala "E. floccosum" przetrwać przez lata w prysznicach, kąpieliskach, basenach, na ręcznikach, kocach, prześcieradłach, butach i innych ubraniach.
Diagnostyka.
Objawy kliniczne powodowane przez "E. floccosum" są na ogół nie do odróżnienia od objawów powodowanych przez inne dermatofity. Wyjątkiem jest grzybica stóp: infekcje z udziałem "E. floccosum" mogą wykazywać wyraźne łuszczenie się na palcach i podeszwie stopy pacjenta oraz powodować zmiany punktowe w pobliżu. Na niektórych tych zmianach mogą występować brązowawe plamki. Rozpoznaje się go badaniem fizykalnym, testami posiewu i metodami biologii molekularnej. Tradycyjnie odróżnia się go za pomocą badań fizykalnych i lampą Wooda. W przeciwieństwie do niektórych gatunków "Microsporium", "Epidermophyton", a także "Trichophyton", nie fluoryzuje w świetle ultrafioletowym lampy Wooda. Kultury "Epidermophyton" ponadto odróżniają się od innych dermatofitów brakiem mikrokonidiów. Postępy molekularne skróciły czas identyfikacji z 3-4 tygodni do 3–4 dni. Próbki uzyskane z paznokci, włosów i łusek skóry pacjentów mogą zostać poddane reakcji PCR-RFLP, która rozróżnia 12 gatunków dermatofitów na podstawie ich indywidualnych profili enzymów restrykcyjnych, w tym jednego dla "E. floccosum". Dostępny jest również protokół PCR w czasie rzeczywistym do specyficznego wykrywania "E. floccosum", umożliwiający identyfikację już po 4 godzinach od lizy próbki.
Patologia i terapia.
"Epidermophyton floccosum" występuje na całym świecie, ale częściej jest izolowany od pacjentów na obszarach tropikalnych i subtropikalnych. W XX wieku gatunek ten był czwartą najczęstszą przyczyną grzybicy w Ameryce Północnej. Pierwsze odnotowane na większą skalę infekcje grzybicze zostały zgłoszone w armii amerykańskiej w Wietnamie i armii brytyjskiej w Azji Południowo-Wschodniej. "E. floccosum" jest przyczyną około 20 procent przypadków grzybic w Stanach Zjednoczonych i 44 procent przypadków w Azji, jest również trzecią najczęstszą przyczyna grzybicy stóp na świecie, po "Trichophyton mentagrophytes" i "Trichophyton rubrum".
Jest zakaźnym grzybem antropofilnym przenoszącym się z człowieka na człowieka. Dla ludzi jest bardziej zakaźny od pozostałych dermatofitów. Rzadko natomiast infekuje zwierzęta, dlatego doświadczenia z jego hodowlą na zwierzętach są nieskuteczne. U ludzi patogen ten najczęściej wywołuje grzybicę stóp i grzybicę podudzi, rzadziej grzybicę paznokci, innych części ciała i grzybicę pachwin. Zanotowano również jego zdolność do infekowania oczu, w których spowodował zapalenie rogówki. Nie infekuje natomiast włosów ani mieszków włosowych. Rzadko powoduje infekcje przewlekłe, dlatego przetrwanie gatunku jest zależne od częstego przenoszenia się z jednego żywiciela na drugiego. Infekcja zazwyczaj następuje w martwej, złuszczającej się warstwie naskórka żywiciela, ponieważ grzyb nie może przebić się przez żywe tkanki osobników o normalnej odporności. Jednak stwierdzono, że powoduje inwazyjne infekcje u pacjentów z obniżoną odpornością, wywołując u nich ciężką grzybicę paznokci, zmiany skórne i guzki podskórne.
Skuteczne w zwalczaniu "E. floccosum" są środki zawierające terbinafiny, itrakonazol i ketokonazol.

</doc>
<doc id="5167246" url="https://pl.wikipedia.org/wiki?curid=5167246" title="Ulica Grochowa we Wrocławiu">
Ulica Grochowa we Wrocławiu

Ulica Grochowa – ulica położona we Wrocławiu, łącząca ulicę Kruczą z ulicą Stalową, na osiedlu Powstańców Śląskich w dawnej dzielnicy Krzyki (odcinek od ulicy Kruczej do ulicy Gajowickiej) oraz na osiedlu Gajowice, w dawnej dzielnicy Fabryczna (odcinek od ulicy Gajowickiej do ulicy Stalowej). Ulica ma długości. W południowo-zachodniej pierzei ulicy położony jest Kościół św. Karola Boromeusza wpisany do rejestru zabytków. Ponadto część obszaru położona po północno-wschodniej stronie ulicy, ujęta w gminnej ewidencji zabytków, objęta jest ochroną w zakresie historycznego układu urbanistycznego osiedla. Przy ulicy mieści się Szkoła Podstawowa nr 43 oraz Przedszkole Integracyjne nr 93. Ponadto do 2017 r. funkcjonowało tu Liceum Ogólnokształcące nr 5.
Historia.
Ulica przebiega przez obszar dawnych Gajowic ("Gabitz"), który został włączony do miasta w 1868 r. W omawianym obszarze istniała już w średniowieczu droga i wieś Gajowice ("Gay", "Gayouice"). Początkowo była to wieś wzdłuż drogi biegnącej na śladzie dzisiejszej ulicy Gajowickiej. Z Gajowic wydzielono Dworek ("Höfchen") – odcinek ulicy Grochowej od ulicy Kruczej do ulicy Gajowickiej – włączony współcześnie do osiedla Powstańców Śląskich.
Ulica Grochowa, z nazwą własną, nie istniała jeszcze w 1901 r. Istniał już jednak bez nazwy początkowy jej odcinek pomiędzy ulicą Kruczą ("Charlottenstrasse"), która na tym odcinku wytyczona została w 1895 r., a Gajowicką ("Gabitzstrasse"), przy terenie, na którym później zbudowano kościół. Dalej prowadziła nienazwana droga w kierunku północno-zachodnim, na śladzie której powstała ulica Grochowa, do innej drogi na śladzie dzisiejszej ulicy Icchaka Lejba Pereca ("Rehdigerstrasse"). Do 1912 roku przy wytyczonej już ulicy zabudowano południowo-zachodnią pierzeję ulicy, od ulicy Gajowickiej do Jemiołowej, a dalej urządzono stajnie miejskie, oraz północno-wschodnią pierzeję od ulicy Gajowickiej do Karasiej i od Icchaka Lejba Pereca do Kłośnej ("Wielandstrasse"). Natomiast przed 1926 r. istniała już niemal na całej długości wraz z większością zabudowy pierzejowej, z wyjątkiem końcowego odcinka przy ulicy Stalowej ("Kopischstrasse"), która również w tym czasie na tym odcinku była w fazie tworzenia. Istniał już wówczas neoromański Kościół św. Karola Boromeusza z lat 1910–1912, zbudowany według projektu J. Maasa, wokół którego założono zieleniec z placem zabaw, a całość otoczono szpalerem kasztanowców. Ponadto oprócz współczesnych ulic, ulica Grochowa łączyła się z nieistniejącą dziś ulicą Karasią ("Sprudelstrasse"), biegnącą od ulicy Kruczej ("Charlottenstrasse") do ulicy Żelaznej ("Opitzstrasse"). Po południowo-zachodniej stronie ulicy, na odcinku od ulicy Jemiołowej do ulicy Karasiej, położone były wspomniane wyżej stajnie miejskie ("Städt Marstall"), natomiast po stronie północno-wschodniej, przy odcinku od ulicy Gajowiskiej do ulicy Jemiołowej, położona była za pierwszą linią zabudowy elektrownia z podstacją energetyczną ("E.W. Unterwk. I").
Teren szkoły między ulicą Jemiołową, Grochową i nieistniejącą ulicą Karasią (łącznik ulicy Żelaznej), za pierwszą linią zabudowy pierzejowej wzdłuż ulicy, również zagospodarowany był wówczas na potrzeby edukacji. Mieściło się tu Królewskie Katolickie Seminarium dla Nauczycielek. Pierwszy projekt szkoły z 1905 r. opracowany w Berlinie nie został zrealizowany. Kolejny z 1913 r. Wilhelm Palaschewskiego zakładał budowę masywnej bryły budynku z salą gimnastyczną, zapleczem gospodarczym, internatem i mieszkaniami dla nauczycieli. Na terenie szkoły powstał także bogaty program ogrodu. Urządzono teren zieleni o geometrycznej, osiowej kompozycji, z trójkątnym przedogrodem przed wejściem głównym, cztery boczne kwatery od strony ulicy Grochowej z przylegającymi po południowo-wschodniej stronie kortami tenisowymi, a po północno-wschodniej stronie przewidziano ozdoby warzywny ogród dyrektora szkoły. Dziedziniec z trzech stron otaczały szpalery drzew. Obiekt jest niezachowany. Ponadto w dziedzińcu naprzeciwko opisanej szkoły urządzono zieleniec, wewnątrz kwartału zabudowy pomiędzy Grochową a placem Icchaka Lejba Pereca ("Rehdigerplatz"), którego układ przestrzenny pozostaje czytelny do dziś (zobacz dalej: „Zieleń międzyblokowa przy ul. Pereca i ul. Grochowej”).
Zabudowa Gajowic w dużej części uległa, w wyniku działań wojennych, zniszczeniom powstałym podczas oblężenia Wrocławia w 1945 r. Zniszczony podczas wojny obszar Gajowic od lat 60. XX wieku stał się miejscem największej inwestycji mieszkaniowej w powojennej historii miasta pod nazwą osiedla mieszkaniowego „Gajowice”. W latach 60. i 70. XX wieku nastąpiła odbudowa osiedla Gajowice według projektu Igora Tawryczewskiego. Prace nad projektem rozpoczęto w 1959 r., a z wyżej wymienionym współpracowali: Edmund Frąckiewicz, Jadwiga Grabowska-Hawrylak, Maria Kiełczewska, Witold Maciejewski, Zygmunt Pawłowicz, Maria Tawryczewska. Powstała wówczas większość zabudowy przy ulicy Grochowej, w tym bloki osiedla „Celina” z lat 1964–1974 po południowo-wschodniej stronie ulicy Gajowickiej (dziś osiedle Powstańców Śląskich). Tu także powstał w tym czasie wzdłuż ulicy Kruczej numery od 1 do 31 nieparzyste, ze ścianą szczytową przy początku ulicy Grochowej, czteropiętrowy budynek mieszkalny długości 140 m, projektu Leszka Tumanowicza, zwany „jamnikiem”. W ramach budowy osiedla powstały także pawilony handlowe. W części osiedla Gajowice, przez którą przebiega ulica Grochowa, wraz z zabudową w latach 60. i 70. XX wieku dokonano nasadzeń zieleni zachowanej do dziś.
W rejonie ulicy Stalowej, Grochowej i Icchaka Lejba Pereca zbudowano w 1964 r. zespół szkół (dwie bliźniacze szkoły podstawowe) o lekkiej i nowoczesnej architekturze. Jedna z nich została uruchomiona w 1964 r. a druga w 1965 r. Budynki szkoły powstały z prefabrykatów na podstawie projektu Jadwigi Grabowskiej-Hawrylak. Określano je jako „szklane domy”, z powodu ciemnozielonej, szklanej elewacji i szyb okiennych, z białymi słupkami między poszczególnymi pionowymi pasami. Budynki w rzucie poziomym mają kształt podkowy, połączone są dużą salą gimnastyczną, z możliwością podziału za pomocą specjalnej zasłony, oraz pawilonowy układ klas ze skrzydłami dla młodszych i starszych dzieci. Za ten obiekt nadana została nagroda Ministra Budownictwa. Jeden z czołowych polskich architektów Jerzy Hryniewiecki określił wówczas tę szkołę jako „szkoła urocza”, a inni jako „perła Gajowic”. W 2021 r. cała ta zabudowa przeznaczona była dla jednej szkoły podstawowej – nr 43. Z kolei w 1966 roku przeniesiono do nowego budynku przy ulicy Grochowej 13 V Liceum Ogólnokształcące (z budynku przy ulicy Kruczej 49). Budynek szkoły zaprojektowała również architekt Jadwiga Grabowska-Hawrylak, przy współpracy następujących twórców: Edmund Frąckiewicz, Maria Tawryczewska, Igor Tawryczewski, Maria Kiełczewska, Witold Maciejewski. Uroczyste otwarcie miało miejsce 22 września 1966 r. Dnia 12 października 1978 roku, w 30. rocznicę powstania szkoły, nastąpiło uroczyste odsłonięcie pomnika jej patrona, generała Jakuba Jasińskiego. We wrześniu 2017 roku szkołę przeniesiono do nowego budynku zbudowanego w innej części miasta. W tym samym roku (1966 r.) w nowym budynku pod numerem 15 uruchomiono przedszkole.
W 1968 roku, w lokalizacji wyżej wspomnianej dawnej elektrowni (pod współczesnym adresem ) utworzono Międzynarodowe Laboratorium Silnych Pól Magnetycznych i Niskich Temperatur, w 2017 r. zlikwidowane i włączone w struktury Instytutu Niskich Temperatur i Badań Strukturalnych im. Włodzimierza Trzebiatowskiego Polskiej Akademii Nauk.
W 2020 r. Gmina Wrocław sprzedała pawilony handlowe przy ulicy Grochowej 17 i 19-21. W wyniku przetargu wyłoniono nabywcę obiektu za kwotę 3 milionów 550 tysięcy zł. Transakcja obejmowała teren o powierzchni z zabudową o powierzchni . Przewiduje się budowę czteropiętrowego (lub wyższego do 25 m) budynku mieszkalnego z lokalami handlowo-usługowymi na parterze i w podwórzu ogólnodostępny teren rekreacyjny na działce gminnej o powierzchni co najmniej , z dostępem przez przejazd bramowy od strony ulicy Grochowej. Sam pawilon był w złym stanie technicznym. Mieściła się tu między innymi jadłodajnia „Grochowianka”.
W tym samym 2020 roku przeprowadzono cząstkowy remont nawierzchni ulicy na odcinku od ulicy Gajowickiej do ulicy Icchaka Lejba Pereca. Całość inwestycji kosztowała .
Nazwy.
W swojej historii ulica nosiła następujące nazwy:
Nazwa niemiecka ulicy "Herderstrasse" upamiętniała Johanna Gottfrieda von Herdera, urodzonego 25.08.1744 r. w Morągu, zmarłego 18.07.1803 r. w Weimarze, pisarza, filozofa, przyjaciela Johanna Wolfganga von Goethego. Współczesna nazwa ulicy – ulica Grochowa – została nadana przez Zarząd Wrocławia i ogłoszona w okólniku nr 33 z 15.05.1946 r.
Układ drogowy.
Ulica łączy się z następującymi drogami publicznymi, kołowymi:
Droga.
Do ulicy Grochowej przypisana jest droga gminna (numer drogi 105476D, numer ewidencyjny drogi G1054760264011), która obejmuje ulicę o długości , łącząca ulicę Kruczą z ulicą Stalową, klasy lokalnej. Przy numerze 24 pas drogowy w liniach rozgraniczających ma 19,5 m, a przy numerach 19-21 ma 19,0 m. Nawierzchnia ulicy wykonana jest jako brukowana z kamiennej kostki granitowej. Ulica przebiega przez teren położony na wysokości bezwzględnej od 119,6 do 120,5 . Ulica położona jest na działkach ewidencyjnych o łącznej powierzchni (), wg poniższego zestawienia:
Znaczenie, powiązania, komunikacja.
Ulica Grochowa określana jest jako istotna dla spójności przestrzeni publicznej osiedla oraz na odcinku od ulicy Kruczej do ulicy Jemiołowej, jako lokalna przestrzeń publiczna (wraz ulicą Gajowicką i Kruczą). Powiązana jest z wyżej opisanymi ulicami i ciągami komunikacyjnymi z których ulice: Krucza, Gajowicka, Icchaka Lejba Pereca oraz Stalowa, stanowią szkielet przestrzeni publicznej osiedla, przy czym ulica Gajowiska jest ulicą zbiorczą, przewidzianą ponadto jako główna rowerostrada oraz główny korytarz tramwajowy, natomiast dla ulicy Kruczej przewiduje się dodatkową funkcję zbiorczej trasy rowerowej. Z kolei ulica Jemiołowa i ulica Kwaśna, podobnie jak ulica Grochowa, są istotne dla spójności przestrzeni publicznej osiedla. Od skrzyżowania ulicy Grochowej z ulicą Jemiołową, wzdłuż niej do skrzyżowania z ulicą Żelazną, znajduje się lokalne centrum usług, dostępności transportowej i spotkań. Należy także wspomnieć, iż ulicą Gajowicką (wcześniej ulica Adama Próchnika) przebiegały w różnych okresach droga krajowa (DK5) i międzynarodowa (E83).
Ulicą Grochową, w ramach komunikacji miejskiej, wyznaczone są linie dla połączeń autobusowych. Kursujące tu autobusy miejskie zatrzymują się na dwóch przystankach o nazwach: „Grochowa” i „Krucza”, przy czym ta druga nazwa dotyczy zespołu przystanków autobusowych położonych w tym rejonie, zarówno przy ulicy Grochowej, jak i przy ulicach: Gajowickiej i Kruczej. Ulica wskazana jest dla ruchu rowerowego. Przy skrzyżowaniu z ulicą Jemiołową usytuowana jest stacja roweru miejskiego. Powiązane ulice: Jemiołowa, Kwaśna, Icchaka Lejba Pereca i Kłośna, objęte są strefą ograniczenia prędkości do 30 km/h.
Zabudowa i zagospodarowanie.
Ulica położona jest we Wrocławiu na osiedlu Powstańców Śląskich w dawnej dzielnicy Krzyki (odcinek od ulicy Kruczej do ulicy Gajowickiej) oraz na osiedlu Gajowice, w dawnej dzielnicy Fabryczna (odcinek od ulicy Gajowickiej do ulicy Stalowej). Ulica Grochowa przebiega przez zróżnicowany obszar zabudowy. W niewielkim stopniu po stronie północno-wschodniej jest to obszar zabudowy śródmiejskiej (podlegający ochronie i wpisany do gminnej ewidencji zabytków w zakresie układu urbanistycznego), a po południowo-zachodniej stronie obszar osiedli kameralnych. W pozostałym dominującym zakresie jest tu zabudowa wielkich osiedli blokowych. Pod względem funkcjonalnym obszary te klasyfikuje się jako mieszkaniowo-usługowe, a całość zabudowy określana jako intensywna.
Zabudowa przy ulicy obejmuje budynki mieszkalne wielorodzinne o pięciu kondygnacjach nadziemnych wybudowanych w latach 60. i 70 XX wieku w ramach osiedla Gajowice, budynki oświaty (wykazane dalej), obiekty lokalnego handlu i usług oraz obiekt kultu religijnego – kościół, zlokalizowany w początkowym biegu ulicy. Stanowi on ominantę architektoniczną dla tego obszaru jako charakterystyczny obiekt ułatwiający rozpoznawalność miejsca i orientację w przestrzeni. Przed nieruchomością przy ulicy Grochowej 13, w którym mieściło się niegdyś liceum ogólnokształcące znajduje się pomnik generała Jakuba Jasińskiego, patrona szkoły która miała siedzibę do 2017 r. pod tym adresem. Po północno-wschodniej stronie ulicy przy skrzyżowaniu z ulicą Jemiołową znajduje się supersam prowadzony przez PSS Społem, pod adresem ulica Jemiołowa 50-54, a po przeciwnej stronie ulicy znajduje się pawilon handlowy tej sieci o adresie ulica Grochowa 8.
Osiedle kompletne.
Ulica Grochowa na całej swej długości przebiega przez obszar tzw. osiedla kompletnego – Śródmieście Południowe – wskazanego przez urbanistów. W ramach standardów określonych w tym projekcie wyznaczono kierunki rozwoju tego obszaru, także na podstawie konsultacji społecznych, a ich realizacja oparta jest o "Wytyczne przestrzenne na rzecz osiedli kompletnych". Dla obszarów i elementów zagospodarowania związanych z ulicą Grochową skazano między innymi na takie elementy jak lokalne centrum przy skrzyżowaniu z ulicą Jemiołową, w tym kreowanie rozpoznawalności miejsca, oferowania usług podstawowych, określonego standardu tych usług, miejsca spotkań, dostępności transportowej, czy przestrzeni dla gastronomii (obecnie funkcjonuje tu supersam PSS Społem oraz pawilon handlowo-usługowy Społem), wraz ze strefą standardu usług po północno-wschodniej stronie ulicy od wspomnianej ulicy Jemiołowej do ulicy Kruczej. W ramach tej strefy, przy skrzyżowaniu z ulicą Gajowicką funkcjonuje miejsce z obiektami kultury, sztuki, integracji, zgromadzeń wyznaniowych, działań lokalnych, wydarzeń okolicznościowych. Po przeciwnej stronie ulicy położony jest zabytkowy Kościół pw. św. Karola Boromeusza, będący charakterystycznym budynkiem o szczególnym znaczeniu dla urbanistyki, pielęgnacji lokalnego dziedzictwa oraz podnoszący rozpoznawalność miejsca i orientacji w przestrzeni.
Obiekty oświaty.
Przy ulicy Grochowej znajdują się następujące obiekty oświaty:
Budynek po liceum przy ulicy Grochowej 13 ma dwie kondygnacje nadziemne, powierzchnię zabudowy wynoszącą i położony jest na terenie o powierzchni (). Część tego obszaru, w miejscu dawnego boiska, w 2019 roku zagospodarowano na potrzeby utworzenia w ramach lokalnego centrum Ryneczku Jemiołowa, stanowiącego miejsce handlu, spotkań, rekreacji i wypoczynku. Przedszkole przy ulicy Grochowej 15 z kolei mieści się w dwukondygnacyjnym budynku o powierzchni zabudowy położonym na terenie o powierzchni (). Natomiast szkoła podstawowa przy ulicy Grochowej 36-38 mieści się w zespole budynków o dwóch lub jednej kondygnacji, łącznej powierzchni zabudowy wynoszącej , położonych na działce gruntu o powierzchni ().
Punkty adresowe i budynki.
Punkty adresowe przy ulicy Grochowej (wg stanu na 2021 r.):
Zieleń urządzona, rekreacja.
Przy ulicy znajdują się następujące tereny zieleni urządzonej i rekreacji:
Ponadto wzdłuż całej ulicy Grochowej, oraz powiązanych ulicach Kruczej, Gajowickiej i Stalowej przewidziano liniowe formy zieleni w postaci alei, szpaleru czy zieleni przyulicznej. Kolejną formą zieleni są wskazane do ochrony szpalery drzew biegnące po obu stronach ulicy Icchaka Lejba Pereca oraz ulicy Jemiołowej po stronie zachodniej i w pasie rozdzielającym jezdnie tej ulicy, począwszy od ulicy Grochowej w kierunku ulicy Żelaznej i szpaler z ochroną wybranych drzew po stronie południowo-wschodniej ulicy Kłośnej, od ulicy Grochowej do ulicy Ołowianej. Istnieje także strefa zieleni wokół pomnika generała Jakuba Jasińskiego. Ponadto na terenie dawnego liceum nr V przewiduje się, oprócz zabudowy mieszkalno-usługowej, także tereny zieleni, szpalery i ochronę wybranych obecnie rosnących tu drzew.
Także po wojnie w nowym układzie urządzono przy szkole zieleń. W 2013 r. obejmowała położone przy boisku nieregularne szpalery drzew, w tym wzdłuż ogrodzenia, gdzie dominowały nasadzenia powojenne: robinia akacjowa, klon jawor, brzoza brodawkowata, kasztanowiec pospolity, lipa drobnolistna, choć zachowany został także starodrzew: lipa drobnolistna o obwodzie 290 cm, wiąz szypułkowy o obwodzie 290 cm przed budynkiem szkoły, okazały tamaryszek czteropręcikowy na pojedynczym pniu, okazałe topole czarne. Wśród młodszych nasadzeń można wymienić: śliwę wiśniową, jałowiec Pfitzera, żywotnik zachodni.
Demografia.
Ulica przebiega przez kilka rejonów statystycznych, przy czym dane pochodzą z 31.12.2020 r.
Ochrona i zabytki.
Po północno-wschodniej stronie ulicy, począwszy od ulicy Icchaka Lejba Pereca, a skończywszy na ulicy Kłośnej (łącznie z zabudową po obu stronach tych ulic), rozpościera się obszar, którego układ urbanistyczny podlega ochronie i jest wpisany do gminnej ewidencji zabytków pod pozycją Gajowice (historyczny układ urbanistyczny dzielnicy w rejonie placu Icchaka Lejba Pereca, ulic Żelaznej, Lwowskiej i Manganowej, wraz z zespołem budowlanym szpitala i zabudową w rejonie ulic Stalowej, Spiżowej i Mosiężnej we Wrocławiu). W szczególności ochronie podlega historyczny układ urbanistyczny (historyczny układ funkcjonalno-przestrzenny), kształtowany sukcesywnie od lat 40. XIX wieku (rejon placu Pereca), w latach 90. XIX wieku (zabudowa po północnej stronie ulicy Grabiszyńskiej) i pod koniec XIX wieku do 1945 r. Ponadto ochroną objęte są następujące elementy: historyczna nawierzchnia ulic oraz historyczna zieleń komponowana.
Jedynym obiektem zabytkowym położonym w pierzejach ulicy Grochowej jest Kościół św. Karola Boromeusza (adres administracyjny: ulica Krucza 58), który stanowi pierzeję południowo-zachodnią na odcinku od ulicy Kruczej do ulicy Gajowickiej. Jest to obiekt z lat 1910–1912, wpisany do rejestru zabytków 4.08.1977 r., nr wpisu 429/351/Wm.
Oprócz powyższych elementów w studium uwarunkowań i kierunków zagospodarowania przestrzennego Wrocławia z 2018 r. do ochrony wskazany został obiekt kultury współczesnej – Szkoła podstawowa nr 43 przy ulicy Grochowej 36-38.
Baza TERYT.
Dane Głównego Urzędu Statystycznego z bazy TERYT, spis ulic (ULIC):

</doc>
<doc id="5167248" url="https://pl.wikipedia.org/wiki?curid=5167248" title="Haplostoma brevicauda">
Haplostoma brevicauda

Haplostoma brevicauda – gatunek widłonogów z rodziny Botryllophilidae. Nazwa naukowa tego gatunku skorupiaków została opublikowana w 1886 roku przez francuskiego zoologa Eugène Canu (1864-1952).

</doc>
<doc id="5167254" url="https://pl.wikipedia.org/wiki?curid=5167254" title="Haplostoma canui">
Haplostoma canui

Haplostoma canui – gatunek widłonogów z rodziny Botryllophilidae. Nazwa naukowa tego gatunku skorupiaków została opublikowana w 1924 roku przez francuskich zoologów Edouarda Chattona i Hervé'a Haranta.

</doc>
<doc id="5167255" url="https://pl.wikipedia.org/wiki?curid=5167255" title="Haplostoma dentatum">
Haplostoma dentatum

Haplostoma dentatum – gatunek widłonogów z rodziny Botryllophilidae. Nazwa naukowa tego gatunku skorupiaków została opublikowana w 1977 roku przez zoologów Shigeko Ooishi i Rolfa Dietera Illga. Gatunek został ujęty w Catalogue of Life.

</doc>
<doc id="5167258" url="https://pl.wikipedia.org/wiki?curid=5167258" title="Klejowa Góra (Pieniny)">
Klejowa Góra (Pieniny)



</doc>
<doc id="5167259" url="https://pl.wikipedia.org/wiki?curid=5167259" title="Ángel Gallardo">
Ángel Gallardo



</doc>
<doc id="5167264" url="https://pl.wikipedia.org/wiki?curid=5167264" title="Arnold Byszewski">
Arnold Byszewski



</doc>
<doc id="5167266" url="https://pl.wikipedia.org/wiki?curid=5167266" title="Piekiełko (Pieniny)">
Piekiełko (Pieniny)



</doc>
<doc id="5167271" url="https://pl.wikipedia.org/wiki?curid=5167271" title="Franciszek Fuchs">
Franciszek Fuchs

Franciszek Józef Fuchs (ur. 19 marca 1881 w Warszawie, zm. 12 lutego 1958 w Krakowie) – polski historyk, geograf i pedagog.
Życiorys.
W latach 1891–1899 Franciszek Fuchs pobierał naukę w ówczesnym c.k. Gimnazyum III w Krakowie (potem III Państwowym Liceum i Gimnazjum im. Króla Jana Sobieskiego w Krakowie), którą ukończył w roku 1899egzaminem dojrzałości z odznaczeniem. Od roku akad. 1899/1900 studiował historię na Uniwersytecie Jagiellońskim. W roku akademickim 1903/04 pełnił funkcję Prezesa Koła Naukowego Historyków Studentów UJ. W roku 1906 uzyskał doktorat z filozofii na Uniwersytecie Jagiellońskim na podstawie pracy 1906 „Ustrój dworu królewskiego w Polsce w czasie między 1572–1586”. W roku akademickim 1906/07 zaliczył oba semestry studiów geografii na ówczesnym Królewskim Uniwersytecie Fryderyka Wilhelma (Königliche Friedrich-Wilhelms-Universität zu Berlin) w Berlinie. Gdy niedługo potem dostał propozycję pracy naukowej w jego macierzystej Uczelni – na Uniwersytecie Jagiellońskim, odmówił. Chciał zostać nauczycielem szkół średnich. W roku 1910 podjął pracę nauczyciela historii we wspomnianym wcześniej c.k. Gimnazyum III w Krakowie, w którym pracował do 1950 r. W okresie I wojny światowej i zaraz po niej był również nauczycielem historii w Prywatnym Seminarium Żeńskim S. Münnichowej w Krakowie, później wykładał także w Instytucie Pedagogicznym w Katowicach.
Należał do najwybitniejszych dydaktyków polskich. Był jednym z pionierów zorientowania dydaktyki tego przedmiotu w duchu pragmatycznym. W latach 1934–1939 kierował pracami Krakowskiego Ogniska Historycznego. W tym czasie dr Franciszek Fuchs stał się niejako instruktorem nauczania historii, oddziałującym na proces nauczania historii w szkołach średnich ogólnokształcących na terenie całego Kuratorium Krakowskiego.
Lata II wojny światowej przeżył w Krakowie w trudnych warunkach materialnych, brał udział w tajnym nauczaniu. Po wojnie powrócił do zajęć szkolnych i reaktywował Ognisko Krakowskie. W 1951 r. zrezygnował powtórnie z proponowanej mu pracy naukowej na Uniwersytecie Jagiellońskim. Przyjął natomiast pracę w Państwowych Zbiorach Sztuki na Wawelu, której efektem jest kilka pozycji bibliograficznych wydanych już po śmierci Autora.
Dr Franciszek Fuchs był również działaczem oraz Członkiem Zarządu Cracovii m.in. w latach 1914–1922.
Życie prywatne.
Był synem Aleksego i Marii z Krudowskich. W 1887 r. przeprowadził się wraz z rodzicami z Warszawy do Krakowa. Około 1900 r. poślubił Jadwigę Florentynę Rogosz h. Ostoja (3.01.1883 – 21.11.1910) – studentkę Uniwersytetu Jagiellońskiego, która w 1910 roku – gdy miał 29 lat – zmarła przy porodzie. Franciszek Fuchs nie ożenił się ponownie. Oboje spoczywają na Cmentarzu Rakowickim w Krakowie.
Publikacje.
Jako współautor

</doc>
<doc id="5167274" url="https://pl.wikipedia.org/wiki?curid=5167274" title="Haplostoma dudleyae">
Haplostoma dudleyae

Haplostoma dudleyae – gatunek widłonogów z rodziny Botryllophilidae. Nazwa naukowa tego gatunku skorupiaków została opublikowana w 1998 roku przez zoologa Shigeko Ooishi. Gatunek został ujęty w Catalogue of Life.

</doc>
<doc id="5167281" url="https://pl.wikipedia.org/wiki?curid=5167281" title="Nowa Góra (szczyt)">
Nowa Góra (szczyt)



</doc>
<doc id="5167282" url="https://pl.wikipedia.org/wiki?curid=5167282" title="Noa Lang">
Noa Lang

Noa Noëll Lang (ur. 17 czerwca 1999 w Capelle aan den IJssel) – holenderski piłkarz grający na pozycji napastnika. Od 2020 jest zawodnikiem klubu Club Brugge.
Kariera klubowa.
Swoją karierę piłkarską Lang rozpoczynał w juniorach takich klubów jak: HION, Feyenoord i AFC Ajax. W 2017 roku stał się członkiem rezerw Ajaksu. 3 kwietnia 2017 zadebiutował w nich w Eerste divisie w wygranym 2:0 domowym meczu z Jong FC Utrecht. W sezonie 2018/2019 został także piłkarzem pierwszego zespołu Ajaksu. 13 marca 2019 zadebiutował w jego barwach w Eredivisie w zwycięskim 2:1 domowym spotkaniu z PEC Zwolle. W sezonie 2018/2019 wywalczył z Ajaksem mistrzostwo Holandii oraz zdobył Puchar Holandii. 1 grudnia 2019 w meczu z FC Twente (5:2) strzelił pierwsze trzy gole w holenderskiej ekstraklasie.
W styczniu 2020 Lang został wypożyczony do FC Twente. Swój debiut w klubie z Enschede zaliczył 26 stycznia 2020 w zremisowanym 1:1 wyjazdowym meczu z PSV. W Twente spędził pół roku.
W październiku 2020 Langa wypożyczono do Club Brugge. W nim swój debiut zanotował 17 października 2020 w zremisowanym 1:1 wyjazdowym meczu ze Standardem Liège. 24 października 2020, w swoim drugim występie w barwach Brugge, przeciwko Oud-Heverlee Leuven (1:2), strzelił swoją pierwszą bramkę w belgijskiej ekstraklasie. W sezonie 2020/2021 został z Brugge mistrzem Belgii i najlepszym strzelcem klubu w sezonie. 1 lipca 2021 został przez Brugge wykupiony za kwotę 6 milionów euro.
Kariera reprezentacyjna.
Lang występował w reprezentacjach Holandii na różnych szczeblach wiekowych: U-16, U-18, U-19, U-20 i U-21. W 2021 roku wystąpił z kadrą U-21 na Mistrzostwach Europy U-21. 8 października 2021 zadebiutował w reprezentacji Holandii w wygranym 1:0 meczu eliminacji do MŚ 2022 z Łotwą, rozegranym w Rydze. W 62. minucie tego meczu zmienił Stevena Berghuisa.

</doc>
<doc id="5167283" url="https://pl.wikipedia.org/wiki?curid=5167283" title="Jose Izquierdo">
Jose Izquierdo



</doc>
<doc id="5167286" url="https://pl.wikipedia.org/wiki?curid=5167286" title="Jan Kotas -redaktor">
Jan Kotas -redaktor



</doc>
<doc id="5167288" url="https://pl.wikipedia.org/wiki?curid=5167288" title="Arthrodermataceae">
Arthrodermataceae

Arthrodermataceae Locq. ex Currah – rodzina grzybów z klasy "Eurotiomycetes".
Charakterystyka.
Gatunki zaliczane do rodziny "Arthrodermataceae" rozprzestrzenione są na całym świecie. Są to grzyby chorobotwórcze, dermatofity, u ludzi wywołujące choroby zwane grzybicami.
Systematyka.
Pozycja w klasyfikacji według Index Fungorum: "Arthrodermataceae, Onygenales, Eurotiomycetidae, Eurotiomycetes, Pezizomycotina, Ascomycota, Fungi".
Takson ten utworzyli Marcel Locquin i Randolph Currah w 1860 r. W 2016 i 2018 roku opublikowano kompleksowe wielomiejscowe badania filogenetyczne rodziny "Arthrodermataceae". Zaliczono do niej taksony, które w głównych cechach odzwierciedlałają ekologiczne preferencje gatunków w przeważających siedliskach zwierzęcych i środowiskowych. Za monofiletyczne uznano siedem taksonów. Później dokonano dalszych zmian. W rezultacie większość zaliczanych do niego rodzajów w wyniku badań filogenetycznych uznana została za synonimy. Według aktualizowanej klasyfikacji Index Fungorum bazującej na "Dictionary of the Fungi" w 2021 r. do rodziny " Arthrodermataceae" należą rodzaje:

</doc>
<doc id="5167290" url="https://pl.wikipedia.org/wiki?curid=5167290" title="Wojciech Rojek (historyk)">
Wojciech Rojek (historyk)



</doc>
<doc id="5167295" url="https://pl.wikipedia.org/wiki?curid=5167295" title="Tylna Góra (województwo kujawsko-pomorskie)">
Tylna Góra (województwo kujawsko-pomorskie)



</doc>
<doc id="5167296" url="https://pl.wikipedia.org/wiki?curid=5167296" title="Wilcza Góra (województwo kujawsko-pomorskie)">
Wilcza Góra (województwo kujawsko-pomorskie)



</doc>
<doc id="5167302" url="https://pl.wikipedia.org/wiki?curid=5167302" title="Venezuela">
Venezuela



</doc>
<doc id="5167308" url="https://pl.wikipedia.org/wiki?curid=5167308" title="Hamza Rafia">
Hamza Rafia

Hamza Rafia (ar. حمزة رفيعة, ur. 22 kwietnia 1999 w Kalaat es Senam) – tunezyjski piłkarz grający na pozycji ofensywnego pomocnika. Od 2021 jest zawodnikiem klubu Standard Liège, do którego jest wypożyczony z Juventusu.
Kariera klubowa.
Swoją karierę piłkarską Rafia rozpoczynał w juniorach takich klubów jak: Bron Terraillon, Bron Grand Lyon i Olympique Lyon. W 2015 roku stał się członkiem rezerw Lyonu i przez cztery kolejne sezony występował w nich w rozgrywkach Championnat National 2.
Latem 2019 roku Rafia przeszedł do Juventusu za 400 tysięcy euro. Został wówczas członkiem zespołu U-23 grającego w Serie C. Zadebiutował w nim 26 sierpnia 2019 w przegranym 0:2 wyjazdowym meczu z Novarą. 13 stycznia 2021 zadebiutował w pierwszym zespole Juventusu w zwycięskim 3:2 meczu Pucharu Włoch z Genoą. W 77. minucie tego meczu zmienił Manolo Portanovę, a w 104. minucie strzelił trzeciego gola dla Juventusu, decydującego o awansie do następnej rundy.
W lipcu 2021 Rafia został wypożyczony do Standardu Liège. W nim swój debiut zanotował 20 sierpnia 2021 w wygranym 1:0 domowym meczu z KV Oostende.
Kariera reprezentacyjna.
W reprezentacji Tunezji Rafia zadebiutował 6 września 2019 roku w wygranym 1:0 towarzyskim meczu z Mauretanią, rozegranym w Radisie. W 75. minucie tego meczu zmienił Aymana Ben Mohameda.

</doc>
<doc id="5167321" url="https://pl.wikipedia.org/wiki?curid=5167321" title="Inclán">
Inclán



</doc>
<doc id="5167325" url="https://pl.wikipedia.org/wiki?curid=5167325" title="Hospitales">
Hospitales



</doc>
<doc id="5167326" url="https://pl.wikipedia.org/wiki?curid=5167326" title="Woronino (obwód kurski)">
Woronino (obwód kurski)

Woronino () – wieś (ros. деревня, trb. dieriewnia) w zachodniej Rosji, w sielsowiecie kudincewskim rejonu lgowskiego w obwodzie kurskim.
Geografia.
Miejscowość położona jest nad Sejmem, 4 km od centrum administracyjnego sielsowietu (Kudincewo), 3,5 km na północny zachód od centrum administracyjnego rejonu (Lgow), 67 km na zachód od Kurska.
We wsi znajdują się ulice: Bieriozowka, Komarowa, Nabierieżnaja, Piesocznaja, Polewaja, Sowietskaja i pierieułok Sowietskij (182 posesje).
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 559 osób.

</doc>
<doc id="5167327" url="https://pl.wikipedia.org/wiki?curid=5167327" title="Parque Patricios">
Parque Patricios



</doc>
<doc id="5167329" url="https://pl.wikipedia.org/wiki?curid=5167329" title="Caseros">
Caseros



</doc>
<doc id="5167331" url="https://pl.wikipedia.org/wiki?curid=5167331" title="Strzelectwo na Letnich Igrzyskach Olimpijskich 2020 – pistolet sportowy, 25 m (kobiety)">
Strzelectwo na Letnich Igrzyskach Olimpijskich 2020 – pistolet sportowy, 25 m (kobiety)

Pistolet sportowy 25 m kobiet - konkurencja rozegrana w dniach 29 – 30 lipca 2021 r. Zawody odbyły się w Asaka Shooting Range. Wystartowały 44 zawodniczki z 30 krajów.
Terminarz.
Wszystkie godziny podane są w czasie tokijskim ().

</doc>
<doc id="5167333" url="https://pl.wikipedia.org/wiki?curid=5167333" title="Strzelectwo na Letnich Igrzyskach Olimpijskich 2020 – trap (kobiety)">
Strzelectwo na Letnich Igrzyskach Olimpijskich 2020 – trap (kobiety)

Trap kobiet - konkurencja rozegrana w dniach 28 – 29 lipca 2021 r. Zawody odbyły się w Asaka Shooting Range. Wystartowało 26 zawodniczek z 19 krajów.
Terminarz.
Wszystkie godziny podane są w czasie tokijskim ().

</doc>
<doc id="5167334" url="https://pl.wikipedia.org/wiki?curid=5167334" title="Inclan">
Inclan



</doc>
<doc id="5167336" url="https://pl.wikipedia.org/wiki?curid=5167336" title="Strzelectwo na Letnich Igrzyskach Olimpijskich 2020 – pistolet szybkostrzelny, 25 m (mężczyźni)">
Strzelectwo na Letnich Igrzyskach Olimpijskich 2020 – pistolet szybkostrzelny, 25 m (mężczyźni)

Pistolet szybkostrzelny 25 m mężczyzn - konkurencja rozegrana w dnich 1 – 2 sierpnia 2021 r. Zawody odbyły się w Asaka Shooting Range. Wystartowało 27 zawodników z 19 krajów.
Terminarz.
Wszystkie godziny podane są w czasie tokijskim ().

</doc>
<doc id="5167341" url="https://pl.wikipedia.org/wiki?curid=5167341" title="The Table">
The Table

The Table – siódmy minialbum południowokoreańskiej grupy NU’EST, wydany 21 października 2019 roku przez Pledis Entertainment. Płytę promował główny singel „Love Me”. Album sprzedał się w liczbie egzemplarzy (stan na grudzień 2019 roku).

</doc>
<doc id="5167342" url="https://pl.wikipedia.org/wiki?curid=5167342" title="Cerkiew św. Bazylego Wielkiego">
Cerkiew św. Bazylego Wielkiego



</doc>
<doc id="5167344" url="https://pl.wikipedia.org/wiki?curid=5167344" title="Polskie przysłowia">
Polskie przysłowia

Istnieją tysiące przysłów polskich. 
Wiele z nich wywodzi się ze Średniowiecza, często są to tłumaczenia przysłów łacińskich. Najstarsze znane przysłowie polskie to "quando się łyka drą, tunc ea drzy" (zapisne w 1407 r.). Przysłowie to, oryginalnie zapisane w języku staropolskim z elementami łacińskimi, w dzisiejszym języku polskim ma formę „Kiedy się łyka drą, wtedy je drzyj” (chłopi polscy nosili obuwie z łyka lipowego, które trzeba wyrabiać wiosną). Do znanych przysłów polskich należą m.in. Polak, Węgier, dwa bratanki, i do szabli, i do szklanki, Polska niebem dla szlachty, czyśćcem dla mieszczan, piekłem dla chłopów, a rajem dla Żydów, czy XX-wieczne Sądzi Kryże – będą krzyże.
Istnieje szereg naukowych opracowań polskich przysłów (t.zw. paremiologia polska); przysłowia są badane i zbierane w Polsce od XVI wieku ("Żywot Ezopa Fryga", 1522), z tego polskie przysłowia są gromadzone w dedykowanych słownikach i podobnych kolekcjach od XVII wieku - pierwszą taka kolekcja było dzieło "Przypowieści polskie, przez Salomona Rysińskiego zebrane, a teraz nowo przydane i na wielu miejscach poprawione", zawierające ok. 1,800 przysłów. Wraz z czasem, zwiększała się nie tylko liczba takich pozycji, ale też i liczba zawartych w nich przysłów; znacząca była XIX-wieczna "Księga przysłów, przypowieści i wyrażeń przysłowiowych polskich" (1889–1894, znana także w skrócie jako "Księga przysłów polskich") Samuela Adalberga zawierająca ok. 30,000 przysłów. Po II wojnie światowej znaczący wkład w dziedzinę polskiej paremiologii wniósł Julian Krzyżanowski. Był redaktorem największego i najbardziej renomowanego do dziś zbioru przysłów polskich pt. "Nowa księga przysłów i wyrażeń przysłowiowych polskich", także znanej jako "Nowa Księga przysłów polskich", i wydanej w latach 1969–1978.

</doc>
<doc id="5167346" url="https://pl.wikipedia.org/wiki?curid=5167346" title="Kirowa Skałka">
Kirowa Skałka

Kirowa Skałka (757 m) lub Kira – szczyt w Pieninach Czorsztyńskich, znajdujący się w zakończeniu południowej grańki szczytu Łączana. Obydwa są szczytami o bardzo małej wybitności. Kirowa Skałka jest całkowicie porośnięta lasem. Ma jednak znaczenie topograficzne. Jej południowy grzbiet opada stromym stokiem do Wąwozu Górczyńskiego i oddziela jary dwóch potoków: Kirowego Potoku (po zachodniej stronie) i Czarnego Potoku (po wschodniej stronie). Znajduje się na nim las Samorody i Pod Kirą.
Szlak turystyczny.
Północnym stokiem, w niewielkiej odległości od szczytu Kirowej Skałki prowadzi główny szlak Pienin.

</doc>
<doc id="5167347" url="https://pl.wikipedia.org/wiki?curid=5167347" title="Rifugio Santa Croce di Lazfons">
Rifugio Santa Croce di Lazfons

Rifugio Santa Croce di Lazfons (niem. "Schutzhaus Latzfonser Kreuz") – schronisko turystyczne we Włoszech, w paśmie Sarntaler Alpen, w regionie Trydent-Górna Adyga.
Historia.
Obiekt znajduje się na wysokości 2311 m n.p.m. na południe od Cima San Cassiano (niem. "Kassianspitze", 2581 m n.p.m.) i na wschód od przełęczy Passo del Lucolo (2376 m n.p.m.). Nieco poniżej chaty znajduje się kościół Latzfonser Kreuz (2300 m n.p.m.), miejsce pielgrzymek, w którym latem znajduje się czarny rzeźbiony krucyfiks nazywany "Schwarze Herrgott".
Na początku XIX wieku wybudowano w rejonie obecnego schroniska proste hospicjum (noclegownię) z przeznaczeniem dla pielgrzymów. Zimą 1850 spłonęło ono doszczętnie. Ze względu na ożywiony ruch pielgrzymkowy, Wikariat Generalny Arcybiskupa w Trydencie i Związek Alpejski Południowego Tyrolu prowadziły kampanię na rzecz odbudowy obiektu. Projekt ten nie powiódł się z powodu braku pieniędzy. Parafia Latzfons wybudowała w tym miejscu skromną chatę pielgrzymkową.
Bezpośrednio po I wojnie światowej gmina Latzfons zamierzała rozbudować obiekt, który już wymagał remontu, ale nie było to możliwe ze względu na trudności finansowe. W 1936 podjęto nową próbę odbudowy, ale wybuch II wojny światowej ponownie uniemożliwił renowację. Od 1940 zaniedbany dom służył jedynie pasterzom i owcom. W 1947 budynek musiał zostać zamknięty na stałe, ponieważ był w złym stanie technicznym. Ponieważ gmina nie była gotowa do budowy nowego schroniska, ówczesny proboszcz z Latzfons, Bartholomäus Terzer postanowił wykupić ruiny budynku i rozpocząć odbudowę. Dzięki wolontariuszom, a także darowiznom z drewna i pieniędzy, budowa mogła rozpocząć się w 1951. Nowe schronisko oddano do użytku w następnym roku, latem 1952. Od tego czasu wielokrotnie przeprowadzano drobne modernizacje.
Trasy.
Ze schroniska prowadzą szlaki m.in. na Cima San Cassiano, do jeziora Getrumsee i na Plankenhorn. W pobliżu (na wschód) znajduje się schronisko Chiusa al Campaccio.

</doc>
<doc id="5167349" url="https://pl.wikipedia.org/wiki?curid=5167349" title="Goofy w College’u">
Goofy w College’u



</doc>
<doc id="5167353" url="https://pl.wikipedia.org/wiki?curid=5167353" title="Grażyna Rydzewska-Wyszkowska">
Grażyna Rydzewska-Wyszkowska



</doc>
<doc id="5167356" url="https://pl.wikipedia.org/wiki?curid=5167356" title="Puchar Świata w narciarstwie alpejskim 2021/2022">
Puchar Świata w narciarstwie alpejskim 2021/2022

Sezon 2021/2022 Pucharu Świata w narciarstwie alpejskim rozpoczął się 23 października 2021 roku, tradycyjnie w austriackim Sölden. Ostatnie zawody z tego cyklu zostały zaplanowane na 20 marca 2022 roku we francuskich miejscowościach Courchevel i Méribel. 
Puchar Świata w narciarstwie alpejskim kobiet.
Pucharu świata zdobytego w sezonie 2020/2021 broniła Słowaczka Petra Vlhová. Tym razem najlepsza była Mikaela Shiffrin z USA.
W poszczególnych klasyfikacjach triumfowały:
Puchar Świata w narciarstwie alpejskim mężczyzn.
Pucharu świata zdobytego w sezonie 2020/2021 bronił Francuz Alexis Pinturault. Tym razem najlepszy był Marco Odermatt ze Szwajcarii.
W poszczególnych klasyfikacjach triumfowali:

</doc>
<doc id="5167358" url="https://pl.wikipedia.org/wiki?curid=5167358" title="Ślepcze">
Ślepcze



</doc>
<doc id="5167359" url="https://pl.wikipedia.org/wiki?curid=5167359" title="Rezerwat przyrody „Jużno-Kamczatskij”">
Rezerwat przyrody „Jużno-Kamczatskij”

Rezerwat przyrody „Jużno-Kamczatskij” (ros. Государственный природный заказник федерального значения «Южно-Камчатский») – rezerwat przyrody (zakaznik) w Kraju Kamczackim w Rosji. Znajduje się w rejonach jelizowskim i ust´-bolszerieckim, a jego obszar wynosi 3 220 km² (w tym wody morskie 970 km²). Rezerwat został utworzony dekretem rządu Rosyjskiej Federacyjnej Socjalistycznej Republiki Radzieckiej z dnia 8 kwietnia 1983 roku. W 1996 roku wraz z Kronockim Rezerwatem Biosfery został wpisany na Listę Światowego Dziedzictwa UNESCO pod nazwą „Wulkany Kamczatki”. Posiada wspólną dyrekcję z Kronockim Rezerwatem Biosfery i Rezerwatem Koriackim, która znajduje się w miejscowości Jelizowo..
Opis.
Rezerwat zajmuje południową część Półwyspu Kamczackiego. Obejmuje również wyspy Gawriuszkin Kamien i Utaszud. Nad górzystym terytorium rezerwatu dominuje kilkanaście wulkanów, w tym trzy czynne: Kambalnyj (2156 m), Koszelewa (1812 m) i Ilinskij (1578 m). Jest tu dużo jezior i gorących źródeł. Wśród jezior największe jest Jezioro Kurylskie (pochodzenia wulkanicznego znajdujące się w kalderze), z którego wypływa największa rzeka w rezerwacie – Oziernaja.
Flora.
W rezerwacie występuje 438 gatunków roślin. Największe obszary zajmują krzewy olszy kamczackiej i sosny karłowej, a także tundra górska. Wzdłuż dolin rzecznych rosną lasy z olszą szorstką, a w dopływach Jeziora Kurylskiego i na wybrzeżu Pacyfiku – rzadkie lasy z brzozą Ermana.
Fauna.
Prawie wszystkie jeziora na terenie rezerwatu są tarliskami dla łososi pacyficznych. Jezioro Kurylskie jest największym tarliskiem łososia w Azji.
W rezerwacie występuje ponad 170 gatunków ptaków, z których około 100 gniazduje. Są to m.in. bieliki, sokoły wędrowne, orły przednie, białozory.
Żyją tu 44 gatunki ssaków. Pospolite są m.in. niedźwiedzie kamczackie, rosomaki tundrowe, gronostaje europejskie, lisy rude, wilki syberyjskie, rysie euroazjatyckie, norki amerykańskie, świstaki czarnogłowe, owce śnieżne.
Ssaki morskie to m.in. uchatki grzywiaste, wydry morskie, foki plamiste, orki oceaniczne, morświńce białopłetwe, pływacze szare, płetwale karłowate, płetwale błękitne, płetwale zwyczajne i płetwale czerniakowe.

</doc>
<doc id="5167360" url="https://pl.wikipedia.org/wiki?curid=5167360" title="Holszański (herb książęcy)">
Holszański (herb książęcy)

Holszański ("Holszański Książę") – polski herb książęcy, odmiana herbu Hippocentaurus. Herb własny rodziny Holszańskich.
Opis herbu.
Opis historyczny.
Juliusz Ostrowski blazonuje herb następująco:
Opis współczesny.
Opis skonstruowany współcześnie brzmi następująco:
"Na tarczy o polu czterodzielnym; w I polu srebrnym Hippocentaurus, w II polu czerwonym Pogoń Litewska, w III polu srebrnym Trąby, w IV polu błękitnym Leliwa."
"Całość otacza płaszcz heraldyczny, podbity gronostajem."
"Płaszcz zwieńcza mitra książęca."
Geneza.
Herb Holszański jest herbem własnym rodziny Holszańskich, mających kniaziowskie (książęce) pochodzenie. Historycy natomiast wyprowadzają ich od herbu Hippocentaurus – być może więc był to ich herb pierwotny. Należy również pamiętać, że wielu z nich "Hipocentaurem" opisywało herb obecnie znany jako Giedrojć I".
Józef Wolff uważa, że kniaziowie Holszańscy należeli bez wątpienia do małej liczby kniaziów posiadających czysto litewskie pochodzenie i są potomkami dawniejszych udzielnych kniaziów (kunigasów) w tych stronach. Kronika Litewska wywodzi Holszańskich od Holszana (Holszy), jednego z synów Romanta, księcia litewskiego. Ów Holsza otrzymał w udziale ziemię za Wilią i założył Holszany. Rodzina ta była dwukrotnie spokrewniona przez kobiety z Jagiellonami, jednakże wymarła w II połowie XVI stulecia.
Herbowni.
Informacje na temat herbownych w artykule sporządzone zostały na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełne listy herbownych nie są dziś możliwe do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich)". Nazwisko znajdujące się w artykule pochodzi z "Księgi herbowej rodów polskich," Juliusza Ostrowskiego. Występowanie danego nazwiska w artykule nie musi oznaczać, że konkretna rodzina pieczętowała się herbem Holszański. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Herb Holszański jest herbem własnym, wiec do jego używania uprawniona jest zaledwie jedna rodzina: Holszańscy.

</doc>
<doc id="5167361" url="https://pl.wikipedia.org/wiki?curid=5167361" title="Rifugio Chiusa al Campaccio">
Rifugio Chiusa al Campaccio

Rifugio Chiusa al Campaccio (niem. "Klausner Hütte") – schronisko turystyczne we Włoszech, w paśmie Sarntaler Alpen, w regionie Trydent-Górna Adyga.
Historia.
W 1908 r. sekcja Klausen Deutscher und Österreichischer Alpenverein (DuÖA) nabyła dom wraz z 27,8 hektarami ziemi, przekształcając go w schronisko. Większość z oryginalnego budynku została zachowana. W 1923 sekcja Klausen DuÖA została wywłaszczona. Obecnie schronisko jest obsługiwane przez sekcję Bolzano Club Alpino Italiano. W 1963 wybudowano drogę do schroniska.
Obiekt znajduje się na wysokości 1920 m n.p.m., u podnóża Cima San Lorenzo (niem. "Lorenzispitze"). Jest schroniskiem całorocznym. Restauracja serwuje dania kuchni tyrolskiej. Wewnątrz znajduje się jeden pokój dwuosobowy, jeden pokój 8-osobowy z łóżkami piętrowymi oraz jeden 10-osobowy pokój z pojedynczymi łóżkami.
Trasy.
Schronisko jest dobrym punktem wypadowym na krótkie lub dłuższe wędrówki, np. na Cima San Lorenzo, na przełęcz Forcella di San Lorenzo, czy do schroniska i kościoła Santa Croce di Lazfons (około godziny).

</doc>
<doc id="5167363" url="https://pl.wikipedia.org/wiki?curid=5167363" title="Groń (Pieniny Czorsztyńskie)">
Groń (Pieniny Czorsztyńskie)



</doc>
<doc id="5167364" url="https://pl.wikipedia.org/wiki?curid=5167364" title="Cerkiew św. Bazylego">
Cerkiew św. Bazylego



</doc>
<doc id="5167366" url="https://pl.wikipedia.org/wiki?curid=5167366" title="Macelowy Wąwóz">
Macelowy Wąwóz



</doc>
<doc id="5167367" url="https://pl.wikipedia.org/wiki?curid=5167367" title="Nephtys">
Nephtys

Nephtys – rodzaj wieloszczetów z rzędu Phyllodocida i rodziny Nephtyidae.
Morfologia.
Wieloszczety o ciele długim i wąskim, gwałtownie zwężonym ku przodowi i delikatniej zwężonym ku tyłowi, w przekroju czworokątnym, pozbawionym łusek. Prostomium zaopatrzone jest w jedną parę czułków okołogębowych, jedną parę bardzo krótkich głaszczków i jedną parę szczęk bocznych. Kształt szczęk jest stożkowaty i hakowato zagięty. Umięśniona, cylindryczna, mogąca się wynicowywać gardziel zaopatrzona jest w 22 szeregi papilli, przy czym szeregów papilli subterminalnych jest zwykle od 5 do 7 i zawsze mniej niż 10. Proksymalna część gardzieli jest gładka lub pokryta drobnymi brodawkami ("verrucae"). Narząd nuchalny jest zaokrąglony. Parapodia są dobrze widoczne, zbudowane z dwóch dobrze rozwiniętych gałęzi ze skomplikowanej budowy płatami przedszczecinkowymi i zaszczecinkowymi. Większość wspierających parapodia acikuli zaopatrzona jest w położone odsiebnie czapeczki. Acikule parapadiów przednich i środkowych mają zakrzywione wierzchołki. Wszystkie szczeci są niezmodyfikowane. Szczeci lirowate mogą występować lub nie. Cirrusy interramalne, tj. wyrastające z brzusznych części notopodiów i wchodzące w przestrzenie między notopodiami a neuropodiami, pełnią funkcję skrzeli i mają formę odgiętą na zewnątrz. Młodociane osobniki mogą być mylone z rodzajem "Micronephthys", jako że ich cirrusy interramalne są małe i często niemal proste.
Ekologia i występowanie.
Rodzaj kosmopolityczny. Wchodzi w skład bentosu. Bytuje na różnych głębokościach, najczęściej w wodach płytkich na podłożu mulistym lub piaszczystym. Z wód polskich podawane są tylko "N. caeca" i "N. ciliata" – oba z zachodniej części Bałtyku.
Taksonomia.
Takson ten wprowadził w 1817 roku Georges Cuvier. Wielu autorów wymieniało jako jego gatunek typowy "N. hombergii", jednak Cuvier nie zawarł go w swoim opisie rodzaju, w związku z czym nie może mieć on tego statusu. Według autorów "World Polychaeta Database" za gatunek typowy należy uznawać "Nereis ciliata". W obrębie rodzaju "Nephtys" wyróżniano dawniej podrodzaj "Aglaophamus", jednak później wyniesiono go do rangi odrębnego rodzaju. Zasadność takiego kroku potwierdziły wyniki morfologiczno-molekularnej analizy filogenetycznej autorstwa Ascensão Ravary i innych z 2010 roku. Według nich rodzaje tworzą w obrębie Nephytidae odrębne klady, a pozycję siostrzaną względem rodzaju "Nephtys" zajmuje "Micronephthys".
Do rodzaju tego należy 66 opisanych gatunków:

</doc>
<doc id="5167371" url="https://pl.wikipedia.org/wiki?curid=5167371" title="Blade (serial telewizyjny)">
Blade (serial telewizyjny)



</doc>
<doc id="5167373" url="https://pl.wikipedia.org/wiki?curid=5167373" title="Kambalny">
Kambalny



</doc>
<doc id="5167375" url="https://pl.wikipedia.org/wiki?curid=5167375" title="Cud nad rzeką Han">
Cud nad rzeką Han

Cud nad rzeką Han – określenie szybkiego wzrostu gospodarczego Korei Południowej po zakończeniu wojny koreańskiej (1950–1953), w drugiej połowie XX wieku. Korea Południowa przekształciła się z kraju rozwijającego się w kraj rozwinięty. Gwałtownej odbudowie i rozwojowi południowokoreańskiej gospodarki w towarzyszyły wydarzenia podnoszące międzynarodowy prestiż kraju, takie jak pomyślna organizacja Letnich Igrzysk Olimpijskich 1988 i współorganizowanie Mistrzostw Świata FIFA 2002, a także rozwój rodzinnych konglomeratów znanych jako czebole, takich jak Samsung, LG i Hyundai.
Termin „Cud nad rzeką Han” został ukuty po tym, jak wyrażenie „Cud nad Renem” zostało użyte w odniesieniu do gospodarczego odrodzenia Niemiec Zachodnich po II wojnie światowej. Analogii tej użył Chang Myon, premier Drugiej Republiki Korei, w swoim noworocznym orędziu z 1961 roku, w którym zachęcał Koreańczyków do ponoszenia trudności w nadziei na osiągnięcie podobnego ożywienia gospodarczego. Sukces Korei przypisuje się ciężkiej pracy siły roboczej. Czynniki zewnętrzne obejmują ogromną pomoc gospodarczą i techniczną udzielaną przez kraje zachodnie, zwłaszcza Japonię i Stany Zjednoczone, dostęp do rynków zachodnich oraz pozyskiwanie walut obcych przez migrantów koreańskich.
Po „Cudzie nad rzeką Han” Korea Południowa stała się modelem gospodarczym dla innych krajów rozwijających się. W listopadzie 2010 r. przystąpiła do G20, wieńcząc udane sześćdziesiąt kilka lat odbudowy i modernizacji.

</doc>
<doc id="5167376" url="https://pl.wikipedia.org/wiki?curid=5167376" title="Puchar Świata w narciarstwie alpejskim kobiet 2021/2022">
Puchar Świata w narciarstwie alpejskim kobiet 2021/2022

Puchar Świata w narciarstwie alpejskim kobiet 2021/2022 to 56. edycja tej imprezy. Cykl rozpoczął się tradycyjnie w austriackim Sölden, 23 października 2021 roku, zaś zakończył zawodami w Courchevel i Méribel 20 marca 2022 roku.
Najważniejszą imprezą sezonu były zaplanowane na 4-20 lutego 2022 XXIV Zimowe Igrzyska Olimpijskie w Pekinie.
Pucharu Świata zdobytego w sezonie 2020/2021 broniła Słowaczka Petra Vlhová. Tym razem najlepsza okazała się Mikaela Shiffrin z USA.

</doc>
<doc id="5167377" url="https://pl.wikipedia.org/wiki?curid=5167377" title="Jabłonowski (herb książęcy)">
Jabłonowski (herb książęcy)



</doc>
<doc id="5167381" url="https://pl.wikipedia.org/wiki?curid=5167381" title="Jabłonowski II (herb książęcy)">
Jabłonowski II (herb książęcy)



</doc>
<doc id="5167383" url="https://pl.wikipedia.org/wiki?curid=5167383" title="Franciszek Borzych">
Franciszek Borzych



</doc>
<doc id="5167386" url="https://pl.wikipedia.org/wiki?curid=5167386" title="Goofy w college'u">
Goofy w college'u



</doc>
<doc id="5167388" url="https://pl.wikipedia.org/wiki?curid=5167388" title="Selim Amallah">
Selim Amallah

Selim Amallah (ar. سليم أملاح, ur. 15 listopada 1996 w Hautrage) – marokański piłkarz grający na pozycji ofensywnego pomocnika. Od 2019 jest zawodnikiem klubu Standard Liège.
Kariera klubowa.
Swoją karierę piłkarską Amallah rozpoczynał w juniorach takich klubów jak: RAEC Mons i RSC Anderlecht. W 2015 roku został zawodnikiem Royalu Mouscron-Péruwelz. 26 lipca 2015 zadebiutował w nim w pierwszej lidze belgijskiej w przegranym 1:2 wyjazdowym meczu z Royalem Charleroi.
Latem 2016 roku Amallah przeszedł do drugoligowego AFC Tubize. Swój debiut w nim zaliczył 6 sierpnia 2016 w zremisowanym 2:2 domowym meczu z Royale Union Saint-Gilloise. Zawodnikiem Tubize był przez rok. W 2017 roku wrócił do Royalu Mouscron i grał w nim przez kolejne dwa sezony.
W czerwcu 2019 roku Amallah został sprzedany za 1,5 miliona euro do Standardu Liège. W nim swój debiut zanotował 27 lipca 2019 w wygranym 2:0 wyjazdowym meczu z Cercle Brugge.
Kariera reprezentacyjna.
W reprezentacji Maroka Amallah zadebiutował 15 listopada 2019 roku w zremisowanym 0:0 meczu kwalifikacji do Pucharu Narodów Afryki 2021 z Mauretanią, rozegranym w Rabacie.

</doc>
<doc id="5167389" url="https://pl.wikipedia.org/wiki?curid=5167389" title="Szeriekino (sielsowiet kudincewski)">
Szeriekino (sielsowiet kudincewski)

Szeriekino () – osiedle przy stacji kolejowej w zachodniej Rosji, w sielsowiecie kudincewskim rejonu lgowskiego w obwodzie kurskim.
Geografia.
Miejscowość położona jest nad Sejmem, 5 km od centrum administracyjnego sielsowietu (Kudincewo), 3,5 km na północ od centrum administracyjnego rejonu (Lgow), 65,5 km na zachód od Kurska, przy stacji kolejowej "Szeriekino".
W osiedlu znajdują się ulice Lesnaja i Priwokzalnaja (45 posesji).
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. osiedle zamieszkiwało 171 osób.

</doc>
<doc id="5167391" url="https://pl.wikipedia.org/wiki?curid=5167391" title="Ampère - Victor Hugo">
Ampère - Victor Hugo



</doc>
<doc id="5167392" url="https://pl.wikipedia.org/wiki?curid=5167392" title="Hôtel de Ville - Louis Pradel">
Hôtel de Ville - Louis Pradel



</doc>
<doc id="5167393" url="https://pl.wikipedia.org/wiki?curid=5167393" title="Laurent Bonnevay - Astroballe">
Laurent Bonnevay - Astroballe



</doc>
<doc id="5167394" url="https://pl.wikipedia.org/wiki?curid=5167394" title="République - Villeurbanne">
République - Villeurbanne



</doc>
<doc id="5167395" url="https://pl.wikipedia.org/wiki?curid=5167395" title="Vaulx-en-Velin - La Soie">
Vaulx-en-Velin - La Soie



</doc>
<doc id="5167397" url="https://pl.wikipedia.org/wiki?curid=5167397" title="Charpennes - Charles Hernu">
Charpennes - Charles Hernu



</doc>
<doc id="5167398" url="https://pl.wikipedia.org/wiki?curid=5167398" title="Flachet - Alain Gilles">
Flachet - Alain Gilles



</doc>
<doc id="5167403" url="https://pl.wikipedia.org/wiki?curid=5167403" title="Perrache">
Perrache



</doc>
<doc id="5167404" url="https://pl.wikipedia.org/wiki?curid=5167404" title="Jackson Muleka">
Jackson Muleka

Jackson Muleka Kyanvubu (ur. 4 października 1999 w Lubumbashi) – kongijski piłkarz grający na pozycji napastnika. Od 2020 jest zawodnikiem klubu Standard Liège.
Kariera klubowa.
Swoją karierę piłkarską Muleka rozpoczynał w juniorach klubu Ecofoot Katumbi. W 2017 roku został zawodnikiem TP Mazembe i w sezonie 2017/2018 zadebiutował w nim w pierwszej lidze Demokratycznej Republiki Konga. W sezonie 2017/2018 wywalczył z nim wicemistrzostwo Demokratycznej Republiki Konga, a w sezonach 2018/2019 i 2019/2020 - dwa mistrzostwa. W sezonie 2019/2020 z 7 golami został królem strzelców Afrykańskiej Ligi Mistrzów.
We wrześniu 2020 roku Muleka został sprzedany za 2 miliony euro do Standardu Liège. W nim swój debiut zanotował 20 września 2020 w wygranym 2:1 domowym meczu z KV Kortrijk.
Kariera reprezentacyjna.
W reprezentacji Demokratycznej Republiki Konga Muleka zadebiutował 18 września 2019 roku w przegranym 2:3 towarzyskim meczu z Rwandą.

</doc>
<doc id="5167405" url="https://pl.wikipedia.org/wiki?curid=5167405" title="Gare Part-Dieu - Vivier Merle">
Gare Part-Dieu - Vivier Merle



</doc>
<doc id="5167406" url="https://pl.wikipedia.org/wiki?curid=5167406" title="Place Guichard - Bourse du Travail">
Place Guichard - Bourse du Travail



</doc>
<doc id="5167407" url="https://pl.wikipedia.org/wiki?curid=5167407" title="Saxe - Gambetta">
Saxe - Gambetta



</doc>
<doc id="5167408" url="https://pl.wikipedia.org/wiki?curid=5167408" title="Vieux-Lyon - Cathédrale Saint-Jean">
Vieux-Lyon - Cathédrale Saint-Jean



</doc>
<doc id="5167410" url="https://pl.wikipedia.org/wiki?curid=5167410" title="Monplaisir - Lumière">
Monplaisir - Lumière



</doc>
<doc id="5167411" url="https://pl.wikipedia.org/wiki?curid=5167411" title="Mermoz - Pinel">
Mermoz - Pinel



</doc>
<doc id="5167412" url="https://pl.wikipedia.org/wiki?curid=5167412" title="Guillotière - Gabriel Péri">
Guillotière - Gabriel Péri



</doc>
<doc id="5167414" url="https://pl.wikipedia.org/wiki?curid=5167414" title="Puchar Świata w narciarstwie alpejskim mężczyzn 2021/2022">
Puchar Świata w narciarstwie alpejskim mężczyzn 2021/2022

Puchar Świata w narciarstwie alpejskim mężczyzn 2021/2022 to 56. edycja tej imprezy. Cykl rozpoczął się tradycyjnie w austriackim Sölden, 24 października 2021 roku, zaś zakończył zawodami w Courchevel i Méribel 20 marca 2022 roku.
Najważniejszą imprezą sezonu były zaplanowane na 4-20 lutego 2022 XXIV Zimowe Igrzyska Olimpijskie w Pekinie.
Pucharu świata zdobytego w sezonie 2020/2021 bronił Francuz Alexis Pinturault. Tym razem najlepszy okazał się Marco Odermatt ze Szwajcarii.

</doc>
<doc id="5167416" url="https://pl.wikipedia.org/wiki?curid=5167416" title="Barberini - Fontana di Trevi">
Barberini - Fontana di Trevi



</doc>
<doc id="5167417" url="https://pl.wikipedia.org/wiki?curid=5167417" title="Colli Albani - Parco Appia Antica">
Colli Albani - Parco Appia Antica



</doc>
<doc id="5167418" url="https://pl.wikipedia.org/wiki?curid=5167418" title="Flaminio - Piazza del Popolo">
Flaminio - Piazza del Popolo



</doc>
<doc id="5167419" url="https://pl.wikipedia.org/wiki?curid=5167419" title="Manzoni - Museo della Liberazione">
Manzoni - Museo della Liberazione



</doc>
<doc id="5167420" url="https://pl.wikipedia.org/wiki?curid=5167420" title="Ottaviano - San Pietro - Musei Vaticani">
Ottaviano - San Pietro - Musei Vaticani



</doc>
<doc id="5167421" url="https://pl.wikipedia.org/wiki?curid=5167421" title="Porta Furba - Quadraro">
Porta Furba - Quadraro



</doc>
<doc id="5167422" url="https://pl.wikipedia.org/wiki?curid=5167422" title="Repubblica - Teatro dell'Opera">
Repubblica - Teatro dell'Opera



</doc>
<doc id="5167423" url="https://pl.wikipedia.org/wiki?curid=5167423" title="Abdoul Tapsoba">
Abdoul Tapsoba

Abdoul Fessal Tapsoba (ur. 23 sierpnia 2001 w Bobo-Dioulasso) – burkiński piłkarz grający na pozycji napastnika. Od 2019 jest zawodnikiem klubu Standard Liège.
Kariera klubowa.
Swoją karierę piłkarską Tapsoba rozpoczął w klubie z Wybrzeża Kości Słoniowej, ASEC Mimosas. W sezonie 2018/2019 zadebiutował w jego barwach w pierwszej lidze Wybrzeża Kości Słoniowej. W ASEC grał przez rok.
Latem 2019 roku Tapsoba przeszedł do Standardu Liège. W nim swój debiut zanotował 8 sierpnia 2020 w wygranym 1:0 domowym meczu z Cercle Brugge.
Kariera reprezentacyjna.
W reprezentacji Burkiny Faso Tapsoba zadebiutował 23 marca 2021 roku w wygranym 1:0 meczu kwalifikacji do Pucharu Narodów Afryki 2021 z Sudanem Południowym, rozegranym w Wagadugu.

</doc>
<doc id="5167424" url="https://pl.wikipedia.org/wiki?curid=5167424" title="Muzeum dell'Opera del Duomo">
Muzeum dell'Opera del Duomo



</doc>
<doc id="5167429" url="https://pl.wikipedia.org/wiki?curid=5167429" title="Sant'Agnese - Annibaliano">
Sant'Agnese - Annibaliano



</doc>
<doc id="5167430" url="https://pl.wikipedia.org/wiki?curid=5167430" title="El Maresme - Fòrum">
El Maresme - Fòrum



</doc>
<doc id="5167432" url="https://pl.wikipedia.org/wiki?curid=5167432" title="Guinardó - Hospital de Sant Pau">
Guinardó - Hospital de Sant Pau



</doc>
<doc id="5167434" url="https://pl.wikipedia.org/wiki?curid=5167434" title="Prat - Centre">
Prat - Centre



</doc>
<doc id="5167435" url="https://pl.wikipedia.org/wiki?curid=5167435" title="Sant Pau - Dos de Maig">
Sant Pau - Dos de Maig



</doc>
<doc id="5167436" url="https://pl.wikipedia.org/wiki?curid=5167436" title="Torre Baró - Vallbona">
Torre Baró - Vallbona



</doc>
<doc id="5167438" url="https://pl.wikipedia.org/wiki?curid=5167438" title="Casa de l'Aigua">
Casa de l'Aigua



</doc>
<doc id="5167439" url="https://pl.wikipedia.org/wiki?curid=5167439" title="Vall d'Hebron">
Vall d'Hebron



</doc>
<doc id="5167440" url="https://pl.wikipedia.org/wiki?curid=5167440" title="Camp de l'Arpa">
Camp de l'Arpa



</doc>
<doc id="5167441" url="https://pl.wikipedia.org/wiki?curid=5167441" title="Lewica socjalistyczna w Polsce">
Lewica socjalistyczna w Polsce

Lewica socjalistyczna w Polsce – opozycyjne grupy, frakcje, a także samodzielnie partie polityczne wyłonione z Polskiej Partii Socjalistycznej na skutek rozłamu w kierownictwie lub krytyki jej linii politycznej.
1892-1918.
Już na zjeździe paryskim padły głosy domagające się współdziałania z rewolucjonistami rosyjskimi. W organizacji krajowej PPS dochodziło do ostrych protestów przeciw ześlizgiwaniu się partii na pozycje nieproletariackie, nacjonalistyczne. Poszczególne artykuły zagranicznego organu PPS "„"Przedświtu” były z tych względów przez organizacje terenowe wycinane. Jeden z teoretyków PPS Kazimierz Kelles-Krauz stwierdził, że bliżsi są mu towarzysze z SDKPiL niż "„"koalicyjni socjaliści”, którzy według niego jawnie odeszli od marksizmu.
Istotę sporu jaki toczył się wewnątrz PPS charakteryzował Jan Cynarski, autor pamiętnika o lewicowym działaczu PPS Józefie Kwiatku: "„Nie kwestia niepodległości dzieliła. Świadomość polityczna proletariatu polskiego była wysoka. Niepodległa Polska jako republika demokratyczna, w przyszłości socjalistyczna - była hasłem zrozumiałym i nawet popularnym. Nie ta kwestia niepodległości dzieliła, a kwestia masowości ruchu i stosunku do rewolucyjnego ruchu rosyjskiego”".
Jedyną osobą, która na zjeździe paryskim, która nie chciała zrywać z marksizmem, był Jan Stróżecki.
W maju 1900 roku z PPS wyodrębniła się PPS „Proletariat”, niechętna reformistycznym tendencjom kierownictwa PPS. Istniała do 1908 roku. 
Na początku 1906 roku, w czasie przygotowań do VIII Zjazdu PPS nastąpiła bezpośrednia próba rewizji przez „młodych” przyjętego w 1892 roku programu PPS. Próbę tę zwiastowała broszura Maksymiliana Horwitza „Przyczynek do programu PPS”. Broszura wskazywała, że przyjęty na zjeździe paryskim w 1892 roku program PPS opiera się na przesłance, iż ruch rewolucyjny w Rosji nieprędko nabierze decydującego znaczenia dla układu sił klasowych w Imperium Romanowów. "Życie obaliło tę przesłankę i życie nakazuje rewizje starego programu" - wskazywała broszura. Ta próba podważenia dotychczasowego programu została oficjalnie zaakceptowana na VIII Zjeździe, który uchwalił także konieczność opracowania nowego programu. VIII Zjazd potwierdził dotychczasową linię lewicy partyjnej. 
Do otwartego konfliktu między prawicą i lewicą w PPS doszło na IX Zjeździe 1906 roku w Wiedniu. Zjazd postanowił wykluczyć Organizację Bojową z partii. Z lewicowej większości powstała PPS Lewica; grupa wykluczonych zaś, wraz ze swymi zwolennikami, utworzyła PPS Frakcję Rewolucyjną.
1919-1939.
W 1919 roku po decyzji kierownictwa PPS zakazującej współpracy socjalistów z komunistami przy tworzeniu Rad Delegatów Robotniczych oraz nakazującej tworzenie odrębnych tzw. Niepodległościowo-Socjalistycznych Rad, secesji dokonała PPS-Opozycja.
Na XVI Zjeździe PPS zorganizowanym w dniach 23–27 kwietnia 1919 roku w Krakowie lewica krytykowała i potępiła wojnę na wschodzie z powodu nie wprowadzenia na zdobytych przez Wojsko Polskie terenach, demokratycznych przeobrażeń, przede wszystkim reformy rolnej.
Lato 1920 roku i marsz Armii Czerwonej na Warszawę były katalizatorem nastrojów w szeregach PPS. Elementy radykalne i rewolucyjne z Jerzym Sochackim na czele wypowiedziały się za rewolucją i dyktaturą proletariatu. Z PPS odeszła także w 1921 roku grupa socjalistów z Bolesławem Drobnerem na czele, która w rok później zorganizowała się w samodzielną partię polityczną jako Partia Niezależnych Socjalistów (od roku 1924 jako Niezależna Socjalistyczna Partia Pracy). W roku 1928 pewna część jej członków, również z Drobnerem na czele, powróciła do PPS, zasilając lewe skrzydło partii.
Obradujący w Krakowie w dniach 8–9 grudnia 1923 roku II Zjazd Związeku Niezależnej Młodzieży Socjalistycznej (ZNMS) większością głosów przyjął rezolucję o przystąpieniu do Socjalistycznej Międzynarodówki Młodzieży i zarazem stwierdzającą, że członkami ZNMS nie mogą być przeciwnicy tej międzynarodówki. Wobec tego lewica ZNMS, skupiona wokół Mieczysława Wągrowskiego, Jerzego Życkiego, Antoniego Bonieckiego i innych, zwołała do Krakowa na dzień 16 marca 1924 roku I Nadzwyczajny Zjazd delegatów ZNMS z ośrodka warszawskiego, krakowskiego i lwowskiego, na którym podjęto decyzje o utworzeniu odrębnego Związku Niezależnej Młodzieży Socjalistycznej „Życie”, jednoczącego akademicką młodzież rewolucyjną. Związek ten przyjął następnie nazwę OMS „Życie” i współpracował ściśle z Komunistycznym Związkiem Młodzieży Polski (KZMP) pod patronatem KPP. ZNMS zaś, po przezwyciężeniu kryzysu wewnętrznego, dalej działał w środowisku akademickim stojąc na pozycjach lewicowo-socjalistycznych.
Poparcie udzielane przez PPS Piłsudskiemu dokonującemu zamachu majowego pociągało za sobą nowy rozłam w PPS i w czerwcu 1926 roku powstała PPS Lewica, która nawiązała współpracę z Komunistyczną Partią Polski (KPP), ale już w lutym 1931 roku została rozwiązana przez władze państwowe, a znaczna część jej członków znalazła się w szeregach KPP.
Działalność lewicy socjalistycznej wspierały zazwyczaj młodzieżowe organizacje socjalistyczne, między innymi: Związek Niezależnej Młodzieży Socjalistycznej i Organizacja Młodzieży Towarzystwa Uniwersytetu Robotniczego. Od początku lat trzydziestych OM TUR coraz wyraźniej stanowiła podporę w poczynaniach lewego skrzydła PPS.
W marcu 1931 roku odbyła się z inicjatywy Ludwika Winteroka konferencja różnych grup opozycyjnych Warszawy. Wybrany został Komitet Lewicy Socjalistycznej. Uchwalona deklaracja mówiła o: 1) konieczności rewolucyjnego wyjścia z kryzysu, 2) dyktaturze proletariatu, 3) obronie ZSRR, 4) organizowaniu na dalszą metę jednolitego frontu proletariackiego 5) utworzeniu bloku partii socjalistycznych, 6) uzdrowieniu Międzynarodówki Socjalistycznej. Na zakonspirowanych zebraniach w początkach czerwca 1931 roku warszawscy opozycjoniści w oparciu o ideową platformę lewicy II Międzynarodówki sformułowali nowe, ważne zasady dla OM TUR. Ich zdaniem organizacja winna potępić wszelkie koalicje socjalistów z partiami burżuazyjnymi, występować przeciwko głosowaniu socjalistów za budżetem wojskowym, wreszcie działać na rzecz budownictwa socjalistycznego w ZSRR, wyrażającego się w realizacji planów pięcioletnich. W celu przygotowania agitatorów proponowali oni utworzenie Koła Naukowego im. Marksa i Engelsa przy warszawskiej Organizacji Młodzieży TUR. Po zlikwidowaniu przez władze partyjne opozycji Winteroka doszło do powstania nowej opozycji. W głównej mierze nadal opierała się ona na elementach skupionych nadal wokół Winteroka. W lipcu 1932 roku powstał Komitet Opozycji Jednolitej. Działalność młodzieżowej opozycji znalazła odbicie na dorocznej Warszawskiej Konferencji OMTUR obradującej 24 kwietnia 1932 roku. Postawiona została na niej niezałatwiona zresztą na tym spotkaniu, sprawa nie podporządkowania się radykalizujących się kół: Powązkowskiego i Marymonckiego kierownictwu warszawskiego OM TUR. Rozwinęła się także dyskusja o charakterze politycznym nie przewidziana w porządku obrad. Dyskutanci ostro krytykowali między innymi posunięcia rządu w sprawie szkolnictwa, sądów doraźnych. Działalność grup opozycyjnych, w których krzyżowały się wpływy lewicy socjalistycznej i komunistów, uwidoczniła się zwłaszcza w czasie obrad Warszawskiej Okręgowej Konferencji PPS w lutym 1932 roku. Właśnie spośród młodzieżowych działaczy socjalistycznych głównie rekrutowali się opozycyjni delegaci konferencji. Zamierzali oni wysunąć do warszawskiego OKR PPS „jednostki bardziej zdecydowane, którym ślamazarna polityka będzie obca”. Wpływy lewego skrzydła w organizacji warszawskiej wzrosły o tyle, że jak podaje raport władz bezpieczeństwa na 32 członków OKR 15 to przedstawiciele radykalnego odłamu partii. Powstał nawet zamiar wydawania własnego organu prasowego przez lewe skrzydło partii.
XXIII Kongres PPS w lutym 1934 roku stał się areną ostrego starcia pomiędzy prawicą partii a elementami lewicowymi. Lewicowi delegaci krytykowali ugodową taktykę przywódców partii na wobec ataków sanacji na ustawodawstwo pracy i żądali wzmożenia walki w obronie zdobyczy społecznych. 14 lutego tego samego roku powstała Robotnicza Partia Socjalistyczna, założona przez Jana Kawalca, byłego sekretarza górnośląskiego OKR PPS, organizatora lewicowej grupy opozycyjnej PPS w 1933 roku.
Pod naporem lewicy w uchwałach XXIII Kongresu znalazło się hasło „dyktatury mas pracujących” (a nie dyktatury proletariatu jak formułowali ten postulat komuniści). W odróżnieniu od prawicy PPS lewicowi delegaci akcentowali na XXIII Kongresie potrzebę podjęcia przez II Międzynarodówkę rozmów z Międzynarodówką Komunistyczną.
Usunięci z PPS działacze z Eugeniuszem Kembrowskim na czele utworzyli w Łowiczu „Opozycję PPS”, która wydawała w listopadzie 1934 r. jednodniówkę „Iskry” w liczbie 1000 egzemplarzy oraz „Czyn Socjalistyczny” w nakładzie 3 tysięcy egzemplarzy. Najprawdopodobniej działała ona w powiązaniu z miejscową organizacją komunistyczną.
W drugiej połowie lat trzydziestych na fali walk antysanacyjnych i rosnącego zagrożenia Polski ukształtowała się w PPS nowa grupa lewicowa, stojąca na gruncie jednolitego frontu z komunistami. W grupie tej znaleźli się Norbert Barlicki, Stanisław Dubois, Adam Próchnik. Wyrazem jednolitofrontowej współpracy w tym okresie było wydawanie przez komunistów i lewicowych socjalistów wspólnej gazety – Dziennika Popularnego.
1939-1944.
Działalność lewicy w początkowym okresie okupacji niemieckiej była bardzo utrudniona. Wielu czołowych jej działaczy znalazło się poza granicami kraju (Bolesław Drobner, Jan Szczyrek) bądź zostali już w pierwszym okresie okupacji aresztowani. Ośrodkiem krystalizacji lewicowego odłamu PPS stała się przede wszystkim Warszawa. Także w łódzkiej organizacji zaczął się wyodrębniać odłam lewicy z Henrykiem Wachowiczem na czele. Rozpoczęto wydawanie pisma „Na Barykady”. Lewicowa grupa PPS we Lwowie skupiła się wokół Wincentego Markowskiego i Leszka Raabego. W Wilnie spośród byłych członków ZNMS powstała grupa odmawiająca identyfikacji z polityką WRN (wydawała pismo „Wolność Wileńska”).
Na przełomie lat 1939–1940 zaczęły się kształtować organizacyjne zręby lewicy socjalistycznej m.in. wokół Norberta Barlickiego, Stanisława Dubois, Adama Próchnika. W kwietniu 1940 roku ukazał się pierwszy numer „Barykady Wolności”, konspiracyjnego pisma lewicy socjalistycznej. Od nazwy pisma środowisko to określano mianem Grupa Barykada Wolności. Polscy socjaliści wysuwali postulat przeobrażeń społecznych w duchu socjalistycznym. Lewica socjalistyczna zajęła krytyczne stanowisko wobec rządu emigracyjnego i jego polityki. Odmiennie też od WRN oceniała ówczesną sytuację międzynarodową. Po wybuchu wojny niemiecko-radzieckiej wypowiedziała się za udzieleniem pomocy Związkowi Radzieckiemu i poparła układ polsko-radziecki z 30 lipca 1941 roku. W drugiej połowie 1941 roku odbył się w Warszawie zjazd lewicowych grup socjalistycznych, który powołał do życia jednolitą organizację – Polscy Socjaliści.
W kwietniu 1943 roku odbył się II Zjazd Polskich Socjalistów, przekształcający dotychczasową swą organizację w Robotniczą Partię Polskich Socjalistów (RPPS). Nowa partia socjalistyczna poddała ostrej krytyce politykę rządu emigracyjnego. Komitet Centralny RPPS podjął wówczas jednomyślną uchwałę o nawiązaniu ścisłej współpracy z Komendą Obrońców Polski (KOP) celem utworzenia formacji wojskowej przeciwstawiającej się sanacyjnemu dążeniu do monopolu nad wojskiem i administracją. 7 kwietnia 1943 roku w konspiracyjnym lokalu przy dworcu kolejki grójeckiej na Służewcu została zawarta umowa między KOP a RPPS o powołaniu Polskiej Armii Ludowej.
Znajdująca się w ZSRR grupa lewicowych działaczy PPS skupiająca się wokół Bolesława Drobnera współpracowała z komunistami zarówno w Związku Patriotów Polskich, jak i utworzonej 1 Armii Polskiej. Należeli do niej Feliks Mantel, Ryszard Obrączka, Stefan Matuszewski, Stanisław Gross. Bezpośrednio przed utworzeniem Polskiego Komitetu Wyzwolenia Narodowego (PKWN), kontakty z ZPP nawiązał znany działacz lewicy PPS Oskar Lange, przebywający w latach wojny w Stanach Zjednoczonych. Opowiedział się on za programem rewolucyjno-demokratycznym.
1944-1948.
W rozwoju odrodzonej PPS dużą rolę odegrała konferencja, która odbyła się w Lublinie w dniach 10 i 11 września 1944 roku, a którą określono później jako XXV Kongres tej partii. Wygłoszone na konferencji referaty oraz uchwalone rezolucje pozwoliły ustalić podstawowe założenia ideowe odbudowującej się PPS. Podkreślano w nich wyraźnie, że odrodzona PPS nawiązuje do lewicowych, jednolitofrontowych tradycji ruchu socjalistycznego, w szczególności do zadań ideowo-programowych wypracowanych w okresie okupacji przez RPPS. Zdecydowanie odgrodzono się od tradycji prawicowych i koncepcji programowych przedwojennej PPS, a zwłaszcza od antysowietyzmu i antykomunizmu WRN. Akceptowano zasadę jednolitego frontu i wspólnego działania z Polską Partią Robotniczą (PPR), wezwano wszystkich socjalistów do poparcia i realizacji programu PKWN. Przewodniczącym Rady Naczelnej został Bolesław Drobner, przewodniczącym Centralnego Komitetu Wykonawczego Edward Osóbka-Morawski, sekretarzem generalnym Stefan Matuszewski. Na przełomie lat 1944–1945 partia ta liczyła na ziemiach wyzwolonych 7600 członków.
Po powstaniu Polskiej Zjednoczonej Partii Robotniczej w jej statucie znalazł się zapis o nawiązywaniu do tradycji lewicowego nurtu PPS.
Działaczy lewicy socjalistycznej znalazło się w gronie kierowniczym PZPR stosunkowo niewielu. Spośród członków Biura Politycznego jeden z nich, Henryk Świątkowski w maju 1950 r. został usunięty z jego składu. Dwaj inni, młodsi wiekiem i stażem partyjnym - Józef Cyrankiewicz i Adam Rapacki - utrzymali się w ścisłym kierownictwie PZPR przez długie lata, piastując także stanowiska rządowe.
Od 2005.
W III Rzeczypospolitej środowiskiem socjalistycznym niezależnym od Polskiej Partii Socjalistycznej było stowarzyszenie Młodzi Socjaliści, działające w latach 2005–2015 i posiadające status obserwatora w Partii Europejskiej Lewicy. 
W lutym 2022 r. zarzucając partii zdradę ideałów socjalistycznych, od PPS najpierw odłączył się jej okręg dolnośląski, a następnie organizacja młodzieżowa - Czerwona Młodzież (za wyjątkiem okręgu mazowieckiego), która podjęła decyzję o powołaniu niezależnej organizacji.

</doc>
<doc id="5167442" url="https://pl.wikipedia.org/wiki?curid=5167442" title="Plebania w Rajczy">
Plebania w Rajczy

Plebania w Rajczy – murowana plebania z 1894 roku w Rajczy w powiecie żywieckim, wpisana do rejestru zabytków nieruchomych województwa śląskiego.
Historia.
Plebania była wybudowana w 1894 roku równolegle z kościołem św. Wawrzyńca i św. Kazimierza Królewicza w Rajczy w jego sąsiedztwie. Budynek remontowano w 1960 roku, podniesiono wówczas piętro, a na elewacji południowej wzniesiono mansardę. Następnie budynek przez wiele lat pozostawał w złym stanie, a dach został uszkodzony podczas pożaru. Plebania została wpisana do rejestru zabytków nieruchomych województwa bielskiego w 1989 roku wraz z kościołem. Około 2020–2021 roku (wykonawca remontu został wyłoniony 10 kwietnia 2020 roku) obiekt został wyremontowany w ramach polsko-słowackiego projektu województwa żylińskiego, przy wsparciu gminy Rajcza i rajczańskiej parafii, prace sfinansowano ze środków Europejskiego Funduszu Rozwoju Regionalnego w ramach Programu Interreg V-A Polska–Słowacja 2014-2020, a także budżetu państwa. 11 września 2021 roku biskup Roman Pindel otworzył salkę muzealną w plebanii. Salka prezentuje dzieje wizerunku Matki Bożej Kazimierzowskiej oraz sanktuarium w Rajczy, jest ona otwarta codziennie po wcześniejszym umówieniu telefonicznym.
Architektura.
Plebania jest położona równolegle do kościoła w kierunku północno-wschodnim, na terenie z dużą różnicą wysokości, wynoszącą kilka metrów od strony północnej. Jest to budynek na rzucie prostokąta z gankiem od wschodu. Elewacje z gzymsami i pilastrami, pierwotnie pokryte jasnym tynkiem, otwory okienne otaczają dekoracyjne obramienia. Główne wejście znajduje się na elewacji południowej. Przez ganek prowadzi wejście gospodarcze, a od strony zachodniej znajduje się wejście do kancelarii poprzez taras. Budynek ma dwie kondygnacje naziemne, nieużytkowe poddasze oraz jest częściowo podpiwniczony, nakryty dachem dwuspadowym (kąt nachylenia połaci wynosi 43°) z mansardą od południa.
Powierzchnia zabudowy budynku wynosiła 349,47 m², kubatura wynosiła około 3400 m³, maksymalna wysokość obiektu do kalenicy dachu: 10,86 m (stan na 2012 rok).

</doc>
<doc id="5167443" url="https://pl.wikipedia.org/wiki?curid=5167443" title="XVIII Dicembre - Porta Susa">
XVIII Dicembre - Porta Susa



</doc>
<doc id="5167447" url="https://pl.wikipedia.org/wiki?curid=5167447" title="Principi d'Acaja">
Principi d'Acaja



</doc>
<doc id="5167448" url="https://pl.wikipedia.org/wiki?curid=5167448" title="Église d'Auteuil">
Église d'Auteuil



</doc>
<doc id="5167449" url="https://pl.wikipedia.org/wiki?curid=5167449" title="Jardin des Serres d'Auteuil">
Jardin des Serres d'Auteuil



</doc>
<doc id="5167451" url="https://pl.wikipedia.org/wiki?curid=5167451" title="Porte d'Auteuil">
Porte d'Auteuil



</doc>
<doc id="5167452" url="https://pl.wikipedia.org/wiki?curid=5167452" title="Sans">
Sans



</doc>
<doc id="5167453" url="https://pl.wikipedia.org/wiki?curid=5167453" title="Trinité – d'Estienne d'Orves">
Trinité – d'Estienne d'Orves



</doc>
<doc id="5167455" url="https://pl.wikipedia.org/wiki?curid=5167455" title="Mairie d'Issy">
Mairie d'Issy



</doc>
<doc id="5167457" url="https://pl.wikipedia.org/wiki?curid=5167457" title="Place-d'Armes">
Place-d'Armes



</doc>
<doc id="5167459" url="https://pl.wikipedia.org/wiki?curid=5167459" title="Frisk">
Frisk



</doc>
<doc id="5167464" url="https://pl.wikipedia.org/wiki?curid=5167464" title="Bolesław Graczyk">
Bolesław Graczyk

Bolesław Graczyk (zm. 28 września 2016) – polski instruktor płetwonurkowy, oddany popularyzacji nurkowania w Polsce oraz szkoleniu i doskonaleniu umiejętności kolejnych pokoleń płetwonurków. Instruktor nurkowania CMAS M3 z niemal 50-letnim stażem. Członek i założyciel wielu poznańskich klubów nurkowych: Aquanauta, Mistral, Orka przy HKŻ, Poznański Klub Działalności Podwodnej, Delfin, Orka przy LOK oraz Centrum Działalności Nurkowej „Oceania”.

</doc>
<doc id="5167466" url="https://pl.wikipedia.org/wiki?curid=5167466" title="Oligophylloides">
Oligophylloides

Oligophylloides – rodzaj wymarłych koralowców z okresu dewonu zaliczanych do heterokorali oraz koralowców ośmiopromiennych.

</doc>
<doc id="5167473" url="https://pl.wikipedia.org/wiki?curid=5167473" title="Herb i flaga gminy Skrwilno">
Herb i flaga gminy Skrwilno

Herb i flaga gminy Skrwilno – symbole gminy Skrwilno w postaci herbu i flagi.
Symbole zostały przyjęte uchwałą nr XI/88/2000 Rady Gminy Skrwilno z dnia 30 sierpnia 2000 r. Projekty herbu i flagi opracowało Centrum Heraldyki Polskiej w Warszawie.
Opis herbu.
Herb przedstawia w polu błękitnym, zza czerwonego muru blankowanego złotego lwa, trzymającego czerwony garniec ze złotymi monetami. U podstawy znajduje się biało-błękitna fala.
Opis flagi.
Na płacie żółtym, z dwoma pionowymi czerwonymi pasami po obu końcach (każdy szerokości 1/5 płatu), tarcza z herbem gminy. Proporcje flagi 5:8.
Symbolika.
Herb i flaga odwołują się do historii gminy:

</doc>
<doc id="5167474" url="https://pl.wikipedia.org/wiki?curid=5167474" title="Herb gminy Skrwilno">
Herb gminy Skrwilno



</doc>
<doc id="5167480" url="https://pl.wikipedia.org/wiki?curid=5167480" title="Sielekcyonnyj (obwód kurski)">
Sielekcyonnyj (obwód kurski)

Sielekcyonnyj () – osiedle typu wiejskiego w zachodniej Rosji, centrum administracyjne sielsowietu sielekcyonnego w rejonie lgowskim (obwód kurski).
Geografia.
Miejscowość położona jest 6,5 km na południowy zachód od centrum administracyjnego rejonu (Lgow), 72 km na południowy zachód od Kurska, przy drodze regionalnego znaczenia 38K-017 (Kursk – Lgow – Rylsk – granica z Ukrainą).
W osiedlu znajdują się ulice: Centralnaja, Gagarina, Miechanizatorow, Mołodiożnaja, Orłowa, Polewaja, Sadowaja, Sołowjinaja, Sowietskaja i Szkolnaja (138 posesji).
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. osiedle zamieszkiwało 961 osób.

</doc>
<doc id="5167481" url="https://pl.wikipedia.org/wiki?curid=5167481" title="Sixtyfive Cadillac">
Sixtyfive Cadillac

Sixtyfive Cadillac – High Energy Soul Show (w skrócie: 65 Cadillac) jest 10-osobowym zespołem muzycznym grającym Rhythm and blues pochodzącym z Walsrode, Dolna Saksonia (Niemcy).
Historia.
Sixtyfive Cadillac istnieje od 1990 roku. Ich pierwszy występ miał miejsce 25 sierpnia 1990 w klubie „Welcome“ w Hützel koło Soltau. Dorobek zespołu to ponad 600 koncertów w Niemczech, Luksemburgu i w Polsce oraz liczne gościnne występy w radio i telewizji.

</doc>
<doc id="5167482" url="https://pl.wikipedia.org/wiki?curid=5167482" title="Strzelectwo na Letnich Igrzyskach Olimpijskich 2020 – skeet (kobiety)">
Strzelectwo na Letnich Igrzyskach Olimpijskich 2020 – skeet (kobiety)

Skeet kobiet - konkurencja rozegrana w dniach 25 – 26 lipca 2021 r. Zawody odbyły się w Asaka Shooting Range. Wystartowało 28 zawodniczek z 22 krajów.
Terminarz.
Wszystkie godziny podane są w czasie tokijskim ().

</doc>
<doc id="5167492" url="https://pl.wikipedia.org/wiki?curid=5167492" title="Ernest Guiraud">
Ernest Guiraud

Ernest Guiraud (ur. 23 czerwca 1837 w Nowym Orleanie, zm. 6 maja 1892 w Paryżu) – francuski kompozytor i pedagog.
Życiorys.
Był synem Jeana-Baptiste’a Guirauda (1803–1864), francuskiego kompozytora, który wyemigrował do Stanów Zjednoczonych. Podstawy edukacji muzycznej otrzymał od ojca. W wieku 15 lat wystawił w Nowym Orleanie swoją pierwszą operę "Le roi David". Ukończył studia w Konserwatorium Paryskim, gdzie jego nauczycielami byli Antoine François Marmontel (fortepian) i Jacques Fromental Halévy (kompozycja). W 1859 roku zdobył Prix de Rome za kantatę "Bajazet et le joueur de flûte". Po czteroletnim pobycie we Włoszech wrócił do Paryża, gdzie mieszkał do końca życia. Od 1876 roku uczył harmonii, a w latach 1880–1892 był wykładowcą kompozycji w Konserwatorium Paryskim. Do jego uczniów należeli Claude Debussy, André Gedalge i Charles Martin Loeffler.
Napisał recytatywy do "Carmen" Bizeta, po śmierci Jacques’a Offenbacha dokończył też orkiestrację "Opowieści Hoffmanna". Był autorem podręcznika instrumentacji pt. "Traité pratique d’instrumentation" (wyd. Paryż 1895).

</doc>
<doc id="5167498" url="https://pl.wikipedia.org/wiki?curid=5167498" title="Antoni Trylski">
Antoni Trylski

Antoni Władysław Trylski (ur. 2 sierpnia 1939 w Kurzelowie) – polski samorządowiec, naczelnik oraz wójt gminy Hażlach w latach 1989–2002.
Życiorys.
Urodził się 2 sierpnia 1939 roku w Kurzelowie. W latach 1989–1990 pełnił funkcję naczelnika gminy Hażlach, a w 1990 roku został wójtem tej gminy i stanowisko to zajmował do 2002 roku. Działał na rzecz poprawy warunków życia mieszkańców. Przed pracą w samorządzie pełnił m.in. funkcje prezesa Zarządu Spółek Wodnych w Cieszynie, wiceprzewodniczącego Izby Rolniczej w Bielsku-Białej, wiceprzewodniczącego Wojewódzkiego Związku Spółek Wodnych w Bielsku-Białej oraz wiceprzewodniczącego Wojewódzkiego Związku Producentów i Hodowców Trzody Chlewnej w Bielsku-Białej. Był członkiem Prezydium Rady Wojewódzkiego Związku Rolników, Kółek i Organizacji Rolniczych w Bielsku-Białej, Prezydium Krajowego Związku Rolników, Kółek i Organizacji Rolniczych, Rady Krajowego Związku Rolników, Kółek i Organizacji Rolniczych. Był uczestnikiem obrad „Okrągłego Stołu” w 1989 roku w Podzespole ds. Zdrowia.
Odznaczenia.
Został odznaczony Krzyżem Oficerskim (2010) oraz Kawalerskim (1985) Orderu Odrodzenia Polski, złotym (1979) i brązowym (1973) Krzyżem Zasługi, złotą odznaką honorową „Za Zasługi dla Województwa Śląskiego” (2007), srebrnym Medalem „Za Zasługi dla Pożarnictwa” (2002), Medalem 40-lecia Polski Ludowej (1984), odznaką „Za Zasługi dla Kółek Rolniczych” (1978), odznaką Zasłużonego Działacza Ruchu Spółdzielczego (1988), odznaką honorową „Zasłużony dla Rolnictwa” (1997), odznaką „Za Zasługi dla Łowiectwa” (2002), tytułami „Zasłużonego Rolnika Polski Ludowej” (1987) oraz „Zasłużonego Działacza Zrzeszenia Producentów Trzody Chlewnej” (1984).

</doc>
<doc id="5167517" url="https://pl.wikipedia.org/wiki?curid=5167517" title="Palec Galilei">
Palec Galilei



</doc>
<doc id="5167518" url="https://pl.wikipedia.org/wiki?curid=5167518" title="Ecba Ha-Galil">
Ecba Ha-Galil



</doc>
<doc id="5167519" url="https://pl.wikipedia.org/wiki?curid=5167519" title="Charles Martin Loeffler">
Charles Martin Loeffler

Charles Martin Loeffler (ur. 30 stycznia 1861 w Miluzie, zm. 19 maja 1935 w Medfield w stanie Massachusetts) – amerykański kompozytor i skrzypek pochodzenia niemieckiego.
Życiorys.
Był synem pisarza Karla Loefflera, posługującego się pseudonimem Tornow. Jako dziecko wyjechał do Rosji, gdzie jego ojciec otrzymał posadę w guberni kijowskiej. Później mieszkał w Debreczynie i Szwajcarii. W latach 1874–1877 uczył się w Hochschule für Musik w Berlinie, gdzie jego nauczycielami byli Joseph Joachim, Friedrich Kiel i Woldemar Bargiel. Uzupełniające studia odbył w Paryżu u Lamberta Massarta i Ernesta Guirauda. W 1878 roku został skrzypkiem w orkiestrze Jules’a Pasdeloupa. Od 1879 do 1881 roku był członkiem orkiestry barona Paula von Derwies w Nicei i Lugano.
W 1881 roku wyemigrował do Stanów Zjednoczonych. W latach 1881–1882 występował w Nowym Jorku w orkiestrze pod batutą Leopolda Damroscha. W 1882 roku otrzymał posadę pierwszego skrzypka, a w 1884 roku koncertmistrza Boston Symphony Orchestra. W 1887 roku otrzymał amerykańskie obywatelstwo. W 1903 roku zrezygnował ze stanowiska w Boston Symphony Orchestra i poświęcił się wyłącznie komponowaniu, ostatnie lata życia spędzając na farmie w Medfield w stanie Massachusetts.
Otrzymał order kawalera Legii Honorowej (1919) i doktorat honoris causa Yale University (1926). Był członkiem American Academy of Arts and Letters.
Twórczość.
Twórczość muzyczna Loefflera utrzymana jest w formach typowych dla francuskiego impresjonizmu. Kompozytor wykorzystywał elementy zaczerpnięte z muzyki rosyjskiej, irlandzkiej i hiszpańskiej, sięgał też po elementy jazzu i amerykańskiej muzyki tanecznej.

</doc>
<doc id="5167533" url="https://pl.wikipedia.org/wiki?curid=5167533" title="Vauxhall Vivaro Life">
Vauxhall Vivaro Life



</doc>
<doc id="5167537" url="https://pl.wikipedia.org/wiki?curid=5167537" title="Waldemar Wilk">
Waldemar Wilk

Waldemar Wincenty Wilk – doktor habilitowany nauk o Ziemi w zakresie geografii ekonomicznej
Życiorys.
Doktoryzował się na Wydziale Nauk Geograficznych i Studiów Regionalnych Uniwersytetu Warszawskiego w 1999 r. na podstawie pracy "Czynniki lokalizacji wybranych usług w Warszawie w okresie transformacji społeczno-gospodarczej". Habilitował się tamże w 2014 r. Adiunkt w Instytucie Geografii Społeczno-Ekonomicznej i Gospodarki Przestrzennej, następnie w Katedrze Geografii Miast i Planowania przestrzennego WGiSR UW.

</doc>
<doc id="5167543" url="https://pl.wikipedia.org/wiki?curid=5167543" title="Giętkoząb perlistoplamy">
Giętkoząb perlistoplamy

Giętkoząb perlistoplamy ("Synodontis angelicus") – gatunek ryby promieniopłetwej, suma z rodziny pierzastowąsowatych (Mochokidae). Zamieszkuje tropikalne tereny Afryki. Nie jest zagrożony wyginięciem. Bywa hodowany w akwariach.
Etymologia i systematyka.
Taksonomia.
Gatunek naukowo opisał Louise Schilthuis w 1891 roku, nadając mu nazwę "Synodontis angelica". Przed laty był opisywany pod synonimami np. "Synodontis angelicus zonatus", "Synodontis robbianus", "Synodontis tholloni" i "Synodontis werneri". Obecnie gatunkowi przyznaje się nazwę "Synodontis angelicus", giętkoząb perlistoplamy. Co ciekawe w rzece Lukula znaleziono podgatunek w 1933 roku, który został nazwany "S. a. zonatus", cechował się występowaniem na swym ciele wielu pasków zamiast plamek, lecz został on sklasyfikowany później do podgatunku nominatywnego.
Występowanie.
Gatunek ten występuje na terenach Kongo (jego dorzecze oraz tereny dawnego Zairu).
Morfologia.
Długość ciała waha się między 20 a 25 cm w warunkach akwariowych. FishBase natomiast szacuje maksymalną długość na 55 cm.
Ta czarna ryba z białymi lub pomarańczowymi plamkami uchodzi za najpiękniejszą rybę akwariową. Mają bardzo mocno zbudowany łeb. Pierwsze promienie płetw są bardzo ostre i twarde. Płetwy są długie wachlarzowate. Młode ryby mają czasem małe paski oraz plamy na płetwie tłuszczowej. Na pyszczku znajdują się 3 pary wąsików czuciowych. Dymorfizm płciowy jest słabo widoczny: samiczka jest większa i ma bardziej zaokrąglone partie brzuszne, samiec natomiast mniejszy i intensywniej ubarwiony.
Ekologia i zachowanie.
Gatunek ten zamieszkuje leniwe rzeczki, zalane pola uprawne. Cechą typową dla rodzaju "Synodontis" jest pływanie „brzuchem do góry”. W przypadku większości sumików z tego rodzaju (np. opaczka), stało się to regułą. W przeciwieństwie do innych ryb, u tych sumików brzuch jest ciemniejszy, wierzch ciała natomiast jaśniejszy. Gatunek ten jest wszystkożerny, odżywia się bezkręgowcami oraz detrytusem. Tarło nie zostało udokumentowane.
Warunki w akwarium.
Gatunek ten jest spokojny, łagodny wobec innych ryb. Ryba wymaga akwarium o gęstej roślinności, podłoża żwirkowatego, z dużą ilością pieczar, korzeni potorfowiskowych i zacienionych miejsc. Może on przebywać z różnymi gatunkami ryb, pielęgnicami, kąsaczami i labiryntowcami, jednak zdarza się, że giętkoząb perlistoplamy bywa natrętnie przez inne ryby prześladowany. W akwarium nie doszło nigdy do rozrodu tej ryby. W warunkach akwariowych można również dobrze sprawdzić płeć: wystarczy odwrócić rybę „na plecy” (należy uważać na ostre promienie płetw – powodują głębokie, trudno gojące się rany) i sprawdzić narządy rozrodcze (brodawki moczowo-płciowe).
Status.
Międzynarodowa Unia Ochrony Przyrody (IUCN) uznaje giętkozęba perlistoplamego za gatunek najmniejszej troski (LC – "Least Concern"). Liczebność populacji nie jest znana, podobnie jak jej trend. Obecnie władze Zairu, w związku z nadmiernym połowem ryb z rodzaju "Synodontis", zakazują ich wyłapywania w celach akwarystycznych.

</doc>
<doc id="5167550" url="https://pl.wikipedia.org/wiki?curid=5167550" title="Konstandinos Zerwas">
Konstandinos Zerwas

Konstandinos Zerwas, gr. Κωνσταντίνος Ζέρβας (ur. w 1964 w Salonikach) – grecki polityk i samorządowiec, od 2019 roku burmistrz Salonik.
Wykształcenie i praca zawodowa.
Jego ojciec, Wasilis Zerwas, był inżynierem budownictwa, zaś matka, Lilika Zerwas-Orologas, filolożką. Ukończył studia na Wydziale Inżynierii Lądowej Uniwersytetu Arystotelesa w Salonikach, a także studia podyplomowe na Uniwersytecie Browna w Stanach Zjednoczonych. Z zawodu jest inżynierem budownictwa. Do 1990 roku odbywał służbę wojskową.
Od 1994 do 1997 roku był członkiem zarządu klubu sportowego PAOK. Był także doradcą technicznym przy budowie stadionu sportowego w Finikas. W latach 2010–2016 był członkiem zarządu Attiko Metro. Od 2011 do 2014 był przewodniczącym rady nadzorczej Państwowej Orkiestry Salonik.
Kariera polityczna.
Był radnym gminy Saloniki. W styczniu 2011 roku został powołany na stanowisko wiceburmistrza Salonik, odpowiedzialnego m.in. za kwestie ekologii. Był wówczas odpowiedzialny za kandydaturę Salonik do Zielonej Stolicy Europy 2014. W wyborach samorządowych w 2014 roku uzyskał reelekcję na stanowisku radnego gminy. Został następnie ponownie mianowany zastępcą burmistrza, tym razem odpowiedzialnym za kwestie młodzieży i sportu. W lutym 2015 roku zrezygnował ze stanowiska wiceburmistrza.
W wyborach parlamentarnych w 2015 roku bezskutecznie kandydował z list Nowej Demokracji w okręgu I Salonik. W 2017 roku opuścił klub radnych "Inicjatywa dla Salonik", stając się tym samym radnym niezrzeszonym. W październiku 2018 roku oficjalnie ogłosił swoją kandydaturę na burmistrza Salonik w nadchodzących wyborach samorządowych.
W czerwcu 2019 roku został wybrany burmistrzem Salonik z poparciem 67% głosujących. 26 sierpnia tego samego roku został zaprzysiężony na urząd 61. burmistrza tego miasta. Jest przewodniczącym Centralnego Związku Gmin Grecji w Radzie Gmin i Regionów Europy.

</doc>
<doc id="5167553" url="https://pl.wikipedia.org/wiki?curid=5167553" title="Korab II">
Korab II

Korab II ("Korab z mitrą") – polski herb książęcy, odmiana herbu Korab. Herb własny rodziny Bierbaszów".
Opis herbu.
Opis historyczny.
Wiktor Wittyg blazonuje herb następująco":
Opis współczesny.
Opis skonstruowany współcześnie brzmi następująco:
"Na tarczy o polu czerwonym korab złoty z takąż murowaną blankową wieżą."
"Całość otacza płaszcz heraldyczny, podbity gronostajem."
"Płaszcz zwieńcza mitra książęca."
Geneza.
Herb Korab II przynależy Bierbaszom, rodzinie kniaziów tatarskich'. Z rodziny tej znany jest kniaź Abrahim Bierbasz – chorąży Województwa Nowogródzkiego w 1625 roku'.
Herbowni.
Informacje na temat herbownych w artykule sporządzone zostały na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełne listy herbownych nie są dziś możliwe do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich)'. Nazwisko znajdujące się w artykule pochodzi z "Nieznanej szlachty i jej herbów," Wiktora Wittyga. Występowanie danego nazwiska w artykule nie musi oznaczać, że konkretna rodzina pieczętowała się herbem Korab II. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Herb Korab II jest herbem własnym, wiec do jego używania uprawniona jest zaledwie jedna rodzina: Bierbaszowie'.

</doc>
<doc id="5167555" url="https://pl.wikipedia.org/wiki?curid=5167555" title="Kościół św. Jana Chrzciciela w Murzynowie Kościelnym">
Kościół św. Jana Chrzciciela w Murzynowie Kościelnym

Kościół świętego Jana Chrzciciela w Murzynowie Kościelnym – rzymskokatolicki kościół parafialny należący do parafii pod tym samym wezwaniem (dekanat średzki archidiecezji poznańskiej).
Jest to świątynia wzniesiona w latach 1739–42. Ufundowana została przez kolegiatę średzką. W latach 1900–1903 została dobudowana murowana część nawy. W 1925 roku została wykonana polichromia.
Budowla jest drewniana, jednonawowa, wybudowana została w konstrukcji zrębowej, posiada dobudowaną, murowaną część nawy od frontu w stylu neogotyckim. Świątynia jest orientowana. Jej prezbiterium jest mniejsze w stosunku do nawy, zamknięte jest trójbocznie, z boku jest umieszczona zakrystia. Kościół nakryty jest dachem trójkalenicowym, pokrytym dachówką, na dachu znajduje się ośmiokątna wieżyczka na sygnaturkę. Zwieńcza ją barokowy, blaszany dach hełmowy z latarnią. Wnętrze nakryte jest stropem z kasetonami. Polichromia według projektu Antoniego Procajłowicza jest ozdobiona ornamentem roślinnym. Belka tęczowa jest fazowana. Późnobarokowe dwa ołtarze boczne powstały pod koniec XVIII wieku, natomiast ołtarz główny jest nowy. Chrzcielnica i ambona zostały wykonane w XIX wieku. Krucyfiks w stylu barokowym pochodzi z połowy XVII wieku.

</doc>
<doc id="5167558" url="https://pl.wikipedia.org/wiki?curid=5167558" title="Jules Pasdeloup">
Jules Pasdeloup

Jules-Étienne Pasdeloup (ur. 15 września 1819 w Paryżu, zm. 13 sierpnia 1887 w Fontainebleau) – francuski dyrygent.
Życiorys.
Studiował w Konserwatorium Paryskim, gdzie jego nauczycielami byli François Bazin (harmonia), Michele Carafa (kompozycja) i Pierre-Joseph-Guillaume Zimmerman (fortepian). W czasie studiów zdobył pierwszą nagrodę w solfeżu (1832) i fortepianie (1834). Po ukończeniu nauki podjął działalność pedagogiczną w Konserwatorium Paryskim, gdzie uczył solfeżu (od 1841), gry na fortepianie (1847–1850) i śpiewu chóralnego (1855–1868). W 1852 roku założył Sociéte des Jeunes Artistes du Conservatoire (w 1856 roku przemianowane na Sociéte des Jeunes Artistes du Conservatoire Imperial de Musique), którego celem było wykonywanie utworów symfonicznych młodych kompozytorów, m.in. Charles’a Gounoda i Camille’a Saint-Saënsa. W 1861 roku zorganizował cieszące się dużym powodzeniem, przeznaczone dla szerokiej publiczności Concerts Populaires de Musique Classique, w ramach których wykonywano utwory dawnych mistrzów, a także prezentowano po raz pierwszy dzieła wielu twórców współczesnych. Koncerty te odbywały się do 1884 roku, kiedy to zawieszone zostały z powodu rosnącej konkurencji ze strony koncertów Édouarda Colonne’a i Charles’a Lamoureux. Był także twórcą Sociéte des Oratorios (1868). W latach 1868–1870 dyrygował orkiestrą paryskiego Théâtre Lyrique.
W 1863 został odznaczony krzyżem kawalerskim Orderu Legii Honorowej.
Swoją działalnością przyczynił się do rozwoju francuskiego życia muzycznego, szczególnie symfoniki.

</doc>
<doc id="5167562" url="https://pl.wikipedia.org/wiki?curid=5167562" title="Blaf">
Blaf

Blaf - zespół muzyczny z okolic Jabłonkowa, założony w Gródku w roku 1985. Blaf, ze względu na korzenie zespołu, czerpie inspiracje z kultury zaolziańskiej i śpiewa tylko „po naszymu”.
Historia.
Początki kapeli Blaf sięgają roku 1985, kiedy to do gródeckiego zespołu muzycznego dołączył Tomáš Tomanek. Po powrocie ze służby wojskowej starał się założyć swoją własną kapelę. Początkowo Blaf grał popularne piosenki czeskich grup muzycznych, takich jak np.: , . By zaimponować zaolziańskiej publiczności, członkowie kapeli zaczęli pisać oryginalne piosenki współczesną (z domieszkami czechizmów) gwarą cieszyńską, dzięki czemu ich popularność bardzo szybko wzrosła wśród zaolziańskich polskojęzycznych i czeskojęzycznych słuchaczy.

</doc>
<doc id="5167564" url="https://pl.wikipedia.org/wiki?curid=5167564" title="Koryatowicz-Kurcewicz">
Koryatowicz-Kurcewicz

Koryatowicz-Kurcewicz ("Koryatowicz") – polski herb książęcy, odmiana herbów Pogoń Litewska i Kurcz. Herb własny rodziny Kurcewiczów"".
Opis herbu.
Opis historyczny.
Juliusz Ostrowski blazonuje herb następująco:
Opis współczesny.
Opis skonstruowany współcześnie brzmi następująco:
"Na tarczy o polu dwudzielnym w pas; I pole górne czerwone a na nim Pogoń Litewska, II pole dolne czerwone a na nim Kurcz."
"W klejnocie trzy pióra strusie i mitra książęca."
"Labry herbowe czerwone, podbite srebrem."
Geneza.
Herb książęcy Koryatowicz-Kurcewicz należy do rodziny Kurcewiczów. Od XVII w. zaczęli używać przydomku "Koryatowicz" jako manifest ich pochodzenia od książąt Koriatowiczów'. Wtedy zapewne powstał również herb Koryatowicz-Kurcewicz, będący połączeniem herbu Pogoń Litewska II – należącego do wspomnianych Koriatowiczów i herbu Kurcz – pierwotnie należącego do Kurcewiczów""'. 
Juliusz Ostrowski twierdzi, że kniaziowie Kurcewicze, pochodzą według wszelkiego prawdopodobieństwa od kniazia Narymunta Gleba, syna Giedymina'. Nowsi historycy wyprowadzają ich natomiast od księcia pińskiego, Konstantego, zwanego "Kurczem", również pochodzącego z dynastii Giedyminowiczów'.
Herbowni.
Informacje na temat herbownych w artykule sporządzone zostały na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełne listy herbownych nie są dziś możliwe do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich)'. Nazwisko znajdujące się w artykule pochodzi z "Herbarza polskiego," Tadeusza Gajla'. Występowanie danego nazwiska w artykule nie musi oznaczać, że konkretna rodzina pieczętowała się herbem Koryatowicz-Kurcewicz. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Herb Koryatowicz-Kurcewicz jest herbem własnym, wiec do jego używania uprawniona jest zaledwie jedna rodzina: Kurcewicze"".

</doc>
<doc id="5167565" url="https://pl.wikipedia.org/wiki?curid=5167565" title="Michele Carafa">
Michele Carafa

Michele Enrico Francesco Vincenzo Aloisio Paolo Carafa de Colobrano (ur. 17 września 1787 w Neapolu, zm. 26 lipca 1872 w Paryżu) – włoski kompozytor.
Życiorys.
Był synem księcia Colobrano, diuka Alvito. Ukończył konserwatorium w Neapolu, następnie uczył się w Paryżu u Luigiego Cherubiniego (kompozycja) i Friedricha Kalkbrennera (fortepian). Był oficerem sztabowym w armii Joachima Murata, uczestniczył w wyprawie Napoleona na Rosję. Po bitwie pod Waterloo porzucił służbę wojskową i poświęcił się muzyce. W 1827 roku osiadł w Paryżu. W 1837 roku został wybrany na członka Académie des beaux-arts. Od 1840 roku wykładał kompozycję w Konserwatorium Paryskim. 5 maja 1847 został odznaczony krzyżem oficerskim Legii Honorowej.
Skomponował opery "Gabriella di Vergy" (wyst. Neapol 1816), "Ifigenia in Tauride" (wyst. Neapol 1817), "Berenice in Siria" (wyst. Neapol 1818), "Elisabetta in Derbyshire" (wyst. Wenecja 1818), "Jeanne d’Arc" (wyst. Paryż 1821), "Le Solitaire" (wyst. Paryż 1822), "Le Valet de chambre" (wyst. Paryż 1823), "L’Auberge supposée" (wyst. Paryż 1824), "Sangarido" (wyst. Paryż 1827), "Masaniello" (wyst. Paryż 1827), "La Violette" (wyst. Paryż 1828), "Jenny" (wyst. Paryż 1829), "Le Livre de l’ermite" (wyst. Paryż 1831), "La Prison d’Edimbourg" (wyst. Paryż 1833), "Une Journée de la Fronde" (wyst. Paryż 1833), "La Grande Duchesse" (wyst. Paryż 1835), "Thérèse" (wyst. Paryż 1838), ponadto był autorem kantat, baletów i utworów religijnych.

</doc>
<doc id="5167569" url="https://pl.wikipedia.org/wiki?curid=5167569" title="Arif Dwi Pangestu">
Arif Dwi Pangestu

Arif Dwi Pangestu (ur. 25 marca 2004) – indonezyjski łucznik, olimpijczyk z Tokio 2020.

</doc>
<doc id="5167570" url="https://pl.wikipedia.org/wiki?curid=5167570" title="Daria (piosenkarka)">
Daria (piosenkarka)

Daria Marx Marcinkowska, występująca jako Daria (zapis stylizowany: DARIA) (ur. 25 października 1995 w Mikołowie) – polska piosenkarka, kompozytorka, autorka tekstów piosenek i producentka muzyczna.
Życiorys.
Pochodzi z Łazisk Górnych. W wieku siedmiu lat zapisała się do przykościelnej scholi. W wieku 18 lat wyjechała do Londynu na pięcioletnie studia w . W trakcie nauki zaśpiewała m.in. przed szwedzką rodziną królewską.
Jesienią 2019 uczestniczyła w 10. edycji talent show TVP2 "The Voice of Poland"; odpadła na etapie tzw. bitew. Po udziale w programie podpisała kontrakt płytowy z niemiecką wytwórnią Pelican Songs. W kwietniu 2020 wydała singiel „Leave a Sign”, który nagrała z Carsky’im. 26 marca 2021 wydała utwór „Love Blind”, który podbił polskie listy przebojów, a także dostał się do streamingowych list m.in. w Brazylii, Norwegii czy Belgii.
8 października 2021 wydała singiel „Paranoia”, który już w pierwszym tygodniu dostał się do listy "AirPlay – Top" i który był wielokrotnie grany także w rosyjskich i macedońskich radiostacjach. 19 lutego 2022 wystąpiła z tym utworem w programie TVP2 "Tu bije serce Europy! Wybieramy hit na Eurowizję!" i zajęła drugie miejsce, uzyskując 39% głosów. 25 marca 2022 z niemieckim duetem DJ-skim Kush Kush wydali singiel „Never Ending Story”, który dotarł do pierwszego miejsca zestawienia "AirPlay – Top".
Wiosną 2023 będzie brała udział w osiemnastej edycji programu rozrywkowego telewizji Polsat "Twoja twarz brzmi znajomo".

</doc>
<doc id="5167572" url="https://pl.wikipedia.org/wiki?curid=5167572" title="Kościół św. Stanisława Biskupa i Męczennika w Bełchatowie">
Kościół św. Stanisława Biskupa i Męczennika w Bełchatowie

Kościół świętego Stanisława Biskupa i Męczennika w Bełchatowie – rzymskokatolicki kościół parafialny należący do parafii pod tym samym wezwaniem (dekanat bełchatowski archidiecezji łódzkiej).
Jest to świątynia wzniesiona w latach 1977–1979. Charakteryzuje się współczesną architekturą. Budowla jest jednonawowa, dobudowana została do istniejącej kaplicy św. Stanisława Biskupa, która stała się częścią obecnej świątyni i stanowi jej prezbiterium. Po bokach tej kaplicy dostawiona jest mała zakrystia i tylne wejście do świątyni. Autorem projektu architektonicznego i zaadaptowania kaplicy do całej bryły świątyni jest architekt Mirosław Rybak. Budowla została poświęcona przez biskupa Józefa Rozwadowskiego. W 1999 roku zostało nadbudowane prezbiterium i zabudowane zostały tarasy wejściowe według projektu architekta Tadeusza Kędziaka z Bełchatowa. Świątynia została konsekrowana w dniu 3 marca 2002 roku przez arcybiskupa Władysława Ziółka.

</doc>
<doc id="5167576" url="https://pl.wikipedia.org/wiki?curid=5167576" title="Branisko (dopływ Głębokiego Potoku)">
Branisko (dopływ Głębokiego Potoku)



</doc>
<doc id="5167577" url="https://pl.wikipedia.org/wiki?curid=5167577" title="Péter Márki-Zay">
Péter Márki-Zay

Péter Márki-Zay (ur. 9 maja 1972 w Hódmezővásárhely) – węgierski polityk, samorządowiec, inżynier i ekonomista. Burmistrz Hódmezővásárhely (od 2018), kandydat koalicji Zjednoczeni dla Węgier na urząd premiera Węgier w wyborach parlamentarnych w 2022.
Życiorys.
W latach 1990–1993 kształcił się w szkole handlowej Kereskedelmi és Vendéglátóipari Főiskola, następnie do 1996 studiował ekonomię na Uniwersytecie Nauk Ekonomicznych w Budapeszcie. W 2001 uzyskał dyplom inżyniera elektryka w Budapesti Műszaki Főiskola. Kształcił się również w zakresie historii na Uniwersytecie Segedyńskim i historii gospodarczej na Katolickim Uniwersytecie Pétera Pázmánya. Doktoryzował się w 2006.
Od 1996 pracował jako handlowiec i marketingowiec. W 2004 przeprowadził się z rodziną do Kanady. Początkowo zatrudniony jako akwizytor, później jako marketingowiec w przedsiębiorstwie Carquest zajmującym się handlem częściami samochodowymi. W 2006 wyjechał do USA, pozostając pracownikiem firmy Carquest. W 2009 powrócił na Węgry, pracował w przedsiębiorstwie dostarczającym energię elektryczną w Segedynie, w latach 2016–2017 zajmował dyrektorskie stanowisko w węgierskim oddziale koncernu Legrand. Przez kilka lat był też wykładowcą na Uniwersytecie Segedyńskim.
W działalność polityczną zaangażował się w 2018, deklarując się jako rozczarowany wyborca Fideszu. Wystartował wówczas z poparciem głównych ugrupowań opozycyjnych w wyborach uzupełniających na urząd burmistrza miejscowości Hódmezővásárhely, wygrywając te wybory z wynikiem 57,5% głosów. W tym samym roku założył ruch polityczny Mindenki Magyarországa Mozgalom. W wyniku wyborów samorządowych w 2019 uzyskał reelekcję na kolejną kadencję.
W październiku 2021 wystartował w zorganizowanych przez opozycję prawyborach mających wyłonić wspólnego kandydata na premiera w wyborach w 2022. W pierwszej turze głosowania zajął trzecie miejsce. Przeszedł jednak do drugiej tury, gdy z kandydowania zrezygnował Gergely Karácsony (który zajął drugie miejsce). Pokonał w niej Klárę Dobrev, stając się tym samym liderem opozycyjnej koalicji wyborczej. Wybory parlamentarne w 2022 zakończyły się zdecydowanym zwycięstwem rządzącej koalicji Fidesz-KNDP. Péter Márki-Zay uzyskał wówczas mandat posła do Zgromadzenia Narodowego (formalnie jako przedstawiciel Dialogu na rzecz Węgier); odmówił jednak jego objęcia.
Życie prywatne.
Péter Márki-Zay jest żonaty. Ojciec siedmiorga dzieci.

</doc>
<doc id="5167579" url="https://pl.wikipedia.org/wiki?curid=5167579" title="Dorota Mantey">
Dorota Mantey

Dorota Mantey – polska doktor habilitowana nauk o Ziemi w specjalności geografia społeczno-ekonomiczna i gospodarka przestrzenna.
Życiorys.
Absolwentka studiów magisterskich z zakresu geografii ekonomicznej Wydziału Geografii i Studiów Regionalnych Uniwersytetu Warszawskiego w roczniku 1999. Mantey uzyskała również magisterium studiów socjologicznych UW w 2001 r. Doktoryzowała się na WGiSR UW w 2009 r. pracą "Żywiołowość lokalizacji osiedli mieszkaniowych na terenach wiejskich obszaru metropolitalnego Warszawy". Habilitację uzyskała tamże w 2020 r. na podstawie pracy "Wzorzec miejskiej przestrzeni publicznej w konfrontacji z podmiejską rzeczywistością. Przykład podwarszawskich suburbiów". Adiunkt WGiSR UW w Katedrze Geografii Miast i Planowania Przestrzennego, wcześniej w Instytucie Geografii Społeczno-Ekonomicznej i Gospodarki Przestrzennej. Pracowniczka naukowa WGiSR UW od lutego 2010 r. Członkini Rady Dyscypliny Naukowej Geografia Społeczno-Ekonomiczna i Gospodarka Przestrzenna Uniwersytetu Warszawskiego.

</doc>
<doc id="5167580" url="https://pl.wikipedia.org/wiki?curid=5167580" title="Gabi Neumann">
Gabi Neumann

Gabi (Gawri’el) Neumann (hebr. גבי (גבריאל) נוימן, ur. 25 lutego 1937 w Obycach, zm. 2 lipca 2012 w Herclijji) – izraelski grafik i rzeźbiarz, projektant symboli, monet oraz medali.
Życiorys.
Młodość.
Urodził się 25 lutego 1937 roku w Obycach w Czechosłowacji (dzisiejsza Słowacja), w rodzinie Jozefa i Reginy Neumannów. Miał dwoje rodzeństwa, brata i siostrę. W 1942 roku wraz z rodziną wysłany do obozu pracy w Novákach, po jakimś czasie wrócili do Obyc.
W 1944 roku w mieście Sereď otwarto obóz pracy. Żeby uniknąć zesłania do obozu, matka Neumanna znalazła pracę na pobliskich uprawach tytoniu. Jozef pracował jako rolnik, a Regina w fabryce papierosów. W momencie, gdy do wsi przybyli Niemcy, aby zabrać Żydów do obozu, rodzina Neumannów uciekła do pobliskiego lasu. Pod koniec października 1944 roku zostali zadenuncjowani, a po złapaniu wysłani do obozu w Sereď, z którego następnie wywieziono ich do KL Auschwitz-Birkenau. Na miejsce przybyli 3 listopada 1944 roku i zostali umieszczeni w obozie rodzinnym. Gabi został odseparowany od rodziny i umieszczony w bloku dla dzieci. Z czasem do Gabiego dołączyła jego siostra, którą zwolniono ze szpitala. Przed wyzwoleniem obozu Gabi z siostrą i innymi dziećmi przemaszerowali z Birkenau do Auschwitz, gdzie pozostali do oswobodzenia.
Regina odnalazła Gabiego i córkę dzięki zdjęciu, które radziecki fotograf zrobił dzieciom za drutem kolczastym podczas wyzwalania obozu. W 1949 roku Gabi zdecydował się wyemigrować do Izraela w ramach . Po wojnie dowiedział się, że jego ojciec zginął w trakcie marszu śmierci do Gleiwitz (obecnie Gliwice).
Życie w Izraelu.
Po przybyciu do Izraela wraz z rodziną zamieszkał w En Kerem. W 1954 roku w ramach pomocy dla uczestników aliji młodych otrzymał państwowe stypendium na podjęcie nauki. W tym samym roku rozpoczął naukę rzeźbiarstwa z izraelskim rzeźbiarzem w En Hod. Wieś ta była uważana w tamtym okresie za mekkę izraelskich artystów, muzyków, aktorów i malarzy.
W latach 1957–1961 uczył się w Akademii Sztuk Pięknych i Wzornictwa Becalela w Jerozolimie, gdzie ukończył kierunek projektowanie, kaligrafia i malarstwo z tytułem licencjata. W ostatnim roku nauki w akademii otrzymał cztery wyróżnienia.
W 1962 roku jego projekt otrzymał pierwszą nagrodę w konkursie na logo Uniwersytetu Telawiwskiego. Propozycja nawiązywała do herbu Tel Awiwu, przedstawiając tarczę herbową, wewnątrz której znajdowały się połączone hebrajskie litery ת i א (skrót od אוניברסיטת תל אביב, "Uniwersitat Tel Awiw"). Z połączenia liter wyrasta abstrakcyjna roślina (kwiat i dwa liście), która jednocześnie przedstawia świecznik (dwa ramiona i płomień).
W 1962 roku Gabi Neumann ukończył kurs wzornictwa przemysłowego w Holonie. W tym samym roku zaprojektował ścianę pamięci w synagodze Chagalla w szpitalu Hadassa w Jerozolimie.
W 1982 roku był nauczycielem sztuki w w Bet Berl.
W 1991 roku wziął udział w Międzynarodowym Triennale Grafiki w Krakowie.
Zaprojektował kolekcjonerskie monety z serii "Pidjon ha-ben" wyemitowane w 1976 i 1977 roku.
Zaprojektował awers medalu z okazji roku upamiętniającego pierwszych osadników w Ziemi Izraela z ruchu Bilu. Na środku awersu herb Izraela z hebrajskim napisem „ישראל מכבדת הראשונים” (dosł. "Izrael w hołdzie Pierwszym"), na lewo pod hebrajską inskrypcją, wzdłuż rantu, odpowiednik napisu w języku angielskim „Israel in homage to the First Ones”. Rewers przedstawia osadnika stojącego w bagnie. Po lewej wzdłuż rantu cytat w języku angielskim z Księgi Kapłańskiej „I will remember the convenant of their ancestors” (Kpł 26:45). Po prawej stronie od osadnika ten sam cytat, ale w języku hebrajskim „וזכרתי להם ברית ראשונים”. 
W 1992 roku zaprojektował awers medalu upamiętniającego ofiary obozów koncentracyjnych. Na awersie widnieje przedstawienie sześciorga dzieci za drutem kolczastym ze zdjęcia, na którym był Neumann. Mają one symbolizować sześć milionów Żydów zabitych podczas Zagłady. Wzdłuż rantu napis po hebrajsku i angielsku „IN MEMORY OF THE CONCENTRATION AND DEATH CAMPS 1942–1992”. Na rewersie (projekt Awrahama Pata) przedstawiono drut kolczasty i wieżę strażniczą oraz umieszczono hebrajskie i angielskie nazwy obozów w Treblince, Auschwitz-Birkenau, Chełmnie, Majdanku, Sobiborze i Bełżcu. W 2005 roku zaprojektował medal upamiętniający pisarza i scenarzystę Efrajjima Kiszona.
Gabi Neumann zaangażowany był także w projektowanie izraelskich monet obiegowych. W okresie obowiązywania szekla zaprojektował: awers monety jednoszeklowej wyemitowanej 22 stycznia 1981 roku, awers i rewers monety dziesięcioszeklowej z 1982 roku, awers monety pięćdziesięcioszeklowej z 1984 roku i rewers monety stuszeklowej z 1984 roku. Z kolei z serii nowego szekla zaprojektował: awers i rewers jednej agory z 1985 roku, pięciu agor z 1985 roku, a także rewersy 10 agor z 1985 roku, półszeklówki z 1985 roku, jednoszeklówki z 1985 roku, pięcioszeklówki z 1990 roku. Odpowiadał także za wykonanie projektów jednoszeklowych, pięcioszeklowych i dziesięcioszeklowych monet okolicznościowych okresu nowego szekla.
Zmarł 2 lipca 2012 roku w Herclijji.

</doc>
<doc id="5167581" url="https://pl.wikipedia.org/wiki?curid=5167581" title="Romuald Giedroyć">
Romuald Giedroyć



</doc>
<doc id="5167582" url="https://pl.wikipedia.org/wiki?curid=5167582" title="Komenda Główna Straży Granicznej (II RP)">
Komenda Główna Straży Granicznej (II RP)



</doc>
<doc id="5167588" url="https://pl.wikipedia.org/wiki?curid=5167588" title="Biblioteka Śląska (Prudnik)">
Biblioteka Śląska (Prudnik)



</doc>
<doc id="5167595" url="https://pl.wikipedia.org/wiki?curid=5167595" title="Lista utworów Maryli Rodowicz">
Lista utworów Maryli Rodowicz

Lista utworów Maryli Rodowicz – lista utworów muzycznych polskiej piosenkarki Maryli Rodowicz. Zestawienie zawiera piosenki, które zostały nagrane przez Rodowicz w wersjach studyjnych i opublikowane na wydawnictwach muzycznych, takich jak albumy (w tym kompilacje i ścieżki dźwiękowe), single (w tym cyfrowe) i pocztówki dźwiękowe. Lista nie obejmuje utworów wykonywanych na żywo, które nie zostały wydane w wersjach studyjnych, nawet jeśli ich nagrania koncertowe znalazły się na wydawnictwach muzycznych.
Utwory są podzielone ze względu na język, w którym zostały zaśpiewane (polski, angielski, czeski, hiszpański, niemiecki lub rosyjski). Tabela zawiera informacje o:
Przy niektórych utworach został podany więcej niż jeden rok powstania. Dotyczy to ich różnych nagrań studyjnych, które zostały opublikowane.

</doc>
<doc id="5167599" url="https://pl.wikipedia.org/wiki?curid=5167599" title="Ħal Farruġ">
Ħal Farruġ

Ħal Farruġ – osada w granicach miejscowości Luqa na Malcie. 
Historia.
Początki wioski Ħal Farruġ sięgają co najmniej przełomu XIV i XV wieku. Według spisu osób zarejestrowanych w ówczesnej „Id-Dejma” za lata 1419–1420 liczba mieszkańców Luqa wraz z wioską Ħal Farruġ osiągnęła 160 osób. 
Najwcześniejszy opis „al Farru” można znaleźć w wizycie apostolskiej przeprowadzonej w 1575 przez ks. Pietro Dusinę, który w niespełna rok odwiedził 430 kościołów i kaplic na Malcie i Gozo. Dusina wspomina w raporcie z wizyty o dwóch kościołach: pod wezwaniem Matki Boskiej Zwycięskiej oraz innego kościoła w pobliżu poświęconego ścięciu św. Jana Chrzciciela.
W opisie Dusina wspomina, że kościół Matki Boskiej Zwycięskiej posiadał ołtarz, brukowaną kostką podłogę i drewniane drzwi. Trzeba pamiętać, że wizyta duszpasterska miała miejsce 10 lat po Wielkim Oblężeniu, co oznaczało, że większość budynków została obrabowana przez Turków podczas stacjonowania na Malcie. Raport opisuje, że kaplica miała trzy łuki i prostokątny kształt. Później do kaplicy dobudowano zakrystię, a w 1885 roku fasadę przebudował w innym stylu architekt Andrea Vassallo. W 1941 kościół został zburzony, z powodu budowy nowego pasa startowego na kontrolowanym przez Brytyjczyków lotnisku.
Dusina przekazał także kilka informacji, dotyczących społeczności, która mieszkała w okolicy. Znalazł on tam około 10 domów, a wioska była oddalona o dwie mile od Bir Miftuħ. Można szacować, że populacja Ħal Farruġ wynosiła około 40 do 50 osób.
Czasy współczesne.
W czasach stacjonowania Brytyjczyków na Malcie wioska wchodziła w skład rozległego kompleksu budynków przeznaczonych do obsługi lotniska, a także służących jako rezydencje dla brytyjskich żołnierzy. W 1979, kiedy Brytyjczycy zamknęli swoją bazę, przekazali wszystkie budynki rządowi maltańskiemu, który z kolei przekazał je na rezydencje.
Od 25 września 2020 rząd Malty przeniósł 15 000 m² gruntu w Hal Farrug Industrial Zone dla Valletta Football Club do wykorzystania w celu budowy boiska piłkarskiego dla klubu.
Na terenie Ħal Farruġ znajduje się, zbudowany pod koniec XIX wieku, szpital św. Wincentego a Paulo. Dziś znajduje się w nim dom opieki nad osobami starszymi noszący nazwę „St Vincent de Paule Residence”.
W osadzie Ħal Farruġ znajdują się 24 ulice.
Zarządzanie.
Ħal Farruġ pozostaje integralną częścią rady lokalnej Luqa, jednak ma własną administrację w postaci Ħal Farruġ Administrative Committee. 

</doc>
<doc id="5167600" url="https://pl.wikipedia.org/wiki?curid=5167600" title="Hal Farrug">
Hal Farrug



</doc>
<doc id="5167602" url="https://pl.wikipedia.org/wiki?curid=5167602" title="Beata Bochentyn">
Beata Bochentyn

Beata Maria Bochentyn z domu Riegel (ur. 1985) – polska fizyczka, wykładowczyni Politechniki Gdańskiej.
Życiorys.
Beata Bochentyn uczęszczała do III Liceum Ogólnokształcącego w Wejherowie. W 2009 ukończyła studia w zakresie fizyki technicznej na Politechnice Gdańskiej (PG). Tamże w 2013 obroniła doktorat w specjalności fizyka ciała stałego "Właściwości strukturalne i transportowe kompozytów tytanianu strontu z tlenkami przewodzącymi jonowo" (promotor: ) oraz w 2020 habilitację w dziedzinie nauk ścisłych i przyrodniczych, dyscyplina fizyka – "Tlenkowe materiały funkcjonalne do ogniw paliwowych i urządzeń termoelektrycznych".
Od 2009 zawodowo związana z Wydziałem Fizyki Technicznej i Matematyki Stosowanej macierzystej uczelni, gdzie w Instytucie Nanotechnologii i Inżynierii Materiałowej pracuje na stanowisku profesora uczelni.
Naukowo zajmuje się badaniem tlenkowych materiałów funkcjonalnych do ogniw paliwowych i termoelektrycznych. Służy to poszukiwaniu tanich, wydajnych i stabilnych materiałów do urządzeń do przetwarzania energii. Wykazała między innymi, że związki tlenku ceru domieszkowanego lantanowcami osadzane na anodzie kilkakrotnie wydłużają długoterminową stabilność, odporność na osadzanie węgla i zatruwanie siarką ogniw w porównaniu do ogniw tradycyjnych. Kierowany przez nią zespół stworzył także narzędzie do kompleksowej analizy dynamicznego procesu reformingu wewnętrznego biogazu w oparciu o jednoczesne badania elektryczne oraz analizę składu gazów wylotowych z ogniwa.
Wybierana najlepszą studentką PG. Laureatka stypendium dla wybitnych doktorantów Ministerstwa Nauki i Szkolnictwa Wyższego oraz stypendium START Fundacji na rzecz Nauki Polskiej. W 2015 jej dysertacja otrzymała III nagrodę w konkursie Energa SA na najlepszą pracę doktorską. W 2021 została laureatką Nagrody Naukowej „Polityki”.
Zaangażowana w Ruch Światło-Życie. Matka trzech synów.

</doc>
<doc id="5167607" url="https://pl.wikipedia.org/wiki?curid=5167607" title="Tribute To Agnieszka Osiecka. Łatwopalni">
Tribute To Agnieszka Osiecka. Łatwopalni



</doc>
<doc id="5167609" url="https://pl.wikipedia.org/wiki?curid=5167609" title="Scheurebe">
Scheurebe

Scheurebe – odmiana winorośli właściwej o jasnej skórce, popularna zwłaszcza w Palatynacie. Uważana za jeden z najlepszych nowszych szczepów niemieckich.
Charakterystyka.
Scheurebe został wyhodowany w 1916 przez Georga Scheu, jako krzyżówka odmiany riesling i dzikiej winorośli. Przez długi czas uważano scheurebe za krzyżówkę niemieckich odmian silvaner i riesling. Te same odmiany rodzicielskie miałby szczep rieslaner. Analizy genetyczne ostatecznie ustaliły odmiany rodzicielskie na rieslinga i bukettrebe (którego przodkiem jest silvaner).
Wina.
Wina z dojrzałych owoców są aromatyczne i mają nuty grejpfruta i wanilii. Przy przedwczesnym zbiorze przeważają nuty trawiaste.
Rozpowszechnienie.
Udział scheurebe w uprawach w Niemczech zmniejsza się i w 2019, przy obsadzonych 1417 ha osiągnął 1,4% (obszar upraw zmniejszył się od 1995 o ponad 60%). Daje to odmianie dziesiąte miejsce wśród szczepów o jasnej skórce. Największy udział w powierzchni winnic miało scheurebe ok. roku 1985: 4,4%. 
Scheurebe jest uprawiane także w Austrii oraz Wielkiej Brytanii. W 2009 w Austrii szczep uprawiano na 398 ha (0,9% powierzchni upraw), z czego najwięcej (191 ha) przypadało na region Burgenland.
Synonimy.
Sämling 88, alzey s. 88, scheu riesling

</doc>
<doc id="5167612" url="https://pl.wikipedia.org/wiki?curid=5167612" title="Alex Nørlund">
Alex Nørlund

Alex Nørlund (ur. 28 stycznia 1975 w Vejle) – duński piłkarz występujący na pozycji pomocnika.
Życiorys.
Juniorską karierę rozpoczynał w Jelling FS, grał także w juniorach Vejle BK. W 1993 roku został włączony do pierwszej drużyny. Zadebiutował w niej w czerwcu w przegranym 2:4 towarzyskim meczu z Zambią. W lidze natomiast zadebiutował 14 maja 1994 roku w wygranym 3:1 spotkaniu z Brønshøj BK. 29 marca 1995 roku zadebiutował w reprezentacji Danii U-21, co miało miejsce podczas wygranego 5:1 meczu z Cyprem. Po awansie Vejle do Superligaen zadebiutował w najwyższej duńskiej klasie rozgrywkowej 30 lipca 1995 roku w przegranym 1:3 spotkaniu z Brøndby IF. W sezonie 1996/1997 zdobył wicemistrzostwo Danii, a 15 września 1998 roku wystąpił w wygranym 1:0 meczu z Betisem w ramach Pucharu UEFA. W 1999 roku opuścił klub i przeszedł do Viborg FF. Z klubem tym w 2000 roku wygrał Puchar Danii. W sezonie 2000/2001 wystąpił w meczach Pucharu UEFA, w których Viborg wyeliminował CSKA Moskwa i odpadł z Rayo Vallecano. W lutym 2001 roku przebywał na testach w Walsall F.C., jednak w lipcu powrócił do Vejle. Po spadku drużyny do 1. division, w 2002 roku Nørlund podpisał kontrakt z AGF. W marcu 2004 roku ponownie został piłkarzem Viborg FF, gdzie występował do 2006 roku. Następnie przeszedł do Vejle BK. Karierę zakończył w 2009 roku, występując ogółem w 299 meczach Superligaen. Po zakończeniu kariery zawodniczej był komentatorem sportowym. W 2013 roku był trenerem Odder IGF, a następnie, do 2017 roku, pełnił funkcję trenera Hedensted IF. W 2021 roku został dyrektorem sportowym HIF

</doc>
<doc id="5167617" url="https://pl.wikipedia.org/wiki?curid=5167617" title="Kalle Törmänen">
Kalle Törmänen

Kalle Törmänen (ur. 26 listopada 2003) – fiński skoczek narciarski. Medalista mistrzostw kraju.
W lutym 2021 w Lahti zadebiutował w FIS Cupie, plasując się w ósmej i dziewiątej dziesiątce. We wrześniu 2021 w tej samej miejscowości zdobył pierwsze punkty tego cyklu, w słabo obsadzonych zawodach (w obu wystąpiło niespełna 30 skoczków) plasując się na 22. i 24. miejscu.
Törmänen jest medalistą mistrzostw Finlandii – latem 2021 zdobył srebrny medal w konkursie drużynowym na skoczni normalnej.

</doc>
<doc id="5167621" url="https://pl.wikipedia.org/wiki?curid=5167621" title="Katarzyna Szweda">
Katarzyna Szweda

Katarzyna Szweda (ur. 1990) – polska poetka. 
Absolwentka Uniwersytetu im. Johanna Wolfganga Goethego we Frankfurcie nad Menem. Nauczycielka języka hiszpańskiego i angielskiego, Wyróżniona Stypendium Twórczym Miasta Krakowa (2020).
Finalistka 12. edycji Połowu Biura Literackiego. Autorka książki poetyckiej „Bosorka” (Biuro Literackie, 2020), za którą w 2021 roku była nominowana do Wrocławskiej Nagrody Poetyckiej Silesius w kategorii debiut roku, a także do Nagrody Literackiej Prezydenta Miasta Białegostoku im. Wiesława Kazaneckiego w kategorii najlepszy ogólnopolski poetycki debiut roku oraz do Stypendium im. Stanisława Barańczaka, przyznawanego w ramach Poznańskiej Nagrody Literackiej. 

</doc>
<doc id="5167624" url="https://pl.wikipedia.org/wiki?curid=5167624" title="Liga Młodzieżowa UEFA (2021/2022)">
Liga Młodzieżowa UEFA (2021/2022)

Liga Młodzieżowa UEFA (2021/2022) – 8. sezon Ligi Młodzieżowej UEFA, rozgrywek piłkarskich dla ekip składających się z zawodników poniżej 19. roku życia. Obrońcą tytułu jest , zdobywca tytuł w latach 2019/2020. Edycja Ligi Młodzieżowej UEFA (2020/2021) została odwołana z powodu pandemii COVID-19 w Europie.
Ograniczenia drużynowe.
Zawodnicy mogą wziąć udział w turnieju, jeśli urodzili się 1 stycznia 2003 lub później. Kluby mają możliwość powołania także maksymalnie pięciu graczy urodzonych między 1 stycznia, a 31 grudnia 2002 roku. Z czego tylko trzech z nich mogą wystawić w meczu.
Uczestnicy.
W rozgrywkach biorą udział 64 drużyny z 42 z 55 stowarzyszeń członkowskich UEFA. Są one podzielone na dwie grupy, każda po 32 zespoły.
W przypadku, gdyby pojawiło się wolne miejsce (stowarzyszenie bez krajowych rozgrywek młodzieżowych lub młodzieżowy mistrz krajowy już uwzględniony w Ścieżce Ligi Mistrzów UEFA), zajmował je młodzieżowy mistrz krajowy następnej federacji w rankingu UEFA.
W turniejach zadebiutują Akademia e Futbollit, Angers, Deportivo La Coruña, Daugavpils, Empoli, Hajduk Split, 1. FC Köln, Csíkszereda, Pogoń Szczecin, St. Patrick’s Athletic, Trabzonspor, Žalgiris Wilno i Zvijezda 09.
Litwa będzie reprezentowana po raz pierwszy.
Format.
Turniej składa się z dwóch części, fazy wstępnej i fazy pucharowej:
Terminarz.
Harmonogram zawodów jest następujący (wszystkie losowania odbyły się w siedzibie UEFA w Nyonie w Szwajcarii, chyba że zaznaczono inaczej).
Ścieżka Ligi Mistrzów UEFA.
Zespoły rozgrywały swoje spotkania w takim samym składzie grup, jak w Lidze Mistrzów 2021/22.
Ścieżka Mistrzów Krajowych.
Losowanie zarówno pierwszej, jak i drugiej rundy odbyło się 31 sierpnia 2021 r. w siedzibie UEFA w szwajcarskim Nyonie. 32 drużyny zostały przed losowaniem podzielone na koszyki zdefiniowane według kryteriów sportowych i geograficznych. Drużyny z tego samego koszyka zostały wylosowane przeciwko sobie, kolejność meczów została ustalona przez losowanie. W drugiej rundzie szesnastu zwycięzców pierwszej rundy, których tożsamość nie była znana w momencie losowania, podzielono na dwie grupy: Grupa A zawierająca zwycięzców z koszyków 1 i 2, grupa B zawierająca zwycięzców z koszyków 3 i 4. Drużyny z tej samej grupy zostały wylosowane przeciwko sobie, a kolejność meczów została ustalona przez losowanie.
Pierwsza runda.
! colspan=5 style="background-color:cornsilk" | Pierwszy mecze 28–30 września, a rewanże 19, 20 października 2021.
Druga runda.
! colspan=5 style="background-color:cornsilk" | Pierwsze mecze 2, 3, 24 listopada, a rewanże 23, 24 listopada, 7, 8 grudnia 2021.
Faza pucharowa.
Play-offy.
! colspan=3 style="background-color:cornsilk" | 8 lutego 2022
! colspan=3 style="background-color:cornsilk" | 9 lutego 2022
1/8 finału.
! colspan=3 style="background-color:cornsilk" | 1 marca 2022
! colspan=3 style="background-color:cornsilk" | 2 marca 2022
! colspan=3 style="background-color:cornsilk" | 7 kwietnia 2022
Ćwierćfinały.
! colspan=3 style="background-color:cornsilk" | 15 marca 2022
! colspan=3 style="background-color:cornsilk" | 16 marca 2022
! colspan=3 style="background-color:cornsilk" | 13 kwietnia 2022
Półfinały.
! colspan=3 style="background-color:cornsilk" | 22 kwietnia 2022
Finał.
! colspan=3 style="background-color:cornsilk" | 25 kwietnia 2022

</doc>
<doc id="5167626" url="https://pl.wikipedia.org/wiki?curid=5167626" title="Moduł Unity">
Moduł Unity



</doc>
<doc id="5167628" url="https://pl.wikipedia.org/wiki?curid=5167628" title="Józef Wilczewski">
Józef Wilczewski



</doc>
<doc id="5167636" url="https://pl.wikipedia.org/wiki?curid=5167636" title="Petro Janura">
Petro Janura

Petro Janura (mac. Петро Јанура, ur. 25 marca 1911 w Fierze, zm. 1983) – jugosłowiański działacz społeczny, publicysta, dziennikarz i nauczyciel. Opublikował ok. 200 artykułów, dotyczących głównie albańskiej lingwistyki.
Życiorys.
Petro Janura urodził się 25 marca 1911 roku i był wychowywany w Fierze. Studiował w Rumunii i we Włoszech, następnie zamieszkał w Skopje; angażował się w życie społeczne Albańczyków mieszkających na terenie Macedonii.
Prowadził działalność publicystyczną i pedagogiczną; był nauczycielem języka albańskiego w jednej ze szkół średnich w Skopje oraz pracował jako profesorem filologii albańskiej na Wyższej Szkoły Pedagogicznej, gdzie pracował od 1952; był rektorem tej uczelni od 1971 roku do swojej śmierci. Założył "Flaka e frzërimit" - pierwsze albańskojęzyczne czasopismo w Macedonii, którego był pierwszym dyrektorem.
Bibliografia.
Opactwo terytorialne Santa Maria di Grottaferrata - "Bollettino della Badia Greca di Grottaferrata" ISSN 0026-7074

</doc>
<doc id="5167637" url="https://pl.wikipedia.org/wiki?curid=5167637" title="Aleksander Trojanowski">
Aleksander Trojanowski

Aleksander Trojanowski (ur. 1990 we Wrocławiu) – polski poeta i literaturoznawca.
Doktor nauk humanistycznych, asystent w Instytucie Filologii Romańskiej Uniwersytetu Wrocławskiego.
Dwukrotny laureat Nagrody Publiczności na Ogólnopolskim Konkursie Poetyckim im. Jacka Bierezina (2017, 2018), laureat Nagrody im. Mariana Redwana na Festiwalu „FAMA” 2016. Finalista 13 edycji Połowu Biura Literackiego. Wiersze publikował m.in. w „2Miesięczniku”, „Helikopterze” „Kontencie” i „Odrze”.
Autor książki poetyckiej „Parkingi podziemne jako miasta spotkań” (Biuro Literackie, 2020), za którą w 2021 roku otrzymał Wrocławską Nagrodę Poetycką Silesius w kategorii debiut roku. Za ten tom był również nominowany do Nagrody Literackiej Prezydenta Miasta Białegostoku im. Wiesława Kazaneckiego w kategorii najlepszy ogólnopolski poetycki debiut roku.

</doc>
<doc id="5167640" url="https://pl.wikipedia.org/wiki?curid=5167640" title="Bianca Belair">
Bianca Belair

Bianca Nicole Blair Crawford (ur. 9 kwietnia 1989) – amerykańska profesjonalna wrestlerka. Obecnie związana jest kontraktem z federacją WWE, występując w brandzie Raw pod pseudonimem ringowym Bianca Belair, gdzie jest obecną posiadaczką WWE Raw Women’s Championship, w swoim pierwszym panowaniu.
Blair rozpoczęła karierę zapaśniczą w 2016 roku, podpisując kontrakt z organizacją WWE. Po czterech latach spędzonych w brandzie szkoleniowym NXT została przeniesiona do głównego składu na początku kwietnia 2020 roku. W styczniu 2021 została pierwszą Afroamerykanką, która wygrała żeński Royal Rumble match. Zwycięstwo zapewniło jej walkę o dowolne mistrzostwo kobiet na WrestleManii. W walce wieczoru pierwszej części WrestleManii 37 pokonała Sashę Banks, aby wygrać WWE SmackDown Women’s Championship. Wraz z Banks zostały wtedy pierwszymi Afroamerykankami w historii, które zmierzyły się ze sobą w głównym wydarzeniu tej gali. Swój sukces powtórzyła rok później, zdobywając WWE Raw Women’s Championship na WrestleManii 38. Jej osiągnięcia zostały nagrodzone miejscem nr. 1 ze 150 najlepszych zapaśniczek na liście "Pro Wrestling Illustrated" w 2021 roku.
Wczesne życie.
Blair to absolwentka szkoły średniej Austin-East Magnet w Knoxville w stanie Tennessee, gdzie odnosiła wiele sportowych sukcesów, między innymi na bieżni – trenowała lekkoatletykę. Uczęszczała na trzy uniwersytety: University of South Carolina, Texas A&amp;M University, kończąc naukę w college’u na University of Tennessee. Była również zawodniczką CrossFit, jednakże na skutek zapalenia chrząstki międzyżebrowej została zmuszona do zakończenia kariery.
Kariera profesjonalnej wrestlerki.
WWE (2016–obecnie).
NXT (2016–2020).
Po porzuceniu kariery CrossFit Blair złożyła wniosek, w celu aplikowania do WWE. Niedługo później otrzymała prywatną wiadomość od weterana wrestlingu Marka Hanry’ego, który zaoferował jej pomoc w załatwieniu prób. Blair odbyła dwie oficjalne próby, po czym podpisała kontrakt z firmą 12 kwietnia 2016 roku, a następnie została skierowana na szkolenie z innymi rekrutami do placówki szkoleniowej WWE Preformance Center.
Jej pierwszy występ miał miejsce podczas Live Eventu 25 czerwca 2016, gdzie pojawiła się jako Binky Blair i określiła się mianem „EST of NXT”, czyli Najlepszej w NXT. We wrześniu stoczyła swoją pierwszą walkę, przegrywając z Aliyah. 3 maja 2017 zadebiutowała w telewizji pod pseudonimem Bianca Belair, biorąc udział w battle royal, w celu wyłonienia pretendentki do NXT Women’s Championship, gdzie została wyeliminowana przez Billie Kay i Peyton Royce. Belair uczestniczyła w pierwszej edycji Mae Young Classic. Dotarła do drugiej rundy, w której przegrała z Kairi Sane.
Po odpadnięciu z turnieju rozpoczęła długą passę zwycięstw, pokonując zawodniczki takie jak Lacey Evans, Candice LeRae, Aliyah, Dakota Kai i Deonna Purrazzo. Belair wystąpiła na WrestleManii 34, uczestnicząc w WrestleMania Women’s Battle Royal, jednak nie zdołała wygrać pojedynku. Później rozpoczęła krótki feud z Nikki Cross, mierząc się z nią w dwóch walkach, które zakończyły się bez rezultatu. 9 stycznia 2019 ostatecznie pokonała Cross, w jej ostatnim starciu przed transferem do głównego składu. 26 stycznia na Belair przegrała z Shayną Baszler, w pojedynku o NXT Women’s Championship, po wielu ingerencjach ze strony Jessamyn Duke i Mariny Shafir, kończąc swoją niepokonaną passę po 367 dniach. Baszler zmusiła Belair do poddania się, w rewanżu na , w którym uczestniczyły również Io Shirai i Kairi Sane.
Następnie wszczęła rywalizację z Mią Yim, którą zwyciężyła 7 maja na odcinku "NXT". Trzy tygodnie później Yim odniosła zwycięstwo w rewanżu, co było pierwszą porażką Belair na "NXT". Spór zakończyła walka, która odbyła się 5 czerwca podczas "NXT", gdzie Belair ponownie uległa rywalce. Po krótkiej nieobecności wróciła do ringu 3 lipca, wygrywając z Priscillą Zunigą. 24 lipca wywalczyła zwycięstwo z Xią Li.
18 września na pierwszym odcinku "NXT", nadawanym w stacji USA Network, Belair zmagała się w fatal 4-way przeciwko Candice LeRae, Io Shirai i Mii Yim, wraz z mianem pretendenckim do NXT Women’s Championship na szali, gdzie LeRae wyszła zwycięsko. Po pokonaniu Dakoty Kai 9 października wyzwała pretendentkę do tytułu NXT Women’s Rheę Ripley do walki, w której jej miano pretendenckie miałoby być stawką pojedynku. Walka odbyła się dwa tygodnie później, jednak Belair nie zdołała wygrać pojedynku.
Na Belair połączyła siły z NXT Women’s Championką Shayną Baszler, NXT UK Women’s Championką Kay Lee Ray oraz Io Shiari, w WarGames matchu przeciwko Rhei Ripley, Dakocie Kai, Tegan Nox i Candice LeRae. Ripley przypięła Baszler dając zwycięstwo swojej drużynie. Następnego dnia na Survivor Series, Belair wraz z Rheą Ripley, Candice LeRae, Io Shirai i Toni Storm reprezentowały NXT, w zwycięskiej walce przeciwko kobiecym drużynom brandów Raw i SmackDown, gdzie Shirai, Ripley i LeRae były jedynymi osobami, które nie zostały wyeliminowane. 26 stycznia 2020 na Royal Rumble byłą jedną z uczestniczek Royal Rumble matchu, eliminując rekordowo 8 osób, zanim po 33 minutach i 20 sekundach została wyeliminowana przez zwyciężczynię Charlotte Flair. Na podjęła nieudanej próby zdobycia mistrzostwa NXT Women’s od ówczesnej mistrzyni Rhei Ripley. Ostatnią walkę na "NXT" stoczyła 19 lutego, przegrywając z Charlotte Flair.
SmackDown Women’s Champion (2020–2021).
Dzień po WrestleManii 36 Belair zadebiutowała na "Raw", ratując The Street Profits (Angelo Dawkinsa i jej męża Monteza Forda) przed atakiem Austina Theory, Angela Garzy i ich menedżerki Zeliny Vegi. W październiku, w ramach Draftu 2020 została przeniesiona do brandu SmackDown. 31 stycznia 2021 na Royal Rumble wygrała żeński Royal Rumble match, wchodząc pod numerem 3 i będąc w meczu przez rekordowe 56 minut, tym samym otrzymując pojedynek o dowolny tytuł kobiet w walce wieczoru pierwszej części WrestleManii 37. 26 lutego na "SmackDown" wybrała Sashę Banks, ówczesną posiadaczkę WWE SmackDown Women’s Championship, jako jej przeciwniczkę na WrestleManię. Na gali Belair zatriumfowała nad Banks, zdobywając swoje pierwsze mistrzostwo w karierze i wraz z Banks, przechodząc do historii jako dwie pierwsze Afroamerykanki, które walczyły przeciwko sobie w głównym wydarzeniu WrestleManii. Dwukrotnie obroniła tytuł, w walkach z Bayley na WrestleManii Backlash i w Hell in a Cell matchu na Hell in a Cell.
30 lipca na odcinku "SmackDown" Carmella i Zelina Vega, żądając walki o SmackDown Women’s Championship zaatakowały Belair, która została ocalona przez Sashę Banks. Później połączyła siły z dawną rywalką w Tag Team matchu, pokonując Carmellę i Vegę. Po walce Banks zaatakowała mistrzynię. 6 sierpnia Banks wyzwała ją do walki o mistrzostwo na SummerSlam, co Belair zaakceptowała. Podczas gali ogłoszono, że Banks nie została medycznie dopuszczona do walki, zostając zastąpiona przez Carmellę. Zamiast walczyć z Carmellą, Belair przyjęła wyzwanie powracającej Becky Lynch, która odebrała jej mistrzostwo po zaledwie 26 sekundach walki, kończąc panowanie po 133 dniach. Pokonała Lynch przez dyskwalifikację, spowodowaną ingerencją Sashy Banks, w walce rewanżowej na Extreme Rules, wskutek czego nie odzyskała tytułu. Belair została z powrotem przeniesiona do brandu Raw, w wyniku Draftu 2021. Na Crown Jewel Belair ponownie uległa Lynch, w Triple Threat matchuo mistrzostwo, którego częścią była również Sasha Banks.
Raw Women’s Champion (od 2022).
Gdy wyniki draftu weszły w życie, Belair bezskutecznie wyzwała Becky Lynch o dzierżawione przez nią WWE Raw Women’s Championship na odcinku "Raw" z 1 listopada. Starała się zyskać kolejną okazję do walki z Lynch, biorąc udział w Fatal 5-way z mianem pretendenckim na szali, jednak przeszkodziła jej w tym Doudrop, atakując ją podczas starcia. Z pojedynku ostatecznie zwycięsko wyszła Liv Morgan. Na Survivor Series Belair była jedną z przedstawicielek Raw, w 5-on-5 Survivor Series elimination matchu, gdzie zdołała odnieść zwycięstwo dla swojej drużyny, zostając jedyną osobą niewyeliminowaną z pojedynku. Jej triumf przyniósł jej rekord jedynej zawodniczki, która kiedykolwiek wygrała walkę w owej stypulacji, będąc w sytuacji czterech na jednego.
W styczniu wystąpiła w Royal Rumble matchu, na tytułowej gali Royal Rumble i wytrzymała w ringu 47 minut, jednak finalnie została wyeliminowana przez Charlotte Flair. 19 lutego wygrała swój debiutancki Elimination Chamber match, zwyciężając Liv Morgan, Rheę Ripley, Nikki A.S.H., Doudrop oraz Alexę Bliss i zyskała pojedynek o Raw Women’s Championship przeciwko długotrwałej rywalce Becky Lynch na WrestleManii 38. Na tejże gali Belair położyła kres zaciętej rywalizacji, pokonując Lynch i zdobywając WWE Raw Women’s Championship po raz pierwszy w swojej karierze. Obroniła wyróżnienie w Triple Threat matchu przeciwko Asuce i Lynch na Hell in a Cell oraz na Money in the Bank przeciwko Carmelli, która zaatakowała ją tuż po walce.
Inne media.
Blair jako Bianca Belair jest grywalną postacią w trzech grach video: "WWE 2K19", "WWE 2K20" oraz "WWE 2K22".
Życie prywatne.
Blair to żona Kennetha Crawforda, wrestlera, pracującego również dla WWE pod pseudonimem Montez Ford. Pobrali się 23 czerwca 2018. Wychodząc za mąż, została macochą dwójki dzieci Crawforda z poprzedniego małżeństwa.

</doc>
<doc id="5167641" url="https://pl.wikipedia.org/wiki?curid=5167641" title="Kościół św. Barbary w Łąkach">
Kościół św. Barbary w Łąkach

Kościół św. Barbary w Łąkach () – zabytkowy kościół znajdujący się w Łąkach (część Karwiny), czynny w latach 1818–1995. 
Historia.
Kościół św. Barbary został zbudowany w latach 1809–1818 na terenie samodzielnej wsi Łąki nad Olzą, obecnie przedmieście Karwiny. Wcześniej, być może już około 1500 roku, stała tu drewniana świątynia. Pierwsze wzmianki o drewnianym kościele w Łące pochodzą z 1654. Kościół należał do parafii cieszyńskiej, kiedy to specjalna komisja habsburska zwracała kościoły protestanckie Kościołowi katolickiemu, później powstała tu stacja misyjna jezuitów, której celem było nawracanie ewangelików na katolicyzm.
Pod koniec XVIII wieku, za panowania cesarza Józefa II, Łąki otrzymały fundusze na założenie własnej parafii i budowę nowego kościoła. Projekt wykonał prawdopodobnie architekt Antonín Englisch z Opawy, który w tym czasie wybudował większość kościołów na Ziemi Cieszyńskiej. 
Kościół został zniszczony wskutek szkód górniczych związanych z niekontrolowanym wydobyciem węgla w drugiej połowie XX wieku. Ze względu na zniszczenia świątynię w 1995 odświęcono, a w 2012 skreślono z listy zabytków. Obecnie (rok 2021) budynek stoi opustoszały i zniszczony (m.in. rozbite witraże, pęknięcia murów). Obowiązuje zakaz wstępu. 
Opis.
Jest to murowany, jednonawowy kościół z dwuspadowym dachem i masywną czworoboczną wieżą nakrytą cebulastym hełmem. Nawę kościoła zamyka szerokie półkoliste prezbiterium. Przy nim znajduje się zakrystia, a nad nią empora.
Pierwotnie kościół posiadał ozdobną fasadę w stylu późnobarokowym z elementami klasycyzmu. Jednak przed 1989 rokiem dekoracje sztukatorskie zostały zlikwidowane i zastąpione szarym tynkiem. W XIX wieku w ołtarzu głównym znajdował się obraz z 1808 roku przedstawiający Chrystusa na krzyżu, autorstwa austriackiego malarza Doeringera. Nad ołtarzem był witraż z przedstawieniem św. Barbary. W ołtarzach bocznych znajdowały się obrazy św. Józefa, Marii Panny i Jana Chrzciciela – dzieła cieszyńskiego malarza Klementa Lobra z 1848 roku.

</doc>
<doc id="5167644" url="https://pl.wikipedia.org/wiki?curid=5167644" title="Szkoła Podstawowa im. Tadeusza Kościuszki w Ubieszynie">
Szkoła Podstawowa im. Tadeusza Kościuszki w Ubieszynie



</doc>
<doc id="5167646" url="https://pl.wikipedia.org/wiki?curid=5167646" title="Jessica McKay">
Jessica McKay

Jessica McKay (ur. 23 czerwca 1989 w Sydney) – australijska wrestlerka, występująca pod panieńskim nazwiskiem. W 2021 podpisała kontrakt zawodniczy z Impact Wrestling, gdzie wspólnie z Cassie Lee zdobyły jednokrotnie tytuł Impact Knockouts Tag Team Championship. W latach 2015–2021 występowała w World Wrestling Entertainment (WWE) pod pseudonimem ringowym Billie Kay, gdzie wspólnie z Peyton Royce tworzyły tag team o nazwie The IIconics i jeden raz zdobyły WWE Women’s Tag Team Championship. 
W 2007 McKay rozpoczęła karierę wrestlerki w australijskiej federacji Pro Wrestling Alliance (PWA). Rok później zaczęła rywalizować w Pro Wrestling Women’s Alliance (PWWA), zostając dwukrotną mistrzynią PWWA. W następnych latach walczyła na scenie niezależnej w Stanach Zjednoczonych, przede wszystkim dla Shimmer Women Athletes.

</doc>
<doc id="5167653" url="https://pl.wikipedia.org/wiki?curid=5167653" title="Billie Kay">
Billie Kay



</doc>
<doc id="5167654" url="https://pl.wikipedia.org/wiki?curid=5167654" title="MK PZKO Wędrynia">
MK PZKO Wędrynia

MK PZKO Wędrynia – miejscowe koło Polskiego Związku Kulturalno-Oświatowego znajdujące się naprzeciwko kościoła parafialnego pw. św. Katarzyny w Wędryni. Od założenia koła członkowie spotykają się w budynku zwanym Czytelnia.
Historia budynku Czytelnia.
W 1920 r. członkowie stowarzyszenia Czytelnia Katolicka rozpoczęli budowę własnego domu, który byłby przeznaczony do spotkań.
W 1924 r. zakończono budowę i poświęcono dom.
W 1931 r. dobudowano piętrowy obiekt, w którym znajdowała się biblioteka, sala zebrań i gospoda.
Podczas II wojny światowej Czytelnia została zamknięta.
W 1945 r. budynek zostaje majątkiem gminy Wędryni.
16 listopada 1947 roku powstało koło PZKO we Wędryni. Wybrano wtedy pierwszy zarząd koła, którego przewodniczącym stał się dyrektor szkoły Adolf Pytlik. Kilka miesięcy później gmina przekazuje budynek MK PZKO we Wędryni.
W 1975-76 r. przebiegł remont generalny Czytelni i zaczęto budować przybudówkę.
W 1990 r. został utworzony Zarząd Czytelni Katolickiej, a w 1998 r. urząd powiatowy we Frydku-Mistku przekazał budynek Czytelni Stowarzyszeniu Czytelni Katolickiej.
W 2002 r. Stowarzyszenie Czytelni Katolickiej ofiaruje Czytelnię MK PZKO Wędrynia.
W 2020 r. członkowie Tadeusz Farny, Roman Zemene, Ivo Goryl, Janusz Ondraszek, Stanisław Biłko i Bogdan Iwanuszek ropoczęli działania, które mają na celu modernizację budynku.
W 2021 roku uzyskano pieniądze i rozpoczęto pierwsze prace przygotowawcze.
Działalność.
W pierwszych latach istnienia koła rozpoczął działalność chór mieszany, który liczył około 40 osób. Nieco później powstał także kwartet męski. 
W 1953 roku, z inicjatywy nauczyciela Kadłubca, został założony zespół taneczny, w którego repertuarze znalazły się tańce ludowe i polskie tańce narodowe. Niestety kilka lat później zespół zawiesił działalność. 
Do 1971 roku działał również Klub Młodych.
W 1970 roku rozpoczął działalność Klub Kobiet a pierwszą przewodniczącą Klubu została Danuta Kujawa. Klub organizowuje Smażenie jajecznicy pod Praszywą, różne wystawy i wyjazdy. Obecnie liczy około 20 członkiń.
26 października 1983 roku rozpoczął działalność także Klub Seniora, który liczył wtedy około 160 członków. Obecnie Klub liczy około 60 członków. Klub organizuje liczne spotkania ze znanymi osobami, pokazy filmowe, prelekcje i mnóstwo wycieczek. 
Obecnie organizacja miejskiego koła zrzesza około 500 członków. Organizowane są coroczne bale ostatkowe, tzw. „Stawiani moja”, czy różne spotkania i wyjazdy.
Teatr amatorski im. Jerzego Cienciały.
Do grona koła PZKO należy teatr amatorski, którego pierwszy występ odbył się 20 maja 1906 roku a w 1953 roku teatr rozpoczął działalność w imieniu PZKO, pierwszym kierownikiem Sekcji Teatralnej PZKO został Władysław Lasowa a pierwszym reżyserem Albin Kulhanek. Teatr działa do dzisiaj i jest laureatem mnóstwa wyróżnień.
Zespół gimnastyczno-artystyczny „Gimnaści”.
Do koła należy także Zespół gimnastyczno-artystyczny „Gimnaści”, który został założony w 1905 roku przez nauczycieli Jagiełłę i Wojnara i należał do Klubu sportowego „Sokół”. Po rozwiązaniu „Sokoła” w latach 50. działalność sportową zaczęto prowadzić w ramach działalności MK PZKO Wędrynia. Zespół występował na licznych konkursach międzynarodowych. Obecnie „Gimnaści” liczą około 30 członków.
Linki zewnętrzne.
Facebook gminy Wędrynia
Strony zarządu PZKO
Strony internetowe MK PZKO Wędrynia
Artykuł w gazecie Zwrot
Facebook MK PZKO Wędrynia

</doc>
<doc id="5167655" url="https://pl.wikipedia.org/wiki?curid=5167655" title="Franciszek Spinelli">
Franciszek Spinelli



</doc>
<doc id="5167657" url="https://pl.wikipedia.org/wiki?curid=5167657" title="Jarosław Dudycz">
Jarosław Dudycz

Jarosław Dudycz (ur. 1987) – polski poeta i publicysta.
Autor książki poetyckiej „Czarna skrzynka” (Convivo, 2020), za którą w 2021 roku otrzymał nominację do Wrocławskiej Nagrody Poetyckiej Silesius w kategorii debiut roku. Za ten tom został także wyróżniony w XVII Ogólnopolskim Konkursie Literackim „Złoty Środek Poezji” 2021.
W 2016 roku był finalistą konkursu Międzynarodowego Festiwalu Opowiadania za opowiadanie „Przez kuchenne drzwi”. Opowiadania publikował m.in. w „Piśmie”, „Stonerze Polskim” i w „Twórczości”.

</doc>
<doc id="5167659" url="https://pl.wikipedia.org/wiki?curid=5167659" title="Hastula">
Hastula

Hastula – wyrostek między nibyogonkiem liściowym u arekowatych (palm) a blaszką liściową. Wykształca się najczęściej na liściach dłoniasto złożonych lub wachlarzowatych, brak go zupełnie lub jest słabo wykształcony na liściach pierzasto złożonych. Występuje zwykle na stronie doosiowej ("hastula adaxialis"), rzadziej odosiowej ("hastula abaxialis"). Hastula doosiowa jest z reguły większa i bardziej zaostrzona. Jest tworem podobnym do języczka liściowego. Obecność hastuli, jej wielkość i kształt należy do cech diagnostycznych, użytecznych przy identyfikacji rodzajów i gatunków palm.

</doc>
<doc id="5167660" url="https://pl.wikipedia.org/wiki?curid=5167660" title="Émile Paladilhe">
Émile Paladilhe

Émile Paladilhe (ur. 3 czerwca 1844 w Montpellier, zm. 6 stycznia 1926 w Paryżu) – francuski kompozytor.
Życiorys.
W wieku 9 lat rozpoczął naukę w Konserwatorium Paryskim, gdzie jego nauczycielami byli Antoine François Marmontel (fortepian), François Benoist (organy) oraz Jacques Fromental Halévy (kompozycja). W 1857 roku zdobył pierwszą nagrodę w grze na fortepianie, a w 1860 roku otrzymał Prix de Rome za kantatę "Le Czar Ivan IV". W 1892 roku został wybrany na członka Institut de France. W 1897 roku został odznaczony Legią Honorową.
Był autorem oper "Le Passant in Paris" (wyst. Paryż 1872), "L’amour africain" (wyst. Paryż 1875), "Suzanne" (wyst. Paryż 1878), "Diana" (wyst. Paryż 1885), "Patrie" (wyst. Paryż 1886), dramatu religijnego "Les Saintes Maries de la mer" (wyst. Montpellier 1892). Ponadto skomponował 2 symfonie, utwory religijne (m.in. "Messe de St. François d’Assise" 1862, "Messe solennelle de la Pentecôte" 1899, "Stabat Mater" 1905), pieśni, utwory fortepianowe i organowe.

</doc>
<doc id="5167662" url="https://pl.wikipedia.org/wiki?curid=5167662" title="Jesper Mikkelsen">
Jesper Mikkelsen

Jesper „Krølle” Mikkelsen (ur. 2 maja 1972 w Vejle) – duński piłkarz występujący na pozycji pomocnika.
Życiorys.
Seniorską karierę rozpoczynał w Holstebro BK. W 1992 roku został piłkarzem Vejle BK. W pierwszym zespole zadebiutował 6 kwietnia 1993 roku w towarzyskim spotkaniu z Djurgårdens IF. Po awansie Vejle do Superligaen zadebiutował w najwyższej duńskiej klasie rozgrywkowej 30 lipca 1995 roku w przegranym 1:3 spotkaniu z Brøndby IF. 13 sierpnia 1996 roku wystąpił w reprezentacji Danii B w zremisowanym 0:0 meczu ze Szwecją. W sezonie 1996/1997 zdobył wicemistrzostwo Danii. W Vejle BK grał do 2002 roku, po czym zakończył karierę. Ogółem Mikkelsen rozegrał 231 ligowych spotkań, z czego 167 na poziomie Superligaen.

</doc>
<doc id="5167668" url="https://pl.wikipedia.org/wiki?curid=5167668" title="Kalle Tormanen">
Kalle Tormanen



</doc>
<doc id="5167674" url="https://pl.wikipedia.org/wiki?curid=5167674" title="Rainer Zitelmann">
Rainer Zitelmann

Rainer Zitelmann (ur. 14 czerwca 1957 we Frankfurcie nad Menem) – niemiecki historyk, autor książek i przedsiębiorca.
Życiorys.
Zitelmann przyszedł na świat w 1957 roku we Frankfurcie nad Menem jako syn pisarza i teologa protestanckiego Arnulfa Zitelmanna. Według tego, co sam o sobie mówi, w wieku szkolnym był zdeklarowanym maoistą. W latach 1978–1986 studiował historię i nauki polityczne na Uniwersytecie Technicznym w Darmstadt (w 1983 zdał pierwszy egzamin państwowy z wyróżnieniem, a w 1987 r. drugi egzamin państwowy, uprawniający do nauczania, też z wyróżnieniem).
W 1986 roku Zitelmann obronił pracę doktorską z zakresu historii na Uniwersytecie Technicznym w Darmstadt i otrzymał dyplom z wyróżnieniem (summa cum laude) oraz tytuł doktora filozofii u prof. Karla Ottmer von Aretin. Jego rozprawa doktorska została również opublikowana w formie książki pod tytułem "Hitler. Selbstverständnis eines Revolutionärs". W latach 1987–1992 był asystentem naukowym w Centralnym Instytucie Badań Nauk Społecznych na Wolnym Uniwersytecie w Berlinie.
W latach 1992–1993 Zitelmann pracował jako redaktor naczelny wydawnictw książkowych Ullstein und Propylänen (wówczas trzeciej co do wielkości niemieckiej grupy wydawniczej) oraz był członkiem ich zespołu zarządzającego. Wkrótce potem trafił do dziennika „Die Welt”, jednego z czołowych niemieckich periodyków. Tutaj kierował różnymi działami, a w ostatnich spędzonych tam latach przejął dział związany z nieruchomościami.
W 2000 roku założył własną firmę pod nazwą "Dr. ZitelmannPB.GmbH", która z czasem wyrosła na lidera rynku doradztwa komunikacyjnego dla firm z branży nieruchomości.
W 2016 roku sprzedał przedsiębiorstwo w ramach wykupu menedżerskiego (MBO). Zitelmann do dziś z powodzeniem inwestuje, również na rynku nieruchomości, zwłaszcza w Berlinie.
W latach 1999–2009 kupował po okazyjnych cenach nieruchomości mieszkalne, a po 2015 roku większość z nich sprzedał. Dzięki tym inwestycjom dorobił się majątku.
W 2017 roku Zitelmann po raz drugi obronił doktorat z wyróżnieniem "magna cum laude", tym razem z socjologii, otrzymując tytuł doktora nauk politycznych na Wydziale Ekonomii i Nauk Społecznych Uniwersytetu w Poczdamie. Obroną kierował profesor Wolfgang Lauterbach, czołowy niemiecki socjolog i badacz zjawiska bogactwa (jego powstawania i dystrybucji). Zitelmann przedstawił rozprawę pod tytułem: Osobowości i wzorce zachowań zamożnej elity w Niemczech. Badanie zostało opublikowane w języku angielskim pod tytułem "The Wealth Elite".
Publikacje historyczne.
światopogląd Hitlera.
W swojej pierwszej rozprawie Zitelmann, opierając się na obszernych źródłach, zrekonstruował sposób myślenia Hitlera, a w szczególności jego poglądy społeczne, ekonomiczne i te dotyczące polityki wewnętrznej. Jednym z rezultatów jego badań była obserwacja, że sprawy społeczne i ekonomiczne pochłaniały Hitlera o wiele bardziej niż pierwotnie zakładano. Zitelmann wykazał, że wbrew wcześniejszym przypuszczeniom, w filozofii Hitlera motywy antykapitalistyczne i społeczno-rewolucyjne odgrywały istotną rolę oraz że Hitler uważał się za rewolucjonistę.
Książka ta doczekała się recenzji w wielu międzynarodowych czasopismach. Klemens von Klemperer napisał w „Journal of Modern History”: „Zitelmann postanowił powstrzymać się od ustnych osądów; dlatego tym głośniej przemawiają jego skrupulatne i odpowiedzialne badania. Jego książka stanowi kamień milowy w naszym rozumieniu Adolfa Hitlera”.
Po tej rozprawie Zitelmann opublikował jeszcze inne książki dotyczące historii Niemiec w XX wieku.
Publikacje socjologiczne.
Psychologia superbogatych.
W 2017 roku opublikowano badanie Zitelmanna dotyczące osób zamożnych z dwu- lub trzycyfrowym milionowym majątkiem pod tytułem "The Wealth Elite". W badaniu znalazły się obszerne wywiady z czterdziestoma pięcioma bardzo zamożnymi osobami, w większości przedsiębiorcami, którzy doszli do majątku własną pracą i przedsiębiorczością. Mamy tutaj do czynienia z badaniem jakościowym z zakresu nauk społecznych, ponieważ nie ma reprezentatywnych prób dla grupy superbogatych. Większość respondentów to multimilionerzy, którzy sami wypracowali swój majątek. Badanie pokazuje, że wiele osób spośród grona superbogatych prowadziła interesy już w szkole lub w czasie studiów. Natomiast nie odnotowano, żeby poziom wykształcenia badanych miał decydujący wpływ na poziom zamożności w grupie: w ćwiartce badanych z największym majątkiem (majątek od 300 mln. do 3 mld euro) znajdowało się jeszcze więcej osób bez wykształcenia niż w ćwiartce z najmniejszym majątkiem (aktywa na poziomie od 10 do 30 mln euro). Przy podejmowaniu decyzji osoby zamożne zwykle rzadziej kierują się analizami, a raczej działają intuicyjnie. Poza tym badanie wykazało, że wiedza uzyskana w wyniku doświadczeń zawodowych, często nieformalnych, okazywała się o wiele ważniejsza niż edukacja akademicka. Wszyscy respondenci wypełnili test osobowości oparty na zasadach Wielkiej Piątki ("Big-Five"). Stwierdzono, że sumienność osób bardzo zamożnych znajduje się na wyjątkowo wysokim poziomie, natomiast neurotyczność okazała się słabym czynnikiem. Wyraźnie dała się także zauważyć ekstrawersja i otwartość na nowe doświadczenia. Było to zgodne z wynikami uzyskanymi we wcześniejszych badaniach. Dotychczasowe badania nie doceniały natomiast roli, jaką w osiąganiu sukcesu finansowego ludzi najzamożniejszych odegrały umiejętności sprzedażowe. Sami badani natomiast cenią sobie te umiejętności niezwykle wysoko. Większość osób zamożnych wspominała także o tym, że na ich drodze do bogactwa często dotykały ich poważne kryzysy i niepowodzenia, a w wywiadach okazało się, że wszyscy radzili sobie z tymi niefortunnymi okolicznościami w podobny sposób. Jako istotną konkluzją płynącą z tych badań można uznać stwierdzenie: wielu superbogaczy to nonkonformiści, którzy wielokrotnie płynęli pod prąd i to pomogło im osiągnąć bogactwo. Badanie przyciągnęło uwagę całego świata i zostało opublikowane w języku niemieckim, angielskim, chińskim oraz koreańskim. „Financial Times” napisał: „Rainer Zitelmann’s study of the psychology of the super rich is an ambitious project. Few could be better qualified for it than Dr Zitelmann – an historian, sociologist, journalist, businessman and investor. There has been no comparable study and it is a compelling read for all who need to understand the characteristics and motivations of rich entrepreneurs. These people drive economic growth, back innovation, create jobs and finance philanthropic projects. So why has such a study never been attempted before? It is hard to access these people and design questionnaires that generate a meaningful response”. („Badanie psychologicznych uwarunkowań osób superbogatych przeprowadzone przez Rainera Zitelmanna to projekt ambitny. Naprawdę niewiele osób nadawałoby się do tego zadania lepiej niż dr Zitelmann – historyk, socjolog, dziennikarz, a także przedsiębiorca i inwestor. Podobne badania nigdy wcześniej nie zostały przeprowadzone i jest to wręcz fascynująca lektura dla wszystkich, którzy pragną zrozumieć, jakie cechy i motywacje napędzają do działania bogatych przedsiębiorców. To ci ludzie bowiem przyczyniają się do wzrostu gospodarczego, wspierają innowacje, tworzą miejsca pracy, a niekiedy finansują filantropijne projekty. Dlaczego więc nigdy wcześniej nie podjęto takich badań? Może dlatego, iż trudno uzyskać dostęp do tych osób. Wyzwaniem jest także stworzenie ankiet, które dałyby sensowne wyniki.)
Uprzedzenia i stereotypy dotyczące bogatych.
W 2020 roku ukazała się książka Zitelmanna zatytułowana Bogaci w opinii publicznej. Autor krytykuje fakt, że naukowe badania nad uprzedzeniami jak dotąd prawie wcale nie zajmowały się mniejszością bogatych. Jego praca opiera się na międzynarodowym badaniu przeprowadzonym przez instytuty badawcze Allensbach i Ipsos MORI w Niemczech, USA, Wielkiej Brytanii oraz Francji. Na podstawie ankiety wyodrębniono trzy grupy: „zazdrosną społecznie”, „niezazdrosną” i „ambiwalentną”. W grupie zazdrosnych znalazło się 33 proc. Niemców, 34 proc. Francuzów, 20 proc. ankietowanych z USA i 18 proc. z Wielkiej Brytanii. Współczynnik zazdrości społecznej przedstawia stosunek zazdrosnych do niezazdrosnych w danym kraju. Wartość 1 oznacza, że liczba osób zazdrosnych i niezazdrosnych jest taka sama. Przy wartości poniżej 1 przeważa liczba osób, które nie odczuwają wyraźnej zazdrości społecznej, a przy wartości powyżej 1 przeważa liczba osób z wyraźną zazdrością społeczną. Współczynnik zazdrości społecznej powstaje wtedy, gdy grupę osób zazdrosnych społecznie zestawi się w stosunku do grupy osób pozbawionych zazdrości. Zgodnie z powyższym schematem zazdrość społeczna największa jest we Francji (1,26), a następnie w Niemczech (0,97). W USA (0,42) i Wielkiej Brytanii (0,37) współczynnik ten jest znacznie niższy. O odrębności tych kategorii świadczy przede wszystkim fakt, że określone w ten sposób grupy zazdrosnych i niezazdrosnych różnią się znacznie, jeśli chodzi o nadawanie rangi kilkudziesięciu innym pojęciom. Grupa zazdrosnych jako najczęstsze cechy osobowości ludzi bogatych wymieniła na przykład egoizm, bezwzględność, materializm, arogancję, chciwość, chłód uczuciowy i powierzchowność. Tylko dwie z dwudziestu pięciu tych cech, które najczęściej wymieniały osoby zazdrosne społecznie, są pozytywne, natomiast aż dwadzieścia trzy negatywne. Natomiast najczęstszymi cechami osobowości bogatych z punktu widzenia grupy niezazdrosnych były pracowitość, inteligencja, śmiałość, materializm, pomysłowość i wizjonerskie myślenie.
Po opublikowaniu swojego badania Zitelmann zlecił przeprowadzenie ankiet w innych krajach, po czym opublikował ich wyniki w 2021 r. w artykule w „Economic Affairs” zatytułowanym: „Stosunek do bogactwa w siedmiu krajach: Współczynnik Zazdrości Społecznej i Indeks Nastrojów Bogatych”.
Publikacje.
Zitelmann pisze dla wielu mediów europejskich i amerykańskich, np. dla gazet takich jak „Die Welt”, „FAZ”, „Focus” (Niemcy), „Neue Zürcher Zeitung”, „Weltwoche” (Szwajcaria), „Daily Telegraph”, „Citiy AM” (Wielka Brytania), „Forbes”, „Washington Examiner”, „National Interest”, „Townhall” (USA), „Linkiesta” (Włochy). Głównymi tematami, jakimi się zajmuje i które opisuje są obrona kapitalizmu i badania nad uwarunkowaniami powstawania oraz dystrybucją bogactwa.
Zitelmann napisał i wydał dotychczas 25 książek.
Polskie publikacje:
W wersji angielskiej ukazały się:

</doc>
<doc id="5167678" url="https://pl.wikipedia.org/wiki?curid=5167678" title="HMS Abercrombie (1915)">
HMS Abercrombie (1915)

HMS Abercrombie – brytyjski monitor z okresu I wojny światowej, jedna z czterech jednostek typu "Abercrombie". Okręt miał wyporność 6150 ton i osiągał prędkość 6,5 węzła, a jego główne uzbrojenie stanowiły dwa działa kalibru 356 mm produkcji amerykańskiej, uzupełniane przez artylerię mniejszego kalibru. Zwodowany 15 kwietnia 1915 roku w stoczni Harland and Wolff w Belfaście, został wcielony do służby w Royal Navy 29 maja 1915 roku. Początkowo okręt miał otrzymać nazwę na cześć amerykańskiego admirała Davida Farraguta, jednak ostatecznie nazwano go na cześć XVIII-wiecznego brytyjskiego generała Ralpha Abercromby’ego.
Okręt wziął czynny udział w działaniach wojennych na Morzu Śródziemnym, uczestnicząc m.in. w kampanii dardanelskiej. HMS „Abercrombie” został wycofany ze służby 9 maja 1919 roku, a w roku następnym rozbrojony. W 1927 roku monitor został sprzedany i następnie złomowany.
Historia powstania.
Konflikt światowy, który wybuchł w sierpniu 1914 roku, unaocznił nieprzygotowanie do walki niemal wszystkich uczestniczących w nim flot, w tym Royal Navy. Gdy 30 października po raz drugi w swym życiu Pierwszym Lordem Morskim został John Arbuthnot Fisher, z właściwą sobie energią zaczął realizować nowe koncepcje strategiczne, zakładające m.in. plan przeprowadzenia desantu na niemieckim wybrzeżu Bałtyku siłami armii rosyjskiej wspartej przez flotę brytyjską, co wiązało się z forsowaniem przez Royal Navy Cieśnin Duńskich. Planowane działania wymagały posiadania okrętów artyleryjskich o dużej sile ognia, mogących wspomóc lądowanie sił desantowych, oraz niewielkim zanurzeniu, zdolnych do działań na wodach przybrzeżnych. W rezultacie projektanci rozpoczęli prace nad wielkimi krążownikami typu "Courageous" oraz mniejszymi, znacznie prostszymi okrętami dysponującymi silniejszym uzbrojeniem od kanonierek – monitorami. Zadaniem tych ostatnich miało być także uczestnictwo w operacji zaplanowanej przez Pierwszego Lorda Admiralicji Winstona Churchilla, która zakładała zdobycie cieśnin tureckich, co umożliwić miało transport zaopatrzenia do Rosji przez Morze Czarne. Wobec stabilizacji frontu zachodniego, opartego na północy o wybrzeże kanału La Manche, nowo projektowane monitory potrzebne były jako okręty wspierające obronę wojsk Ententy, mające zastąpić zbyt narażone na uszkodzenie lub nawet utratę okręty liniowe. Innym pomysłem na ich użycie było wsparcie sił mających zdobyć wyspę Borkum.
3 listopada 1914 roku wizytę w Wielkiej Brytanii złożył Charles M. Schwab, prezes koncernu Bethlehem Steel, spotykając się m.in. z Fisherem i Churchillem. Poza zawarciem kontraktu na budowę w neutralnych wówczas Stanach Zjednoczonych 20 okrętów podwodnych dla Royal Navy, Schwab zaoferował Admiralicji nabycie czterech niemal ukończonych wież artyleryjskich z armatami kalibru 356 mm (14 cali), zamówionych przez Grecję dla budowanego w Niemczech pancernika „Salamis”. 10 listopada Brytyjczycy przyjęli ofertę i zakupili osiem dział, cztery podwójne łoża, cztery opancerzone wieże, dwa zestawy opancerzonych barbet i po 500 sztuk pocisków i ładunków miotających na lufę, z zamiarem wykorzystania na mających dopiero powstać monitorach, nazwanych wstępnie typem "Styx".
Projekt i budowa.
Trzeci Lord Morski, kontradmirał F.C.T. Tudor zlecił szefowi Departamentu Budowy Okrętów (ang. "Department of the Director of Naval Construction"), którym był Eustace Tennyson d’Eyncourt, skonstruowanie opancerzonego okrętu artyleryjskiego o zanurzeniu nieprzekraczającym 3,05 metra, o maksymalnej ochronie przed torpedami i minami, osiągającego prędkość 10 węzłów i uzbrojonego w amerykańską wieżę z dwoma armatami kalibru 356 mm. Już 6 listopada powstał wstępny projekt okrętu o wyporności około 6000 ton, stworzony przez A.M. Worthingtona, a trzy dni później jego dopracowaniem zajął się Charles S. Lillicrap. Ważnym elementem ochrony przeciwpodwodnej były tzw. „bąble” przeciwtorpedowe, zwiększające szerokość o 4,58 metra z każdej burty; zastosowanie tych elementów nie tylko zmniejszało prędkość i manewrowość, ale też powodowało problemy z budową jednostek tego typu (odpowiednia infrastruktura stoczniowa) czy ich późniejszym dokowaniem. 17 listopada były gotowe linie teoretyczne kadłuba, na podstawie których w ośrodku Admiralty Experiment Works w Haslar koło Portsmouth powstał model, przeznaczony do prób przeprowadzonych w basenie testowym. Badania modelu wykazały, że zakładana moc siłowni (2000 KM) nie zapewni osiągnięcia prędkości 10 węzłów, wskazywano też na potrzebę zmiany kształtu kadłuba; jako że stocznia już rozpoczęła prace nad budową prototypowej jednostki, proponowane zmiany zostały odrzucone.
Monitor zbudowany został w stoczni Harland and Wolff w Belfaście (numer stoczniowy 472), na pochylni nr 2 o wymiarach 262 × 30 metrów. Mimo że stocznia od dawna nie miała doświadczenia w budowie okrętów wojennych, została wybrana ze względu na obciążenie innych stoczni i posiadane odpowiednio duże pochylnie – powstały w niej m.in. transatlantyki „Olympic” i „Titanic”. Stępkę okrętu położono 12 grudnia 1914 roku, a jego kadłub zwodowany został 15 kwietnia 1915 roku. W lutym 1915 roku do stoczni dotarły przewiezione z USA działa głównego kalibru i rozmontowane wieże, które zostały złożone w zakładach Coventry Ordnance Works.
Początkowo, w lutym 1915 roku jednostce nadano oznaczenie alfanumeryczne M1, po czym w tym samym miesiącu otrzymał nazwę „Admiral Farragut”, na cześć amerykańskiego admirała Davida Farraguta. Władze USA wystosowały jednak protest, powołując się na swą neutralność, więc 31 maja monitor powrócił do pierwotnego oznaczenia M1. 19 czerwca za aprobatą króla Jerzego V okręt nazwano ostatecznie „Abercrombie”, na cześć XVIII-wiecznego brytyjskiego generała Ralpha Abercromby’ego.
Koszt powstania okrętu wyniósł około 550 000 £, na co składało się 215 000 £ na budowę i wyposażenie jednostki w stoczni i 335 000 £ na importowane uzbrojenie wraz z amunicją.
12 maja 1915 roku dowództwo jednostki objął komandor (ang. "Capitain") H.M. Doughty, a trzy dni później okręt rozpoczął próby morskie. Stwierdzono słabą manewrowość i znacznie odbiegającą od założeń prędkość maksymalną wynoszącą 6 węzłów, uzyskaną podczas próby czterogodzinnej przy mocy 1864 KM na mili pomiarowej nieopodal Belfastu. Lekkie modyfikacje elementów podwodnej części kadłuba spowodowały osiągnięcie przez okręt prędkości 6,5 węzła. 22 maja przeprowadzono testy artylerii głównego kalibru, oddając po cztery strzały z każdego działa.
Dane taktyczno-techniczne.
Charakterystyka ogólna.
HMS „Abercrombie” był monitorem o wysokim, płaskim kadłubie o masie 2091 ton, wewnątrz którego znajdowały się trzy ciągłe pokłady: górny, główny i ładowni. Na osiągającym ¾ długości kadłuba płaskim pokładzie dziobowym znajdowały się opancerzone stanowisko dowodzenia, wieża artyleryjska, trójnożny maszt oraz pojedynczy komin. Umiejscowienie stanowiska dowodzenia przed wieżą artyleryjską okazało się niefortunne, więc przeniesiono je na platformę reflektora bojowego umieszczoną w połowie wysokości masztu, co jednak spowodowało jego zadymianie. Podczas pierwszego remontu podwyższono więc komin o 3,66 metra (12 stóp), bo rozwiązać ten problem. Górny pokład był częściowo otwarty z obu burt i znajdowały się na nim m.in. kuchnie i toalety; pozostałe dwa pokłady mieściły maszynownię, kotłownię wraz z mechanizmami pomocniczymi, zasobnie węglowe, komory amunicyjne, magazyny i pomieszczenia mieszkalne. Integralną częścią kadłuba, zastosowaną po raz pierwszy na brytyjskich okrętach, były umieszczone na poziomie pokładu ładowni „bąble” przeciwtorpedowe o szerokości 4,58 metra każdy, składające się z dwóch części oddzielonych grodzią o grubości 38 mm (1,5 cala): wodoszczelnej zewnętrznej o szerokości 2,05 metra oraz otwartej wewnętrznej wypełnionej wodą morską, wpływającą przez otwory w poszyciu, o szerokości 1,53 metra. Wzdłuż „bąbla” zamocowana była linka stalowa, mająca chronić kadłub przed minami kotwicznymi.
Okręt miał długość całkowitą wynoszącą 102 metry (97,54 metra między pionami), szerokość całkowitą 27,5 metra (z „bąblami”; szerokość samego kadłuba wynosiła 18,29 metra) i zanurzenie 3,05 metra. Wyporność pełna wynosiła 6150 długich ton), zaś lekka 5300 ts.
Załoga okrętu składała się początkowo z 198 osób – 12 oficerów oraz 186 podoficerów i marynarzy. Kabiny oficerskie znajdowały się na pokładzie głównym w części rufowej, zaś pomieszczenia dla podoficerów i marynarzy na tym samym poziomie na śródokręciu i dziobie. Były to duże, wieloosobowe sale przeznaczone jednocześnie do spania, spożywania posiłków i rekreacji, w których każdy członek załogi miał swój hamak, miejsce do siedzenia i szafkę na rzeczy osobiste; ogrzewane były piecykami węglowymi i miały wentylację mechaniczną. Instalacja dodatkowego uzbrojenia podczas wojny spowodowała wzrost liczebności załogi do 208 osób.
Urządzenia napędowe.
Siłownię jednostki stanowiły dwie maszyny parowe poczwórnego rozprężania o łącznej mocy 2000 KM przy 175 obr./min, wyprodukowane w macierzystej stoczni, do których parę dostarczały dwa kotły wodnorurkowe Babcock &amp; Wilcox o ciśnieniu roboczym 14 kG/cm², opalane węglem. Maszyny parowe miały cylindry o średnicy 343 mm (13,5 cala), 495 mm (19,5 cala), 711 mm (28 cali) i 1016 mm (40 cali), a skok tłoków wynosił 711 mm (28 cali). Okręt napędzały dwie trójłopatowe śruby o średnicy 2,29 metra każda i skoku 2,59 metra; miał dwa równoległe stery. Maksymalna prędkość okrętu wynosiła 6,5 węzła. Normalny zapas węgla wynosił 200 ton, zaś maksymalny 380 ton; pozwalało to osiągnąć zasięg wynoszący 1340 Mm przy prędkości 6 węzłów. Zużycie paliwa wynosiło około 40 ton węgla i 5–9 ton wody kotłowej na dobę (podczas prób okręt spalał 2,25 funta węgla na godzinę pracy na 1 KM, co w przeliczeniu dawało 48 ton na dobę). Masa układu napędowego z zapasem wody kotłowej wynosiła 376 ton.
Energię elektryczną wytwarzały dwa generatory elektryczne o mocy po 200 kW, napędzane głównymi silnikami parowymi zużywającymi moc 300 KM na każdy generator.
Uzbrojenie i jego modyfikacje.
Główną bronią artyleryjską monitora były dwa działa kalibru 356 mm BL L/45 Mark II produkcji zakładów Bethlehem Steel, umieszczone w obrotowej pancernej wieży. Działa miały stanowić uzbrojenie budowanego na greckie zamówienie w Niemczech drednota „Salamis”, zaś w US Navy wyposażone w nie były pancerniki typu "New York", "Nevada" i "Pennsylvania". Lufa miała długość 16,32 metra (45 kalibrów), w tym część gwintowana 15,82 metra. Masa lufy z zamkiem wynosiła 63,1 tony, a cała wieża z pancerzem i wyposażeniem ważyła 620 ton. Elektrycznie napędzana wieża mogła się obracać w zakresie od 0° do 150° na każdą burtę z prędkością 100° na minutę, zaś kąt podniesienia lufy wynosił od -1° do +15°, regulowany z prędkością 4° na sekundę. Działa wykorzystywały amunicję rozdzielnego ładowania: pociski burzące 4 c.r.h. HE o masie 615 kg, wystrzeliwane przy pomocy ładunku miotającego N.C.T. o masie 106 kg, który składał się z rurek z nitrocelulozy w jedwabnych woreczkach. Maksymalna donośność wystrzeliwanego z prędkością początkową 762 m/s pocisku wynosiła 18 200 metrów, zaś szybkostrzelność 1–2 strzały na minutę. Łączny zapas amunicji bojowej kalibru 356 mm wynosił 240 sztuk (na okrętach przewożono również 30 pocisków ćwiczebnych). Pociski i ładunki miotające znajdowały się w położonych na pokładzie ładowni komorach amunicyjnych, poniżej wodnicy; pociski były przechowywane w pozycji pionowej, z gniazdami zapalników skierowanymi w dół. Ogień dział artylerii głównej był kierowany za pomocą dalmierza, zainstalowanego na maszcie głównym.
W 1917 roku na rufowym końcu pokładu dziobowego zamontowano pojedyncze działo kalibru 152 mm (6 cali) BL L/45 Mark XII.
Na pokładzie górnym, pod pokładem dziobowym, zamontowano po obu stronach burt dwa pojedyncze działa kalibru 76,2 mm QF 12-pounder 18 cwt Mark I L/50. Długość lufy o żywotności 1200 wystrzałów wynosiła 3,81 metra (50 kalibrów), zaś masa działa 914,4 kg. Działa wystrzeliwały pociski 2 c.r.h. HE o masie 5,63 kg za pomocą ładunku kordytu MD o masie 1,23 kg. Maksymalna donośność wystrzeliwanego z prędkością początkową 792 m/s pocisku wynosiła 8460 metrów, zaś szybkostrzelność 15 strzałów na minutę. Łączny zapas amunicji kalibru 76,2 mm wynosił 400 sztuk. W latach 1915–1916 działa kalibru 76,2 mm zostały przeniesione na pokład dziobowy i osadzone na podstawach typu HA, dzięki którym mogły prowadzić ogień do celów powietrznych. Okręt otrzymał też dodatkowe działo kalibru 76,2 mm 20 cwt na podstawie przeciwlotniczej.
Broń przeciwlotniczą stanowiły dwa pojedyncze działa kalibru 47 i 40 mm, umieszczone odpowiednio po prawej i lewej stronie na końcu pokładu dziobowego. Działo kalibru 47 mm 3-pdr QF Mark I L/50, zamontowane na łożu HA Mark III, miało lufę o długości 2,35 metra (50 kalibrów) i masę 305 kg, a kąt podniesienia lufy wynosił od -5° do +80°. Działo wystrzeliwało pociski HE o masie 1,5 kg za pomocą ładunku kordytu o masie 0,38 kg. Maksymalna donośność pozioma wystrzeliwanego z prędkością początkową 784 m/s pocisku wynosiła 5120 metrów (pionowa 4570 metrów), zaś szybkostrzelność do 25 strzałów na minutę. Zapas amunicji kalibru 47 mm wynosił 500 sztuk. Działo kalibru 40 mm 2-pdr Vickers QF Mark II L/39 miało lufę o długości 1,57 metra (39 kalibrów) i masę 239 kg. Masa pocisku wynosiła 0,91 kg, zaś ładunek kordytu ważył 93 g. Szybkostrzelność wynosiła 200 strzałów na minutę, zaś donośność przy kącie podniesienia lufy 45° 6310 metrów. Zapas amunicji kalibru 40 mm wynosił 1000 sztuk.
Broń artyleryjską uzupełniały cztery pojedyncze karabiny maszynowe Maxim kalibru 7,7 mm, o szybkostrzelności teoretycznej 450 strzałów na minutę i łącznym zapasie amunicji 2000 sztuk, nominalnie zamontowane na górnym pokładzie, które jednak mogły zostać użyte na okrętowych łodziach. Łączna masa uzbrojenia wraz z amunicją wynosiła 845 ton.
Opancerzenie.
Głównym elementem opancerzenia okrętu był znajdujący się wewnątrz kadłuba, wykonany ze stali Kruppa skośny pas burtowy o grubości 102 mm (4 cale) i szerokości 3,66 metra, rozciągający się od wodnicy do pokładu górnego, zamknięty na obu końcach poprzecznymi grodziami o grubości również 102 mm. Stworzona w ten sposób pancerna cytadela chroniła pomieszczenia siłowni, trzon wieży artyleryjskiej oraz komory amunicyjne. Przedłużeniem skosu był wykonany ze stali Kruppa pionowy pancerz na wysokości „bąbla” przeciwtorpedowego, także o grubości 102 mm. Pokład dziobowy miał grubość 25 mm (1 cal), pokład górny na śródokręciu 51 mm (2 cale), zaś pokład główny na dziobie i rufie miał grubość 25 mm (wszystkie wykonane ze stali HT). Maszyna sterowa chroniona był pancerzem o grubości 38 mm (1,5 cala). Stanowisko dowodzenia chronione było pancerzem o grubości 152 mm (6 cali) z boku i 63,5 mm (2,5 cala) z góry, zaś umieszczone na maszcie stanowisko kierowania ogniem miało ściany boczne i podest o grubości 25 mm. Wieże dział głównego kalibru opancerzone były od czoła płytami o grubości 254 mm (10 cali), ściany boczne i tylna miały grubość 178 mm (7 cali), zaś dach miał grubość 102 mm. Barbeta miała pancerz grubości 203 mm na odcinku od wieży do pokładu górnego, a poniżej jej grubość spadała do 51 mm. Łączna masa opancerzenia jednostki wynosiła 1852 tony, co stanowiło około 30% całkowitej masy jednostki.
Wyposażenie.
Jako środki ratownicze i komunikacyjne okręt miał na wyposażeniu dwa kutry i łódź motorową (wszystkie o długości 9,2 metra), zawieszone na żurawikach w rufowej części pokładu górnego, a także umieszczony na pokładzie dziobowym bączek o długości 4,9 metra i cztery tratwy ratunkowe Carley. Okręt był przystosowany do przenoszenia wodnosamolotu pokładowego do korygowania ognia artyleryjskiego, przechowywanego w stanie złożonym w znajdujących się za kominem dwóch pojemnikach o wymiarach 9,46 × 3,66 × 3,97 metra, opuszczanego i podnoszonego z wody przez dwa żurawiki.
Służba.
I wojna światowa.
Okręt został przyjęty do służby w Royal Navy 29 maja 1915 roku, pod nazwą HMS „Admiral Farragut”. Dwa dni później monitor powrócił do pierwotnego oznaczenia HMS M1. Aby zwiększyć prędkość monitora na początku czerwca w suchym doku w Avonmouth dokonano wymiany śrub na czterołopatowe o średnicy zmniejszonej do 2,21 metra i skoku 2,28 metra, dzięki czemu 6 czerwca nieopodal Milford Haven okręt osiągnął na próbach prędkość 7,04 węzła (zmniejszyły się też wibracje kadłuba).
Kampania dardanelska.
7 czerwca Pierwszy Lord Admiralicji Arthur Balfour podjął decyzję o wysłaniu 15 monitorów, w tym wszystkich czterech typu "Abercrombie" na Morze Śródziemne, w celu wsparcia kampanii dardanelskiej. Po dokonaniu w kwietniu 1915 roku lądowania na Półwyspie Gallipoli, walczące na lądzie oddziały wymagały artyleryjskiego wsparcia ze strony okrętów, jednak po utracie jednego francuskiego („Bouvet”) i trzech brytyjskich pancerników („Irresistible”, „Ocean” i „Goliath”) postanowiono skierować do walki mniej wartościowe jednostki.
19 czerwca okręt otrzymał ostateczną nazwę HMS „Abercrombie”. 24 czerwca, po przeprowadzonym w stoczni w Pembroke remoncie i załadowaniu dodatkowych 170 ton węgla do tymczasowych bunkrów, monitor wyszedł w liczący około 3000 Mm rejs w rejon cieśnin tureckich, w towarzystwie krążownika HMS „Theseus”, który w celu zwiększenia tempa płynięcia kilkakrotnie brał na hol monitor. Rozwijając maksymalnie prędkość 9 węzłów i zatrzymując się po drodze w Gibraltarze i na Malcie, 12 lipca oba okręty dotarły do głównej bazy alianckiej floty na Morzu Egejskim – Mudros. „Abercrombie” przeszedł następnie na kotwicowisko Kefalo na wyspie Imbros, położonego w odległości 10 Mm Przylądka Helles, poza zasięgiem osmańskiej artylerii nadbrzeżnej. Okręt został jednostką flagową dowódcy sił wsparcia, kontradmirała Nicholsona i natychmiast wszedł do akcji, wystrzeliwując w ciągu 50 minut 12 pocisków kalibru 356 mm w kierunku składów amunicji na azjatyckim wybrzeżu Dardaneli, nad zatoką Eren Keui, nie osiągając trafień (sam natomiast otrzymał trafienie pociskiem kalibru 150 mm, który wpadł do położonej na rufie kabiny dowódcy, nie eksplodując).
W dniach 6–7 sierpnia okręt został przydzielony do zespołu okrętów wspierających desant w zatoce Suvla, w skład którego wchodziły m.in. siostrzane monitory „Havelock” i „Raglan”. Zadaniem „Abercrombie” i „Raglana” był ostrzał wsi Krythia i wzgórza Achi Baba, gdzie przebywały spore siły wojsk osmańskich; „Abercrombie” uzyskał jedno bezpośrednie trafienie w fort. Podczas walk w zatoce Suvla trzy monitory wystrzeliły łącznie 138 pocisków odłamkowo-burzących kalibru 356 mm, a ich ostrzał był korygowany przez wodnosamoloty pokładowe i operujące z lądu samoloty Royal Naval Air Service. W tym celu we wrześniu na pokładzie HMS „Abercrombie” zaokrętowano wodnosamolot Sopwith Schneider. Duże zużycie importowanej amunicji zmusiło jednak dowództwo do ograniczenia częstotliwości prowadzenia ostrzału przez jednostki typu "Abercrombie" do 10 pocisków na tydzień. 8 września okręt został kilkakrotnie trafiony pociskami kalibru 75 mm, które wyrządziły szkody w omasztowaniu i zniszczyły windę pokładową. W tym miesiącu wszystkie monitory typu "Abercrombie" weszły w skład I dywizjonu Eskadry Specjalnej.
W październiku i następnych miesiącach 1915 roku okręt wspierał ogniem swojej artylerii cele położone w okolicy Przylądka Helles. W tym czasie nastąpiła zmiana dowódcy HMS „Abercrombie” – komandor H.M. Doughty objął komendę nad pancernikiem „Agincourt”, a jego następcą został komandor A.U. Moore. W grudniu 1915 roku alianci podjęli decyzję o wycofaniu wojsk z Gallipoli, a monitory I dywizjonu miały stanowić osłonę operacji ewakuacji znajdujących się na plażach 130 000 żołnierzy. Najpierw „Abercrombie” i „Havelock” odpierały kontrataki wojsk osmańskich podczas ewakuacji sił alianckich z tzw. zatoki Anzac i zatoki Suvla, zakończonej w nocy z 19 na 20 grudnia bez strat ludzkich, a od 20 grudnia ubezpieczały operację ewakuacyjną ponad 37 000 żołnierzy zgromadzonych na Przylądku Helles, która zakończyła się z 8 na 9 stycznia 1916 roku.
Dalsza służba na Morzu Śródziemnym.
Po ewakuacji wojsk alianckich z Dardaneli „Abercrombie” i „Raglan” pozostały na Morzu Śródziemnym i zostały włączone do Eskadry Egejskiej, która miała za zadanie dozorowanie wyjścia z cieśnin tureckich, zabezpieczenie zajętych wysp greckich u wybrzeży Azji Mniejszej oraz wsparcie artyleryjskie wojsk na froncie salonickim. Bazujący na Imbros okręt brał udział w ostrzale oddziałów osmańskich na półwyspie Gallipoli, a następnie uczestniczył w patrolach na wodach Morza Egejskiego, ukierunkowanych na powstrzymanie ewentualnych prób przedarcia się krążownika liniowego „Yavuz Sultan Selim”, operując z Kefalo. Jednostka często stanowiła cel nalotów: podczas jednego z nich „Abercrombie” został ostrzelany z karabinów maszynowych i uniknął trafienia dwóch bomb, a pocisk z jego działa przeciwlotniczego kalibru 76 mm przypadkowo trafił w znajdujące się na pokładzie pojemniki z parafiną i benzyną, powodując pożar. W maju 1916 roku monitor udał się na Maltę na remont stoczniowy, a w lecie powrócił na Imbros. 5 października „Abercrombie” wraz z HMS M32 ostrzelał węzeł kolejowy Bedoma Junction na linii łączącej Konstantynopol z Salonikami, trafiając cel bezpośrednio pięcioma z 17 wystrzelonych pocisków z odległości 16,5 km (18 000 jardów). W ciągu 15 miesięcy służby okręt wystrzelił 500 pocisków z dział głównego kalibru.
Do końca 1916 roku monitor brał udział w operacjach na północy Morza Egejskiego, by na początku 1917 roku powrócić do Kefalo. Stamtąd operując uczestniczył w patrolach na wodach u wyjścia z cieśnin tureckich. W kwietniu „Abercrombie” przeszedł pod Stavros nieopodal Salonik, w celu wsparcia walczących tam oddziałów alianckich. W maju okręt znów udał się na Maltę, gdzie podczas remontu stoczniowego na pokładzie rufowym zamontowano pojedyncze działo kalibru 152 mm. Następnie powrócił pod Stavros, gdzie przebywał do końca września, a w kolejnych miesiącach aż do stycznia 1918 roku operował w pobliżu wysp Samos, Imbros, Mitylene i Chios. Po utracie siostrzanej jednostki „Raglan”, „Abercrombie” został jedynym silnie uzbrojonym monitorem na Morzu Egejskim. Przez większość 1918 roku operował ze Stavros, udając się do bazy na Mudros w celu uzupełnienia zapasów i zapewnienia wypoczynku załodze. W maju na Malcie na okręcie dokonano wymiany zużytych luf dział artylerii głównej na nowe, produkcji brytyjskiej. W sierpniu monitor stał się obiektem nieudanego ataku torpedowego ze strony wrogiego okrętu podwodnego, w wyniku którego został uszkodzony krążownik HMS „Endymion”. 29 października, po zawarciu przez Bułgarię zawieszenia broni, jednostka powróciła na Mudros. 11 listopada, w dniu zakończenia działań wojennych na froncie zachodnim, HMS „Abercrombie” wraz z innymi okrętami brytyjskimi wszedł do Dardaneli i zakotwiczył na wysokości Çanakkale.
Podczas działań wojennych śmierć poniósł tylko jeden członek załogi monitora – artylerzysta Thomas P.L. Card, który zginął 2 sierpnia 1917 roku na pokładzie okrętu łącznikowego HMS „Ermine”, który zatonął na Morzu Egejskim po wejściu na minę postawioną przez SM UC-23.
Po I wojnie światowej.
W lutym 1919 roku okręt wyruszył z Çanakkale w rejs powrotny na Wyspy Brytyjskie, docierając po pięciokrotnym uzupełnianiu paliwa 19 kwietnia do Devonport. Po wyładowaniu amunicji monitor przeszedł do Immingham, gdzie 9 maja 1919 roku został wycofany ze służby. W czerwcu 1920 roku jednostkę przeholowano do Portsmouth i rozbrojono, demontując wieżę artylerii głównej i artylerię pomocniczą. Monitor został wystawiony przez Royal Navy na sprzedaż w celu złomowania wraz ze 112 innymi przestarzałymi okrętami i został nabyty przez firmę T.W. Ward z Sheffield za cenę około 11 000 £, jednak marynarka zamiast „Abercrombie” przekazała T.W. Ward inny okręt, a jednostkę pozostawiono w Portsmouth aż do 1927 roku. Wtedy monitor został po raz drugi sprzedany firmie T.W. Ward i 29 lipca trafił do stoczni złomowej w Inverkeithing, gdzie został rozebrany do końca 1927 roku.

</doc>
<doc id="5167684" url="https://pl.wikipedia.org/wiki?curid=5167684" title="Kamienite">
Kamienite

Kamienite – to nazwa osady znajdującej się w gminie Koszarzyska (ok. 840 m n.p.m.). Leży na grzbiecie Kozubowa, która obniża się w przełęcz Kamienite łączącą od wschodu na zachód Kozubową ze Sławiczem, a w linii północ-południe Koszarzyska z Łomną.
Historia.
Łąki na Kamienitem są pozostałością dawnej wołoskiej gospodarki szałaśniczej. Dzięki Janowi Lisztwanowi z Kamienitego zachowała się kopia dokumentu wydanego w 1847 roku na zamku cieszyńskim, który potwierdza istnienie tutejszej gospodarki szałaśniczej. Pierwszym budynkiem na kamienitem była pasterska koliba. Po jej przebudowie powstał pierwszy trwale zamieszkały dom, który stał w południowej części Kamienitego (na „Niżnym Placu”). Był to dom pasterza, który postanowił osiedlić się tam na stałe i prowadzić własne gospodarstwo.
Ostatnim bacą na Kamienitem była kobieta – panna Lisztwanowa z Milikowa. Po ślubie wraz z mężem i dziećmi zamieszkała w przysiółku, a z dawnej stodoły powstał drugi dom, tym razem w górnej części Kamienitego (na „Wyższym placu”). Po zlikwidowaniu szałasu na Kamienitem zaczęli pojawiać się nowi osadnicy. Z czasem na „Wysznim” Kamienitem powstało osiem gospodarstw, a na „Niższym” cztery. Bydło wszystkich mieszkańców pasło się wspólnie w miejscu zwanym „Za Wrchym”. W osadzie było niezbyt wydajne źródło, a zatem mieszkańcy musieli bardzo oszczędzać wodę. Dowożono ją także z Koszarzysk. Mieszkańcy Kamienitego, odcięci od świata, obrabiali swe poletka, z których wywożono niezmiennie, po całe generacje, góry kamienia. Stąd, jak łatwo wywnioskować, wzięła się nazwa Kamienite.
Po I wojnie światowej życie w osadzie zaczęło się zmieniać. Część mieszkańców rozpoczęła pracę w zakładach przemysłowych a schroniska na Hadaszczoku (Sławicz) i Kozubowej również dawały możliwość skromnego zarobkowania.
Jeszcze w 1957 roku na Kamienitem mieszkało 16 rodzin. W połowie lat 60. XX wieku dochodziło jednak do szybkiej przeprowadzki w dolinę oraz do sprzedaży domów potencjalnym letnikom. Po dziesięciu latach na stałe mieszkała w przysiółku już tylko jedna rodzina, która na początku lat 80. również przeprowadziła się do doliny.
Szkoły.
Miejscowe dzieci początkowo uczęszczały do szkoły w Łomnej Górnej. Leżała ona jednak dosyć daleko, dlatego mieszkańcy dążyli do otwarcia szkoły na Kamienitem. W południowej części osady została otwarta najpierw czeska szkoła – lekcje prowadzone były w domu rodziny Hawlíčków.
Natomiast rodziny polskie postanowiły wybudować własną szkołę, na najwyższym miejscu w osadzie. Parcelę pod budowę ofiarował Jan Lisztwan, a budowę szkoły finansowali górale z własnych środków. Szkoła została otwarta w 1934 roku. Oprócz jednej klasy w budynku było również mieszkanie dla nauczyciela. Pierwszym dyrektorem szkoły został Alojzy Maroszczyk, który na Kamienite przeprowadził się wraz z rodziną. Podczas II wojny światowej obie szkoły były nieczynne. W 1954 roku, po koniecznych przeróbkach, polska szkoła została ponownie otwarta. Czeska nie wznowiła już działalności. W 1969 roku do polskiej szkoły uczęszczało tylko ośmioro dzieci z dwu rodzin. W latach 1970–1973 nauczycielem był Władysław Młynek, pisarz oraz osoba aktywnie wspierająca działalność kulturalną polskiej mniejszości narodowej. Był on także ostatnim nauczycielem na Kamienitem. O miejscu, które tak bardzo utkwiło mu w sercu, napisał wiele wspomnień. W 1973 roku polska szkoła została definitywnie zamknięta, a opustoszały budynek został przebudowany na schronisko turystyczne.
Dawne schronisko turystyczne.
Na grzbiecie górskim nad przysiółkiem stało kiedyś schronisko turystyczne, niestety brak o nim szczegółowych informacji. Z opowiadań dawnych mieszkańców wynika, że schronisko nazywano Baranka. Istnieje jednak odcisk pieczątki i zdjęcie, które potwierdzają, że schroniskiem zarządzał Klub Czeskich Turystów, prawdopodobnie oddział we Frysztacie. Natomiast koncesję na prowadzenie schroniska posiadał pan Beránek. Później budynek został sprzedany rodzinie Bojków z Kamienitego, którzy mieszkali tu do roku 1961 roku. Około roku 1963 dawne schronisko spłonęło.
Schronisko górskie Kamienite.
Po otwarciu nowego schroniska turystycznego w budynku dawnej polskiej szkoły na Kamienitym znacząco wzrósł ruch turystyczny. Schronisko oferuje usługi gastronomiczne i dysponuje bazą noclegową – w trzech pokojach może zostać zakwaterowanych 19 osób. Do dyspozycji jest także kominek stojący na zewnątrz.

</doc>
<doc id="5167685" url="https://pl.wikipedia.org/wiki?curid=5167685" title="Maciej Sołtyk (1718–1802)">
Maciej Sołtyk (1718–1802)



</doc>
<doc id="5167692" url="https://pl.wikipedia.org/wiki?curid=5167692" title="Artakowo">
Artakowo

Artakowo () – osiedle przy stacji kolejowej w zachodniej Rosji, w sielsowiecie sielekcyonnym rejonu lgowskiego w obwodzie kurskim.
Geografia.
Miejscowość położona jest 2 km od centrum administracyjnego sielsowietu (Sielekcyonnyj), 5 km na południowy zachód od centrum administracyjnego rejonu (Lgow), 70 km na południowy zachód od Kurska, przy drodze regionalnego znaczenia 38K-017 (Kursk – Lgow – Rylsk – granica z Ukrainą) jako część trasy europejskiej E38, w sąsiedztwie stacji kolejowej „Artakowo”.
W osiedlu znajduje się 6 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. osiedle zamieszkiwało 21 osób.

</doc>
<doc id="5167694" url="https://pl.wikipedia.org/wiki?curid=5167694" title="Maria Trzeciak">
Maria Trzeciak

Maria Trzeciak (ur. 23 grudnia 1901 w Rudoszanach, zm. w 1969) – działaczka niepodległościowa, członkini Polskiej Organizacji Wojskowej, biuralistka, rolniczka.
Życiorys.
Urodziła się 23 grudnia 1901 w majątku Rudoszany, w ówczesnym powiecie święciańskim guberni wileńskiej, w rodzinie Stanisława i Heleny ze Śmigielskich. Była siostrą Józefa (1874–1935), Stanisława ps. „Granat” (1891–1974), Jana ps. „Wilk” (ur. 1893), inżyniera i Tadeusza ps. „Topaz” (ur. 1896).
W czasie I wojny światowej należała do Polskiej Organizacji Wojskowej. W 1922 była instruktorką oświatową w Oddziale II w Wilnie. W latach 30. XX wieku mieszkała w Wilnie przy ul. Portowej 4 m. 1. Zmarła w 1969.

</doc>
<doc id="5167698" url="https://pl.wikipedia.org/wiki?curid=5167698" title="Warsaw Cup 2021">
Warsaw Cup 2021

Warsaw Cup 2021 – ósme zawody łyżwiarstwa figurowego z cyklu Challenger Series 2021/2022. Zawody rozgrywano od 17 do 21 listopada 2021 roku w hali Torwar II w Warszawie.
W konkurencji solistów zwyciężył Japończyk Sōta Yamamoto, zaś w konkurencji solistek Rosjanka Majia Chromych. W parach sportowych triumfowali Rosjanie Jewgienija Tarasowa i Władimir Morozow, zaś w parach tanecznych ich rodacy Diana Davis i Gleb Smołkin.

</doc>
<doc id="5167700" url="https://pl.wikipedia.org/wiki?curid=5167700" title="Międzynarodowy Konkurs Młodych Pianistów Arthur Rubinstein in memoriam">
Międzynarodowy Konkurs Młodych Pianistów Arthur Rubinstein in memoriam



</doc>
<doc id="5167702" url="https://pl.wikipedia.org/wiki?curid=5167702" title="Dunoon (ujednoznacznienie)">
Dunoon (ujednoznacznienie)



</doc>
<doc id="5167703" url="https://pl.wikipedia.org/wiki?curid=5167703" title="Nareszcie sam w domu">
Nareszcie sam w domu

Nareszcie sam w domu (oryg. ) – kanadyjsko-amerykański film familijny w reżyserii Dana Mazera ze scenariuszem Mikeya Daya i Streetera Seidella. Jest to szósta część serii "Sam w domu". W głównych rolach wystąpili: Archie Yates, Ellie Kemper, Rob Delaney, Pete Holmes. Film zadebiutował 12 listopada 2021 roku na platformie Disney+.
Fabuła.
Max Mercer to 10-letni chłopiec, który przez pomyłkę zostaje sam w domu na Święta Bożego Narodzenia, podczas kiedy jego rodzina wylatuje do Tokio. Okazuje się, że pewne małżeństwo, które popadło w problemy finansowe i chce odzyskać swoją cenną rodzinną pamiątkę, która rzekomo znajduje się w domu Maxa, planuje napad na dom, w którym mieszka Max. Chłopiec musi stawić czoła włamywaczom i bronić swojego domostwa.
Produkcja.
W sierpniu 2019 roku wytwórnia 20th Century Fox została przejęta przez The Walt Disney Company. Dyrektor generalny Robert Iger ogłosił, że powstaje nowy film z serii "Sam w domu". Zostanie on opublikowany w serwisie strumieniowym Disney+. Scenariusz napisali Mikey Day i Streeter Seidell, producentami filmu zostali Hutch Parker i Dan Wilson. Zdjęcia rozpoczęły się w 
marcu 2020 roku w Montrealu jednak z powodu pandemii COVID-19 zostały przełożone. W listopadzie 2020 roku Disney ogłosił, że produkcje wszystkich jego filmów, które zostały przełożone z powodu pandemii, zostały wznowione.
12 sierpnia 2021 roku Disney+ poinformował, że premiera filmu odbędzie się 12 listopada 2021 roku. 12 października 2021 roku na oficjalnym kanale 20th Century Studios na YouTube został zaprezentowany zwiastun filmu. 10 listopada 2021 roku w serwisie Disney+ pojawił się zwiastun z polskim dubbingiem oraz polskim tytułem.

</doc>
<doc id="5167722" url="https://pl.wikipedia.org/wiki?curid=5167722" title="Karwińskie Morze">
Karwińskie Morze

Karwińskie Morze, Darkowskie Morze (cz. "Karvinské Moře") – zbiornik wodny w Czechach na terenie miejscowości Karwina, w dzielnicy Darków. Ma 32 ha, głębokość dochodzi do 25 m. Zbiornik nazywany jest przez miejscowych Morzem Karwińskim albo Darkowskim, powstał w zapadlisku kopalnianym, na miejscu, gdzie kiedyś znajdowały się łąki i domy. Okolica należy do lokalnych atrakcji w sezonie letnim.
Turystyka.
Rada kraju Morawsko-śląskiego oraz rada miasta Karwina dofinansowała teren kwotą ok. 10 mln koron. Dzięki temu utworzono np. sztuczne plaże, ścieżki rowerowe, mola, zaplecza z drewnianymi ławeczkami i przebieralnie. Jest też boisko, trasy rowerowe itp. Z kąpielisk i atrakcji korzystają goście z Polski i Czech.
Rybołówstwo.
Częstym powodem odwiedzin sztucznego jeziora, jest rybołówstwo. Wędkarze łowią m.in. karpie, węgorze. Miasto chce wybudować zaplecze również dla rybaków, licząc na ich liczniejsze odwiedziny.
Plany na przyszłość.
Planuje się rozszerzenie plaży, zbudowanie placu zabaw, organizacja wynajmu łódek itp. Oba rządy chcą wspierać ten projekt i dążą do utworzenia jak najlepszych warunków dla turystów. Rekultywacja Morza Darkowskiego dotyczy obszaru o powierzchni ponad 140 hektarów. Na terenie Republiki Czeskiej można porównać go tylko do rekultywacji po wydobyciu węgla brunatnego w północnych Czechach. Całkowity koszt realizacji wynosił ok. 630 milionów koron.

</doc>
<doc id="5167723" url="https://pl.wikipedia.org/wiki?curid=5167723" title="Brat Juan Fernández de Rojas">
Brat Juan Fernández de Rojas

Brat Juan Fernández de Rojas (hiszp. "Fray Juan Fernández de Rojas") – obraz olejny hiszpańskiego malarza Francisca Goi (1746–1828), znajduje się w kolekcji Królewskiej Akademii Historii w Madrycie.
Okoliczności powstania.
 (1750–1817/19) był intelektualistą oddanym filozofii i teologii, krytykiem literackim i poetą. Miał głębokie, krytyczne poczucie swojego czasu, które manifestował z humorem i znakomitą ironią. Złożył śluby zakonne u augustianów z klasztoru San Felipe el Real w Madrycie. Należał do grupy wybitnych poetów, zwanej Szkołą z Salamanki, skupionej wokół brata Diega Tadea Gonzáleza. Był profesorem teologii, filozofii i łaciny w Toledo. Jako obrońca nowoczesnej teologii był atakowany przez najbardziej konserwatywną część Kościoła. Zasłynął przemówieniami i twórczością literacką, zwłaszcza utworami satyrycznymi. Spędził kilka lat w Rzymie, a w 1800 wrócił do Madrytu. Został wyznaczony do kontynuacji prac nad monumentalnym dziełem historyczno-religijnym ojca Enrique Flóreza pt. "Sagrada España". Kruche zdrowie ojca Juana, jego niewielka skłonność do badań historycznych oraz grabież biblioteki Flóreza, do której doszło w czasie wojny niepodległościowej, sprawiły, że prace pod jego kierownictwem nie posuwały się do przodu i w 1816 został w tej funkcji zastąpiony. Zmarł w Madrycie między 1817 a 1819.
Ani okoliczności zamówienia tego portretu, ani dokładna data powstania nie są znane. Na podstawie wieku portretowanego, pozornie nie dość zaawansowanego, obraz jest datowany szeroko na lata 1795–1815. W 1800, kiedy portretowany przyjechał do Madrytu, aby zająć się prestiżową pracą nad "Sagrada España", miał 49 lat. Jednak oszczędny w kolorach i środkach styl oraz technika malarska Goi sugerują późniejszy okres, lata 1815–1816, a nawet 1819, niedługo przed śmiercią duchownego. Zachowało się świadectwo siostrzenicy portretowanego, Carmen Arteagi Fernández de Reboto, która mówiła o bliskiej więzi łączącej jej wuja i malarza. Ich przyjaźń zacieśniła się w czasie licznych konsultacji artystycznych, których (według Carmen Arteagi) zasięgał Goya, mający świadomość ogromnej wiedzy brata Juana na temat sztuki. Satyra, uprawiana przez duchownego w literaturze, a przez malarza w sztuce, łączyła ich w sposobie myślenia. Obaj krytykowali m.in. modę doprowadzoną do granic śmieszności czy wyznaczanie norm w teatrze ograniczających wolność artysty. W rzeczywistości wiele motywów z "Kaprysów" Goi wydaje się ilustracjami do komentarzy brata Juana. Szacunek, jakim artysta darzył duchownego, skłonił go do wykonania tego portretu.
W swoim testamencie brat Juan prosił o przekazanie swojego portretu Królewskiej Akademii Historii, aby znajdował się razem z podobiznami innych kontynuatorów dzieła "Sagrada España" Flóreza. Być może ostatecznie zamówił portret, kiedy otrzymał nominację w 1800, lub kiedy ją utracił w 1816, chcąc jednak zapisać się w historii jako uczony związany z tym projektem, mimo że jego wkład był nieznaczny.
W Muzeum Brytyjskim znajduje się rysunek Goi przedstawiający szkic do "Portretu księcia Wellingtona", a na jego odwrocie widnieje rysunek głowy umierającego mężczyzny, podpisany jako konanie augustianina Juana Fernándeza. Możliwe, że Goya towarzyszył bratu Juanowi w jego ostatnich chwilach, chociaż Mayer uważa, że rysunek może być autorstwa Rosario Weiss.
Opis obrazu.
W tym portrecie Goya skupił całą swoją uwagę na fizjonomii duchownego, nie przywiązując wagi do stroju czy tła. Czarny strój wydaje się bezkształtny, zielonkawo-szare tło jest neutralne. Ma na sobie sutannę z pellegriną oraz piuskę na głowie, spod której widoczne są lekko przerzedzone i posiwiałe włosy. Zwiotczała skóra na twarzy i szyi sugeruje dojrzały wiek, według Manueli Meny ok. 65 lat. Z czarnym strojem kontrastuje różowawa karnacja twarzy i biały kołnierz. Intensywne i przenikliwe spojrzenie odzwierciedla mądrość.
W przeciwieństwie do innych portretów intelektualistów z kręgu Goi (np. "Juan Meléndez Valdés"), malarz nie zdradza widzowi kim był jego model i czym się zajmował. Przedstawia duchownego bez zbędnych konwencji i atrybutów, brak także inskrypcji. Ekspresja i charakter postaci są najważniejsze. Malarz wydłuża tors tworząc trójkątną kompozycję, a tak powstałe linie zbiegają się na twarzy. W harmonijny sposób upraszcza kolory i kontrasty między jasnością twarzy a ciemnością sutanny, które ponownie podkreślają twarz zakonnika. Łączy szczegółową technikę starannie oddającą rysy twarzy, z abstrakcyjnym studium czerni sutanny.
Proweniencja.
Obraz należał do portretowanego, po którym odziedziczyła go jego siostrzenica Carmen Arteaga Fernández de Reboto. Następnie przeszedł na własność jej brata, Santiaga Manuela de Arteagi, który przekazał go w swoim testamencie, i według woli samego duchownego, do Królewskiej Akademii Historii w 1857 roku.

</doc>
<doc id="5167724" url="https://pl.wikipedia.org/wiki?curid=5167724" title="Stadion łyżwiarski w Mińsku">
Stadion łyżwiarski w Mińsku

Stadion łyżwiarski (, ) – kryty tor łyżwiarski w Mińsku, stolicy Białorusi. Został otwarty 30 stycznia 2010 roku. Może pomieścić 3000 widzów. Obiekt połączony jest bezpośrednio z krytym torem kolarskim, a poprzez podziemne przejście także z halą widowiskowo-sportową Mińsk-Arena.
Tor został otwarty 30 stycznia 2010 roku, w tym samym dniu, w którym dokonano oficjalnego otwarcia Mińsk-Areny. Obiekt jest częścią kompleksu Mińsk-Areny, połączony jest on bezpośrednio z krytym torem kolarskim (został on oddany do użytku nieco wcześniej, pod koniec 2008 roku), a także, poprzez podziemne przejście, z samą Mińsk-Areną. Obiekt powstał jako pierwszy kryty tor łyżwiarski na Białorusi. Długość toru wynosi 400 m, a trybuny areny mogą pomieścić 3000 widzów. Wewnątrz toru znajdują się dodatkowe lodowiska, dzięki czemu hala przystosowana jest również do uprawiania curlingu, łyżwiarstwa figurowego czy hokeja na lodzie. W budynku znajdują się także, unikalne w skali kraju, pomieszczenia wyposażone w urządzenia do wytwarzania niskiego ciśnienia atmosferycznego oraz deficytu tlenowego, dzięki czemu można w nich trenować w warunkach zbliżonych do klimatu wysokogórskiego. Na torze rozegrano m.in. mistrzostwa Europy w łyżwiarstwie szybkim w wieloboju w 2016 roku, a także finał Pucharu Świata w łyżwiarstwie szybkim sezonu 2017/2018.

</doc>
<doc id="5167725" url="https://pl.wikipedia.org/wiki?curid=5167725" title="Stary dworzec kolejowy Karwina-miasto">
Stary dworzec kolejowy Karwina-miasto



</doc>
<doc id="5167726" url="https://pl.wikipedia.org/wiki?curid=5167726" title="Koczanowka">
Koczanowka

Koczanowka () – wieś (ros. деревня, trb. dieriewnia) w zachodniej Rosji, w sielsowiecie sielekcyonnym rejonu lgowskiego w obwodzie kurskim.
Geografia.
Miejscowość położona jest nad ruczajem Bułgakowskij (lewy dopływ Apoki w dorzeczu Sejmu), 2,5 km od centrum administracyjnego sielsowietu (Sielekcyonnyj), 7 km na południowy zachód od centrum administracyjnego rejonu (Lgow), 71 km na południowy zachód od Kurska, 3 km od drogi regionalnego znaczenia 38K-017 (Kursk – Lgow – Rylsk – granica z Ukrainą) – część trasy europejskiej E38.
We wsi znajduje się 87 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 79 osób.

</doc>
<doc id="5167727" url="https://pl.wikipedia.org/wiki?curid=5167727" title="Superpuchar Czech w piłce siatkowej mężczyzn (2021)">
Superpuchar Czech w piłce siatkowej mężczyzn (2021)

Superpuchar Czech w piłce siatkowej mężczyzn 2021 – pierwsza edycja rozgrywek o Superpuchar Czech zorganizowana przez Czeski Związek Piłki Siatkowej ("Český volejbalový svaz", ČVS). Mecz rozegrany został 20 września 2021 roku w hali sportowej Dukla ("sportovní hala Dukla") w Libercu. Wzięły w nim udział dwa kluby: mistrz Czech w sezonie 2020/2021 – oraz zdobywca Pucharu Czech w tym sezonie – .
Pierwszym zdobywcą Superpucharu Czech został .

</doc>
<doc id="5167729" url="https://pl.wikipedia.org/wiki?curid=5167729" title="Mikroserwisy">
Mikroserwisy

Mikroserwisy, architektura mikroserwisów – styl tworzenia architektury aplikacji komputerowych implementujący wzorzec architektury zorientowanej na usługi, który aranżuje aplikację jako zbiór luźno połączonych ze sobą niewielkich serwisów komunikujących się poprzez lekkie protokoły komunikacyjne. Celem jest zapewnienie niezależności poszczególnych komponentów, które mogą być rozwijane niezależnie od pozostałych elementów składowych systemu oraz wyraźny podział komponentów tak, by realizowały jedną, konkretną logikę biznesową lub programową.
Historia.
Dokładna data powstania koncepcji mikroserwisów nie jest znana. Jednym z jej prekursorów był wiceprezes ThoughtWorks Fred George, który w 2004 roku rozpoczął prace nad prototypową architekturą bazującą na zasadach sformułowanych przez Jeffa Baya. 
Silny wpływ na tworzenie nowej architektury miały prace Petera Rodgersa, które rozpoczęły się w 1999 roku w ramach projektu „Dexter” prowadzonego w laboratoriach firmy Hewlett-Packard. Celem było utwardzenie kodu i opracowanie rozwiązań, które uodporniłyby duże systemy informatyczne na negatywne efekty zachodzących w nich zmian. Na początku 2005 podczas konferencji Web Services Edge Rodgers wprowadził termin „mikro-web-serwis”, sugerując, że poszczególne komponenty oprogramowania są jak mikrousługi sieciowe. 
W 2007 roku Juval Löwy w swojej książce i wypowiedziach wezwał do tworzenia systemów, w których każda klasa byłaby serwisem. Ponieważ wymagało to technologii wspierającej tworzenie tak granularnych serwisów, rozszerzył on framework Windows Communication Foundation w taki sposób, by wspierał on traktowanie klas jak serwisów przy zachowaniu standardowego modelu obiektowego. 
Podczas warsztatów dla architektów oprogramowania prowadzonych w pobliżu Wenecji w maju 2011 roku użyto terminu „mikroserwis” do opisu tego stylu architektonicznego, a rok później określenie to zostało przyjęte jako najbardziej trafne. James Lewis przedstawił część tych pomysłów jako studium przypadku podczas konferencji 33rd Degree w Krakowie w marcu 2012 roku.
Charakterystyka.
Mikroserwisem nazywamy część większej aplikacji – komponent, proces lub usługę – dostarczający określoną funkcję w sposób całkowicie niezależny od pozostałych składowych systemu, dzięki czemu może być on rozwijany, wdrażany i utrzymywany w sposób autonomiczny. Wbrew swojej nazwie taki byt nie musi być niewielkim elementem, gdyż jego zadanie jest ściśle powiązane z realizowaną funkcją biznesową, która jest dostarczana do pozostałych składowych systemu. Komunikacja pomiędzy poszczególnymi mikroserwisami odbywa się poprzez neutralne z punktu widzenia technologii protokoły, takie jak przykładowo HTTP. Pod względem strategii wpisują się one w wywodzący się z filozofii Unixa termin „rób jedną rzecz i rób ją dobrze”. 
Do zalet wynikających z architektury mikroserwisów zalicza się:
Krytyka.
Architektura mikroserwisów niesie ze sobą poważne konsekwencje względem procesu tworzenia i utrzymania oprogramowania. Duża liczba rozproszonych mikroserwisów komplikuje projekt i wymusza wprowadzenie systemu komunikacji zarówno pomiędzy poszczególnymi procesami, jak i pod względem obsługi wyjątków. Ponadto tworzenie znacznej liczby małych elementów jest czasochłonne, wymagając dodatkowo zarządzania infrastrukturą, na której będą one działać i się skalować. Testowanie takiego systemu wymaga złożonego podejścia i jest często mocno utrudnione ze względu na mnogość powiązanych usług. 
W porównaniu do systemów monolitycznych koszt komunikacji między kolejnymi serwisami jest znacznie wyższy od analogicznych wywołań w trakcie procesu ze względu na opóźnienia sieci i konieczność właściwego przetworzenia odpowiedzi.

</doc>
<doc id="5167731" url="https://pl.wikipedia.org/wiki?curid=5167731" title="Magdalena Filgerowicz">
Magdalena Filgerowicz



</doc>
<doc id="5167732" url="https://pl.wikipedia.org/wiki?curid=5167732" title="Acanthocarpus">
Acanthocarpus

Acanthocarpus – rodzaj roślin z rodziny szparagowatych. Obejmuje siedem gatunków występujących endemicznie w zachodniej Australii. Rośliny te zasiedlają formacje stepowe z "Triodia" na glebach piaszczystych, piaszczysto-gliniastych i wapiennych, niskie wrzosowiska, formacje zaroślowe na nadbrzeżnych wydmach, na glebach piaskowcowych lub piaszczystych, a także brzegi cieków wodnych, rosną w zaroślach i lasach, na glebach piaszczystych lub piaszczysto-gliniastych.
Nazwa naukowa rodzaju pochodzi od greckich słów άκανθα ("akantha" – cierń, kolec) i καρπός ("karpos" – owoc.
Morfologia i biologia.
Wieloletnie, kłączowe rośliny zielne o wysokości do 1 metra, tworzące kępy. Liście naprzemianległe, siedzące, równowąskie, tworzące u nasady pochwy liściowe zachodzące na siebie i okalające łodygę. Oś główna łodygi prosta, u starszych roślin z krótkimi, bocznymi odgałęzieniami lub rozwidlona. Kwiaty obupłciowe, małe, zebrane w zredukowaną wierzchotkę, wsparte przysadkami (u "Acanthocarpus verticillatus" w grono z 1–3 okółkami kwiatów). Kwiatostany wyrastające na końcach bocznych odgałęzień łodygi lub kątowo w jej górnym odcinku. Listki okwiatu krótko zrośnięte, niemal równej wielkości, trwałe, różowe lub białe z brązowymi lub fioletowymi żyłkami. Nitki pręcików osadzone na listkach okwiatu; pylniki podługowate, osadzone grzbietowo, skierowane do wewnątrz, pękające przez podłużne szczeliny. Zalążnia mała, jajowata, trójkomorowa z pojedynczym zalążkiem w każdej komorze. Szyjka słupka nitkowata, długości pręcików, zakończona drobnym, prostym znamieniem. Owocami są trójwrębne, kulistawe torebki, pokryte szorstkimi wyrostkami, brodawkowate, rzadko nagie, zawierające od 1 do 3 kulistawych do elipsoidalnych, złotobrązowych nasion.
Liczba chromosomów 2n wynosi 16 lub 32.

</doc>
<doc id="5167734" url="https://pl.wikipedia.org/wiki?curid=5167734" title="Emilio Gallegos">
Emilio Gallegos

Emilio Gallegos Sánchez (ur. 20 marca 1954 w Celayi) – meksykański piłkarz występujący na pozycji lewego obrońcy, trener piłkarski.
Kariera klubowa.
Gallegos urodził się w Celayi w stanie Guanajuato, jednak jako małe dziecko przeprowadził się z rodziną do stołecznego miasta Meksyk. Wychowywał się w dzielnicy Xochimilco w ubogich warunkach materialnych. Jego ojciec był entuzjastą baseballu. Gdy Gallegos występował w reprezentacji Xochilimco, jego talent zauważył Alfonso Portugal, asystent trenera w reprezentacji Meksyku amatorów, powołując go do swojej drużyny. Początkowo występował na pozycji napastnika, jednak ostatecznie przekwalifikowano go na lewego obrońcę.
Karierę klubową Gallegos rozpoczynał w stołecznym Cruz Azul, z którego był następnie wypożyczany do CD Zacatepec i Unión de Curtidores. Jego ostatnim klubem był Atlante FC. Przez całą karierę zmagał się z problemami zdrowotnymi i z powodu kontuzji więzadeł krzyżowych został zmuszony do zaprzestania gry w piłkę już w wieku 25 lat.
Kariera reprezentacyjna.
W połowie lat 70. Gallegos występował w reprezentacji Meksyku amatorów, u boku zawodników takich jak Hugo Sánchez, Víctor Rangel, Mario Carrillo czy Héctor Tapia. W marcu 1974 wziął udział w igrzyskach Ameryki Środkowej i Karaibów w Santo Domingo, gdzie zajął wraz z kadrą czwarte miejsce. W 1975 roku został powołany na dwa towarzyskie turnieje we Francji – turniej w Cannes i turniej w Tulonie. Meksykanie wygrali pierwszy z nich. 
W październiku 1975 Gallegos razem ze swoją reprezentacją zdobył złoty medal na igrzyskach panamerykańskich w Meksyku, jednak nie rozegrał żadnego spotkania na męskim turnieju piłkarskim. Następnie występował w północnoamerykańskich kwalifikacjach do igrzysk olimpijskich w Montrealu, które Meksyk wygrał i awansował na olimpiadę. Gallegos nie znalazł się jednak w składzie na igrzyska.
Kariera trenerska.
Po zakończeniu kariery piłkarskiej Gallegos ukończył kurs trenerski w Escuela Nacional de Directores Técnicos (ENDIT), oficjalnej szkole trenerskiej FMF. W późniejszym czasie wyrobił również licencję trenerską RFEF. W sezonie 1989/1990 awansował do drugiej ligi meksykańskiej z drużyną Brujos de Zitlaltepec, a później powtórzył ten sukces jako trener klubu Cachorros de Zamora. W 1993 roku był członkiem sztabu szkoleniowego reprezentacji Meksyku U-20 podczas igrzysk Ameryki Środkowej i Karaibów w Ponce, gdzie jego kadra zdobyła srebrny medal. W połowie lat 90. został doradcą ds. sportowych i trenerem trzecioligowego klubu Delfines de Xalapa. Zdecydował się wówczas zamieszkać w stanie Veracruz na stałe. W kolejnych latach trenował trzecioligowe drużyny CF Cuautitlán, Guerreros de Acapulco i Pioneros de Cancún.
Następnie Gallegos został trenerem rezerw występującego w najwyższej klasie rozgrywkowej klubu Tiburones Rojos de Veracruz. W lutym 2006, po odejściu Alfredo Teny, tymczasowo został szkoleniowcem pierwszego zespołu. Zanotował w tej roli zwycięstwo i remis, a następnie powrócił do pracy z rezerwami, z którymi wywalczył mistrzostwo Meksyku (Clausura 2006). W lutym 2007 ponownie został trenerem pierwszego zespołu, tym razem zastępując na tym stanowisku Pedro Monzóna. Zarząd klubu zdecydował się go zwolnić już po niecałym miesiącu.
Później Gallegos prowadził czwartoligowy Lanceros de Cosoleacaque, po czym objął funkcję dyrektora jednej z akademii piłkarskich w Xalapie. Następnie przez wiele lat był związany z Universidad Veracruzana jako trener uczelnianej drużyny piłkarskiej Halcones. Zdobył z nią brązowy (2012) i złoty medal (2015) na ogólnokrajowej uniwersjadzie. W 2015 roku był członkiem sztabu szkoleniowego piłkarskiej reprezentacji Meksyku podczas letniej uniwersjady w Gwangju (faza grupowa).

</doc>
<doc id="5167735" url="https://pl.wikipedia.org/wiki?curid=5167735" title="Glinica (obwód kurski)">
Glinica (obwód kurski)

Glinica () – wieś (ros. село, trb. sieło) w zachodniej Rosji, w sielsowiecie sielekcyonnym rejonu lgowskiego w obwodzie kurskim.
Geografia.
Miejscowość położona jest nad ruczajem Bułgakowskij (lewy dopływ Apoki w dorzeczu Sejmu), 3,5 km od centrum administracyjnego sielsowietu (Sielekcyonnyj), 8 km na południowy zachód od centrum administracyjnego rejonu (Lgow), 72 km na południowy zachód od Kurska, 3,5 km od drogi regionalnego znaczenia 38K-017 (Kursk – Lgow – Rylsk – granica z Ukrainą) – część trasy europejskiej E38.
We wsi znajduje się 78 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 67 osób.

</doc>
<doc id="5167736" url="https://pl.wikipedia.org/wiki?curid=5167736" title="Kincardine (Fife)">
Kincardine (Fife)

Kincardine (, także Kincardine-on-Forth) – wieś w środkowej Szkocji, w hrabstwie Fife, położona na północnym brzegu rzeki Forth, w miejscu, gdzie przechodzi ona w zatokę Firth of Forth. W 2011 roku wieś liczyła 2834 mieszkańców.
Miejscowość założona została w 1663 roku; teren ten był wcześniej podmokły. Dawniej ważny port handlowy i ośrodek szkutnictwa, a także przemysłu alkoholowego produkcji soli i wydobycia węgla. Funkcjonowała tu przeprawa promowa na głównym szlaku łączącym hrabstwa Fife i Kinross-shire na północnym wschodzie z południowo-zachodnią częścią Szkocji. W 1936 roku w jej miejscu otwarty został most Kincardine Bridge, wówczas najbardziej na wschód wysunięta przeprawa drogowa przez zatokę Firth of Forth. W XX i na początku XXI wieku znaczący ośrodek produkcji energii elektrycznej – elektrownie węglowe Kincardine (375 MW, otwarta 1962, zburzona 2001) i Longannet (2304 MW, czynna 1970–2016).
W Kincardine urodził się fizyk i chemik James Dewar (1842–1923).

</doc>
<doc id="5167737" url="https://pl.wikipedia.org/wiki?curid=5167737" title="Kincardine-on-Forth">
Kincardine-on-Forth



</doc>
<doc id="5167748" url="https://pl.wikipedia.org/wiki?curid=5167748" title="Dodatek nadzwyczajny">
Dodatek nadzwyczajny

Dodatek nadzwyczajny – rewia wystawiana w teatrze "Morskie Oko" w 1933 roku.
Premiera odbyła się 14 stycznia 1933 roku. Przedstawienie było grane do 12 lutego 1933. 28 stycznia druga część rewii była transmitowana w Polskim Radiu. Dekoracje wykonał Józef Galewski. Tematem rewii było poszukiwanie zaginionej panny. Miał to być "reportaż sceniczny" z akcją przedstawiającą życie podziemne Warszawy. Poszukiwacze wędrowali po różnych miejscach Warszawy, w salach balowych Politechniki, w Kasie Chorych, lokalach komisariatów, "Cyrku" na Dzikiej, dancingu z "monopolem" na kokainę, mostem kolejowym, Karcelaku. Temat Karcelaku był wtedy popularny ze względu na proces "taty Tasiemki". Przedstawienie było w 20 odsłonach (scenach), m.in. były to: "Chłopcy z gazetami", "W komisjariacie", "W Kasie Chorych", "Nad Wisłą", "W Cyrku na Dzikiej", "W redakcji", "Pod latarnią", "Bal w Politechnice", "Kokaina na dancingu", "Lotny dom gry", W szkole sztuk pięknych", "W palarni opium", "Na Bielanach", "U ministra", "Seans spirytystyczny", "Na Karcelaku", "U Joska na Gnojnej". Spektakl był też współczesną satyrą polityczną z wieloma odnośnikami do ówczesnych wydarzeń.
Piosenki.
Z tego przedstawienia pochodzą m.in. piosenki: "Opium: valse mystériéuse (nocą skrzydła sów łopocą)" (Artur Gold - Andrzej Włast), "Biały walc" (Zygmunt Wiehler - Andrzej Włast), "Warszawo, moja Warszawo" (obraz "Nad Wisłą", Szymon Kataszek, Zygmunt Karasiński - Andrzej Włast), "Czemuś o mnie zapomniał?" (słowa Andrzeja Własta, muzyka Szymon Kataszka, I nagroda na konkursie Morskiego Oka wybrane przez jury i plebiscyt publiczności jako najpiękniejsze tango sezonu 1933), "Don Pedro tango gra", "Uśmiechnij się" (Jerzy Rosner - Andrzej Włast).
Przypuszczalnie grany był też "Bal u Starego Joska (Bal na Gnojnej)" (Fanny Gordon - Leopold Brodzinski, Julian Krzewiński).
Aktorzy i odsłony.
W przedstawieniu występowali Tola Mankiewiczówna, "królowa polskiego tanga" Stanisława Nowicka, Wawa (Wacława Szczuka), Irena Skwierczyńska, Żena Alesso, Władysław Walter, Kazimierz Krukowski, Aleksander Żabczynski, Czesław Skonieczny, Jan Woycieszko, Jerzy Boroński, Edmund Minowicz i 12 girls "Morskiego Oka". 
Dodatek nadzwyczajny.
Chłopcy z gazetami — 12 Girls. 
Spotkanie.
Nieznajoma — Tola Mankiewiczówna. Dziennikarz — Aleksander Żabczyński
W komisariacie.
Komisarz — Edmund Minowicz. Posterunkowy — Jan Woycieszko. Nieznajoma — Tola Mankiewiczówna. Dziennikarz — Aleksander Żabczyński. Mąż — Jerzy Boroński. Żona — Irena Skwierczyńska. Córka - Żena Alesso. Synek.
W kasie chorych.
Woźny — Czesław Skonieczny. Nieznajoma — Tola Mankiewiczówna. Dziennikarz — Aleksander Żabczyński.
Nad Wisłą.
Nieznajoma — Tola Mankiewiczówna. Dziennikarz — Aleksander Żabczyński.
W Cyrku na Dzikiej.
Obrońca — Władysław Walter. Cyrkowiec I — Kazimierz Krukowski. Cyrkowiec II — Jerzy Boroński. Cyrkowiec III — Edmund Minowicz. Kulas — Jan Wycieszko.
W redakcji.
Redaktor — Kazimierz Krukowski. Nieznajoma — Tola Mankiewiczówna. Dziennikarz — Aleksander Żabczyński.
Pod latarnią.
Dziewczyna — Stanisława Nowicka. Nieznajoma — Tola Mankiewiczówna. Dziennikarz — Aleksander Żabczyński.
Bal w Politechnice (wielki finał).
Panienka — Irena Skwierczyńska, Wieczny student — Władysław Walter. Nieznajoma - Tola Mankiewiczówna. Dziennikarz — Aleksander Żabczyński. Goście na balu — Stanisława Nowicka. Żena Alesso, Wawa. Kazimierz Krukowski. Władysław Walter. Czesław Skonieczny. Jerzy Boroński. Jan Woycieszko. Edmund Mianowicz oraz 12 Girls Morskie Oka.
Kokaina na dancingu.
Kwiaciarka — Stanisława Nowicka. Tancerki — 12 Girls "Morskiego Oka". Nieznajoma — Tola Mankiewiczówna. Dziennikarz — Aleksander Żabczyński.
Lotny dom gry.
Gracz I - Kazimierz Krukowski. Gracz II — Czesław Skonieczny. Gracz III — Jerzy Boronski. Nieznajoma — Tola Mankiewiczówna. Gracze.
W Szkole Sztuk Pięknych.
Dziennikarz — Aleksander Żabczyński. Modele.
W palarni opium.
Nieznajoma — Tola Mankiewiczówna. Dziennikarz — Aleksander Żabczyński. Wizja — Żena Alesso. Służąca.
Na Bielanach.
Nieznajoma — Tola Mankiewiczówna. Dziennikarz — Aleksander Żabczyński. Narciarki — 12 Girls "Morskiego Oka".
U ministra.
Pan minister — Jerzy Boroński. Petent — Czesław Skonieczny. Nieznajoma — Tola Mankiewiczówna. Dziennikarz — Aleksander Żabczyński. Woźny — Jan Woycieszko.
Seans spirytystyczny.
Spirytysta — Edmund Minowicz. Medium — Irena Skwierwczyńska. Nieznajoma — Tola Mankiewiczówna. Dziennikarz — Aleksander Żabczyński. Napoleon — Jerzy Boroński. Rasputin — Czesław Skonieczny. Lopek — Kazimierz Krukowski. Pogorzelska, Ordonówna, Messal, Chevalier — Wawa.
Na Karcelaku (wielki finał).
Nieznajoma — Tola Mankiewiczówna. Dziennikarz — Aleksander Żabczyński. Ferajna — Stanisława Nowicka. Irena Skwierczyńska. Żena Alesso. Wawa. Kazimierz Krukowski. Władysław Walter. Aleksander Żabczyński. Czesław Skonieczny. Jerzy Boroński. Jan Woycieszko. Edmund Minowicz oraz 12 Girls "Morskiego Oka".
Odbiór.
Recenzentowi Kuriera Warszawskiego Kończycowi podobała się Wawa parodiująca Ordonkę, Pogorzelską, Modzelewską, Messalkę, Chevaliera i Nowicką. Kończycowi podobał się także finał rewii "Na Karcelaku" i konferansjerska Mankiewiczównej i Żabczyńskiego. Recenzent "Robotnika" pisał, że pod względem scenografii najlepiej wypadła scena mostu kolejowego, a pod względem nastroju "Cyrk"; taniec opium wykonany został znakomicie przez Alesco, a Walter wykazywał wybitne talenty obrończe. Krytyczną recenzję napisał prawicowy dziennik ABC, krytykując "wulgarność ujęcia", konferansierkę będącą "piłą, zarzynającą spektakl", parodie wykonywane przez "istotę płci bliżej nieustalonej" i "natchnione słowa Andrzeja Własta" oraz ogólnie "starą jałową bzdurą skleconą byle jak z szblonowych numerków". Dziennik 5-rano opublikował równie złą recenzję, wspominano w niej o niedawnym zabójstwie tancerki Igi Korczyńskiej. Ludwik Sempoliński pisał, że w dwa tygodnie po wystawieniu rewii "Dodatek nadzwyczajny" odszedł twórca teatru Morskie Oko Andrzej Włast.

</doc>
<doc id="5167752" url="https://pl.wikipedia.org/wiki?curid=5167752" title="Luka Snoj">
Luka Snoj

Luka Snoj (ur. 16 marca 1990 w Lublanie) – słoweński prawnik, pionier koszykówki 3x3 i autor pierwszej wydawanej międzynarodowo książki o koszykówce 3x3.
Kariera sportowa.
Snoj zaczął zawodowo grać w koszykówkę 3x3 w 2010 roku. W ciągu swojej kariery zagrał w ponad 500 meczach, i był nieprzerwanie plasowany wśród 50 najlepszych koszykarzy 3x3 na świecie w Indywidualnych Rankingach Światowych FIBA 3x3. Jest pierwszym europejskim zawodnikiem, który zagrał w pierwszej na świecie profesjonalnej lidze koszykówki 3x3.
Działalność edukacyjna.
Po przejściu na emeryturę jako zawodowy koszykarz 3x3 w 2020 roku, zaczął trenować i edukować zawodników, trenerów i inne osoby na arenie międzynarodowej na temat samej gry, ponieważ koszykówka 3x3 była wówczas jeszcze nieznana wielu osobom. Jego działalność pomogła rozwinąć grę w koszykówkę 3x3 jeszcze zanim 3x3 zdobyło światowe uznanie i zadebiutowało na Letnich Igrzyskach Olimpijskich 2020. Ustalenia Luki dotyczące statystycznie istotnych różnic między koszykarzami 3x3 a koszykarzami 5 na 5 były przełomowe i ważne dla dalszych badań i analiz między obiema dyscyplinami koszykówki.
Jego książka "3x3 Basketball: Everything you need to know" jest pierwszą w historii książką obejmującą wiele aspektów koszykówki 3x3. Przedstawia w nim kompleksowo różnice między koszykówką tradycyjną a 3x3 oraz nakreśla podstawowe taktyki i strukturę gry, teorię, terminologię, a także zasady udanej gry. Opisuje również historię koszykówki 3x3 – dlaczego i jak powstała, a także jak ten sport ewoluował na przestrzeni lat. Opisuje również system rozgrywek, w tym jak zmieniły się zasady i jakie zespoły odnosiły sukcesy w ciągu ostatniej dekady.

</doc>
<doc id="5167754" url="https://pl.wikipedia.org/wiki?curid=5167754" title="Niewolnica miłości (film 1976)">
Niewolnica miłości (film 1976)

Niewolnica miłości (ros. "Раба любви") – radziecki melodramat filmowy z 1976 roku w reżyserii Nikity Michałkowa.
Opis fabuły.
Jesień 1918. Większość terenów Rosji zajęta jest przez bolszewików. Jednak nie południe kraju, gdzie wciąż rządzą "biali". Trwają tam zdjęcia do filmu pod tytułem "Niewolnica miłości" z udziałem gwiazdy Olgi Wozniesienskiej. Cała ekipa filmowa, łącznie z Olgą nie jest świadoma (lub nie chce być) sytuacji, jaka panuje w kraju i zajęta jest wyłącznie zdjęciami do filmu. Wyjątkiem jest operator Potocki – rewolucjonista i działacz lokalnego podziemia, który z ukrycia filmuje przestępstwa szefa lokalnej komórki kontrwywiadu – Fiedotowa. W rezultacie działań tych dwóch ludzi Wozniesienska staje się mimowolną ofiarą ich walki. Przyjmuje od Potockiego filmy z nagranymi zbrodniami Fiedotowa oraz uczestniczy w zamachu na niego dokonanym przez członków lokalnej komórki rewolucyjnej. W finałowej scenie ucieczki przed ścigającymi ją żandarmami zostaje wsadzona do tramwaju, który ma jej zapewnić bezpieczny azyl. Jednak jego motorniczy przy pierwszej okazji opuszcza pojazd i informuje napotkanych kozaków o rewolucjonistce w jego pojeździe. Wozniesenska jedzie sama w opuszczonym wagonie, ścigana przez konnych kozaków, przez cały czas nie rozumiejąc swojej sytuacji. Szybko zmniejszający się dystans pomiędzy wagonem a jeźdźcami wskazuje, że los aktorki jest przesądzony.
Obsada aktorska.
i inni.
O filmie.
"Niewolnica miłości" był drugim po "Sam wśród obcych, obcy wśród swoich" głośnym filmem Michałkowa, poświęconym wojnie domowej w Rosji. Film spodobał się krytykom, chwalono reżyserię i aktorstwo. Cieszył się dużą popularnością (w ZSRR obejrzało go ponad 11 mln. ludzi), m.in. dzięki wykonawczyni głównej roli żeńskiej (Sołowiej), dla której film stał się przyczynkiem do udanej kariery aktorskiej zarówno w kraju jak i zagranicą (USA).
Film był kręcony w oryginalnych plenerach Odessy, a zdjęcia trwały zaledwie kilka miesięcy.
W Polsce film miał swoją premierę jesienią 1976 roku w ramach przeglądu "Dni Filmu Radzieckiego". Zyskał pochlebne recenzje krytyków. Chwalono zwłaszcza kreację Jeleny Sołowiej.

</doc>
<doc id="5167758" url="https://pl.wikipedia.org/wiki?curid=5167758" title="Bukowo (obwód Błagojewgrad)">
Bukowo (obwód Błagojewgrad)

Bukowo () – wieś w Bułgarii, w obwodzie Błagojewgrad, w gminie Goce Dełczew. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 966 mieszkańców.
Historia.
Niedaleko wsi znajduje się późnoantyczna i średniowieczna twierdza Momina kuła. W XIX wieku Bukowo było muzułmańską wioską w kaazie Newrokop Imperium Osmańskiego, mającą 50 gospodarstw domowych oraz 85 mieszkańców Pomaków. Według statystyk Wasiła Kynczowa w końcowych latach XIX wieku we wsi żyło 255 Bułgarów muzułmanów, natomiast domów było 60.

</doc>
<doc id="5167761" url="https://pl.wikipedia.org/wiki?curid=5167761" title="Balazar">
Balazar

Balazar – sołectwo w Portugalii, w dystrykcie Porto, w regionie Północ, w gminie Póvoa de Varzim. W 2011 miejscowość była zamieszkiwana przez 2543 mieszkańców.

</doc>
<doc id="5167763" url="https://pl.wikipedia.org/wiki?curid=5167763" title="Dełczewo (obwód Błagojewgrad)">
Dełczewo (obwód Błagojewgrad)

Dełczewo () – wieś w Bułgarii, w obwodzie Błagojewgrad, w gminie Goce Dełczew. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 28 mieszkańców.
Historia.
Istnieją dowody na istnienie osady od czasów rzymskich. Otwarta wieża obserwacyjno-ochronna świadczy o różnych działaniach z tamtych czasów. Niemniej oficjalnie jako osada wieś pojawiła się w XVII wieku jako tureckie gospodarstwo rolne (folwark), do 1912 znajdowała się pod panowaniem osmańskim. A do 1934 roku nazywała się Jucz Duruk. W 1873 roku w miejscowości żyło 250 Bułgarów w 69 domach. Według statystyk Wasiła Kynczowa w końcowych latach XIX wieku we wsi żyło 560 Bułgarów chrześcijan W latach 1908–1909 wieś liczyła 126 domów bułgarskich z populacją 613 osób.
Architektura.
Wieś posiada niepowtarzalny wygląd architektoniczny, który harmonijnie łączy strome ukształtowanie terenu, amfiteatralne usytuowanie domów oraz wąskie, brukowane uliczki. Większość budynków mieszkalnych została zbudowana na przełomie XIX i XX wieku przez miejscowych rzemieślników. Należą do stylu bułgarskiego odrodzenia narodowego: 27 z nich to zabytki kultury.

</doc>
<doc id="5167764" url="https://pl.wikipedia.org/wiki?curid=5167764" title="Zatoka Królowej Charlotty (Kanada)">
Zatoka Królowej Charlotty (Kanada)

Zatoka Królowej Charlotty (, ) – zatoka Oceanu Spokojnego w Kolumbii Brytyjskiej w Kanadzie. Znajduje się pomiędzy wyspą Vancouver na południu, a Wyspami Królowej Charlotty (Haida Gwaii) na północy. W południowej części, zatoka przechodzi w Cieśninę Królowej Charlotty. Od północy łączy się z Hecate Strait.
Zatoka stanowi część Inside Passage - drogi wodnej, łączącej stan Waszyngton z Alaską.
Zatoka została nazwana na cześć Zofii Charlotta z Meklemburgii-Strelitz, żony króla Jerzego III. Nazwę nadał w 1786 roku James Strange, oficer Brytyjskiej Kompanii Wschodnioindyjskiej i handlarz. Początkowo odnosiła się ona do Cieśniny Królowej Charlotty.
Granice.
Północną granicę zatoki wyznacza linia pomiędzy najbardziej wysuniętym na południe punktem Price Island a Cape St. James na wyspie Kunghit. Zachodnia granica rozpoczyna się do Cape St. James i przechodzi przez Triangle Island do Cape Scott na wyspie Vancouver. Od południa zatokę ogranicza linia od Cape Scott wzdłuż północnego brzegu Vancouver do Cape Sutil i dalej do Cape Caution w kontynentalnej Kolumbii Brytyjskiej.

</doc>
<doc id="5167766" url="https://pl.wikipedia.org/wiki?curid=5167766" title="Cieśnina Królowej Charlotty">
Cieśnina Królowej Charlotty

Cieśnina Królowej Charlotty (, ) – cieśnina w Kolumbii Brytyjskiej w Kanadzie. Znajduje się pomiędzy wyspą Vancouver a głównym lądem Kanady. Od północy połączona jest z Zatoką Królowej Charlotty, zaś od południa z Blackfish Sound, Johnstone Strait i Discovery Passage, które dalej łączą się ze Strait of Georgia i Puget Sound. Jest częścią Inside Passage – drogi wodnej łączącej stan Waszyngton z Alaską.
Nazwana w 1786 przez Jamesa Strange'a, oficera Brytyjskiej Kompanii Wschodnioindyjskiej, na cześć Zofii Charlotta z Meklemburgii-Strelitz, żony króla Jerzego III. Początkowo cieśnina nosiła nazwę "Queen Charlotte Sound", nie "Queen Charlotte Strait".
Granice.
Północną granicę cieśniny (i jednocześnie południową Zatoki Królowej Charlotty) stanowi linia pomiędzy Cape Sutil na Vancouver a Cape Caution na głównym lądzie. Południowy kraniec stanowi kilka wąskich kanałów na północ i wschód od Malcolm Island.

</doc>
<doc id="5167769" url="https://pl.wikipedia.org/wiki?curid=5167769" title="Blackfish Sound">
Blackfish Sound

Blackfish Sound – cieśnina w Kolumbii Brytyjskiej w Kanadzie. Znajduje się pomiędzy wyspami Hanson Island a Swanson Island (obie stanowią część Broughton Archipelago). Łączy Cieśninę Królowej Charlotty z Johnstone Strait. Wody cieśniny są bogate w łososia oraz halibuta.

</doc>
<doc id="5167770" url="https://pl.wikipedia.org/wiki?curid=5167770" title="AC Propulsion eBox">
AC Propulsion eBox

AC Propulsion eBox – elektryczny samochód sportowy klasy kompaktowej produkowany przez amerykańskie przedsiębiorstwo AC Propulsion w latach 1997 – 2003.
Historia i opis modelu.
W połowie pierwszej dekady XXI wieku AC Propulsion zdecydowało się opracować drugi w swojej historii model samochodu wykorzystujący autorski projekt w pełni elektrycznego układu napędowego AC-150. Tym razem ograniczono się jednak tylko do kwestii technicznych, jako bazę wykorzystując niewielkiego minivana Scion xB oferowanego wówczas w Stanach Zjednoczonych. 
Posiadający bliźniacze do niego nadwozie oraz wnętrze model o nazwie AC Propulsion eBox zadebiutował po raz pierwszy podczas niewielkiego wydarzenia w kalifornijskim Santa Monica w grudniu 2006 roku. Pod kątem wizualnym ograniczono się do plastikowej zaślepki w miejscu atrapy chłodnicy, a także oklein z oznaczeniami AC Propulsion na panelach nadwozia oraz klapie bagażnika.
Sprzedaż.
AC Propulsion eBox zostało zbudowane jako krótkoseryjny pojazd w limitowanej serii między 2006 a 2007 rokiem. Pierwszym klientem, do którego dostarczono gotowy egzemplarz w lutym 2007 roku, był amerykański aktor Tom Hanks. Cena, za którą wówczas AC Propulsion dokonywało konwersji spalinowego Sciona na samochód w pełni elektryczny, wynosiła w 2007 roku 55 tysięcy dolarów amerykańskich.
Dane techniczne.
AC Propulsion eBox wyposażony został w stosowany już zarówno w innym modelu firmy, tZero, jak i innych konstrukcjach, autorski elektryczny układ napędowy AC-150. Charakteryzuje się on mocą maksymalną 160 KM i maksymalnym momentem obrotowym 220 Nm. Pojazd rozwija 100 km/h w 7 sekund, z kolei dzięki baterii litowo-jonowej o pojemności 35 kWh maksymalny zasięg pojazdu na jednym ładowaniu waha się między 190 a 240 kilometrów w zależności od stylu jazdy.

</doc>
<doc id="5167772" url="https://pl.wikipedia.org/wiki?curid=5167772" title="Napoleon Rutkowski">
Napoleon Rutkowski

Napoleon Mateusz Tytus Rutkowski h. Pobóg (ur. 3 stycznia 1868 w Podlesiu Kościelnym, zm. 23 czerwca 1931 w Ławicy) – polski kompozytor, ziemianin, filantrop, działacz społeczny i narodowy.
Życiorys.
Pochodził z ziemiańskiej rodziny o patriotycznych tradycjach - jego ojciec, Mieczysław Rutkowski brał udział w powstaniu styczniowym. Uczęszczał do Królewskiego Gimnazjum Klasycznego w Wągrowcu, jednak edukacji nie zakończył zdaną maturą. Podczas nauki, w latach 1887–1889 prowadził chór szkolny, w którym śpiewał m.in. Stanisław Przybyszewski. Był również członkiem Towarzystwa Tomasza Zana.
W 1895 roku po zmarłym stryju Ludwiku Piotrze Rutkowskim odziedziczył majątek Ławica. W 1897 roku poślubił także Elżbietę z Tuchołków (zm. 1903), wdowę po Serafinie Żychlińskim, która w posagu wniosła m.in. fabrykę cygar w Dreźnie. 
Jako działacz społeczny i filantrop zasłużył się dla rozwoju ziem: sierakowskiej i międzychodzkiej. Z własnych środków ufundował biblioteki w Sierakowie i Międzychodzie oraz szkołę polską w Mędzychodzie (zamkniętą przez władze niemieckie). W 1909 roku w Międzychodzie powołał do życia Polskie Koło Śpiewacze pw. św. Cecylii, który to zespół często osobiście prowadził i dyrygował nim. W latach 1909–1911 był vice patronem Kółek Rolniczych na powiat międzychodzki, powołując m.in. koła w Sierakowie i Lutomku. W 1911 roku ufundował Dom Katolicki przy parafii Najświętszej Maryi Panny Niepokalanie Poczętej w Sierakowie jako siedzibę działających tam organizacji polskich. Był współtwórcą działającego od 1910 roku Banku Ludowego w Sierakowie, w którym to do 1925 roku pełnił funkcję prezesa Rady Nadzorczej. Zainicjował również powstanie sierakowskiej Spółdzielni „Rolnik”. Przed 1917 rokiem został członkiem Poznańskiego Towarzystwa Przyjaciół Nauk.
Podczas powstania wielkopolskiego był delegatem do Polskiego Sejmu Dzielnicowego w Poznaniu. Nie brał czynnego udziału w walkach, natomiast w jego majątku stacjonowały oddziały powstańcze (zwane „Załogą Ławicką”), biorące udział m.in. w starciach pod Kolnem oraz Kamionną w styczniu 1919 roku.
Po odzyskaniu przez Polskę niepodległości, kontynuował działalność społeczną i filantropijna. W 1927 roku ufundował dzwony dla kościoła w Sierakowie, które poświęcił osobiście 20 listopada tegoż roku Prymas Polski kardynał August Hlond. Cele na działalność dobroczynną pozyskiwał sprzedając własny majątek. Muzeum Narodowe w Warszawie nabyło od niego m.in. serwisy i srebra rodowe, zbiór broni myśliwskiej króla Stanisława Augusta Poniatowskiego oraz pamiątki po księciu Józefie Poniatowskim. 11 stycznia 1928 roku został odznaczony Złotym Krzyżem Zasługi. 
Zmarł bezpotomnie. Jego majątek odziedziczyć miał syn prof. Jana Rutkowskiego - Andrzej Rutkowski, a przejęcie dóbr miało nastąpić w dniu 18 urodzin spadkobiercy, które wypadały 3 grudnia 1939 roku. Do przejęcia nie doszło z powodu wybuchu II wojny światowej.
Twórczość.
Napoleon Rutkowski komponował pieśni sentymentalne oraz utwory salonowe, które wydawał drukiem w Poznaniu w latach 1900–1915. Najbardziej znaną jego kompozycją była pieśń pt. "Mów do mnie jeszcze" do słów Kazimierza Przerwy-Tetmajera (przyjaciela Rutkowskiego), która doczekała się tłumaczeń na języki ukraiński i rosyjski, a w swym repertuarze mieli ją m.in. Jan Kiepura i Mártha Eggerth. Stała się ona również motywem przewodnim polskiego filmu fabularnego pod tym samym tytułem z 1922 roku (reż. Michał Machwic). Ponadto skomponował pieśni pt. "Brzozy" (również do słów Przerwy-Tetmajera), "Dla czego?", "Po tej wodzie", "Kocham cię", "Tyś sama maj", "Pożegnanie". Tworzył utwory na fortepian: mazury ("Mazur Sokołów"), nokturny, romanse, marsze, serenady oraz arabeski. Ponadto opracowywał aranże muzyczne i komponował na skrzypce i mandolinę.
Upamiętnienie.
Imię Napoleona Rutkowskiego nosi jedna z ulic w Mędzychodzie.

</doc>
<doc id="5167776" url="https://pl.wikipedia.org/wiki?curid=5167776" title="Antoni Jan Narbutt">
Antoni Jan Narbutt

Antoni Jan Narbutt herbu Trąby – stolnik lidzki w latach 1784-1795, podczaszy lidzki w latach 1772-1784, koniuszy lidzki w latach 1767-1772.
Poseł na sejm 1778 roku z powiatu lidzkiego.

</doc>
<doc id="5167779" url="https://pl.wikipedia.org/wiki?curid=5167779" title="Cieszyński Szlak Kwitnących Magnolii">
Cieszyński Szlak Kwitnących Magnolii

Cieszyński Szlak Kwitnących Magnolii ("także": Szlak Cieszyńskiej Magnolii, Magnoliowy Szlak, Cieszyński Szlak Magnolii, Spacer Magnoliowy) – szlak turystyczny, przebiegający przez Cieszyn, liczy 1,04 km i 11 przystanków. Pomysłodawcami i założycielami szlaku w 2001 roku byli Mariusz Makowski i Danuta Cieślar-Pawłowicz. Pierwszy oficjalny spacer szlakiem z przewodnikiem odbył się w 2005 roku.
Historia.
Około 1800 roku ks. Leopold Jan Szersznik sprowadził jako pierwszy magnolie do Cieszyna. Pod koniec XIX wieku magnolia stała się popularna wśród bogatych mieszczan Cieszyna. Po II wojnie światowej zainteresowanie krzewami spadło z powodu braku sadzonek i nieumiejętności ich rozmnażania, dopiero później magnolie znowu zaczęły być popularne i stały się oficjalnym symbolem Cieszyna. Spacery organizuje co roku Muzeum Śląska Cieszyńskiego.
Przebieg szlaku.
ul. H. Sienkiewicza – dwie magnolie „Alexandrina” przy eklektycznej willi Alfonsa Mattera.

</doc>
<doc id="5167782" url="https://pl.wikipedia.org/wiki?curid=5167782" title="Haplostoma elegans">
Haplostoma elegans

Haplostoma elegans – gatunek widłonogów z rodziny Botryllophilidae. Nazwa naukowa tego gatunku skorupiaków została opublikowana w 1977 roku przez zoologów Shigeko Ooishi i Rolfa Dietera Illga. Gatunek został ujęty w Catalogue of Life.

</doc>
<doc id="5167783" url="https://pl.wikipedia.org/wiki?curid=5167783" title="Haplostoma elongatum">
Haplostoma elongatum

Haplostoma elongatum – gatunek widłonogów z rodziny Botryllophilidae. Nazwa naukowa tego gatunku skorupiaków została opublikowana w 2009 roku przez zoologa Shigeko Ooishi. 

</doc>
<doc id="5167784" url="https://pl.wikipedia.org/wiki?curid=5167784" title="Niewolnica miłości">
Niewolnica miłości



</doc>
<doc id="5167789" url="https://pl.wikipedia.org/wiki?curid=5167789" title="Samuel Bastien">
Samuel Bastien

Samuel Christopher Bastien (ur. 26 września 1996 w Meux) – kongijski piłkarz grający na pozycji środkowego pomocnika. Od 2018 jest zawodnikiem klubu Standard Liège.
Kariera klubowa.
Swoją karierę piłkarską Bastien rozpoczynał w juniorach takich klubów jak: RFC Meux (2002-2006), UR Namur (2006-2009), Standard Liège (2009-2012) i RSC Anderlecht (2012-2014). W 2014 roku awansował do pierwszego zespołu Anderlechtu i 6 grudnia 2014 zadebiutował w nim w belgijskiej pierwszej lidze w przegranym 2:4 wyjazdowym meczu z Royalem Excel Mouscron, gdy w 46. minucie zmienił Youriego Tielemansa.
W sierpniu 2015 roku Bastien został wypożyczony z Anderlechtu do US Avellino 1912 grającego we włoskiej Serie B. W barwach Avellino swój debiut zaliczył 12 września 2015 w zwycięskim 2:0 domowym meczu z Modeną. W Avellino grał przez rok.
25 sierpnia 2016 Bastien został zawodnikiem AC ChievoVerona, który zapłacił Anderlechtowi kwotę 1,3 miliona euro. W Chievo zadebiutował 22 grudnia 2016 w przegranym 1:3 wyjazdowym meczu z Romą. Piłkarzem Chievo był przez dwa sezony.
W czerwcu 2018 roku Bastien przeszedł za 3 miliony euro do Standardu Liège. W nim swój debiut zanotował 27 lipca 2018 w wygranym 3:2 domowym meczu z KAA Gent.
Kariera reprezentacyjna.
Bastien grał w młodzieżowych reprezentacjach Belgii na szczeblach U-19 i U-21. Z tą drugą wystąpił na Mistrzostwach Europy U-21 w Piłce Nożnej 2019. Następnie zdecydował się reprezentować Demokratyczną Republikę Konga. W reprezentacji Demokratycznej Republiki Konga zadebiutował 7 października 2021 roku w wygranym 2:0 meczu eliminacji do MŚ 2022 z Madagaskarem, rozegranym w Kinszasie.

</doc>
<doc id="5167790" url="https://pl.wikipedia.org/wiki?curid=5167790" title="Niewolnica miłości (film)">
Niewolnica miłości (film)



</doc>
<doc id="5167792" url="https://pl.wikipedia.org/wiki?curid=5167792" title="Trichophyton mentagrophytes">
Trichophyton mentagrophytes

Trichophyton mentagrophytes (C.P. Robin) Sabour. – gatunek grzybów należący do klasy "Eurotiomycetes". Grzyb mikroskopijny, dermatofit będący jednym z głównych patogenów powodujących u ludzi grzybicę.
Systematyka i nazewnictwo.
Pozycja w klasyfikacji według Index Fungorum: " Trichophyton, Arthrodermataceae, Onygenales, Eurotiomycetidae, Eurotiomycetes, Pezizomycotina, Ascomycota, Fungi".
Po raz pierwszy zdiagnozował go w 1853 r. Charles Philippe Robin nadając mu nazwę "Microsporum mentagrophytes". Obecną, uznaną przez Index Fungorum nazwę nadał mu Raymond Sabour w 1895 r.
Ma około 70 synonimów. Są nimi wszystkie odmiany i formy. Niektóre inne:
Morfologia i rozwój.
Znane jest występowania "Trichophyton mentagrophytes" w Ameryce Północnej, Eurazji, Afryce i Australii. Jest to drugi co do częstości występowania dermatofit (po "Trichophyton rubrum"). Atakuje ludzi, wiele gatunków zwierząt dzikich i hodowlanych, sporadycznie może występować także w glebie. Jest dermatofitem antropofilnym, tzn, że ludzie infekują się nim głównie od innych ludzi.
Jest to grzyb niezwiązany z glebą i nie wymagający żadnych specyficznych warunków podczas hodowli w laboratorium na sztucznych podłożach. Kolonie wyrosłe na podłożu SDA są białe o proszkowatej teksturze. Rozróżnia się go morfologicznie na podstawie rozwoju makro i mikrokonidiów o gładkich ścianach. Makrokonidia powstają bocznie w strzępkach lub w krótkich szypułkach o cienkich lub grubych ścianach, są maczugowate lub wrzecionowate, o wielkości wahającej się od 4-8 do 8–50 μm. Mikrokonidia są obfite, kuliste, gruszkowate lub o nieregularnym kształcie, o rozmiarach od 2–3 do 2–4 μm. Najbardziej spójną cechą "T. mentagrophytes" jest wytwarzanie kulistych mikroaleuriospor ułożonych w grupy (jak kiść winogron).
Diagnostyka.
Tradycyjnie "T. mentagrophytes" identyfikuje się na podstawie jego cech makro i mikroskopowych, a czasem cech fizjologicznych (perforacja włosa i aktywność ureazy); jednak wyniki są zwykle niepewne ze względu na różnice fenotypowe między izolatami, takie jak tempo wzrostu grzybni, kolor (biały lub beżowy) i wygląd kolonii (pudrowa lub aksamitna), liczbę mikrokonidów, obecność lub brak włókien spiralnych itp. W praktyce klinicznej antropofilne, aksamitne izolaty pozyskane z ludzkiej stopy są powszechnie określane jako "Trichophyton interdigitale", podczas gdy izolaty sproszkowane, niezależnie od ich pochodzenia, klasyfikowane są jako "T. mentagrophytes". Jednak ta strategia jest niewystarczająca i nieodpowiednia do odróżnienia "T. mentagrophytes" od pozostałych gatunków, które mogą powodować infekcje u ludzi i podobnie jak "T. interdigitale", również wytwarzają aksamitne kolonie. Dlatego, aby zapewnić dokładność identyfikacji, zaleca się stosowanie metod molekularnych w połączeniu z analizami morfologicznymi. Leczenie grzybicy wywołanej przez "T. mentagrophytes" sensu lato jest na ogół skuteczne wobec wielu pozostałych dermatofitów; odnotowano jednak wzrost liczby przypadków wywołanych przez "T. interdigitale" oporny na terbinafinę, która jest leczeniem z wyboru. Dlatego, aby osiągnąć celowaną terapię i lepsze rokowanie, a także dla celów epidemiologicznych, ważne jest przeprowadzenie identyfikacji grzyba na poziomie gatunkowym za pomocą metod molekularnych.

</doc>
<doc id="5167793" url="https://pl.wikipedia.org/wiki?curid=5167793" title="Haplostoma eruca">
Haplostoma eruca

Haplostoma eruca – gatunek widłonogów z rodziny Botryllophilidae. Nazwa naukowa tego gatunku skorupiaków została opublikowana w 1869 roku przez angielskiego zoologa Alfreda Merle Normana. 

</doc>
<doc id="5167795" url="https://pl.wikipedia.org/wiki?curid=5167795" title="Dodatek nadzwyczajny (rewia)">
Dodatek nadzwyczajny (rewia)



</doc>
<doc id="5167799" url="https://pl.wikipedia.org/wiki?curid=5167799" title="Haplostoma gibberum">
Haplostoma gibberum

Haplostoma gibberum – gatunek widłonogów z rodziny Botryllophilidae. Nazwa naukowa tego gatunku skorupiaków została opublikowana w 1922 roku przez niemieckiego zoologa Adolfa Schellenberga. 

</doc>
<doc id="5167800" url="https://pl.wikipedia.org/wiki?curid=5167800" title="Drew Weissman">
Drew Weissman

Drew Weissman (ur. 1959 r. w Lexington) – amerykański biolog molekularny.
Życiorys.
W 1987 r. uzyskał doktorat z medycyny na Boston University. W tym samym roku podjął pracę w Beth Israel Deaconess Medical Center, a trzy lata później został członkiem NIAID/NIH kierowanego przez Anthony'ego Fauciego. Od 1997 r. profesor University of Pennsylvania. Wraz z Katalin Karikó odkrył metodę modyfikacji mRNA do celów terapeutycznych. Ta technologia została później zastosowana do uzyskania szczepionek przeciwko COVID-19, w związku z czym on i Karikó byli w 2021 r. typowani jako kandydaci do nagrody Nobla.

</doc>
<doc id="5167801" url="https://pl.wikipedia.org/wiki?curid=5167801" title="Miss Kobayashi's Dragon Maid">
Miss Kobayashi's Dragon Maid



</doc>
<doc id="5167804" url="https://pl.wikipedia.org/wiki?curid=5167804" title="Shōnan jun'ai gumi!">
Shōnan jun'ai gumi!



</doc>
<doc id="5167807" url="https://pl.wikipedia.org/wiki?curid=5167807" title="Maciej Sołtyk (zm. 1802)">
Maciej Sołtyk (zm. 1802)



</doc>
<doc id="5167808" url="https://pl.wikipedia.org/wiki?curid=5167808" title="Moussa Sissako">
Moussa Sissako

Moussa Sissako (ur. 10 listopada 2000 w Clichy) – malijski piłkarz grający na pozycji środkowego obrońcy. Od 2019 jest zawodnikiem klubu Standard Liège. Jest bratem Abdoulaye Sissako, także piłkarza.
Kariera klubowa.
Swoją karierę piłkarską Sissako rozpoczynał w juniorach takich klubów jak: RC France (2006-2012) i Paris Saint-Germain (2012-2017). W 2017 roku stał się członkiem zespołu rezerw Paris Saint-Germain. 19 maja 2018 zadebiutował w nim w Championnat National 2 w zremisowanym 1:1 domowym meczu z Saint-Louis Neuweg. W rezerwach PSG grał przez dwa sezony.
Latem 2019 roku Sissako został wypożyczony, a w lipcu 2020 sprzedany za 400 tysięcy euro do Standardu Liège. W nim swój debiut zanotował 28 lutego 2021 w przegranym 1:3 domowym meczu z Anderlechtem.
Kariera reprezentacyjna.
W reprezentacji Mali Sissako zadebiutował 7 października 2021 roku w wygranym 5:0 meczu eliminacji do MŚ 2022 z Kenią, rozegranym w Agadirze. W 62. minucie tego meczu zmienił Falaye Sacko.

</doc>
<doc id="5167810" url="https://pl.wikipedia.org/wiki?curid=5167810" title="Był sobie król">
Był sobie król



</doc>
<doc id="5167811" url="https://pl.wikipedia.org/wiki?curid=5167811" title="Marcin Libiszowski">
Marcin Libiszowski

Marcin Libiszowski herbu Wieniawa – pisarz grodzki opoczyński w latach 1781-1783, podczaszy opoczyński w latach 1775-1788, łowczy opoczyński w latach 1772-1775, wojski opoczyński w latach 1768-1772.
Poseł na sejm 1778 roku z województwa sandomierskiego

</doc>
<doc id="5167815" url="https://pl.wikipedia.org/wiki?curid=5167815" title="Franciszek Woyna">
Franciszek Woyna



</doc>
<doc id="5167816" url="https://pl.wikipedia.org/wiki?curid=5167816" title="Był sobie król (film)">
Był sobie król (film)



</doc>
<doc id="5167818" url="https://pl.wikipedia.org/wiki?curid=5167818" title="Był sobie król (film 1954)">
Był sobie król (film 1954)



</doc>
<doc id="5167820" url="https://pl.wikipedia.org/wiki?curid=5167820" title="Szeriekino (sielsowiet sielekcyonny)">
Szeriekino (sielsowiet sielekcyonny)

Szeriekino () – wieś (ros. деревня, trb. dieriewnia) w zachodniej Rosji, w sielsowiecie sielekcyonnym rejonu lgowskiego w obwodzie kurskim.
Geografia.
Miejscowość położona jest nad jeziorem Szeriekinskoje w dorzeczu Sejmu, 5 km od centrum administracyjnego sielsowietu (Sielekcyonnyj), 1,5 km na północny zachód od centrum administracyjnego rejonu (Lgow), 67 km na południowy zachód od Kurska, 3 km od drogi regionalnego znaczenia 38K-017 (Kursk – Lgow – Rylsk – granica z Ukrainą) – część trasy europejskiej E38.
We wsi znajdują się ulice: Kurskaja, Lenina, Ługowaja, Mirnaja, Nabierieżnaja, Oktiabrskaja, Polewaja, Sadowaja i Sowietskaja (396 posesji).
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 660 osób.

</doc>
<doc id="5167824" url="https://pl.wikipedia.org/wiki?curid=5167824" title="Varela (ujednoznacznienie)">
Varela (ujednoznacznienie)



</doc>
<doc id="5167829" url="https://pl.wikipedia.org/wiki?curid=5167829" title="Independencia">
Independencia



</doc>
<doc id="5167831" url="https://pl.wikipedia.org/wiki?curid=5167831" title="Dobrotino">
Dobrotino

Dobrotino () – wieś w Bułgarii, w obwodzie Błagojewgrad, w gminie Goce Dełczew. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 33 mieszkańców.
Historia.
W miejscowości w 1869 roku zbudowano cerkiew Bogurodzicy. W 1873 roku miejscowość posiadała 45 gospodarstw domowych, gdzie zamieszkiwało ją 170 Bułgarów. Miejscowość do 1943 roku nazywała się Dag cziflik (Dag-Tchiflik).

</doc>
<doc id="5167834" url="https://pl.wikipedia.org/wiki?curid=5167834" title="Gare d'Agay">
Gare d'Agay



</doc>
<doc id="5167835" url="https://pl.wikipedia.org/wiki?curid=5167835" title="Gare d'Anthéor-Cap-Roux">
Gare d'Anthéor-Cap-Roux



</doc>
<doc id="5167837" url="https://pl.wikipedia.org/wiki?curid=5167837" title="Gare d'Achiet">
Gare d'Achiet



</doc>
<doc id="5167839" url="https://pl.wikipedia.org/wiki?curid=5167839" title="Gare d'Agde">
Gare d'Agde



</doc>
<doc id="5167841" url="https://pl.wikipedia.org/wiki?curid=5167841" title="Gare d'Ajaccio">
Gare d'Ajaccio



</doc>
<doc id="5167843" url="https://pl.wikipedia.org/wiki?curid=5167843" title="Gare d'Albi-Ville">
Gare d'Albi-Ville



</doc>
<doc id="5167844" url="https://pl.wikipedia.org/wiki?curid=5167844" title="Gare d'Albias">
Gare d'Albias



</doc>
<doc id="5167846" url="https://pl.wikipedia.org/wiki?curid=5167846" title="Gare d'Allassac">
Gare d'Allassac



</doc>
<doc id="5167848" url="https://pl.wikipedia.org/wiki?curid=5167848" title="Gare d'Alouette-France">
Gare d'Alouette-France



</doc>
<doc id="5167850" url="https://pl.wikipedia.org/wiki?curid=5167850" title="Gare d'Alès">
Gare d'Alès



</doc>
<doc id="5167851" url="https://pl.wikipedia.org/wiki?curid=5167851" title="Gare d'Évron">
Gare d'Évron



</doc>
<doc id="5167855" url="https://pl.wikipedia.org/wiki?curid=5167855" title="Feliks Łubieński">
Feliks Łubieński



</doc>
<doc id="5167857" url="https://pl.wikipedia.org/wiki?curid=5167857" title="Gare d'Altkirch">
Gare d'Altkirch



</doc>
<doc id="5167858" url="https://pl.wikipedia.org/wiki?curid=5167858" title="Gare d'Albens">
Gare d'Albens



</doc>
<doc id="5167859" url="https://pl.wikipedia.org/wiki?curid=5167859" title="Gare d'Aiguebelle">
Gare d'Aiguebelle



</doc>
<doc id="5167862" url="https://pl.wikipedia.org/wiki?curid=5167862" title="Gare d'Aigueperse">
Gare d'Aigueperse



</doc>
<doc id="5167863" url="https://pl.wikipedia.org/wiki?curid=5167863" title="Gare d'Aiguillon">
Gare d'Aiguillon



</doc>
<doc id="5167864" url="https://pl.wikipedia.org/wiki?curid=5167864" title="Gare d'Aillevillers">
Gare d'Aillevillers



</doc>
<doc id="5167866" url="https://pl.wikipedia.org/wiki?curid=5167866" title="Gare d'Ambazac">
Gare d'Ambazac



</doc>
<doc id="5167868" url="https://pl.wikipedia.org/wiki?curid=5167868" title="Gare d'Andrézieux">
Gare d'Andrézieux



</doc>
<doc id="5167870" url="https://pl.wikipedia.org/wiki?curid=5167870" title="Gare d'Arches">
Gare d'Arches



</doc>
<doc id="5167871" url="https://pl.wikipedia.org/wiki?curid=5167871" title="Gare d'Évian-les-Bains">
Gare d'Évian-les-Bains



</doc>
<doc id="5167873" url="https://pl.wikipedia.org/wiki?curid=5167873" title="Édouard Colonne">
Édouard Colonne

Édouard Colonne, właśc. Judas Colonne (ur. 23 lipca 1838 w Bordeaux, zm. 28 marca 1910 w Paryżu) – francuski dyrygent.
Życiorys.
Był uczniem Eugène’a Sauzaya i Narcisse’a Girarda, następnie kształcił się w Konserwatorium Paryskim u Antoine’a-Elie Elwarta i Ambroise’a Thomasa. Już w czasie studiów występował z orkiestrą Opéra de Paris i Quatuor Lamoureux. Później występował wspólnie z orkiestrą Jules’a Pasdeloupa. W 1871 roku założył Concerts du Grand Hôtel. W 1873 roku wspólnie z wydawcą Georges’em Hartmannem założył towarzystwo Concerts National, przekształcone następnie w Concerts Châtelet (1874) i Concerts Colonne (1878). Od 1892 do 1893 roku był dyrygentem paryskiej Opéra Garnier. Gościnnie występował w Wielkiej Brytanii, Portugalii, Rosji i Stanach Zjednoczonych.
Odznaczony Palmami Akademickimi w 1878, a także krzyżem kawalerskim w 1880 i krzyżem oficerskim Orderu Legii Honorowej w 1900.
W swojej działalności propagował twórczość współczesnych kompozytorów francuskich, m.in. Berlioza, Masseneta, Francka, Saint-Saënsa, Lalo, Bizeta i Chaussona.

</doc>
<doc id="5167874" url="https://pl.wikipedia.org/wiki?curid=5167874" title="Powstanie ilindeńskie-preobrazhenie">
Powstanie ilindeńskie-preobrazhenie



</doc>
<doc id="5167875" url="https://pl.wikipedia.org/wiki?curid=5167875" title="Gare d'Étaples - Le Touquet">
Gare d'Étaples - Le Touquet



</doc>
<doc id="5167876" url="https://pl.wikipedia.org/wiki?curid=5167876" title="Gare d'Étigny - Véron">
Gare d'Étigny - Véron



</doc>
<doc id="5167878" url="https://pl.wikipedia.org/wiki?curid=5167878" title="Gare d'Étriché - Châteauneuf">
Gare d'Étriché - Châteauneuf



</doc>
<doc id="5167879" url="https://pl.wikipedia.org/wiki?curid=5167879" title="Gare d'Aubazine - Saint-Hilaire">
Gare d'Aubazine - Saint-Hilaire



</doc>
<doc id="5167880" url="https://pl.wikipedia.org/wiki?curid=5167880" title="Gare d'Aubie - Saint-Antoine">
Gare d'Aubie - Saint-Antoine



</doc>
<doc id="5167881" url="https://pl.wikipedia.org/wiki?curid=5167881" title="Gare d'Olette - Canaveilles-les-Bains">
Gare d'Olette - Canaveilles-les-Bains



</doc>
<doc id="5167882" url="https://pl.wikipedia.org/wiki?curid=5167882" title="Gare d'Ollioules - Sanary">
Gare d'Ollioules - Sanary



</doc>
<doc id="5167883" url="https://pl.wikipedia.org/wiki?curid=5167883" title="Gare d'Anché - Voulon">
Gare d'Anché - Voulon



</doc>
<doc id="5167884" url="https://pl.wikipedia.org/wiki?curid=5167884" title="Gare d'Igney - Avricourt">
Gare d'Igney - Avricourt



</doc>
<doc id="5167886" url="https://pl.wikipedia.org/wiki?curid=5167886" title="Gare d'Épierre - Saint-Léger">
Gare d'Épierre - Saint-Léger



</doc>
<doc id="5167888" url="https://pl.wikipedia.org/wiki?curid=5167888" title="Gare de Saint-Avre - La Chambre">
Gare de Saint-Avre - La Chambre



</doc>
<doc id="5167891" url="https://pl.wikipedia.org/wiki?curid=5167891" title="Gare de Saint-Jean de Maurienne - Vallée de l'Arvan">
Gare de Saint-Jean de Maurienne - Vallée de l'Arvan



</doc>
<doc id="5167893" url="https://pl.wikipedia.org/wiki?curid=5167893" title="Polowi liwadi">
Polowi liwadi

Polowi liwadi () – wieś i kurort w Bułgarii, w obwodzie Błagojewgrad, w gminie Goce Dełczew.
Historia.
Pierwszymi osadnikami na terenie Polowi liwadi byli pasterze wołoscy, którzy w XIX wieku stworzyli niewielką osadę. Według statystyk Wasiła Kynczowa w końcowych latach XIX wieku we wsi żyło 294 Wołosów Na początku XX wieku swoją działalność rozwinął tu jeden z liderów WMORO (Wewnętrzna Macedońsko-Adrianopolska Organizacja Rewolucyjna) – Jane Sandanski. W 2003 roku uroczyście odsłonięto pomnik Goce Dełczewa w związku z 100. rocznicą powstania Ilindeńskiego.
W lipcu 2014 roku, ze względu na zbudowaną infrastrukturę społeczną i stałą populację na tym terenie, Rada Miejska Goce Dełczewa podjęła decyzję o zmianie administracyjno-terytorialnej poprzez utworzenie wsi. 27 maja 2015 r. Rada Ministrów podjęła decyzję o utworzeniu nowej miejscowości. Decyzja weszła w życie 12 czerwca 2015 r.
Turystyka.
Obszar Popowi liwadi jest punktem wyjścia do wspinaczki na szczyt Orelak (2 godziny), na szczyt Swesztnik (2 godziny i 30 minut), a także na kilka szlaków turystycznych do schroniska Malina (5 godzin i 30 minut), schroniska Pirin (7 godzin), chaty Sławjanka (5 godz.) i przełęczy Parił. W miejscowości znajduje się schronisko turystyczne o tej samej nazwie. Istnieje również obóz studencki, który jest otwarty przez cały rok. W 1967 roku obszar został ogłoszony klimatycznym kurortem górskim.

</doc>
<doc id="5167894" url="https://pl.wikipedia.org/wiki?curid=5167894" title="Gare de Saint-Michel - Valloire">
Gare de Saint-Michel - Valloire



</doc>
<doc id="5167896" url="https://pl.wikipedia.org/wiki?curid=5167896" title="Gare d'Aubiat">
Gare d'Aubiat



</doc>
<doc id="5167897" url="https://pl.wikipedia.org/wiki?curid=5167897" title="Gare d'Angoulins-sur-Mer">
Gare d'Angoulins-sur-Mer



</doc>
<doc id="5167899" url="https://pl.wikipedia.org/wiki?curid=5167899" title="Gare d'Angerville">
Gare d'Angerville



</doc>
<doc id="5167900" url="https://pl.wikipedia.org/wiki?curid=5167900" title="Gare d'Arles">
Gare d'Arles



</doc>
<doc id="5167903" url="https://pl.wikipedia.org/wiki?curid=5167903" title="Gare d'Argelès-sur-Mer">
Gare d'Argelès-sur-Mer



</doc>
<doc id="5167904" url="https://pl.wikipedia.org/wiki?curid=5167904" title="Gare d'Argentan">
Gare d'Argentan



</doc>
<doc id="5167906" url="https://pl.wikipedia.org/wiki?curid=5167906" title="Gare d'Argenton-sur-Creuse">
Gare d'Argenton-sur-Creuse



</doc>
<doc id="5167908" url="https://pl.wikipedia.org/wiki?curid=5167908" title="Jan Trzeciak">
Jan Trzeciak



</doc>
<doc id="5167909" url="https://pl.wikipedia.org/wiki?curid=5167909" title="Gare d'Ondres">
Gare d'Ondres



</doc>
<doc id="5167911" url="https://pl.wikipedia.org/wiki?curid=5167911" title="Gare d'Antibes">
Gare d'Antibes



</doc>
<doc id="5167912" url="https://pl.wikipedia.org/wiki?curid=5167912" title="Gare d'Issoudun">
Gare d'Issoudun



</doc>
<doc id="5167914" url="https://pl.wikipedia.org/wiki?curid=5167914" title="Gare d'Épinal">
Gare d'Épinal



</doc>
<doc id="5167917" url="https://pl.wikipedia.org/wiki?curid=5167917" title="Europejska Akademia Dyplomacji">
Europejska Akademia Dyplomacji

Europejska Akademia Dyplomacji (EAD, ang. European Academy of Diplomacy) – pierwsza w Europie pozarządowa akademia dyplomatyczna z siedzibą w Warszawie, założona w 2004 r. EAD prowadzi kursy podyplomowe, szkolenia z szeroko pojętej dyplomacji, biznesowe, a także językowe o tematyce międzynarodowej. Motto Akademii brzmi: “Kształtując nowe pokolenie międzynarodowych liderów”. EAD jest członkiem "The International Forum on Diplomatic Training" (IFDT).
Historia.
Prapoczątki EAD sięgają 1999 r. i działalności studenckiej Katarzyny i Zbigniewa Pisarskich – późniejszych założycieli Akademii. W 2001 r. założyli oni ogólnopolskie stowarzyszenie studenckie o nazwie Forum Młodych Dyplomatów (FMD). Celem FMD była promocja zaangażowania obywatelskiego oraz upowszechnianie wiedzy o polskiej polityce zagranicznej wśród młodych osób. Działalność FMD opierała się o organizację szkoleń oraz spotkań dyskusyjnych.
Formalne początki Europejskiej Akademii Dyplomacji sięgają 2004 r., kiedy odbyła się pierwsza edycja programu "Akademia Młodych Dyplomatów". Program ten miał na celu rozwój kompetencji przywódczych oraz poszerzanie sieci kontaktów zawodowych – pierwotnie wśród członków FMD, a następnie wszystkich zainteresowanych uczestników. W pierwszej edycji "Akademii Młodych Dyplomatów" (2004-2005) wzięło udział 210 osób z 90 polskich uczelni wyższych.
Od 2004 r. do chwili obecnej EAD systematycznie poszerzała zakres swojego działania, zarówno pod względem merytorycznym, jak i geograficznym, stając się jedną z czołowych tego typu organizacji w Europie.
Zadania statutowe.
Zgodnie z paragrafem 9 "Statutu Fundacji Europejska Akademia Dyplomacji", EAD posiada następujące cele statutowe:
a) Kształcenie młodych osób zainteresowanych pracą w administracji krajowej i zagranicznej ze szczególnym uwzględnieniem dyplomacji;
b) Promowanie pozytywnego wizerunku Polski w kraju i za granicą;
c) Promowanie wiedzy z zakresu stosunków międzynarodowych;
d) Działalność na rzecz współpracy międzynarodowej”.
Realizacji powyższych celów (zgodnie z paragrafem 10 "Statutu") służy m.in.:
Programy i obszary działania.
"Akademia Młodych Dyplomatów".
"Akademia Młodych Dyplomatów" (AMD) to kurs dyplomatyczny o charakterze rocznych studiów podyplomowych, skierowany do absolwentów uczelni wyższych i młodych liderów wchodzących na rynek pracy w środowisku międzynarodowym, kończący się uzyskaniem dyplomu "Executive Diploma in the Art of Diplomacy" (EDAD). Celem programu jest wyposażenie uczestników w niezbędną wiedzę, umiejętności oraz kontakty przydatne w rozwoju zawodowym w środowisku międzynarodowym. Program obejmuje w każdym roku akademickim 8 zjazdów, podczas których odbywają się wykłady, warsztaty i ćwiczenia prowadzone przez ekspertów z dziedziny dyplomacji, służby publicznej, przedstawicieli akademii oraz biznesu, a także przywódców społecznych oraz politycznych. W latach 2004–2021 w AMD wzięło udział łącznie ponad 2300 uczestników z ponad 60 państw.
Szkolenia i doradztwo.
EAD prowadzi działalność szkoleniowo-doradczą, skierowaną zarówno do instytucji publicznych, jak i prywatnych przedsiębiorstw, a także osób fizycznych. Szkolenia mają formułę otwartą ("open training") bądź też są przygotowywane na zamówienie konkretnej instytucji ("in-house training"). Tematyka szkoleń obejmuje m.in.: dyplomację, komunikację, przywództwo, różnice międzykulturowe, zarządzanie i negocjacje. Od 2004 r. w szkoleniach organizowanych przez EAD wzięło udział ponad 10 tys. osób.
Programy międzynarodowe.
"European Diplomacy Workshop" – czterodniowy program poświęcony polityce zewnętrznej Unii Europejskiej.
"Leadership Skills Masterclass" – czterodniowy program nakierowany na budowanie kompetencji przywódczych wśród młodych pracowników sektora prywatnego.
"Diplomatic Skills Masterclass" – czterodniowy program obejmujący tematykę dyplomacji, protokołu i etykiety, różnic międzykulturowych oraz umiejętności przywódczych.
Szkolenia językowe.
Szkolenia językowe oferowane przez EAD obejmują wybrane języki nowożytne, przede wszystkim język angielski na poziomie B2 i C1. Kursy te są nastawione na rozwój kompetencji językowych w tematyce dyplomacji, stosunków międzynarodowych oraz biznesu. Szkolenia językowe obejmują też kursy języka polskiego dla przedstawicieli korpusu dyplomatycznego, akredytowanych w Polsce.
"Wyszehradzka Szkoła Nauk Politycznych".
"Wyszehradzka Szkoła Nauk Politycznych" to wspólny projekt EAD i Rady Europy, skierowany do młodych polityków, liderów sektora pozarządowego i obywatelskiego oraz dziennikarzy z państw Grupy Wyszehradzkiej (V4). Program ma za zadanie zacieśnianie relacji regionalnych, rozwój procesów dyplomatycznych w krajach V4 oraz wymianę wiedzy i doświadczeń krajów sąsiedzkich.
Kierownictwo.
Władze Fundacji Europejska Akademia Dyplomacji stanowi Rada Fundacji i Zarząd Fundacji.
Dyrektorzy EAD.
Prezesowi Zarządu Fundacji przysługuje tytuł Dyrektora Generalnego Fundacji. Dotychczas EAD posiadała dwóch dyrektorów (są powoływani przez Radę na czas nieokreślony): Katarzynę Pisarską (do 2020 r.) oraz Natalię Czajkowską (od 1.01.2021 r.).
Gremia doradcze.
Rada Ambasadorów.
Rada Ambasadorów to nieformalne zgromadzenie polskich ambasadorów, wspierające EAD w jej misji związanej z przygotowywaniem młodych liderów do pracy w zawodowej dyplomacji. Rada służy wzajemnej wymianie poglądów oraz udzielaniu zaleceń EAD w zakresie oferty kształcenia w dziedzinie dyplomacji. Przewodniczącym Rady Ambasadorów jest Jan Wojciech Piekarski, były ambasador RP w Pakistanie (1984-1989), Belgii i Luksemburgu (1998-2002) oraz Izraelu (2003-2006).
Międzynarodowa Rada Honorowa.
Międzynarodowa Rada Honorowa to nieformalne zgromadzenie liderów politycznych i społecznych, wspierające EAD w misji kształcenia młodych liderów w duchu odpowiedzialności globalnej. Rada służy głosem doradczym w procesie kształtowania oferty programowej oraz rozwoju instytucjonalnego EAD, wspierając ją w realizacji swych zadań statutowych.

</doc>
<doc id="5167922" url="https://pl.wikipedia.org/wiki?curid=5167922" title="Aleuriospora">
Aleuriospora

Aleuriospora, aleuriokonidium – bezpłciowy zarodnik (konidium) niektórych grzybów wytwarzany na szczycie strzępek, ale pozostający na nich aż do rozpadu grzybni. Tym różni się od zwykłych konidiów, które pojedynczo lub pakietami odrywają się od komórki konidiotwórczej.
Aleuriospory występują u wielu gatunków dermatofitów i podobnie jak chlamydospory pełnią funkcję przetrwalnikową. Dzięki aleuriosporom np. "Epidermophyton floccosum" może przetrwać przez lata w prysznicach, kąpieliskach, basenach, na ręcznikach, kocach, prześcieradłach, butach i innych ubraniach. Aleuriospory podobnie jak chlamydospory mają grubą ścianę komórkową. Istnieją jednak między nimi różnice. Chlamydospory mają podwójną ścianę komórkową, aleuriospory natomiast są ograniczone grubą, ale jednowarstwową ścianą komórkową. Jest ona często zróżnicowana. Np. u "Humicola grisea" jej wewnętrzna strona jest szklista, zewnętrzna jest melanizowana. Melanizacja powstaje na obrzeżach ściany komórkowej i postępuje od wewnątrz przez cytoplazmę. Rozróżnienie między chlamydosporami i aleuriosporami można dokonać na podstawie obecności ściany wtórnej w tych pierwszych i istnienia pojedynczej, częściowo melanizowanej warstwy u drugich.

</doc>
<doc id="5167925" url="https://pl.wikipedia.org/wiki?curid=5167925" title="Nowyj Mir (obwód kurski)">
Nowyj Mir (obwód kurski)

Nowyj Mir () – wieś (ros. село, trb. sieło) w zachodniej Rosji, w sielsowiecie sielekcyonnym rejonu lgowskiego w obwodzie kurskim.
Geografia.
Miejscowość położona jest nad Rieczicą (lewy dopływ Sejmu), 2,5 km od centrum administracyjnego sielsowietu (Sielekcyonnyj), 9 km na południowy zachód od centrum administracyjnego rejonu (Lgow), 74 km na południowy zachód od Kurska, przy drodze regionalnego znaczenia 38K-017 (Kursk – Lgow – Rylsk – granica z Ukrainą) – część trasy europejskiej E38.
We wsi znajduje się 57 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 70 osób.

</doc>
<doc id="5167927" url="https://pl.wikipedia.org/wiki?curid=5167927" title="Starzyńscy">
Starzyńscy



</doc>
<doc id="5167928" url="https://pl.wikipedia.org/wiki?curid=5167928" title="Aleuriokonidium">
Aleuriokonidium



</doc>
<doc id="5167929" url="https://pl.wikipedia.org/wiki?curid=5167929" title="Dąb Krzysztof w Poznaniu">
Dąb Krzysztof w Poznaniu

Dąb Krzysztof – pomnik przyrody, zabytkowy dąb szypułkowy ("Quercus robur"), rosnący w Poznaniu, na Wildzie, na skwerze Anny Siwczyk, u zbiegu ulic Garczyńskiego i Prądzyńskiego (ogrodzony plac zabaw Zarządu Zieleni Miejskiej w Poznaniu). Starania o ustanowienie pomnika przyrody trwały od 2015.
Charakterystyka.
Drzewo, liczące około 250-300 lat, ma regularną koronę i 375 cm obwodu na wysokości 130 cm. Stanowi istotny element krajobrazu dzielnicy, charakteryzującej się starą, gęstą zabudową kamieniczną, gdzie enklawy zieleni mają duże znaczenie dla lokalnej społeczności.
Według dr hab. inż. Doroty Wrońskiej-Pilarek z poznańskiego Uniwersytetu Przyrodniczego dąb ma wysoką wartość krajobrazową, przyrodniczą i zdrowotną, jak również indywidualne cechy wyróżniające go w skali miasta spośród innych obiektów przyrody ożywionej. Przegląd arborystyczny, który miał miejsce latem 2018 nie wykazał ubytków, tak w konarach, jak i górnych częściach pnia i wykrył dużą zdrowotność drewna. Dąb jest dojrzały i w dobrym stanie.
Imię.
Imię drzewu nadano z inicjatywy artystki Anny Siwczyk (zm. 2010), która przyczyniła się do renowacji skweru. Imię Krzysztof nosiła osoba bliska Annie Siwczyk.

</doc>
<doc id="5167930" url="https://pl.wikipedia.org/wiki?curid=5167930" title="Denis Drăguș">
Denis Drăguș

Denis Mihai Drăguș (ur. 6 lipca 1999 w Bukareszcie) – rumuński piłkarz grający na pozycji napastnika. Od 2019 jest zawodnikiem klubu Standard Liège.
Kariera piłkarska.
Swoją karierę piłkarską Drăguș rozpoczynał w juniorach takich klubów jak: Sfântul Pantelimon (2010-2012), Pro Luceafărul Bukareszt (2012-2014) i Akademii Piłkarskiej Gheorghe Hagiego (2014-2016). W 2017 roku stał się członkiem zespołu Viitorul Konstanca. 27 sierpnia 2017 zadebiutował w jego barwach w pierwszej lidze rumuńskiej w wygranym 2:1 wyjazdowym meczu z Concordią Chiajna. W sezonie 2018/2019 zdobył z Viitorulem Puchar Rumunii.
7 sierpnia 2019 Drăguș został sprzedany za 1,8 miliona euro do Standardu Liège. W nim swój debiut zanotował 1 września 2019 w przegranym 0:1 wyjazdowym meczu z Anderlechtem.
We wrześniu 2020 roku Drăguș został wypożyczony do grającego w Serie A, FC Crotone. W nim zadebiutował 20 września 2020 w przegranym 1:4 wyjazdowym spotkaniu z Genoą. Na koniec sezonu 2020/2021 spadł z Crotone do Serie B.
Latem 2021 Drăguș wrócił do Standardu.
Kariera reprezentacyjna.
Drăguș występował w młodzieżowych reprezentacjach Rumunii na szczeblach U-19 i U-21. W reprezentacji Rumunii zadebiutował 10 września 2018 roku w zremisowanym 2:2 meczu Ligi Narodów 2018/2019 z Serbią, rozegranym w Belgradzie. W 61. minucie tego meczu został zmieniony przez Alexandru Mitrițę.

</doc>
<doc id="5167932" url="https://pl.wikipedia.org/wiki?curid=5167932" title="Komandorski Rezerwat Biosfery">
Komandorski Rezerwat Biosfery

Komandorski Rezerwat Biosfery (ros. Государственный природный биосферный заповедник «Командорский») – ścisły rezerwat przyrody (zapowiednik) w Kraju Kamczackim w Rosji. Znajduje się w rejonie aleuckim, a jego obszar wynosi 36 486,79 km² (w tym wody morskie 34 633 km²). Rezerwat został utworzony dekretem rządu Federacji Rosyjskiej z dnia 23 kwietnia 1993 roku. W 2002 roku otrzymał status rezerwatu biosfery UNESCO. W 2005 roku został wpisany na wstępną Listę Światowego Dziedzictwa UNESCO. Dyrekcja rezerwatu znajduje się w miejscowości Nikolskoje.
Opis.
Rezerwat znajduje się na Wyspach Komandorskich. Obejmuje dwie duże wyspy: Beringa i Miedzianą oraz dwie małe: Arij Kamien´ i Toporkow, a także przyległy do nich 30-milowy obszar morski.
Flora.
Wyspy są bezdrzewne i w większości pokrywa je tundra. Występują zarośla m.in. jałowca, sosny karłowej, wierzby, brzozy Ermana (do wysokości 1–2 m).
Fauna.
W rezerwacie i przyległym obszarze wodnym zarejestrowano 40 gatunków ssaków. Same wyspy są zamieszkane tylko przez jeden rodzimy gatunek – dwa endemiczne podgatunki lisa polarnego ("beringensis" na Wyspie Beringa i "semenovi" na Wyspie Miedzianej). Reszta to ssaki morskie (wydra morska, płetwonogie i walenie).
Występują tu wszystkie gatunki płetwonogich północnego Pacyfiku, takie jak słonie morskie czy uchatki grzywiaste. Żyje tu 21 gatunków waleni. Są to m.in. dziobogłowiec północny, kaszalot, orka oceaniczna, morświniec białopłetwy, humbak, płetwal karłowaty, dziobowal szablozębny i waleń japoński.
Rezerwat jest miejscem masowego gniazdowania ptaków. Na wyspach gniazdują m.in. białozory, sokoły wędrowne i rzadkie gatunki mew: mewy lodowe, mewy krótkodziobe.

</doc>
<doc id="5167936" url="https://pl.wikipedia.org/wiki?curid=5167936" title="Spigen">
Spigen

Spigen – południowokoreańskie przedsiębiorstwo zajmujące się dostarczaniem akcesoriów GSM. Powstała w 2009 roku pod nazwą SGP Korea z główną siedzibą w Los Angeles w Stanach Zjednoczonych. Jest jednym ze światowych dostawców akcesoriów mobilnych: etui na telefon, szkieł hartowanych, folii ochronnych, uchwytów samochodowych, ładowarek i kabli.
Historia.
Spigen Korea zostało założone w lutym 2009 roku jako SGP Korea. Po zmianie nazwy w listopadzie 2013, w 2014 roku było notowane na giełdzie KOSDAQ. Największy udziałowiec firmy (dyrektor reprezentacyjny Dae-young Kim) posiada 61,2% akcji. W 2015 roku firma uzyskała 89% swoich przychodów z etui do smartfonów (w tym serii Neo Hybrid i Armor), 6% z ochraniaczy ekranu, a 5% z innych akcesoriów.
Nazwa przedsiębiorstwa wywodzi się od dwóch niemieckich słów: „spiegel” i „gen”, oznaczających lustro i gen. Zostały połączone, aby odzwierciedlić ideologię stojącą za wartościami firmy w tworzeniu rozwiązań odzwierciedlających potrzeby klientów.

</doc>
<doc id="5167938" url="https://pl.wikipedia.org/wiki?curid=5167938" title="Arnaud Bodart">
Arnaud Bodart

Arnaud Bodart (ur. 11 marca 1998 w Seraing) – belgijski piłkarz grający na pozycji bramkarza. Jest wychowankiem klubu Standard Liège. Jest bratankiem byłego bramkarza reprezentacji Belgii, Gilberta Bodarta.
Kariera piłkarska.
Swoją karierę piłkarską Bodart rozpoczął w 2006 roku w juniorach Standardu Liège. W 2017 roku awansował do kadry pierwszej drużyny Standardu. 16 maja 2017 zaliczył w nim debiut ligowy w wygranym 3:1 wyjazdowym meczu z Waasland-Beveren. W sezonie 2019/2020 stał się podstawowym bramkarzem Standardu. W kwietniu 2021 wystąpił w barwach Standardu w przegranym 1:2 finale Pucharu Belgii z KRC Genk.
Kariera reprezentacyjna.
Bodart występował w młodzieżowych reprezentacjach Belgii na szczeblach U-17, U-18 i U-21.

</doc>
<doc id="5167939" url="https://pl.wikipedia.org/wiki?curid=5167939" title="Hugo Siquet">
Hugo Siquet

Hugo Siquet (ur. 9 lipca 2002 w Marche-en-Famenne) – belgijski piłkarz grający na pozycji prawego obrońcy. Jest wychowankiem klubu Standard Liège.
Kariera klubowa.
Swoją karierę piłkarską Siquet rozpoczął w 2009 roku w juniorach Standardu Liège. W 2020 roku awansował do kadry pierwszej drużyny Standardu. 8 listopada 2020 zaliczył w nim debiut ligowy w zremisowanym 1:1 wyjazdowym meczu z Royalem Antwerp FC. W kwietniu 2021 wystąpił w barwach Standardu w przegranym 1:2 finale Pucharu Belgii z KRC Genk.
Kariera reprezentacyjna.
Siquet występował w młodzieżowych reprezentacjach Belgii na szczeblach U-17, U-18 i U-21. W 2019 roku wystąpił z kadrą U-17 na Mistrzostwach Europy U-17.

</doc>
<doc id="5167940" url="https://pl.wikipedia.org/wiki?curid=5167940" title="Bradley (North Yorkshire)">
Bradley (North Yorkshire)



</doc>
<doc id="5167941" url="https://pl.wikipedia.org/wiki?curid=5167941" title="Tomasz Łubieński (generał)">
Tomasz Łubieński (generał)



</doc>
<doc id="5167947" url="https://pl.wikipedia.org/wiki?curid=5167947" title="Nicolas Raskin">
Nicolas Raskin

Nicolas Raskin (ur. 23 lutego 2001 w Liège) – belgijski piłkarz grający na pozycji środkowego pomocnika w szkockim klubie Rangers
Kariera klubowa.
Swoją karierę piłkarską Raskin rozpoczynał w juniorach takich klubów jak: Standardu Liège (2008-2015), RSC Anderlecht (2015-2017) i KAA Gent (2017-2019). W 2019 roku stał się członkiem pierwszej drużyny Standardu. 12 lutego 2020 zaliczył w nim debiut ligowy w zremisowanym 0:0 domowym meczu z Club Brugge. W kwietniu 2021 wystąpił w barwach Standardu w przegranym 1:2 finale Pucharu Belgii z KRC Genk.
Kariera reprezentacyjna.
Raskin występował w młodzieżowych reprezentacjach Belgii na szczeblach U-16, U-17, U-18, U-19 i U-21. W 2018 roku wystąpił z kadrą U-17 na Mistrzostwach Europy U-17.

</doc>
<doc id="5167948" url="https://pl.wikipedia.org/wiki?curid=5167948" title="Austria Klagenfurt (2007)">
Austria Klagenfurt (2007)

Austria Klagenfurt (niem. Sportklub Austria Klagenfurt) – austriacki klub piłkarski, mający siedzibę w mieście Klagenfurt am Wörthersee, na południu kraju, grający od sezonu 2021/22 w rozgrywkach Bundesligi.
Historia.
Chronologia nazw:
Klub piłkarski Austria Klagenfurt został założony w miejscowości Klagenfurt am Wörthersee 19 stycznia 2007 roku. Jednak nowo powstały klub zaczął swoje występy dopiero trzy lata później, w 2010 roku, kiedy inny klub miasta Austria Klagenfurt przestał istnieć, po czym nawiązał współpracę z SC St. Stefan z Lavanttal. Klub jest postrzegany przez wielu fanów jako następca starego "Austria Klagenfurt", założonego w 1920 roku, który – działający jako FC Kärnten od 1999 roku – musiał ostatecznie przestać grać w 2009 roku.
W sezonie 2010/11 zespół startował w Regionalliga (D3), która była podzielona na trzy grupy. Debiutowy sezon zakończył na siódmym miejscu w grupie "Mitte". Po zakończeniu sezonu fuzja klubów rozpadła się i z nazwą Austria Klagenfurt kontynuował występy na trzecim poziomie. Po zakończeniu sezonu 2014/15 klub zwyciężył w swojej grupie i awansował do Erste Liga. Debiutowy sezon 2015/16 na drugim poziomie austriackiej piłki nożnej zakończył na ósmym miejscu, ale nie utrzymał się i spadł z powrotem do "Regionalliga Mitte". Dopiero w 2018 drużynie udało się ponownie awansować do drugiej ligi. Po zakończeniu sezonu 2020/21 klub zajął trzecią pozycję, a potem w barażach playoff zwyciężył z ostatnią drużyną z pierwszej ligi SKN St. Pölten (4:0, 1:0) i uzyskał historyczny awans do Bundesligi.
Barwy klubowe, strój, herb, hymn.
Klub ma barwy fioletowo-białe. Piłkarze swoje domowe spotkania zazwyczaj grają w fioletowych koszulkach z pionowymi białymi cienkimi pasami, fioletowych spodenkach oraz fioletowych getrach.
Sukcesy.
Trofea międzynarodowe.
Do chwili obecnej klub jeszcze nigdy nie zakwalifikował się do rozgrywek europejskich.
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich.
Struktura klubu.
Stadion.
Klub piłkarski rozgrywa swoje mecze domowe na stadionie Wörthersee Stadion w Klagenfurt am Wörthersee, który może pomieścić 32000 widzów.

</doc>
<doc id="5167949" url="https://pl.wikipedia.org/wiki?curid=5167949" title="Fitiż">
Fitiż

Fitiż () – wieś (ros. село, trb. sieło) w zachodniej Rosji, w sielsowiecie sielekcyonnym rejonu lgowskiego w obwodzie kurskim.
Geografia.
Miejscowość położona jest nad Rieczicą (lewy dopływ Sejmu) i jeziorem Fitiż, 5 km od centrum administracyjnego sielsowietu (Sielekcyonnyj), 8 km na północny zachód od centrum administracyjnego rejonu (Lgow), 72 km na zachód od Kurska, 4,5 km od drogi regionalnego znaczenia 38K-017 (Kursk – Lgow – Rylsk – granica z Ukrainą) – część trasy europejskiej E38.
We wsi znajdują się ulice: Maksima Gorkogo, Koczerieżki, Kosołapowka, Lebiediewka, Mołodiożnaja, Nowosiołowka, Okolica, Osieriedok, Sowietskaja, Wygon (529 posesji).
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 457 osób.

</doc>
<doc id="5167953" url="https://pl.wikipedia.org/wiki?curid=5167953" title="SK Austria Klagenfurt (2007)">
SK Austria Klagenfurt (2007)



</doc>
<doc id="5167954" url="https://pl.wikipedia.org/wiki?curid=5167954" title="Anders Sparring">
Anders Sparring

Anders Sparring (ur. 16 maja 1969 w Sztokholmie) – szwedzki scenarzysta, aktor i autor książek dla dzieci.
W Polsce w 2021 roku ukazał się pierwszy tom serii o rodzinie Obrabków opublikowany przez Wydawnictwo Zakamarki.
W Polsce opublikowano:

</doc>
<doc id="5167985" url="https://pl.wikipedia.org/wiki?curid=5167985" title="Bryan Heynen">
Bryan Heynen

Bryan Heynen (ur. 3 stycznia 1997 w Bree) – belgijski piłkarz grający na pozycji środkowego pomocnika. Jest wychowankiem klubu KRC Genk.
Kariera klubowa.
Swoją karierę piłkarską Heynen rozpoczął w 2003 roku w juniorach klubu KRC Genk. W 2015 roku stał się członkiem pierwszej drużyny Genku. 25 lipca 2015 zaliczył w nim debiut ligowy w wygranym 3:1 domowym meczu z Oud-Heverlee Leuven. W sezonie 2018/2019 wywalczył z Genkiem mistrzostwo Belgii, a latem 2019 zdobył z nim Superpuchar Belgii. Z kolei w sezonie 2020/2021 wywalczył z tym klubem wicemistrzostwo kraju, a także sięgnął po Puchar Belgii.
Kariera reprezentacyjna.
Heynen występował w młodzieżowych reprezentacjach Belgii na szczeblach U-16 i U-21. W 2019 roku wystąpił z kadrą U-21 na Mistrzostwach Europy U-21.

</doc>
<doc id="5167990" url="https://pl.wikipedia.org/wiki?curid=5167990" title="Centrum Analiz Strategicznych">
Centrum Analiz Strategicznych



</doc>
<doc id="5167992" url="https://pl.wikipedia.org/wiki?curid=5167992" title="81 Pułk Piechoty (II RP)">
81 Pułk Piechoty (II RP)



</doc>
<doc id="5167993" url="https://pl.wikipedia.org/wiki?curid=5167993" title="Bielniki">
Bielniki

Bielniki – część Dębiny (Łęgów Dębińskich) w Poznaniu i ulica o tej samej nazwie, pozostające w obrębie osiedla samorządowego Wilda, nad Wartą.
Historia.
Nazwa ulicy po raz pierwszy została umieszczona na planie Poznania z lat 1935–1936, choć rodowód onomastyczny sięga w tym przypadku roku 1911. Obecnie ulica Bielniki łączy Drogę Dębińską i ulicę Piastowską, jednak wcześniej miała też część zachodnią, zlokalizowaną na zachód od Drogi Dębińskiej, prowadzącą do ulicy Kolarskiej, przebiegającej wzdłuż ówczesnego Stadionu Miejskiego (obecnie im. Edmunda Szyca). Cały układ topograficzny znajdował się na terenie jednostki onomastycznej Błonia Wildeckie (obecnie nazwa ta nie funkcjonuje w świadomości społecznej).
W latach 1927–1928 na Bielnikach wzniesiono Dzieciniec pod Słońcem. Przebiegającą przy nim ulicę Henryka Jordana (zaznaczoną po raz pierwszy na "Planie stołecznego miasta Poznania" autorstwa Józefa Fiuczyńskiego z 1927, jednak bez nazwy, która uwidoczniona była dopiero na planie z lat 1935–1936) obsadzono szpalerem około sześćdziesięciu jarzębów szwedzkich. W latach dwutysięcznych szpaler przerzedzano bez nasadzania nowych drzew. Doprowadziło to do wybrakowania układu urbanistycznego ulicy, jednak od 2019 braki są uzupełniane. Zgodnie ze stanowiskiem Miejskiego Konserwatora Zabytków ochronie podlega bruk jezdni ulicy Jordana (podobny znajduje się w ulicy Piastowskiej, przy wzniesionych w 1924 Łazienkach Rzecznych, ale został częściowo usunięty).
Od 1940 do 1943 przy ulicy Bielniki funkcjonował niemiecki obóz pracy dla Żydów, fabryka musztardy Remu (niem. "An den Bleichen Remu").
Przyroda.
Na bielnikach znajdują się Rodzinne Ogrody Działkowe o tej samej nazwie, założone w 1925 i zajmujące powierzchnię 21,3 hektara, które są ważnym elementem zieleni miejskiej i stanowią siedlisko występowania wielu grup owadów. Po badaniach z lat 2014–2015 stwierdzono tu m.in. występowanie takich owadów, jak: bezrurka świdwianka, "Aphis fabae", mszyca bzowa, "Brachycaudus divaricatae", zdobniczka lipowa, "Phorodon humuli" i "Rhopalosiphum padi".

</doc>
<doc id="5167994" url="https://pl.wikipedia.org/wiki?curid=5167994" title="Lily Braun">
Lily Braun

Lily Braun, urodzona jako Amalie von Kretschmann (ur. 2 lipca 1865 w Halberstadt, zm. 8 sierpnia 1916 w Berlinie) – niemiecka feministyczna pisarka oraz polityczka Socjaldemokratycznej Partii Niemiec (SPD).
Życiorys.
Urodziła się w Halberstadt w Saksonii jako córka Hansa von Kretschmanna, generała piechoty w pruskiej armii, oraz Jenny z domu von Gustedt (1843–1903). Jej babcia ze strony matki, pisarka Jenny von Gustedt (1811–1890), była nieślubną córką króla Westfalii Jerome'a ​​Bonapartego, brata Napoleona, i jego kochanki Diany Rabe von Pappenheim.
Wychowana zgodnie z pruskimi wartościami i dyscypliną, rozwinęła jednak osobowość bezpośrednią i otwartą, do czego szczególnie przyczyniła się babcia Jenny von Gustedt. Kretschmann uchodziła za bardzo ambitną, a rodzina zapewniała jej dobre wykształcenie u prywatnych nauczycieli. Pod wpływem luteranizmu i kalwinizmu od najmłodszych lat zaczęła kwestionować burżuazyjne wartości rodziców, jak również tradycyjną rolę kobiet w społeczeństwie pruskim. Kiedy w 1890 jej ojciec przeszedł na emeryturę, sama musiała zapewnić sobie trwałe źródło utrzymania.
Od 1893 była zaangażowana w ruch kultury etycznej, który dążył do ustanowienia systemu moralności w miejsce tradycyjnych religii. Pracując jako dziennikarka dla feministycznej gazety „Die Frauenbewegung” („Ruch Kobiet”) wydawanej przez Minnę Cauer, zainteresowała się także ideami socjalizmu i ruchu feministycznego.
W 1895 dołączyła do Socjaldemokratycznej Partii Niemiec i od razu stała się jedną z liderek ruchu feministycznego. W partii należała do opozycji rewizjonistycznej, która nie wierzyła w teorie materializmu historycznego, ale dążyła do stopniowej zmiany społeczeństwa, a nie do rewolucji socjalistycznej. Próby mediacji pomiędzy proletariackimi i burżuazyjnymi kręgami feministycznymi, podejmowane przez bohaterkę, były mocno krytykowane. Jej propozycje dotyczące godzenia życia rodzinnego i zawodowego zostały odrzucone. Jej opinie w tzw. sporze o naturę kobiety były szczególnie krytykowane przez socjalistycznych autorów i autorki, takie jak Clara Zetkin, podczas gdy środowiska klasy średniej uważały jej pomysły za zbyt radykalne.
Podobnie jak jej znajoma działaczka polityczna Helene Stöcker, Lily Braun była pod silnym wpływem Fryderyka Nietzschego. Chciała, aby SPD skupiła się na rozwoju osobowości i indywidualności, a nie na wyrównywaniu poziomu wszystkich. Kobiety powinny mieć własną podmiotowość i nie powinny być traktowane wyłącznie jako (przyszłe) matki i żony. Chciała wolności ekonomicznej dla kobiet i opowiadała się za nowymi rodzajami relacji osobistych, np. zniesieniem prawnych małżeństw.
Wskutek jej nonkonformizmu i ciągłej krytyki ze strony członków partii, opuściła ją, jednak jej ideały nadal były jej bliskie – wraz z mężem wydawała tygodnik „Die neue Gesellschaft” („Nowe społeczeństwo”), w którym również publikowała.
Życie prywatne.
Jej pierwszy mężem był Georg von Gizycki, profesor filozofii na Uniwersytecie w Berlinie. Poślubiła go w 1893. Von Gizycki również był związany z SPD, jednak nigdy oficjalnie nie był jej członkiem. Po śmierci pierwszego męża w 1896 poślubiła Heinricha Brauna, polityka SPD i publicystę. Mieli jednego syna, Ottona Brauna, utalentowanego poetę, który zginął na froncie zachodnim w ostatnich miesiącach pierwszej wojny światowej.
Zmartwiona losem syna, zmarła wskutek udaru w wieku 51 lat w Zehlendorfie, obecnie dzielnicy Berlina. Po śmierci jej mąż, Heinrich Braun, poślubił Julię Braun-Volgestein, która była redaktorką "Zebranych dzieł" Lily Braun.
Prace.
Jej najpopularniejszą książką jest "Die Frauenfrage, ihre geschichtliche Entwicklung und wirtschaftliche Seite" ("Kwestia kobiet, jej rozwój historyczny i aspekt ekonomiczny") z 1901, w której argumentowała, że ​​kapitalizm, zatrudniając kobiety w przemyśle, zniszczył rodzinę i zmusił społeczeństwo do wprowadzenia socjalizmu. Polskie wydanie wyszło w 1904 nakładem "Gebethnera i Wolffa".
Oprócz tego jej bardziej znane prace to:

</doc>
<doc id="5167995" url="https://pl.wikipedia.org/wiki?curid=5167995" title="Henriette d’Angeville">
Henriette d’Angeville

Henriette d'Angeville (ur. 10 marca 1794 w Semur-en-Brionnais, zm. 13 stycznia 1871 w Lozannie) – druga kobieta, która wspięła się na Mont Blanc.
Życiorys.
Henriette d'Angeville była potomkinią francuskiej rodziny arystokratycznej. Po rewolucji francuskiej jej ojciec został uwięziony, dziadek stracony, a rodzina przeniosła się do regionu Ambérieu-en-Bugey. Gdy w 1827 zmarł jej ojciec, osiedliła się w Genewie. Pragnęła wspiąć się na Mont Blanc, co osiągnęła w 1838 jako pierwsza kobieta po Marie Paradis. D'Angeville uprawiała alpinistykę przez kolejne 25 lat, zdobywając następne 21 szczytów oraz ponownie Mont Blanc. Ostatnią wyprawę zrealizowała w wieku 65 lat – wybrała się na Oldenhorn. Na starość interesowała się speleologią oraz założyła Muzeum Mineralogii w Lozannie, które działa do dzisiaj.
Ekspedycja na Mont Blanc.
Henriette d'Angeville wyruszyła na Mont Blanc w 1838 w towarzystwie Josepha-Marie Couttet, pięciu przewodników oraz sześciu tragarzy. Alpinistka dostała propozycję dołączenia do dwóch grup składających się wyłącznie z mężczyzn, ale odmówiła. Docierając do Chamonix, wywołała spore poruszenie, tłumy wiwatowały podczas dalszej wspinaczki. W Grand Mullets, na wysokości 10 000 stóp, odwiedził ją polski szlachcic; dołączyła do niej także angielska ekspedycja.
Henriette dotarła na szczyt 4 września 1838 o 2 w nocy. Po drodze udowodniła, że jest silna i zwinna, pomimo tego, że cierpiała na kołatanie serca i senność. Reszta grupy dotarła na górę o 13.15. Po wspinaczce wznoszono toasty szampanem i wypuszczano gołębie, aby ogłosić sukces. Po powrocie do Chamonix powitał ich salut armatni, a w obchodach następnego dnia uczestniczyła sześćdziesięcioletnia Marie Paradis. W tym czasie w Chamonix obecny był również pisarz i alpinista Albert Richard Smith, choć wyjechał dzień przed udaną wspinaczką d'Angeville. Smith próbował przyłączyć się do ekspedycji, ale wspiął się na górę dopiero w 1851, po czym wykorzystał swoje doświadczenie w przedstawieniu teatralnym.
Uznanie i upamiętnienie.
Ponieważ Marie Paradis przyznała, że częściowo została wniesiona na górę przez swoich przewodników, Henriette d'Angeville często jest określana jako pierwsza kobieta, która samodzielnie wspięła się na Mont Blanc. W pobliżu zamku Angeville nabytego przez rodzinę w 1657, zamieszkanego przez brata Henriette, znajduje się ulica jej imienia. Wspominała o niej Harriet Beecher Stowe w pamiętniku z podróży "Sunny Memories of Foreign Lands". Stowe intensywnie podróżowała po Alpach i spotkała w Genewie zarówno Marie Paradis, którą nazwała „Marie de Mont Blanc”, jak i d'Angeville.
Wspomnienia Henrietty d’Angeville wydano w 1991 jako "My Ascent Of Mont Blanc". Sally Zigmond wydała jej biografią zatytułowaną "Chasing angels".

</doc>
<doc id="5167996" url="https://pl.wikipedia.org/wiki?curid=5167996" title="Adya van Rees-Dutilh">
Adya van Rees-Dutilh

Adrienne (Adya) Catherine van Rees-Dutilh (ur. 7 czerwca 1876 w Rotterdamie, zm. 11 października 1959 w Utrechcie) – holenderska artystka tekstylna, malarka i graficzka; członkini ruchu dadaistycznego w Zurychu i jedną z pierwszych sygnatariuszek pierwszego berlińskiego Manifestu Dada.
Życiorys.
Urodziła się jako druga córka w zamożnej rodzinie z Rotterdamu. W latach 1886–1890 pobierała lekcje rysunku u w Hadze, a w latach 1896–1900 u w Brukseli. Tutaj doskonaliła swój styl rysowania i uczyła się posługiwać różnymi technikami. W Brukseli obracała się w kręgach lewicowo-libertyńskich oraz rozwijała idee antyburżuazyjne i antykapitalistyczne.
Około 1900 osiedliła się w Gooi. W tym czasie na różnych wystawach pokazywała swoje realistyczne prace, w tym wiele portretów i sztukę użytkową. Około 1904 zamieszkała z partnerem artystą w dzielnicy Montmartre w Paryżu, gdzie żyli w komunie artystów znanej jako Bateau-Levoir.
W 1909 wyszła za mąż za Otto van Reesa i miała z nim trójkę dzieci. 
Po urodzeniu pierwszych dwóch córek zaczęła koncentrować się na tworzeniu abstrakcyjnych gobelinów i haftów. W 1913 wróciła do rysunku i malarstwa. Swoje abstrakcyjne prace wystawiała m.in. w Rotterdamie (1910), Amsterdamie (1912) i Berlinie (1913). Jej prace były również pokazywane i sprzedawane w Stanach Zjednoczonych. Rysunek "Fantomas" (1914) został opublikowany na okładce awangardowego niemieckiego magazynu "Die Aktion".
Adya przeszła na katolicyzm w 1914, a religia miała odzwierciedlenie w jej sztuce i twórczości.
W czasie I wojny światowej mieszkała w Szwajcarii i Francji. W Zurychu małżeństwo współpracowało z artystą Hansem Arpem. W 1915 w Galerii Tanner w Zurychu, stworzyli z nim wystawę, która powszechnie uważana jest za początek dadaizmu. W 1918 znaleźli się wśród sygnatariuszy pierwszego berlińskiego Manifestu Dada. W latach 20. XX w. Dutilh zaprojektowała szereg dadaistycznych plakatów w technice kolażu.
Później przeprowadziła się do Paryża, gdzie była związana z artystyczną grupą Cercle et Carré.
Jej relacja z Ottem znacznie się pogorszyła i na początku 1938 zdecydowali się na separację, lecz pozostali w kontakcie. Po wojnie Adya wróciła do Holandii i po wielu przeprowadzkach zamieszkała w końcu z mężem i żyła z nim aż do jego śmierci w 1957. Jej wzrok uległ znacznemu pogorszeniu i nie była w stanie już pracować.
Jest jedną z pierwszych holenderskich artystek, która stworzyła całkowicie abstrakcyjne prace.

</doc>
<doc id="5167997" url="https://pl.wikipedia.org/wiki?curid=5167997" title="Klara Wendel">
Klara Wendel

Klara Wendel (ur. 1 marca 1804 w Hergiswil, zm. 29 października 1884 w klasztorze św. Urbana, gmina Pfaffnau) – szwajcarska bezdomna, która w okresie handlu międzykantonalnego w latach 1824–1827 nazywana była „królową rozbójników”.
Proces.
Zajmowała się handlem piwnicznym. Jej proces o oszustwa jest uważany za jeden z najbardziej sensacyjnych w okresie restauracji w Szwajcarii. Rozpoczął się od aresztowania Klary Wendel w Einsiedeln w czerwcu 1824 roku. Podczas licznych przesłuchań opracowała strukturę fabularną przypominająca tę z "Księgi tysiąca i jednej nocy". Śledczy uzyskiwali informacje od niej i jej współpracowników za pomocą tortur. Oficjalnie uznano ją za winną 20 morderstw, 14 podpaleń i 1588 kradzieży, co skutkowało skazaniem jej na 12 lat więzienia. Po odbyciu kary miała pozostać w kraju pod nadzorem lub opuścić kraj.

</doc>
<doc id="5167998" url="https://pl.wikipedia.org/wiki?curid=5167998" title="Anna Fischer-Dückelmann">
Anna Fischer-Dückelmann

Anna Fischer-Dückelmann (ur. 1856 w Wadowicach, zm. 1917) – pierwsza kobieta z krajów niemieckojęzycznych, która uzyskała dyplom medyczny na Uniwersytecie w Zurychu. 
Życiorys.
Była córką Friedricha Dückelmanna, austriackiego lekarza wojskowego. Wyszła za Arnolda Fischera i przed 1890 urodziła troje dzieci.
W 1896 roku uzyskała stopień naukowy na uniwersytecie. W tym czasie nadal nie wolno było kobietom zapisywać się na niemieckie uniwersytety lub szkoły medyczne. Od tego czasu jest znana jako naturopatka i lekarka dla kobiet w Niemczech. Opublikowała wiele książek, które zostały przetłumaczone na różne języki.
W latach 1897–1914 prowadziła praktykę lekarską dla kobiet i pediatryczną w Dreźnie w Niemczech.
"Die Frau als Hausärztin" ("Kobieta lekarką domową", 1901) to jedno z jej najbardziej znanych dzieł. Nosi podtytuł: "podręcznik lekarski do pielęgnowania zdrowia i lecznictwa w rodzinie z szczególnem uwzględnieniem chorób kobiecych i dziecięcych, położnictwa i pielęgnowania dzieci".

</doc>
<doc id="5167999" url="https://pl.wikipedia.org/wiki?curid=5167999" title="Katharina Henot">
Katharina Henot

Katharina Henot lub Henoth (ur. 1570 r., zm. 19 maja 1627 r.) – rzekoma czarownica spalona na stosie za czary w Kolonii. Jest jedną z najbardziej znanych niemieckich ofiar polowania na czarownice i najbardziej znanym przypadkiem w Kolonii. Prawdopodobnie pierwsza poczmistrzyni w Niemczech.
Życiorys.
Była znaną i wpływową obywatelką Kolonii i żoną Heinricha Neudena. Wraz z bratem, Hargerem Henotem (1571–1637), odziedziczyła pocztę po ojcu Jacobie i pracowała jako prawdopodobnie pierwsza kobieta poczmistrzyni w Niemczech. Rywalizowali z dworem cesarskim – hrabia Leonhard II von Taxis chciał stworzyć pocztę centralną. 
W latach 1626–1631 w Kolonii odbył się wielki proces czarownic. W 1627 pewna zakonnica w klasztorze w Kolonii została opętana. Plotki wskazywały na Henot, a komisja arcybiskupa w styczniu 1627 aresztowała zarówno ją, jak i jej brata, i oskarżyła ich o spowodowanie kilku śmierci i chorób w klasztorze za pomocą magii. Została uwięziona i odmówiono jej kaucji i ochrony. Henot nie chciała się do niczego przyznać, nawet po tym, jak została ciężko ranna i zachorowała z powodu tortur. Mimo to została uznana winną i skazana na spalenie żywcem na stosie za czary. Jej brat Harger Henot próbował ją uwolnić, interweniując na dworze cesarskim, ale nie udało się. Proces przeciwko niej jest uważany za bezprawny. 
Upamiętnienie.
W 1988 Stowarzyszenie Historii Kobiet w Kolonii złożyło wniosek o zmianę nazwy Henot-Straße na Katharina-Henot-Straße. 
W popkulturze.
Sprawa została opisana w wielu tekstach literackich, na przykład "Die Hexe" Wolfganga Lohmeyera (po raz pierwszy w Monachium w 1976 r., kilka wydań). Studenci z Kolonii wykorzystali tekst jako bazę do słuchowiska radiowego. 
Kolońska grupa Bläck Fööss napisała pieśń w dialekcie kolońskim zatytułowaną "Katharina Henot".
Film "Die Hexe von Köln" ("Czarownica z Kolonii") z 1989 (reż. Hagen Müller-Stahl) opowiada o życiu Kathariny Henot i jej brata Hargera. 
Rehabilitacja ofiar procesów czarownic w Kolonii.
W listopadzie 2011 potomkowie Kathariny Henot i innych osób złożyli wniosek do Rady Miasta Kolonii o społeczno-historyczną rehabilitację ofiar procesów czarownic w Kolonii. Wniosek ten został jednogłośnie zatwierdzony przez Komisję ds. Sugestii i Skarg w dniu 13 lutego 2012 i przekazany Radzie Miasta wraz z rekomendacją przy dużym zaangażowaniu mediów. Rada Miasta Kolonii podjęła decyzję o rehabilitacji Henot i 37 innych kobiet, które podobnie jak ona zostały skazane na śmierć.

</doc>
