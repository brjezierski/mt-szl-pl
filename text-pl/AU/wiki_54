<doc id="5173917" url="https://pl.wikipedia.org/wiki?curid=5173917" title="Ruurt Hazewinkel">
Ruurt Hazewinkel

Ruurt Hazewinkel (ur. 30 marca 1929 w Groningen, zm. 26 marca 2012 w Paterswolde) – holenderski wydawca i dobroczyńca.
Życiorys.
Urodził się jako syn wydawcy "Nieuwsblad van het Noorden", Jana Abrahama Hazewinkela i Johanny Hendriki Scholten. Imię nosił na cześć swojego dziadka, Reurta Hazewinkela, założyciela "Nieuwsblad van het Noorden". Kształcił się w Szkole Graficznej w Amsterdamie i był kolejno praktykantem dziennikarskim w "Algemeen Handelsblad", "Algemeen Dagblad" i "Haagsche Courant". Uczył się także w Groninger Academie Minerva. Dołączył do kolektywu artystycznego "De Ploeg". Wraz ze swoim kuzynem, Fransem, był odpowiedzialny za "Hazewinkel Pers", wydawcę m.in. "Nieuwsblad van het Noorden". W 1988 odszedł na emeryturę. Razem z bratem założył wówczas fundację "Hazewinkelfonds", który udziela pomocy finansowej potrzebującym w prowincjach Groningen i Drenthe (tereny, na których działało jego wydawnictwo). Wraz z żoną założył też fundację "Beringer-Hazewinkel", która wspiera inicjatywy kulturalne, m.in. Groninger Museum i Drents Museum. Sfinansował szalupę ratunkową "Kapitein Hazewinkel" dla "Nederlandse Rescue Maatschappij".
Rodzina.
Hazewinkel był żonaty z artystką wizualną Catheriną Hendriką Johanną Beringer, która zmarła w marcu 2012 w rodzinnym Paterswolde w wieku 82 lat.

</doc>
<doc id="5173919" url="https://pl.wikipedia.org/wiki?curid=5173919" title="Vincente Carducho">
Vincente Carducho



</doc>
<doc id="5173920" url="https://pl.wikipedia.org/wiki?curid=5173920" title="Vicenzo Carduccio">
Vicenzo Carduccio



</doc>
<doc id="5173922" url="https://pl.wikipedia.org/wiki?curid=5173922" title="Rydzewszczyzna">
Rydzewszczyzna

Rydzewszczyzna – dawna wieś. Tereny, na których leżała, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Bildziugi.
Dawniej używana nazwa – Gryzowszczyzna.
Historia.
W czasach zaborów wieś w gminie Jody, w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark a następnie wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwało tu 41 osób, wszystkie były wyznania rzymskokatolickiego i zadeklarowały polską przynależność narodową. Było tu 7 budynków mieszkalnych. W 1931 w 8 domach zamieszkiwało 65 osób.
Wierni należeli do parafii rzymskokatolickiej w Borodzieniczach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Jodach.

</doc>
<doc id="5173925" url="https://pl.wikipedia.org/wiki?curid=5173925" title="Karol Stüldt">
Karol Stüldt

Karol Ernest Stüldt (ur. 30 kwietnia 1878 w Łodzi, zm. 4 października 1948 w Weißenfels) – fabrykant, radny miasta Łodzi i senator I kadencji Senatu Rzeczypospolitej Polskiej II RP
Życiorys.
Karol Stüldt był synem Jana Stüldta, który w 1878 założył fabrykę przy ul. Drewnowskiej 43/47. Przedsiębiorstwo obejmowało wykończalnię i suszarnię, a pod koniec XIX w. zatrudniało 150 osób. Po śmierci Jana w 1903 przedsiębiorstwo przejęli jego synowie – Karol Ernst oraz Jan Henryk. Ich fabryka produkowała trykotaże oraz wełniane chustki, w szczytowym momencie zatrudniając ponad 270 osób oraz osiągając wartość produkcji 225 tys. zł rocznie. Po I wojnie światowej firma popadła w kryzys i została objęta nadzorem sądowym by w 1931 ogłosić upadłości i całkowicie przestać istnieć w 1937.
Stüldt należał do Niemieckiego Stowarzyszenia Ludowego w Polsce, będąc jednocześnie członkiem zarządu partii, był radnym rady miejskiej w Łodzi, w latach 1918–1930 był kuratorem niemieckiego gimnazjum w Łodzi, a także uczestniczył w pracach Rady Synodalnej Kościoła Ewangelicko-Augsburskiego w Warszawie oraz działał w niemieckich organizacjach społecznych i gospodarczych. W latach 1922–1927 był senatorem I kadencji Senatu Rzeczypospolitej Polskiej. W latach 1918–1923 był wydawcą „Lodzer Freie Presse”. W trakcie okupacji niemieckiej został zarządcą zakładów Dawida Góralskiego w Łodzi przy ul. Piotrkowskiej 212, 214 i 216. W 1942 dołączył do Narodowosocjalistycznej Niemieckiej Partii Robotników (NSDAP), w styczniu 1945 zaś, wraz z wycofywaniem się wojsk niemieckich z Polski, wyjechał do Niemiec. Początkowo osiadł w Cottbus, następnie w kwietniu 1945 przeniósł się do Weissenfels, gdzie zmarł 4 października 1948 i został pochowany na lokalnym cmentarzu. Jego grób zlikwidowano w 1988.
Stüldt prawdopodobnie mieszkał przy ul. Piotrkowskiej 216 w Łodzi.

</doc>
<doc id="5173927" url="https://pl.wikipedia.org/wiki?curid=5173927" title="Krzysztof Pankiewicz (scenograf)">
Krzysztof Pankiewicz (scenograf)

Krzysztof Pankiewicz (ur. 16 września 1933 w Pruszkowie, zm. 15 grudnia 2001 w Warszawie) – polski artysta malarz, scenograf i reżyser teatralny. Był wielokrotnie odznaczany i nagradzany w kraju i za granicą.
Edukacja.
W 1950 podjął studia na Wydziale Architektury Politechniki Warszawskiej. Po roku przeniósł się na Wydział Malarstwa Akademii Sztuk Pięknych w Warszawie. W 1954 przeniósł się na Wydział Scenografii i Malarstwa Akademii Sztuk Pięknych w Krakowie pod kierunkiem Karola Frycza. W 1958 otrzymał dyplom z wyróżnieniem za oprawę plastyczną "Kaliguli" Alberta Camusa.
Kariera.
W 1956 rozpoczął pracę zawodową w krakowskim Teatrze Młodego Widza, gdzie zadebiutował scenografią do "Osobliwego zdarzenia" Carla Goldoniego w reż. Zofii Mysłakowskiej. W 1957 opracował scenografię i kostiumy do dwóch przedstawień Teatru im. Juliusza Osterwy w Lublinie – "Ostatni rejs" Suttona Vane’a Jerzego Golińskiego i "Król włóczęgów" Justina Huntleya McCarthy w reż. Marii Straszewskiej-Rettinger. W 1958 przygotował dekorację w Teatrze Ateneum w Warszawie do sztuki Tennessee Williamsa "Tramwaj zwany pożądaniem" w reż. Janusza Warmińskiego. W 1959 podjął się realizacji scenografii w Bałtyckim Teatrze Dramatyczny im. Juliusza Słowackiego w Koszalinie do "Mirandoliny" Carla Goldoniego w reż. Stanisława Jaszkowskiego. W 1959 we Wrocławskim Teatrze Pantomimy rozpoczął wieloletnią współpracę z Henrykiem Tomaszewskim przy dwóch pantomimach – "Woyzeck" Georga Büchnera i "Maski Arlekina".
W latach 1966–1967 pełnił funkcję głównego scenografa Teatru Klasycznego. W 1973 w Teatrze Wielkim w Łodzi zadebiutował jako reżyser komedii Williama Shakespeare’a "Wesołe kumoszki z Windsoru". W 1976 w Teatrze im. C. K. Norwida w Jeleniej Górze wyreżyserował "Don Juana" Moliera z Maciejem Staszewskim w roli tytułowej; spektakl został uhonorowany nagrodą na Międzynarodowym Festiwalu Teatralnym Ameryki Łacińskiej w Caracas, a także odbył tournée po krajach Ameryki Południowej (występy w Bogocie) i Ameryce Centralnej (w Panamie i San José). W latach 1982–1999 jako scenograf był związany z warszawskim Teatrem Polskim, a w latach 1987–1988 pracował w toruńskim Teatrze im. Horzycy.

</doc>
<doc id="5173929" url="https://pl.wikipedia.org/wiki?curid=5173929" title="Mistrzostwa Świata w Kajakarstwie Górskim 2021">
Mistrzostwa Świata w Kajakarstwie Górskim 2021

41. Mistrzostwa świata w kajakarstwie górskim odbyły się w dniach 21–26 września 2021 w stolicy Słowacji Bratysławie.

</doc>
<doc id="5173933" url="https://pl.wikipedia.org/wiki?curid=5173933" title="Wysokie progi">
Wysokie progi



</doc>
<doc id="5173935" url="https://pl.wikipedia.org/wiki?curid=5173935" title="Wysokie (Białoruś)">
Wysokie (Białoruś)



</doc>
<doc id="5173936" url="https://pl.wikipedia.org/wiki?curid=5173936" title="Listopad 2021">
Listopad 2021



</doc>
<doc id="5173937" url="https://pl.wikipedia.org/wiki?curid=5173937" title="Bazylika Najświętszego Serca Pana Jezusa w Krakowie">
Bazylika Najświętszego Serca Pana Jezusa w Krakowie



</doc>
<doc id="5173938" url="https://pl.wikipedia.org/wiki?curid=5173938" title="Tazumal">
Tazumal

Tazumal – prekolumbijskie stanowisko archeologiczne położone w departamencie Santa Ana w zachodniej części Salwadoru. Jeden z ośrodków kultury majańskiej.
Niewiele wiadomo na temat historii miasta, jednak badania archeologiczne wykazały, że obszar ten był zamieszkiwany już od wczesnego okresu preklasycznego (ok. 1200 r. p.n.e.) do okresu postklasycznego. Między 408 a 536 rokiem doszło do erupcji wulkanu Ilopango, który na kilka pokoleń zatrzymał rozwój miasta. Z powodu grubych pokładów tefry ludność porzuciła uprawę kukurydzy, a część przypuszczalnie przeniosła się do Copán.
Na podstawie badań i znalezisk archeologicznych przyjmuje się, że okres rozkwitu miasta przypadł na lata ok. 600–900 n.e. Ośrodek utrzymywał wówczas relacje handlowe i kulturowe z Copánem i środkowym Meksykiem. W tym samym czasie istniały też ważne powiązania z jednym z głównych ośrodków cywilizacji Majów, Kaminaljuyú. 
We wczesnym okresie postklasycznym do Tazumal zaczęli napływać Indianie Pipil, co najprawdopodobniej wynikało z chęci wymiany handlowej z okolicznymi populacjami tej grupy. 
Prawdopodobnie około 1200 roku Tazumal zostało opuszczone, jednak niektóre znaleziska z późniejszego okresu sugerują, że życie kulturowo-religijne przetrwało do XV wieku.
Na początku XX wieku Jorge Lardé przeprowadził pierwsze badania i opisał największą piramidę w Tazumal. W latach 40. XX wieku amerykański archeolog John M. Longyear zapoczątkował prace archeologiczne, które kontynuowali Stanley H. Boggs, Alfred V. Kidder, William R. Coe i Robert J. Sharer. W 1987 roku Paul Amaroli natrafił na budowle z wczesnego okresu klasycznego, kiedy to po opuszczeniu ośrodków w El Trapiche i Casa Blanca, Tazumal zaczęło się rozwijać, stając się religijnym centrum rejonu Chalchuapa. 
Z okresu klasycznego pochodzą też najważniejsze budowle, w tym główny kompleks architektoniczny, tzw. Struktura B1-1, który na przestrzeni wieków był wielokrotnie przebudowywany. W jego wnętrzu natrafiono na ceramiczne naczynie zawierające fragmenty jadeitu, muszli, zwierzęce kości i ślady czerwonego pigmentu. Natomiast w samym w mieście odkryto trzy złote ozdoby pochodzące z VIII wieku n.e., które uznawane są za najwcześniejsze metalowe przedmioty pochodzących z obszaru Mezoameryki.

</doc>
<doc id="5173939" url="https://pl.wikipedia.org/wiki?curid=5173939" title="European and North Atlantic Railway">
European and North Atlantic Railway



</doc>
<doc id="5173940" url="https://pl.wikipedia.org/wiki?curid=5173940" title="Girdziusze">
Girdziusze

Girdziusze (; ) – wieś na Białorusi, w obwodzie witebskim, w rejonie brasławskim, w sielsowiecie Achremowce.
Dawniej używana nazwa – Hirdziusze.
Historia.
W czasach zaborów wieś włościańska w powiecie dzisieńskim, w guberni wileńskiej Imperium Rosyjskiego
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody
Według Powszechnego Spisu Ludności z 1921 roku zamieszkiwały tu 79 osób, wszystkie były wyznania prawosławnego i zadeklarowały białoruską przynależność narodową. Było tu 14 budynków mieszkalnych. W 1931 w 16 domach zamieszkiwało 86 osób.
Wierni należeli do parafii prawosławnej w Jodach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Zamoszach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką.
Przed atakiem III Rzeszy na ZSRR wioska liczyła 98 mieszkańców i 18 domów. W 1943 Niemcy całkowicie spalili wieś i zabili dwóch mieszkańców.
W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5173942" url="https://pl.wikipedia.org/wiki?curid=5173942" title="Marek Gołębiewski">
Marek Gołębiewski

Marek Gołębiewski (ur. 18 maja 1980 w Piasecznie) – polski piłkarz i trener piłkarski, od czerwca 2022 trener Chrobrego Głogów.
Kariera piłkarska.
W latach 1997–1999 występował w MKS Piaseczno. Następnie grał w barwach Gwardii Warszawa, Świtu Nowy Dwór Mazowiecki, Radomiaka Radom, Ruchu Wysokie Mazowieckie, Drwęca Nowe Miasto Lubawskie, Sokół Sokółka, Pilica Białobrzegi i greckich zespołów - , , oraz . Karierę zakończył w 2017 grając w Sparcie Jazgarzew. W Ekstraklasie rozegrał sześć meczów w barwach Świtu, strzelając jednego gola w sezonie 2003/2004. Wpisał się na listę strzelców w przegranym 1:3 meczu z Legią Warszawa.
Kariera trenerska.
Wczesna kariera.
W 2011 objął drużynę młodzieżową Pilicy Białobrzegi. Po dwunastu miesiącach rozpoczął pracę w Escoli Varsovia i sprawował pieczę nad zespołami juniorskimi. Na początku 2020 został trenerem pierwszego zespołu Ząbkovii Ząbki i pełnił tę funkcję do końca sezonu 2019/2020. 
6 sierpnia 2020 został trenerem drugoligowej Skry Częstochowa. Zadebiutował w meczu Pucharu Polski ze Stalą Stalowa Wola, który Skra przegrała 1ː3. 17 maja 2021 rozwiązano z nim umowę o pracę za porozumieniem stron, po tym jak drużyna nie wygrała 8 meczów z rzędu. Po 33. kolejkach II ligi Skra znajdowała się na 8. miejscu tabeli. Ostatecznie zajęła 6. miejsce, umożliwiające udział w barażach do I ligi, które wygrała i awansowała na drugi poziom rozgrywkowy. 
24 czerwca 2021 został trenerem rezerw Legii Warszawa, występujących w III lidze. 
Legia Warszawa.
26 października 2021, po odwołaniu Czesława Michniewicza, objął stanowisko trenera Legii Warszawa. Zadebiutował w meczu Pucharu Polski ze Świtem Skolwin, który Legia wygrała 1:0. Prowadził Wojskowych w trzech meczach fazy grupowej Ligi Europy; wszystkie trzy zostały przez Legię przegrane i ostatecznie klub uplasował się na ostatnim miejscu w tabeli. 12 grudnia 2021, po przegranym 0:1 meczu z Wisłą Płock, po którym prowadzona przez niego drużyna spadła na ostatnie miejsce w lidze, Gołębiewski zrezygnował z funkcji trenera stołecznej drużyny. Pod jego wodzą Legia zagrała w 11 meczach, w których wygrała 3 razy i 8 razy przegrała.
Powrót do rezerw Legii.
Z początkiem 2022 roku, wrócił na stanowisko trenera Legii II Warszawa, które pełnił do końca sezonu 2021/2022.
Chrobry Głogów.
9 czerwca 2022 został ogłoszony nowym trenerem Chrobrego Głogów, z którym podpisał roczną umowę, z możliwością przedłużenia o następny rok.
Statystyki kariery.
Trenerskie.
"Aktualne na 13 grudnia 2021."

</doc>
<doc id="5173947" url="https://pl.wikipedia.org/wiki?curid=5173947" title="Hliścionki">
Hliścionki

Hliścionki (; ) – wieś na Białorusi, w obwodzie witebskim, w rejonie szarkowszczyńskim, w sielsowiecie Jody.
Historia.
W czasach zaborów wieś w gminie Jody, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do dóbr Tadulin, własność Łopacińskich
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody, następnie w gminie Brasław.
Według Powszechnego Spisu Ludności z 1921 roku zamieszkiwały tu 125 osób, 3 były wyznania rzymskokatolickiego a 122 prawosławnego. Jednocześnie 1 mieszkaniec zadeklarował polską a 124 białoruską przynależność narodową. Było tu 26 budynków mieszkalnych. W 1931 w 30 domach zamieszkiwało 147 osób.
Wierni należeli do parafii rzymskokatolickiej w Borodzieniczach i prawosławnej w Jodach. Miejscowość podlegała pod Sąd Grodzki w Szarkowszczyźnie i Okręgowy w Wilnie; właściwy urząd pocztowy mieścił się w Jodach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.
Do 2013 w składzie sielsowietu Wołożynki.

</doc>
<doc id="5173949" url="https://pl.wikipedia.org/wiki?curid=5173949" title="Tor kolarski Saryarka">
Tor kolarski Saryarka

Tor kolarski Saryarka (, ) – kryty tor kolarski w Astanie, stolicy Kazachstanu. Został otwarty w 2011 roku. Może pomieścić 9195 widzów. Długość toru kolarskiego wynosi 250 m.
Tor został otwarty na początku 2011 roku. Obiekt stanął niedaleko Astana Areny. Za 250-metrowym torem kolarskim, wykonanym z drewna sosny syberyjskiej, znajdują się stałe trybuny, mogące pomieścić 9195 widzów. Przestrzeń wewnątrz toru może być aranżowana w zależności od potrzeb i służyć np. jako lodowisko, boisko do koszykówki czy ring. Poza główną halą, w pomieszczeniach obiektu znajduje się m.in. siłownia, baseny, sauna, sala konferencyjna, biura, hotel czy restauracja. Z zewnątrz arena swym kształtem przypomina kask rowerowy. W 2011 roku obiekt gościł zawody w short tracku oraz w łyżwiarstwie figurowym w ramach VII Zimowych Igrzysk Azjatyckich.

</doc>
<doc id="5173951" url="https://pl.wikipedia.org/wiki?curid=5173951" title="Horowe">
Horowe



</doc>
<doc id="5173952" url="https://pl.wikipedia.org/wiki?curid=5173952" title="Lista gatunków z rodzaju wrzosiec">
Lista gatunków z rodzaju wrzosiec

Lista gatunków z rodzaju wrzosiec ("Erica") – lista gatunków z rodzaju roślin z rodziny wrzosowatych. Według bazy taksonomicznej "The Plants of the World" należy tu ok. 840 gatunków. 
Polskie nazwy zwyczajowe według

</doc>
<doc id="5173953" url="https://pl.wikipedia.org/wiki?curid=5173953" title="New Galloway">
New Galloway

New Galloway () – wieś w południowo-zachodniej Szkocji, w jednostce administracyjnej Dumfries and Galloway, historycznie w hrabstwie Kirkcudbrightshire, położona na zachodnim brzegu rzeki Water of Ken, około 1,5 km na północ od jeziora Loch Ken. W 2011 roku liczyła około 300 mieszkańców.
Miejscowość założona została na początku XVII wieku z inicjatywy Johna Gordona, wicehrabiego Kenmure, zaplanowana jako miasteczko targowe. W 1630 roku miejscowość uzyskała status "royal burgh". Niekorzystne położenie, na uboczu, poza ważnymi szlakami handlowymi, znacznie ograniczyło możliwości jej rozwoju.
Do zabytków należą ratusz z 1875 roku, oraz dwa kościoły z 1822 i 1904 roku. Na południe od wsi co najmniej od XIII wieku znajdował się zamek Kenmure, na przestrzeni wieków kilkakrotnie niszczony i odbudowywany. Do czasów obecnych zachowały się ruiny budowli z XIX wieku.

</doc>
<doc id="5173956" url="https://pl.wikipedia.org/wiki?curid=5173956" title="Józef Halka">
Józef Halka

Józef Halka (ur. 7 lipca 1869, zm. 19 kwietnia 1924 w Warszawie) – podpułkownik kontroli administracji Wojska Polskiego, działacz niepodległościowy i społeczno-narodowy.
Życiorys.
Urodził się 7 lipca 1869.
Na stopień podporucznika rezerwy został mianowany ze starszeństwem z 1 stycznia 1892 w korpusie oficerów piechoty i przydzielony w rezerwie do Bukowińskiego Pułku Piechoty Nr 41 w Czerniowcach. W 1900 został przeniesiony z cesarskiej i królewskiej Armii do cesarsko-królewskiej Obrony Krajowy i przydzielony do Pułku Piechoty Obrony Krajowej Przemyśl Nr 18 w Przemyślu. W 1901 został przeniesiony do nowo utworzonego Pułku Piechoty Obrony Krajowej Stryj Nr 33 w Stryju.
W 1893 został zatrudniony jako praktykant rachunkowy w Oddziale Rachunkowym c. k. Krajowej Dyrekcji Skarbu we Lwowie. W następnym roku został przeniesiony jako praktykant rachunkowy do c. k. Powiatowej Dyrekcji Skarbu w Przemyślu. W 1895 został mianowany asystentem rachunkowym w Oddziale Rachunkowym c. k. Krajowej Dyrekcji Skarbu we Lwowie. W 1896 był asystentem rachunkowym w c. k. Dyrekcji Okręgu Skarbowego w Żółkwi. W 1897 awansował na oficjała rachunkowego w tej samej dyrekcji, a w 1914 był rewidentem rachunkowym.
Obowiązki zawodowe łączył z aktywną działalnością w żółkiewskim Towarzystwie Szkoły Ludowej i Towarzystwie „Gwiazda”. Uczestniczył w zakładaniu kółek rolniczych i spółek rolniczo-handlowych i kas Rajfajzena. Był duszą Towarzystwa Pomocy Przemysłowej w Żółkwi. W 1910 urządził w Żółkwi wielką wystawę przemysłowo-rolniczą. Brał udział w pracach Towarzystwa św. Wincentego i ochronki polskiej Towarzystwa św. Salomei. Ponadto był członkiem Polowych Drużyn Sokolich i organizatorem Drużyn Bartoszowych. „Jako były oficer austriacki, mając już czterdzieści kilka lat, ćwiczył bronią razem z młodzieżą szkolną, świecąc przykładem i wzorem”. 
15 sierpnia 1914 razem z pierwszą partią żółkiewskiego „Sokoła” i Drużyn Bartoszowych wyjechał do Lwowa, gdzie wstąpił do Legionu Wschodniego. W Legionie pełnił funkcję adiutanta pułku, a po jego rozwiązaniu wstąpił do 3 Pułku Piechoty Legionów Polskich i objął funkcję adiutanta IV batalionu. 18 października 1914 został mianowany podporucznikiem. 29 października 1914 w bitwie pod Mołotkowem dostał się rosyjskiej niewoli, w której spędził sześć lat. „Kijów, Moskwa, Omsk, Tobolsk, Nowomikołajewsk, Kurhan i Krasnojarsk – oto etapy tej Golgoty, jaką przeszedł w ciągu tych 6 lat niewoli, wraz z okrucieństwami wszystkich przewrotów, począwszy od kiereńszczyzny, a skończywszy na piekle bolszewickim”.
Na początku 1921 wrócił do kraju. Został przyjęty do Wojska Polskiego i jako były urzędnik skarbowy przydzielony do Wojskowej Kontroli Gospodarczej. Zajmował stanowisko szefa wydziału w Oddziale Kontroli Zestawienia Budżetu. 3 maja 1922 został zweryfikowany w stopniu majora ze starszeństwem z 1 czerwca 1919 i 8. lokatą w korpusie oficerów piechoty, a 31 marca 1924 mianowany podpułkownikiem ze starszeństwem z 1 lipca 1923 i 2. lokatą w korpusie oficerów administracji, dział kontroli administracji. Zmarł 19 kwietnia 1924 w Warszawie. Został pochowany na Cmentarzu Wojskowym na Powązkach. Był żonaty. Żona mieszkała w Żółkwi.

</doc>
<doc id="5173958" url="https://pl.wikipedia.org/wiki?curid=5173958" title="Horowe (sielsowiet Achremowce)">
Horowe (sielsowiet Achremowce)

Horowe – dawna wieś. Tereny na których leżała znajdują się obecnie na Białorusi, w obwodzie witebskim, w rejonie brasławskim, w sielsowiecie Achremowce.
Historia.
W czasach zaborów wieś w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do dóbr Katowicze.
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwało tu 62 osoby, 54 było wyznania rzymskokatolickiego a 8 prawosławnego. Jednocześnie wszyscy mieszkańcy zadeklarowali białoruską przynależność narodową. Było tu 12 budynków mieszkalnych. W 1931 w 9 domach zamieszkiwało 43 osoby.
Wierni należeli do parafii rzymskokatolickiej i prawosławnej w Zamoszach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Zamoszach.

</doc>
<doc id="5173964" url="https://pl.wikipedia.org/wiki?curid=5173964" title="Wisoka polana (obwód Kyrdżali)">
Wisoka polana (obwód Kyrdżali)

Wisoka polana () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 511 mieszkańców.

</doc>
<doc id="5173965" url="https://pl.wikipedia.org/wiki?curid=5173965" title="Wisoka polana">
Wisoka polana



</doc>
<doc id="5173968" url="https://pl.wikipedia.org/wiki?curid=5173968" title="Zelenikowo (obwód Kyrdżali)">
Zelenikowo (obwód Kyrdżali)

Zelenikowo () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 367 mieszkańców.

</doc>
<doc id="5173969" url="https://pl.wikipedia.org/wiki?curid=5173969" title="Norman Burkett">
Norman Burkett

Norman H. Burkett (ur. 23 września 1942 w Dublinie) – irlandzki malarz, grafik i rzeźbiarz działający przede wszystkim w Holandii.
Życiorys.
Studiował w Royal Academy of Arts w Londynie w latach 1971-1974. W 1975 otrzymał kanadyjską nagrodę stypendialną Elizabeth Greenshields. Przeniósł się do Holandii.
Dzieła.
Dzieła w przestrzeni publicznej:

</doc>
<doc id="5173970" url="https://pl.wikipedia.org/wiki?curid=5173970" title="Zelenikowo">
Zelenikowo



</doc>
<doc id="5173974" url="https://pl.wikipedia.org/wiki?curid=5173974" title="Hustaty">
Hustaty

Hustaty (; ) – wieś na Białorusi, w obwodzie witebskim, w rejonie brasławskim, w sielsowiecie Ciecierki.
Historia.
W czasach zaborów wieś w gminie Jody, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do dóbr skarbowych
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwały tu 294 osoby, 284 było wyznania rzymskokatolickiego, 2 prawosławnego a 8 mojżeszowego. Jednocześnie 256 mieszkańców zadeklarowało polską a 38 białoruską przynależność narodową. Były tu 52 budynki mieszkalne. W 1931 w 59 domach zamieszkiwało 290 osób.
Wierni należeli do parafii rzymskokatolickiej w Borodzieniczach i prawosławnej w Jodach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Jodach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Do 1960 wieś w rejonie szarkowszczyńskim, w sielsowiecie Jody.
Od 1991 w składzie niepodległej Białorusi.

</doc>
<doc id="5173975" url="https://pl.wikipedia.org/wiki?curid=5173975" title="Zornica (obwód Kyrdżali)">
Zornica (obwód Kyrdżali)

Zornica () – wieś w Bułgarii, w obwodzie Kyrdżali, w gminie Kyrdżali. Obecnie wieś zamieszkiwana przez jedną osobę.

</doc>
<doc id="5173976" url="https://pl.wikipedia.org/wiki?curid=5173976" title="Wiszegrad (wieś)">
Wiszegrad (wieś)

Wiszegrad () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 431 mieszkańców.

</doc>
<doc id="5173986" url="https://pl.wikipedia.org/wiki?curid=5173986" title="Cherry Pie (album)">
Cherry Pie (album)

Cherry Pie – album studyjny zespołu Warrant, wydany w 1990 nakładem wytwórni Columbia Records.
Powstanie.
W 1989 roku ukazał się premierowy album Warrant pt. "Dirty Rotten Filthy Stinking Rich". Promowane w radiu i MTV wydawnictwo stało się sukcesem komercyjnym, zapewniając zespołowi sławę oraz możliwość koncertowania z takimi grupami, jak Mötley Crüe, Poison i Cinderella. Na fali popularności Warrant po zakończeniu trasy koncertowej w czerwcu 1990 roku wydawca, Columbia Records, zlecił zespołowi nagranie nowej płyty.
Podczas prac wokalista Jani Lane założył sobie przygotowanie materiału dojrzalszego w porównaniu do pierwszego albumu. Zespół zaś nagrał piosenki o nowej strukturze, to znaczy rockowe hymny z akustycznym wstępem. Gotowy materiał zespół przekazał wydawcy, sugerując także, aby nazwać album "Uncle Tom’s Cabin" oraz aby piosenka nosząca ten tytuł była wydana jako pierwszy singel. Mimo spowodowanego nowym materiałem entuzjazmu zespołu wydawca nie był zadowolony, zarzucając Warrant brak utworu imprezowego, zawierającego seksualne podteksty.
W odpowiedzi rozzłoszczony Lane w dwadzieścia minut napisał tekst piosenki „Cherry Pie” na odwrocie pudełka do pizzy, a następnego dnia zespół w pośpiechu nagrał demo. Utwór wywołał zadowolenie Columbii, która wydała go jako pierwszy singel oraz bez wiedzy zespołu zmieniła nazwę albumu na "Cherry Pie".
Odbiór.
Album sprzedał się w ponad dwóch milionach egzemplarzy. Zajął siódme miejsce na liście Billboard 200 oraz trzynaste na liście Top 50 Albums.
Lista utworów.
"Źródło: Discogs"

</doc>
<doc id="5173988" url="https://pl.wikipedia.org/wiki?curid=5173988" title="Głuchar">
Głuchar

Głuchar () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 1 063 mieszkańców.

</doc>
<doc id="5173990" url="https://pl.wikipedia.org/wiki?curid=5173990" title="Gnjazdowo">
Gnjazdowo

Gnjazdowo () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 61 mieszkańców.

</doc>
<doc id="5173991" url="https://pl.wikipedia.org/wiki?curid=5173991" title="Ulica Kapitulna w Warszawie">
Ulica Kapitulna w Warszawie

Ulica Kapitulna – ulica w warszawskiej dzielnicy Śródmieście.
Opis.
Ulica została wytyczona w 1689 przez środek jurydyki Kapitulnej, utworzonej w 1638 na terenie znajdującym się między ulicami Podwale i Miodową. Jurydyka znajdowała się pod zarządem kapituły kolegiaty św. Jana, od której pochodzi nazwa ulicy. W XVII wieku nazywano ją również "Szpadnią"; nazwa pochodziła od mieszkających tam rzemieślników wyrabiających broń sieczną.
W XVIII wieku drewniana zabudowa ulicy zaczęła być zastępowana murowaną. Po jej południowej stronie znajdowało się pięć posesji, a po północnej cztery. Około 1757 przy ul. Miodowej wzniesiono przyuliczny pałac Jana Karola Mniszcha (Chodkiewiczów) z budynkami pomocniczymi od strony ul. Kapitulnej. Pod koniec XVIII wieku ulica miała stosunkowo zwartą, w większości dwupiętrową zabudowę.
Do 1939 Kapitulna miała charakter cichego zaułka, zamieszkałego przez niezamożną ludność. W podwórzu posesji nr 8 działało przedsiębiorstwo „Jan Wróblewski i S-ka” produkujące wyroby cukiernicze.
Podczas obrony Warszawy we wrześniu 1939 spłonęły domy po nieparzystej stronie ulicy. Pozostałe zostały spalone i częściowo zburzone w 1944. Większość odbudowanych po wojnie budynków różni się od tych sprzed 1939. W nowej numeracji brak jest adresów o numerach nieparzystych, gdyż są one przypisane numeracji ulicy Miodowej (numer 12) lub Podwale (numer 9), mimo to w niektórych opracowaniach podawana jest podwójna numeracja – oficjalna i tradycyjna, uwzględniająca adresy z numeracją Kapitulnej od 1 do 9 (oraz 7/9).
W 1965 ulica jako założenie urbanistyczne została wpisana do rejestru zabytków. W tym samym roku wpisano do niego pałac Chodkiewiczów. W latach 2012–2016 wszystkie budynki przy ulicy Kapitulnej ujęto w gminnej ewidencji zabytków.

</doc>
<doc id="5173992" url="https://pl.wikipedia.org/wiki?curid=5173992" title="Golama bara">
Golama bara

Golama bara () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 56 mieszkańców.

</doc>
<doc id="5173993" url="https://pl.wikipedia.org/wiki?curid=5173993" title="Gorna krepost">
Gorna krepost

Gorna krepost () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 335 mieszkańców.

</doc>
<doc id="5173996" url="https://pl.wikipedia.org/wiki?curid=5173996" title="Gyskowo">
Gyskowo

Gyskowo () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 123 mieszkańców.

</doc>
<doc id="5173997" url="https://pl.wikipedia.org/wiki?curid=5173997" title="Iwanci">
Iwanci

Iwanci () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 217 mieszkańców.

</doc>
<doc id="5173998" url="https://pl.wikipedia.org/wiki?curid=5173998" title="Ilinica">
Ilinica

Ilinica () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 26 mieszkańców.

</doc>
<doc id="5174004" url="https://pl.wikipedia.org/wiki?curid=5174004" title="Kałojanci">
Kałojanci

Kałojanci () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 351 mieszkańców.

</doc>
<doc id="5174005" url="https://pl.wikipedia.org/wiki?curid=5174005" title="Kamenarci">
Kamenarci

Kamenarci () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 54 mieszkańców.

</doc>
<doc id="5174006" url="https://pl.wikipedia.org/wiki?curid=5174006" title="Kjosewo">
Kjosewo

Kjosewo () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 325 mieszkańców. Dawniej wieś nazywała się Köseler.

</doc>
<doc id="5174015" url="https://pl.wikipedia.org/wiki?curid=5174015" title="Anton Matusevich">
Anton Matusevich

Anton Matusevich (ur. 30 maja 2001 w Nowym Jorku) – brytyjski tenisista pochodzenia rosyjskiego, triumfator juniorskiego US Open 2018 w grze podwójnej.
Kariera tenisowa.
Podczas swojej kariery wygrał trzy singlowe turnieje rangi ITF.
W 2018 roku, startując w parze z Adrianem Andreewem zwyciężył w finale juniorskiego US Open w grze podwójnej. W decydującym meczu Andreew i Matusevich pokonali Emilio Navę oraz Axela Nefve'a.
W 2021 roku, podczas Wimbledonu zadebiutował w turnieju wielkoszlemowym w grze podwójnej. Startując wówczas w parze z Lukiem Johnsonem odpadł w pierwszej rundzie.
W rankingu gry pojedynczej najwyżej był na 388. miejscu (2 sierpnia 2021), a w klasyfikacji gry podwójnej na 569. pozycji (9 maja 2022).

</doc>
<doc id="5174020" url="https://pl.wikipedia.org/wiki?curid=5174020" title="Eter (imię)">
Eter (imię)

Eter (deseret 𐐀𐐛𐐇𐐡, 𐐁𐐛𐐇𐐡) – imię męskie występujące w wyznaniach należących do ruchu świętych w dniach ostatnich (mormonów).
Pochodzenie.
Pochodzi z Księgi Mormona, jednego z pism świętych przynależnych do kanonu tej tradycji religijnej. Nosił je w niej Eter, ostatni prorok Jeredytów.
Perspektywa historyczna.
Pojawia się w źródłach historycznych już w początkach mormonizmu. Nosił je syn Parleya P. Pratta i Marthy Monks. Dziecko to, urodzone już w Salt Lake City 30 stycznia 1849, zmarło tamże niespełna miesiąc później, bo 27 lutego 1849. Jego los podzieliły później inne dzieci Pratta, również noszące imiona inspirowane Księgą Mormona, odpowiednio Mormon Pratt (1850) oraz Mosiah Pratt (1850).
Występowanie i obecność w mormońskiej kulturze.
Jako imię specyficznie mormońskie znalazło odbicie w kulturze Kościoła, z którego wierzeń wyrosło. Artykuł na łamach pisma „Friend” z maja 1994 wskazuje choćby, że imię zaczerpnięte z Księgi Mormona może być powodem do dumy oraz wywierać pozytywny wpływ na życie duchowe noszącego je człowieka. Podobną tematykę porusza numer tego samego pisma z lutego 1995.
Międzynarodowa ekspansja mormonizmu przyczyniła się do pojawienia się imienia Eter również poza granicami Stanów Zjednoczonych. Występuje chociażby wśród nowozelandzkich Maorysów (w zapisie Etere).

</doc>
<doc id="5174051" url="https://pl.wikipedia.org/wiki?curid=5174051" title="Jan Očko z Vlašimia">
Jan Očko z Vlašimia



</doc>
<doc id="5174055" url="https://pl.wikipedia.org/wiki?curid=5174055" title="Miadzwiedży Łoh">
Miadzwiedży Łoh

Miadzwiedży Łoh (; , "Miedwieżyj Łog") – osiedle na Białorusi, w obwodzie homelskim, w rejonie homelskim, w sielsowiecie Ułukauje.
Znajduje tu się stacja kolejowa Łaryszczawa, położona na Zakapyccie – Homel.

</doc>
<doc id="5174056" url="https://pl.wikipedia.org/wiki?curid=5174056" title="Sołdatskoje (rejon fatieżski)">
Sołdatskoje (rejon fatieżski)

Sołdatskoje () – wieś (ros. село, trb. sieło) w zachodniej Rosji, centrum administracyjne sielsowietu sołdatskiego w rejonie fatieżskim (obwód kurski).
Geografia.
Miejscowość położona jest nad Usożą (lewy dopływ Swapy w dorzeczu Sejmu), 8 km na zachód od centrum administracyjnego rejonu (Fatież), 49 km na północny zachód od Kurska, 5 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajduje się 75 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 225 osób.

</doc>
<doc id="5174058" url="https://pl.wikipedia.org/wiki?curid=5174058" title="Kobilane">
Kobilane

Kobilane () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 375 mieszkańców.

</doc>
<doc id="5174059" url="https://pl.wikipedia.org/wiki?curid=5174059" title="Kokicze">
Kokicze

Kokicze () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 128 mieszkańców.

</doc>
<doc id="5174060" url="https://pl.wikipedia.org/wiki?curid=5174060" title="Kokoszane">
Kokoszane

Kokoszane () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 30 mieszkańców.

</doc>
<doc id="5174066" url="https://pl.wikipedia.org/wiki?curid=5174066" title="Kostino">
Kostino

Kostino () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 299 mieszkańców.

</doc>
<doc id="5174067" url="https://pl.wikipedia.org/wiki?curid=5174067" title="Krajno seło">
Krajno seło

Krajno seło () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 264 mieszkańców.

</doc>
<doc id="5174068" url="https://pl.wikipedia.org/wiki?curid=5174068" title="Krin">
Krin

Krin () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 130 mieszkańców.

</doc>
<doc id="5174069" url="https://pl.wikipedia.org/wiki?curid=5174069" title="Kruszewska">
Kruszewska

Kruszewska () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 191 mieszkańców.

</doc>
<doc id="5174070" url="https://pl.wikipedia.org/wiki?curid=5174070" title="Kruszka (Bułgaria)">
Kruszka (Bułgaria)

Kruszka () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 30 mieszkańców.

</doc>
<doc id="5174071" url="https://pl.wikipedia.org/wiki?curid=5174071" title="Konewo">
Konewo



</doc>
<doc id="5174072" url="https://pl.wikipedia.org/wiki?curid=5174072" title="Hartmut Kania">
Hartmut Kania

Hartmut Kania (ur. 26 maja 1942 w Braniewie, zm. 17 marca 2001 w Berlinie) – niemiecki ksiądz katolicki, proboszcz parafii Najświętszego Serca Jezusowego w Petersburgu, prałat Jego Świątobliwości, dyrektor międzynarodowej organizacji charytatywnej Caritas na całą Federację Rosyjską, założyciel i kierownik Maltańskiej Służby Pomocy w Petersburgu.
Życiorys.
Hartmut Kania urodził się 26 maja 1942 w Braniewie w Prusach Wschodnich. W 1945 razem z matką i siostrą ucieka z miasta przez zamarznięte wody Zalewu Wiślanego i Mierzeję, ratując się przed okrucieństwami nadciągającego frontu Armii Czerwonej. Dorastał i młodość spędził w Niemieckiej Republice Demokratycznej.
Po ukończeniu szkoły średniej w Chociebużu (niem. Cottbus) w 1960 roku wstąpił do seminarium duchownego w Erfurcie, jedynego seminarium katolickiego w byłej NRD. Święcenia kapłańskie przyjął 26 czerwca 1966 roku w Neuzelle. Służył w różnych parafiach na terenie Niemiec Wschodnich (Hoyerswerda, Finsterwalde, Senftenberg i Chociebuż), ponadto był też kapelanem katolickich aktorów i cyrkowców w NRD.
W 1978 roku ks. Hartmut Kania odbył swoją pierwszą podróż do Związku Radzieckiego w celu duchowego wsparcia rozproszonej społeczności niemieckiej w republikach Azji Środkowej. Od tego czasu zaczął regularnie przyjeżdżać w latach 70. i 80. do ZSRR, ponieważ jako duchowny czuł tu swoje powołanie. Ksiądz Kania odbywał te podróże nie oficjalnie jako ksiądz, lecz prywatnie, podczas swoich wakacji. Odwiedził m.in. Duszanbe, Taszkent, Ałma-Atę, Leningrad i Moskwę. W trakcie tych podróży udzielał licznie sakramentów, komunii świętej, chrztu i małżeństwa.
Po upadku muru berlińskiego i otwarciu granic, w 1991 roku ks. Kania na własną prośbę został skierowany do dalszej posługi kapłańskiej w Petersburgu, w parafii Najświętszej Maryi Panny z Lourdes w Petersburgu.
W 1992 arcybiskup Tadeusz Kondrusiewicz mianował Hartmuta Kanię proboszczem parafii Najświętszego Serca Jezusa w Petersburgu. Prócz tej świątyni, proboszczowi Kani udało się również doprowadzić do zwrócenia Kościołowi katolickiemu budynku . Oprócz pracy duszpasterskiej kapłan poświęcał wiele czasu i wysiłku na działalność charytatywną – organizował transporty z pomocą humanitarną z Niemiec, rozdzielał ją wśród potrzebujących mieszkańców Petersburga, organizował pracę wielu działań charytatywnych, otworzył darmową kuchnię dla ubogich, rozdawał ubrania potrzebującym. Wkrótce został przywódcą duchowym i koordynatorem „Maltańskiej Służby Pomocy” w Petersburgu.
Od 1998 roku pełnił funkcję dyrektora organizacji charytatywnej Caritas na całą Rosję. 4 stycznia 1999 r. otrzymał tytuł kapelana Jego Świątobliwości.
Prałat Hartmut Kania za ważne przedsięwzięcie uznał budowę „Domu św. Elżbiety”, w którym planował stworzyć przytułek dla samotnych osób starszych, a także Centrum Edukacji Społecznej dla pracowników i wolontariuszy „Caritas”. Jego budowę ukończono po śmierci ks. Kani, a współcześnie ten dom pomocy nosi imię swego założyciela. Również nadal działają inne, założone przez księdza projekty, jak: maltańska kuchnia polowa, bezpłatna aptekę dla ubogich (niezależnie od wyznania), Centrum Wsparcia Młodych Osób Niepełnosprawnych oraz programy pomocowe dla dzieci z rodzin znajdujących się w trudnej sytuacji.
Ks. Kania lubił rozmawiać z parafianami, choć jego posługiwanie się językiem rosyjskim często wywoływał uśmiech. Jego kazania były zwykle krótkie, ale bogate w treść.
Ojciec Hartmut zmarł nagle 17 marca 2001 r. w klinice Berlin-Steglitz na udar mózgu. Pochowany został 26 marca 2001 roku na cmentarzu w Teltow, mieście położonym przy granicy Berlina. Po jego śmierci arcybiskup Tadeusz Kondrusiewicz musiał powołać siedem osób na różne urzędy, które wcześniej sprawował samodzielnie ksiądz Hartmut Kania.

</doc>
<doc id="5174081" url="https://pl.wikipedia.org/wiki?curid=5174081" title="Hispanocader">
Hispanocader

Hispanocader – wymarły rodzaj pluskwiaków z podrzędu różnoskrzydłych, jedyny z monotypowej rodziny Hispanocaderidae, obejmujący tylko jeden znany gatunek: "H. lisae".
Taksonomia.
Rodzaj i gatunek typowy opisane zostały po raz pierwszy w 2012 roku przez paleontologów Wiktora Gołuba, Jurija Popowa i Antonia Arillo na łamach „Zootaxa”. Opisu dokonano na podstawie pojedynczej inkluzji samca w bursztynie. Odnaleziono go w formacji Escucha, w okolicy wsi Peñacerrada na terenie hiszpańskiej prowincji Álava. Pochodzi z późnego albu w kredzie. Oznaczony jako MCNA-10656 holotyp zdeponowano w Museo de Ciencias Naturales de Álava. Epitet gatunkowy nadano na cześć polskiej hemipterolog Barbary Lis. Nowy rodzaj sklasyfikowano w monotypowej rodzinie Hispanocaderidae, w obrębie nadrodziny Tingoidea. Do nadrodziny tej należą jeszcze współczesne prześwietlikowate i Vianaididae oraz wyłącznie kredowe Ignotingidae i Ebboidae.
Morfologia.
Pluskwiak ten miał ciało długości 2,9 mm i szerokości 1,15 mm, od spodu brązowo ubarwione. Głowa była silnie spłaszczona grzbietobrzusznie, a wskutek wydłużenia części przedocznej była wyraźnie dłuższa niż szeroka. Jej ubarwienie było czarne, a oskórek nagi, pozbawiony makroskopowych szczecinek. Wierzch głowy był wklęśnięty. Czoło miało parę niskich guzków stożkowatego kształtu, a w przedniej części także pośrodkowe żeberko podłużne. Duże oczy złożone pokrywały znaczną część spodniej strony głowy. Z kolei na jej wierzchu umieszczona była para przyoczek. Guzki czułkowe były niskie. Długie i cienkie czułki budowały cztery człony, z których pierwszy był bardzo krótki, drugi najdłuższy, a ostatni porośnięty długimi i cienkimi włoskami. Po bokach nadustka znajdowały się krótkie, lekko ku przodowi zbieżne i szeroko na przedzie otwarte bukule. Długą kłujkę budowały cztery człony. Trapezowate przedplecze miało wklęsłe krawędzie przednią i tylną. Boki przedplecza formowały wąskie paranota o drobno areolowanej rzeźbie. Dużych rozmiarów i trójkątnego kształtu tarczka była w całości odsłonięta i miała płaską, grubo punktowaną powierzchnię oraz spiczasty wierzchołek. Półpokrywy były prawie kompletnie wykształcone (submakropteryczne), sięgały czubka odwłoka i miały areolowaną powierzchnię podzieloną podłużnymi żyłkami na części kostalną, subkostalną, dyskoidalną i przyszwową, te dwie ostatnie podzielone są na komórki żyłkami poprzecznymi. Na spodzie nasady półpokrywy występował krótki rowek poprzeczny. Wspólny odcinek żyłki radialnej i medialnej nie zbiegał się w wierzchołkowej części półpokryw z żyłką kubitalną przednią. Międzykrywka oddzielona była od przykrywki wyraźnym załamaniem. Wąska zakrywka miała na większości długości po cztery rzędy areoli, a poza tym pojedynczą areolę piątego rzędu. Na przedpiersiu, śródpiersiu i zapiersiu brak było listewek ograniczających miejsce spoczynkowe kłujki. Gruczoły zapachowe zatułowia otwierały się na jego epimerytach. Ujście gruczołu miało postać dołeczka, od którego biegł ku przodowi prosty rowek sięgający do nasady półpokrywy. Długie i smukłe odnóża wieńczyły dwuczłonowe stopy. Biodra pierwszej i ostatniej pary leżały blisko siebie, natomiast środkowej pary były dość znacząco od siebie oddalone. Segmenty odwłoka odznaczały się szerokimi laterotergitami oddzielonymi od sąsiednich sklerytów szwami grzbietowymi i brzusznymi.
Paleoekologia.
Formacja Escucha wchodzi w skład Baskijsko-Kantabryjskiego basenu sedymentacyjnego. Tereny te w kredzie wczesnej porastały lasy iglaste utworzone przez drzewa z rodziny araukariowatych, cyprysowatych i Cheirolepidiaceae. W ich bujnym podszycie rośli przedstawiciele widłaków, paproci (zwłaszcza z rodzin szparnicowatych, diksoniowatych i olbrzymkowatych), sagowców, benetytów, gniotowców i prymitywnych okrytonasiennych. Stwierdzono także obecność w nich przedstawicieli miłorzębowych, mchów i wątrobowców; w inkluzjach zachowały się także strzępki grzybni, bakterie, szczątki pierwotniaków i piór dinozaurów. Formacja najbardziej znana jest jednak z zapisu obfitej fauny stawonogów. Same stanowiska Peñacerrada I i II tylko do 2007 roku dostarczyły około 2300 inkluzji tych zwierząt. Znajdują się wśród nich skorupiaki z rzędów kleszczug i równonogów, pajęczaki z rzędów zaleszczotków, Prostigmata, mechowców i pająków oraz wiele rodzin skoczogonków z rzędów zrosłopierścieniowych i Entomobryomorpha. Najliczniej reprezentowane są jednak owady. W inkluzjach znaleźć można m.in. przerzutki, karaczany, skorki, prostoskrzydłe, psotniki, wciornastki, pluskwiaki, chrząszcze, sieciarki, błonkoskrzydłe, motyle i muchówki.

</doc>
<doc id="5174082" url="https://pl.wikipedia.org/wiki?curid=5174082" title="Hispanocaderidae">
Hispanocaderidae



</doc>
<doc id="5174083" url="https://pl.wikipedia.org/wiki?curid=5174083" title="Hispanocader lisae">
Hispanocader lisae



</doc>
<doc id="5174088" url="https://pl.wikipedia.org/wiki?curid=5174088" title="Tifanny Pereira de Abreu">
Tifanny Pereira de Abreu

Tifanny Pereira de Abreu, właściwie Rodrigo Pereira de Abreu (ur. 29 października 1984 w Paraíso do Tocantins) – brazylijska siatkarka, kobieta transseksualna, grająca na pozycji przyjmującej i atakującej.
W 2014 roku przeszła operację zmiany płci za 30 tysięcy dolarów na kurację hormonalną i zabiegi operacyjne we włoskich klinikach. Przez siedem miesięcy „poprawiała” efekty po operacji kolejnymi kuracjami, by być w pełni zadowoloną z rezultatów. W 2017 roku otrzymała zgodę Międzynarodowej Federacji Piłki Siatkowej na startowanie w ligach kobiecych. W 2017 roku pierwszym jej klubem po zmianie płci został włoski klub z Serie A2 Golem Software Palmi.
Poziom rozgrywek:

</doc>
<doc id="5174089" url="https://pl.wikipedia.org/wiki?curid=5174089" title="Axel Nefve">
Axel Nefve

Axel Nefve (ur. 22 lipca 2000) – amerykański tenisista, finalista juniorskiego US Open 2018 w grze podwójnej.
Kariera tenisowa.
W 2018 roku, startując w parze z Emilio Navą, dotarł do finału juniorskiego turnieju US Open w grze podwójnej. Amerykańska para przegrała w nim z deblem Adrian Andreew-Anton Matusevich 2:6, 6:2, 8–10.
W rankingu gry pojedynczej najwyżej był na 1520. miejscu (5 listopada 2018), a w klasyfikacji gry podwójnej na 1659. pozycji (21 czerwca 2021).

</doc>
<doc id="5174093" url="https://pl.wikipedia.org/wiki?curid=5174093" title="Halowe Mistrzostwa Europy w Lekkoatletyce 1983 – bieg na 60 m mężczyzn">
Halowe Mistrzostwa Europy w Lekkoatletyce 1983 – bieg na 60 m mężczyzn

Bieg na 60 metrów mężczyzn – jedna z konkurencji biegowych rozgrywanych podczas halowych lekkoatletycznych mistrzostw Europy w Sportscsarnok w Budapeszcie. Eliminacje, półfinały i bieg finałowy zostały rozegrane 5 marca 1983. Zwyciężył reprezentant Włoch Stefano Tilli. Tytułu zdobytego na poprzednich mistrzostwach nie bronił Marian Woronin z Polski.
Rezultaty.
Eliminacje.
Rozegrano 4 biegi eliminacyjne, do których przystąpiło 20 biegaczy. Awans do półfinału dawało zajęcie jednego z pierwszych dwóch miejsc w swoim biegu (Q). Skład półfinałów uzupełniło czterech zawodników z najlepszym czasem wśród przegranych (q).Opracowano na podstawie materiału źródłowego.
Bieg 1
Bieg 2
Bieg 3
Bieg 4
Półfinały.
Rozegrano 2 biegi półfinałowe, w których wystartowało 12 biegaczy. Awans do finału dawało zajęcie jednego z trzech pierwszych miejsc w swoim biegu (Q).Opracowano na podstawie materiału źródłowego.
Bieg 1
Bieg 2
Finał.
Opracowano na podstawie materiału źródłowego.

</doc>
<doc id="5174098" url="https://pl.wikipedia.org/wiki?curid=5174098" title="Andrzej Potocki (zm. 1609)">
Andrzej Potocki (zm. 1609)



</doc>
<doc id="5174104" url="https://pl.wikipedia.org/wiki?curid=5174104" title="Corydoras splendens">
Corydoras splendens



</doc>
<doc id="5174106" url="https://pl.wikipedia.org/wiki?curid=5174106" title="Halowe Mistrzostwa Europy w Lekkoatletyce 1983 – bieg na 200 m mężczyzn">
Halowe Mistrzostwa Europy w Lekkoatletyce 1983 – bieg na 200 m mężczyzn

Bieg na 200 metrów mężczyzn – jedna z konkurencji biegowych rozgrywanych podczas halowych lekkoatletycznych mistrzostw Europy w Sportscsarnok w Budapeszcie. Eliminacje, półfinały i bieg finałowy zostały rozegrane 6 marca 1983. Zwyciężył reprezentant Związku Radzieckiego Aleksandr Jewgienjew. Tytułu zdobytego na poprzednich mistrzostwach nie bronił Erwin Skamrahl z Republiki Federalnej Niemiec.
Rezultaty.
Eliminacje.
Rozegrano 4 biegi eliminacyjne, do których przystąpiło 15 biegaczy. Awans do półfinału dawało zajęcie jednego z pierwszych dwóch miejsc w swoim biegu (Q). Skład półfinałów uzupełniło dwóch zawodników z najlepszym czasem wśród przegranych (q).Opracowano na podstawie materiału źródłowego.
Bieg 1
Bieg 2
Bieg 3
Bieg 4
Półfinały.
Rozegrano 2 biegi półfinałowe, w których wystartowało 10 biegaczy. Awans do finału dawało zajęcie jednego z dwóch pierwszych miejsc w swoim biegu (Q). Skład finału uzupełnił zawodnik z najlepszym czasem wśród przegranych (q).Opracowano na podstawie materiału źródłowego.
Bieg 1
Bieg 2
Finał.
Opracowano na podstawie materiału źródłowego.

</doc>
<doc id="5174116" url="https://pl.wikipedia.org/wiki?curid=5174116" title="Halowe Mistrzostwa Europy w Lekkoatletyce 1983 – bieg na 400 m mężczyzn">
Halowe Mistrzostwa Europy w Lekkoatletyce 1983 – bieg na 400 m mężczyzn

Bieg na 400 metrów mężczyzn – jedna z konkurencji biegowych rozgrywanych podczas halowych lekkoatletycznych mistrzostw Europy w Sportscsarnok w Budapeszcie. Eliminacje i półfinały zostały rozegrane 5 marca, a bieg finałowy 6 marca 1983. Zwyciężył reprezentant Związku Radzieckiego Jewgienij Łomtiew. Tytułu zdobytego na poprzednich mistrzostwach nie bronił Pawieł Konowałow ze Związku Radzieckiego.
Rezultaty.
Eliminacje.
Rozegrano 3 biegi eliminacyjne, do których przystąpiło 14 biegaczy. Awans do półfinału dawało zajęcie jednego z pierwszych trzech miejsc w swoim biegu (Q). Skład półfinałów uzupełnił zawodnik z najlepszym czasem wśród przegranych (q).Opracowano na podstawie materiału źródłowego.
Bieg 1
Bieg 2
Bieg 3
Półfinały.
Rozegrano 2 biegi półfinałowe, w których wystartowało 10 biegaczy. Awans do finału dawało zajęcie jednego z dwóch pierwszych miejsc w swoim biegu (Q). Skład finału uzupełnił zawodnik z najlepszym czasem wśród przegranych (q). W drugim biegu półfinałowym Siergiej Łowaczow i Sándor Újhelyi zderzyli się i nie ukończyli konkurencji.Opracowano na podstawie materiału źródłowego.
Bieg 1
Bieg 2
Finał.
Opracowano na podstawie materiału źródłowego.

</doc>
<doc id="5174121" url="https://pl.wikipedia.org/wiki?curid=5174121" title="Kościół Wniebowzięcia Najświętszej Maryi Panny w Łasku">
Kościół Wniebowzięcia Najświętszej Maryi Panny w Łasku

Kościół Wniebowzięcia Najświętszej Maryi Panny w Łasku – rzymskokatolicki kościół parafialny należący do parafii pod tym samym wezwaniem (dekanat łaski archidiecezji łódzkiej). Znajduje się we wschodniej dzielnicy Łasku – Kolumnie.
Budowa świątyni została rozpoczęta 22 czerwca 1981 roku. Projekt kościoła w pierwotnej wersji został przygotowany przez zespół architektów w składzie: Mariusz Gaworczyk, Leszek Łukoś, Ludwik Mackiewicz. Następnie projekt został zmodyfikowany przez zespół w składzie: Piotr Filipowicz, Janusz Frey, Mirosław Rybak. Prace budowlane zostały zakończone w 2003 roku. Budowla została konsekrowana 30 maja 2004 roku przez arcybiskupa Władysława Ziółka.

</doc>
<doc id="5174126" url="https://pl.wikipedia.org/wiki?curid=5174126" title="Stanisław Gruszka (lekarz)">
Stanisław Gruszka (lekarz)

Stanisław Gruszka (ur. 1929, zm. 1989) – polski lekarz internista i endokrynolog, wykładowca akademicki.
Absolwent Akademii Medycznej we Wrocławiu, potem jej pracownik od 1954, gdy został zatrudniony w Klinice Pediatrii, od 1955 w II Klinice Chorób Wewnętrznych. Doktorat uzyskał w 1962, a habilitację w 1967. Pracował kolejno na stanowiskach asystenta, adiunkta, a od 1970 docenta, zaś w latach 1971–1989 był kierownikiem Katedry i Kliniki Endokrynologii AM we Wrocławiu.
Pochowany na cmentarzu św. Wawrzyńca we Wrocławiu.

</doc>
<doc id="5174127" url="https://pl.wikipedia.org/wiki?curid=5174127" title="Józef Greń">
Józef Greń

Józef Greń (ur. 12 lutego 1900 w Ustroniu, zm. ?) – kapral Wojska Polskiego, kawaler Orderu Virtuti Militari.
Życiorys.
Urodził się 12 lutego 1900 w Ustroniu, w ówczesnym księstwie cieszyńskim, w rodzinie Pawła i Anny.
W czasie wojny z bolszewikami walczył w szeregach 10 Pułku Piechoty.

</doc>
<doc id="5174128" url="https://pl.wikipedia.org/wiki?curid=5174128" title="Iwanci (Ukraina)">
Iwanci (Ukraina)

Iwanci () – wieś na Ukrainie, w obwodzie połtawskim, w rejonie łubieńskim. W 2001 roku liczyła 43 mieszkańców.

</doc>
<doc id="5174130" url="https://pl.wikipedia.org/wiki?curid=5174130" title="Tadeusz Bodalski">
Tadeusz Bodalski

Tadeusz Bodalski (ur. 24 grudnia 1905 w Nieledwi, zm. 16 czerwca 1972) – polski farmaceuta i wykładowca akademicki. Ojciec profesorów chemika Ryszarda Bodalskiego i lekarza pediatry, diabetologa Jerzego Bodalskiego.
Życiorys.
Pracę naukowo-dydaktyczną rozpoczął w 1930 r. u prof. Jana Muszyńskiego w Zakładzie Farmakognozji Uniwersytetu Stefana Batorego w Wilnie i był tam asystentem i adiunktem do 1934 r. W latach 1934–1939 pełnił funkcję kierownika Wytwórni Leków i Laboratorium Analitycznego Ubezpieczalni Społecznej w Łodzi. Doktoryzował się w 1938 r. Od 1947 rbył adiunktem w Zakładzie Farmakognozji Uniwersytetu Łódzkiego i w 1948 uzyskał habilitację, zaś w 1950 został mianowany profesorem.
Następnie został organizatorem i kierownikiem (1950–1972) Zakładu Farmakognozji Akademii Medycznej we Wrocławiu. W międzyczasie był także kierownikiem Pracowni Chemii Toksykologicznej i Sądowej oraz Zakładu Nauki o Środkach Spożywczych tej uczelni, a od 1968 do 1970 r. kierownikiem Katedry Farmakognozji i Botaniki Farmaceutycznej. Ponadto sprawował funkcję dziekana Wydziału Farmaceutycznego Akademii Medycznej we Wrocławiu w latach 1950–1952, 1952–1954 i 1958–1960, a od 1962 do 1964 był prezesem wrocławskiego oddziału Polskiego Towarzystwa Farmaceutycznego.
Odznaczenia.
Pochowany na cmentarzu św. Wawrzyńca we Wrocławiu.

</doc>
<doc id="5174131" url="https://pl.wikipedia.org/wiki?curid=5174131" title="Adam Hedinger">
Adam Hedinger

Adam Hedinger (ur. 10 maja 1917 w Poznaniu, zm. 13-14 kwietnia 1940 w Katyniu) – polski żołnierz, podporucznik Wojska Polskiego. Ofiara zbrodni katyńskiej. 
Życiorys.
Urodził się 10 maja 1917 w Poznaniu jako syn Władysława i Anny z domu Szyfter. 
W 1938 ukończył Szkołę Podchorążych Piechoty w Ostrowi Mazowieckiej. W tym samym roku został mianowany podporucznikiem i przydzielono go do 78. Pułku Piechoty. Był jeńcem obozu NKWD w Kozielsku. Został zamordowany przez rozstrzelanie 13 lub 14 kwietnia 1940 roku i pochowany w Katyniu (lista wywózkowa numer 025/2 z 9 kwietnia 1940 roku).
Pośmiertnie został awansowany na stopień porucznika w wyniku postanowienia Prezydenta Rzeczypospolitej Polskiej Lecha Kaczyńskiego z dnia 5 października 2007.

</doc>
<doc id="5174133" url="https://pl.wikipedia.org/wiki?curid=5174133" title="Wykształcenie ludności rolniczej w Polsce">
Wykształcenie ludności rolniczej w Polsce

Wykształcenie ludności rolniczej w Polsce – kategoria oświatowa charakteryzująca zakres zdobytej wiedzy na określonym poziomie. Wykształcenie oznacza zasób wiedzy zdobytej na podstawie planów i programów nauczania w systemie oświatowym, realizowanym na podbudowie szkoły podstawowej, zasadniczej, średniej lub wyższej. Zdobyta wiedza umożliwia kształtowanie osobowości człowieka i dalszy jego rozwój, poprzez proces zdobywania umiejętności i sprawności.
Według Głównego Urzędu Statystycznego przez ludność rolniczą rozumie się osoby zatrudnione wyłącznie lub głównie w gospodarstwie rolnym.
Poziom wykształcenia ludności rolniczej.
Poziom wykształcenia ludności rolniczej przedstawiono na podstawie Powszechnych Spisów Rolnych, które przeprowadzone zostały w latach 1996 r., 2002 r. i 2010 r.
Według danych „Poziomu wykształcenia rolników w Polsce – analiza czasowo-przestrzenna” poziom wykształcenia ludności rolniczej przedstawiał się następująco:

</doc>
<doc id="5174134" url="https://pl.wikipedia.org/wiki?curid=5174134" title="Rezerwat przyrody „Poronajskij”">
Rezerwat przyrody „Poronajskij”

Rezerwat przyrody „Poronajskij” (ros. Государственный природный заповедник «Поронайский») – ścisły rezerwat przyrody (zapowiednik) w Rosji położony w rejonie poronajskim w obwodzie sachalińskim. Jego obszar wynosi 566,94 km², a strefa ochronna wokół rezerwatu 445,68 km² (w tym wody morskie 173 km²). Rezerwat został utworzony dekretem rządu Rosyjskiej Federacyjnej Socjalistycznej Republiki Radzieckiej z dnia 30 marca 1988 roku. Siedziba dyrekcji mieści się w miejscowości Poronajsk.
Opis.
Rezerwat znajduje się na wschodnim wybrzeżu wyspy Sachalin i składa się z dwóch części:
Flora.
Flora rezerwatu obejmuje 460 gatunków. Ponad 70% jego powierzchni pokrywa las. Zbocza gór pokryte są tajgą, którą tworzą jodły z gatunku "Abies sachalinensis", świerki ajańskie, a także brzozy Ermana i zarośla sosny karłowej. Miejscami występuje tundra górska. Na przybrzeżnych tarasach tajgę zastępuje krzewy i łąki. Rezerwat posiada rozgałęzioną sieć rzeczną oraz znaczną liczbę jezior typu lagunowego.
Fauna.
Fauna liczy około 440 gatunków, w tym 4 gatunki płazów i gadów, około 200 gatunków ryb, 184 gatunki ptaków i około 50 gatunków ssaków. Na Przylądku Tierpienija znajduje się duża kolonia ptaków morskich.
Typowymi mieszkańcami rezerwatu są jaszczurki żyworodne, piżmowce syberyjskie z gatunku "Mochus moschiferus sachalinensis", renifery tundrowe z gatunku "Rangifer tarandus phylarchus", żaby z gatunku "Rana amurensis", burunduki syberyjskie, wydry europejskie, niedźwiedzie brunatne, sobole tajgowe. 
Ptaki żyjące w rezerwacie to m.in. jarząbek zwyczajny, orzechówka zwyczajna, krzyżówka, głuszec czarnodzioby, kulik syberyjski, nurzyk polarny, mewa trójpalczasta, mewa japońska, rybitwa aleucka, borowiak syberyjski, rybołów, mandarynka, bielik, sokół wędrowny. 
W rezerwacie znajduje się 8 gatunków zwierząt wpisanych do Czerwonej księgi gatunków zagrożonych (IUCN). 

</doc>
<doc id="5174135" url="https://pl.wikipedia.org/wiki?curid=5174135" title="Obszar Chronionego Krajobrazu Pojezierze Puszczy Noteckiej">
Obszar Chronionego Krajobrazu Pojezierze Puszczy Noteckiej

Obszar Chronionego Krajobrazu Pojezierze Puszczy Noteckiej – utworzony 9 sierpnia 2003 rozporządzeniem nr 14 Wojewody Lubuskiego z 24 lipca 2003 r. w sprawie określenia obszarów chronionego krajobrazu na terenie województwa lubuskiego, obszar o powierzchni 10 769,6 ha położony w gminie Drezdenko. Aktualizacja Uchwałą nr III/32/19 Sejmiku województwa lubuskiego z 11 lutego 2019 w sprawie obszaru chronionego krajobrazu o nazwie „Pojezierze Puszczy Noteckiej".
Celem ochrony tego obszaru jest czynna ochrona ekosystemów Obszaru, realizowana w ramach racjonalnej gospodarki rolnej, leśnej i rybackiej, polega na zachowaniu różnorodności biologicznej siedlisk Kotliny Gorzowskiej. W skład Obszaru wchodzą Rezerwat przyrody Lubiatowskie Uroczyska, Rezerwat przyrody Goszczanowskie Źródliska, Rezerwat przyrody Czaplisko, Rezerwat przyrody Czaplenice, obszary Natura 2000: specjalny obszar ochrony ptaków „Puszcza Notecka” PLB300015 oraz specjalne obszary ochrony siedlisk „Bory Chrobotkowe Puszczy Noteckiej” PLH080032 i „Jeziora Gościmskie” PLH080036.

</doc>
<doc id="5174136" url="https://pl.wikipedia.org/wiki?curid=5174136" title="Halowe Mistrzostwa Europy w Lekkoatletyce 1983 – bieg na 800 m mężczyzn">
Halowe Mistrzostwa Europy w Lekkoatletyce 1983 – bieg na 800 m mężczyzn

Bieg na 800 metrów mężczyzn – jedna z konkurencji biegowych rozgrywanych podczas halowych lekkoatletycznych mistrzostw Europy w Sportscsarnok w Budapeszcie. Eliminacje i półfinały zostały rozegrane 5 marca, a bieg finałowy 6 marca 1983. Zwyciężył reprezentant Hiszpanii Colomán Trabado. Tytułu zdobytego na poprzednich mistrzostwach nie bronił Antonio Páez z Hiszpanii.
Rezultaty.
Eliminacje.
Rozegrano 3 biegi eliminacyjne, do których przystąpiło 14 biegaczy. Awans do półfinału dawało zajęcie jednego z pierwszych trzech miejsc w swoim biegu (Q). Skład półfinałów uzupełniło trzech zawodników z najlepszym czasem wśród przegranych (q).Opracowano na podstawie materiału źródłowego.
Bieg 1
Bieg 2
Bieg 3
Półfinały.
Rozegrano 2 biegi półfinałowe, w których wystartowało 12 biegaczy. Awans do finału dawało zajęcie jednego z dwóch pierwszych miejsc w swoim biegu (Q). Skład finału uzupełniło dwóch zawodników z najlepszym czasem wśród przegranych (q).Opracowano na podstawie materiału źródłowego.
Bieg 1
Bieg 2
Finał.
Opracowano na podstawie materiału źródłowego.

</doc>
<doc id="5174137" url="https://pl.wikipedia.org/wiki?curid=5174137" title="Clément Tabur">
Clément Tabur

Clément Tabur (ur. 24 stycznia 2000 w Reims) – francuski tenisista, zwycięzca juniorskiego Australian Open 2018 w grze podwójnej.
Kariera tenisowa.
W karierze zwyciężył w trzech singlowych oraz dziewięciu deblowych turniejach rangi ITF.
W 2018 roku, startując w parze z Hugo Gastonem, zwyciężył w juniorskim turnieju wielkoszlemowym Australian Open. W finale francuska para pokonała debel Rudolf Molleker–Henri Squire 6:2, 6:2.
W tym samym sezonie podczas French Open zadebiutował w turnieju głównym imprezy wielkoszlemowej w grze podwójnej. Startując w parze z Gastonem, odpadł w pierwszej rundzie turnieju.
Podczas igrzysk olimpijskich młodzieży 2018 w Buenos Aires wywalczył brązowy medal w grze podwójnej, startując w parze z Hugo Gastonem.
W rankingu gry pojedynczej najwyżej był na 360. miejscu (9 maja 2022), a w klasyfikacji gry podwójnej na 385. pozycji (2 marca 2020).

</doc>
<doc id="5174144" url="https://pl.wikipedia.org/wiki?curid=5174144" title="Clement Tabur">
Clement Tabur



</doc>
<doc id="5174146" url="https://pl.wikipedia.org/wiki?curid=5174146" title="Kościół św. Rocha w Wieszczyczynie">
Kościół św. Rocha w Wieszczyczynie

Kościół świętego Rocha w Wieszczyczynie – rzymskokatolicki kościół parafialny należący do parafii pod tym samym wezwaniem (dekanat śremski archidiecezji poznańskiej).
Jest to świątynia wzniesiona w stylu neorenesansowym w 1908 roku. Charakteryzuje się wysoką wieżą zwieńczoną dachem hełmowym z dwoma dzwonami odlanymi w 1681 roku. Nazwiska budowniczych świątyni nie są znane. We wnętrzu kościoła znajdują się między innymi sztukaterie w stylu neobarokowym. Nawy boczne nakryte są sklepieniami krzyżowymi, z kolei na skrzyżowaniu naw jest umieszczona kopuła. W zachodniej części kościoła jest usytuowana kwadratowa kruchta, natomiast powyżej jest umieszczona czterokondygnacyjna wieża w stylu neobarokowym. Okna świątyni ozdobione są witrażami przedstawiającymi sceny Narodzenia Pana Jezusa i Ukrzyżowania Chrystusa. W prezbiterium w oknach po bokach ołtarza głównego znajduje się witraż Serca Matki Boskiej i Serca Pana Jezusa, z kolei w części przed prezbiterium na ścianie po prawej stronie jest umieszczony obraz św. Rocha namalowany w połowie XIX wieku zachowany z poprzedniej drewnianej świątyni z 1404 roku, która spłonęła w dniu 30 marca 1906 roku.
W kościele jak i na zewnątrz znajduje się kilka pamiątkowych tablic, a na przyległym terenie Pomnik św. Rocha

</doc>
<doc id="5174148" url="https://pl.wikipedia.org/wiki?curid=5174148" title="Powiat Saihaku">
Powiat Saihaku

 – powiat w Japonii, w prefekturze Tottori. W 2021 roku liczył mieszkańców.

</doc>
<doc id="5174151" url="https://pl.wikipedia.org/wiki?curid=5174151" title="Most Arkadiko">
Most Arkadiko

Most Arkadiko nazywany także mostem Kazarma to most mykeński w okolicach teraźniejszej, nowoczesnej drogi prowadzącej z Tyryns do Epidauros w Grecji. Jest on datowany na grecką epokę brązu, uznawany za najstarszy nadal używany most łukowy oraz najstarszy zachowany w Europie.
Wykonanie.
Most został wybudowany w standardzie murarstwa cyklopowego z głazów wapiennych i mniejszych kamieni, połączonych ze sobą bez użycia jakiegokolwiek spoiwa.
Czasy obecne.
Po dziś dzień most pozostaje czynny i bezpieczny do użytku przez pieszych, chociaż wcześniej nie było to jego główne zastosowanie.
Według archeologów jego konstrukcja jednoznacznie wskazuje, że został on zbudowany, by umożliwić bezpieczny przejazd powozom konnym. Do dziś widoczne są nawet specjalne wyżłobienia, w które wjeżdżać miały koła wozów.

</doc>
<doc id="5174152" url="https://pl.wikipedia.org/wiki?curid=5174152" title="Antonina Harłozińska-Szmyrka">
Antonina Harłozińska-Szmyrka

Antonina Urszula Harłozińska-Szmyrka (ur. 7 maja 1939, zm. 21 maja 2015) – polska lekarka mikrobiolożka i immunoonkolożka, wykładowczyni akademicka.
Życiorys.
Absolwentka Uniwersytetu Łódzkiego. Doktorat uzyskała w 1969 r., a w 1978 r. habilitację. W latach 1962–1973 była kolejno asystentem, starszym asystentem i adiunktem w Zakładzie Onkologii Doświadczalnej Instytutu Immunologii i Terapii Doświadczalnej PAN we Wrocławiu. Od 1973 r. pracowała w Akademii Medycznej we Wrocławiu na stanowisku adiunkta, w latach 1978–1988 docenta, a od 1988 r. profesora nadzwyczajnego i zwyczajnego. 
W latach 1973–2008 kierowała Pracownią Immunologii Nowotworów, a później Zakładem Immunologii Nowotworów (1989–2000) oraz Katedrą i Zakładem Immunologii Klinicznej (2000–2008). W latach 1980–1984 była kierowniczką Studium Doktoranckiego, a w latach 1984–1987 i 1987–1990 była prodziekanem Wydziału Lekarskiego Akademii Medycznej we Wrocławiu. 
Odznaczona Krzyżem Komandorskim, Krzyżem Oficerskim i Krzyżem Kawalerskim Orderu Odrodzenia Polski, Złotym Krzyżem Zasługi, Medalem Komisji Edukacji Narodowej. 
Pochowana na Cmentarzu św. Wawrzyńca we Wrocławiu.

</doc>
<doc id="5174157" url="https://pl.wikipedia.org/wiki?curid=5174157" title="Jan Stypułkowski (wydawca)">
Jan Stypułkowski (wydawca)

Jan Stypułkowski (ur. 9 stycznia 1884 w Nieszawie, zm. 4 listopada 1939 w Buchenwaldzie) – adwokat, samorządowiec i wydawca „Kuriera Łódzkiego” i „Echa”.
Życiorys.
Jan Stypułkowski po skończonych studiach prawniczych na Uniwersytecie Warszawskim, około 1910 przyjechał do Łodzi, gdzie rozpoczął praktykę zawodową jako adwokat w kancelarii adwokackiej przy Nowym Rynku 9 (późn. plac Wolności). W 1912 założył Towarzystwo Spółdzielcze, sklep przy ul. Piotrkowskiej 100, a w 1912 zorganizował Robotnicze Stowarzyszenie Spożywcze „Wyzwolenie”. W 1913 został zastępcą członka Zarządu Łódzkiego Oddziału Warszawskiego Towarzystwa Prawniczego, które było kierowane przez Leona Gajewicza – teścia Stypułkowskiego. W 1914 założył w Łodzi Towarzystwo Spółdzielcze Budowy Tanich Domów „Granit”. W styczniu 1915 Stypułkowski związał się ze Zjednoczeniem Narodowym. W kwietniu 1915 dołączył do komisji opracowującej program i regulamin Inspektoratu Pracy. W styczniu 1917 z ramienia Zjednoczenia Narodowego, kandydując z listy Polskiego Komitetu Wyborczego, Stypułkowski został wybrany radnym Łodzi. W ramach działalności w radzie miejskiej zaangażowany był w prace Komisji Regulaminowo-Mandatowej oraz w Komisji ds. Ogólnych, w której pełnił funkcję sekretarza. Jego kadencja zakończyła się w lutym 1919 w związku z rozpisaniem nowych wyborów. W maju 1917 został sędzią pokoju VII Obwodu w Łodzi oraz sędzią śledczym w Sądzie Okręgowym. We wrześniu 1918 założył kancelarię adwokacką przy ul. Przejazd 6 (ob. ul. Juliana Tuwima 6), która działała do stycznia 1936.
W 1922 Stypułkowski kandydował bezskutecznie do Sejmu z ramienia Polskiego Centrum. W latach 1923–1927 był ponownie radnym Łodzi – został wybrany z listy Chrześcijańsko-Demokratycznego Komitetu Wyborczego Jedności Narodowej. Był wówczas członkiem Komisji Regulaminowo-Prawnej, Komitetu Budowy Szkół Powszechnych i Wydziałów Przedsiębiorstw Miejskich oraz Wodociągów i Kanalizacji. W latach 1937–1939 działał w Obozie Zjednoczenia Narodowego, będąc członkiem Prezydium Rady Okręgowej. W latach 1937–1939 był członkiem Rady Przybocznej przy Tymczasowym Prezydencie Łodzi. Był także w latach 1927–1934 radcą prawnym Towarzystwa Kredytowego Miejskiego w Łodzi.
Działalność wydawnicza.
W grudniu 1919 Stypułkowski założył spółkę wydawniczą wraz z aptekarzem i działaczem chadecji Wiktorem Groszkowskim oraz kupcem Ryszardem Pfeifferem i drukarzem Romanem Orchulskim. Odkupili oni od Stanisława Książka wydawnictwo „Kurier Łódzki” oraz drukarnię położoną przy ul. Zachodniej 37, ponadto przejęli również wydawnictwo „Straż Polska”. Łącząc oba wydawnictwa wydali 15 grudnia 1919 pierwszy numer „Kuriera Łódzkiego Ilustrowanego”, który 6 marca 1920 powrócił do tytułu „Kurier Łódzki”. W 1920 spółka została przekształcona w Towarzystwo Drukarsko-Wydawnicze (TDW), kapitał zakładowy przedsiębiorstwa wynosił zaś 350 tys. marek polskich. W grudniu 1920 TDW przeniesiono do budynku przy ul. Piotrkowskiej 11 i uruchomiono filię przy Piotrkowskiej 123. W 1923 Stypułkowski został większościowym udziałowcem przedsiębiorstwa, posiadając 65% udziałów (pozostałe posiadał Groszkowski – z czasem jednak Stypułkowski przejął firmę), a w 1925 założył firmę wydawniczą Łódzkie Echo Wieczorne, wydającą dziennik o tym samym tytule, w 1928 przemianowany na „Echo”. W styczniu 1939 wydawnictwo Stypułkowskiego zatrudniało 135 osób, w tym dziennikarzy, urzędników i drukarzy.
Redaktorami „Kuriera Łódzkiego” byli m.in. Lucjan Dąbrowski, Konrad Fiedler, Stanisław Kempner, Czesław Gumkowski, Adam Siedlecki-Kowalczewski, Marian Tarłowski, Henryk Rudnicki, Michał Walter, Janina Sawicka, Ryszard Manugiewicz i Hieronim Feja. Stypułkowski zatrudniał również: Bolesława Dudzińskiego (dział literacki), Zenona Kosidowskiego (recenzje teatralne), Władysława Kozielskiego, Stanisława Kowalskiego (dział sportowy), Aleksandra Kraśniańskiego, Władysława Ciesielskiego, Franciszka Probsta i Stanisława Rachalewskiego (sekretarz redakcji). Ponadto publikowali u niego: L. Chwalbiński, Zygmunt Wasilewski, Leon Gajewicz, a także literaci i publicyści jak m.in.: Kornel Makuszyński, Emil Zegadłowicz, Kazimierz Smogorzewski, Hieronim Wierzyński, Michał Asanka-Japołł.
W całym dwudziestoleciu międzywojennym Stypułkowski był zaangażowany w wydawanie gazet takich jak: „Kurier Łódzki”, „Echo”, „Dodatek Literacki”, „Kurier Literacko-Naukowy”, „Łódź w ilustracji”, „Wszechświat”, „W krainie mody”, „Kurier Filmowy”, „Mały Kurier”, „Kurier Rzemieślniczy”, „Ogrodnictwo Łodzi i okręgu”, „Kurier Akademicki”.
„Kurier Łódzki” był jedną z najchętniej czytanych gazet w Łodzi, osiągając w latach 20. XX w. nakłady do 40 tys. sztuk. W 1929 tę wydawaną przez TDW gazetę odznaczono na Powszechnej Wystawie Krajowej w Poznaniu srebrnym medalem i dyplomem honorowym w uznaniu jego historycznych tradycji i zasług dla kultury.
Życie prywatne.
Jan Stypułkowski był synem Feliksa Stypułkowskiego i Franciszki z domu Łęgowskiej, pochodził z rodziny wielodzietnej. W październiku 1918 ożenił się z Zofią Wandą Gajewiczówną, córką Leona Gajewicza oraz Anieli z domu Rosickiej – córki Andrzeja Rosickiego.
Został aresztowany 3 października 1939 w Łodzi, na pewno jako jeden z najbardziej znanych Łodzian, w ramach rozpoczynającej się niemieckiej akcji represyjnej skierowanej przeciwko polskiej inteligencji - Intelligenzaktion. Przez długi czas dalsze jego losy oraz miejsce i data śmierci pozostawały nieznane a w to miejsce pojawiały się różne wersje (zmarł 5 listopada 1939 w obozie przejściowym w Rawiczu lub 12 listopada 1939 w obozie przejściowym na Radogoszczu). Ostatecznie, na podstawie oryginalnych dokumentów przechowywanych w ITS (Międzynarodowym Biurze Poszukiwań) w Arolsen, wiadomo, że zmarł w KL Buchenwald 4 listopada 1939 o godz. 13:20.

</doc>
<doc id="5174158" url="https://pl.wikipedia.org/wiki?curid=5174158" title="Budsław (stacja kolejowa)">
Budsław (stacja kolejowa)

Budsław (, ) – stacja kolejowa w miejscowości Budsław, w rejonie miadzielskim, w obwodzie mińskim, na Białorusi. Położona jest na linii Połock - Mołodeczno.
Stacja powstała przed I wojną światową.

</doc>
<doc id="5174161" url="https://pl.wikipedia.org/wiki?curid=5174161" title="Zawidnyj (obwód kurski)">
Zawidnyj (obwód kurski)

Zawidnyj () – chutor w zachodniej Rosji, w sielsowiecie sołdatskim rejonu fatieżskiego w obwodzie kurskim.
Geografia.
Miejscowość położona jest nad Rudą (główny dopływ Usoży w dorzeczu Swapy), 4 km od centrum administracyjnego sielsowietu (Sołdatskoje), 8 km na południowy zachód od centrum administracyjnego rejonu (Fatież), 45 km na północny zachód od Kurska, 5,5 km od drogi magistralnej (federalnego znaczenia) M2 «Krym» (część trasy europejskiej E105).
W chutorze znajduje się 16 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor zamieszkiwało 8 osób.

</doc>
<doc id="5174163" url="https://pl.wikipedia.org/wiki?curid=5174163" title="Krasnyj Kamysz">
Krasnyj Kamysz

Krasnyj Kamysz () – chutor w zachodniej Rosji, w sielsowiecie sołdatskim rejonu fatieżskiego w obwodzie kurskim.
Geografia.
Miejscowość położona jest nad Rudą (główny dopływ Usoży w dorzeczu Swapy), 5 km od centrum administracyjnego sielsowietu (Sołdatskoje), 8,5 km na południowy zachód od centrum administracyjnego rejonu (Fatież), 44 km na północny zachód od Kurska, 7 km od drogi magistralnej (federalnego znaczenia) M2 «Krym» (część trasy europejskiej E105).
W chutorze znajdują się 14 posesje.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor zamieszkiwało 11 osób.

</doc>
<doc id="5174165" url="https://pl.wikipedia.org/wiki?curid=5174165" title="Hydrocotyle ranunculoides">
Hydrocotyle ranunculoides



</doc>
<doc id="5174167" url="https://pl.wikipedia.org/wiki?curid=5174167" title="Abinadi (imię)">
Abinadi (imię)

Abinadi (deseret 𐐈𐐒𐐆𐐤𐐈𐐔𐐌) – imię męskie występujące w wyznaniach należących do ruchu świętych w dniach ostatnich (mormonów).
Pochodzenie.
Pochodzi z Księgi Mormona, jednego z pism świętych przynależnych do kanonu tej tradycji religijnej. Nosił je w niej neficki prorok mający działać w II wieku p.n.e.
Perspektywa historyczna.
Pojawia się w źródłach historycznych już w początkach mormonizmu. Nosił je syn Parleya P. Pratta i Belindy Marden, urodzony w 1848 i zmarły w 1914. Abinadi Olsen (1865-1931) był misjonarzem posługującym 
na Samoa pod koniec XIX wieku. Jego syn z kolei, Orange Abinadi Olsen (1890-1945) został wysłany do pracy w misji szwajcarskiej i niemieckiej.
Występowanie i obecność w mormońskiej kulturze.
Jako imię specyficznie mormońskie znalazło odbicie w kulturze Kościoła, z którego wierzeń wyrosło. Artykuł na łamach pisma „Friend” z maja 1994 wskazuje choćby, że imię zaczerpnięte z Księgi Mormona może być powodem do dumy oraz wywierać pozytywny wpływ na życie duchowe noszącego je człowieka. Podobną tematykę porusza numer tego samego pisma z lutego 1995.
Międzynarodowa ekspansja mormonizmu przyczyniła się do pojawienia się imienia Abinadi również poza granicami Stanów Zjednoczonych. Występuje chociażby wśród nowozelandzkich Maorysów (w zapisie Apinari).

</doc>
<doc id="5174174" url="https://pl.wikipedia.org/wiki?curid=5174174" title="Liga Młodzieżowa UEFA (2019/2020)">
Liga Młodzieżowa UEFA (2019/2020)

Liga Młodzieżowa UEFA (2019/2020) – 7. sezon Ligi Młodzieżowej UEFA, rozgrywek piłkarskich dla ekip składających się z zawodników poniżej 19. roku życia. Obrońcą tytułu było FC Porto, zdobywca tytułu w latach 2018/2019.
Rozgrywki zostały przerwane 18 marca 2020 roku z powodu pandemii COVID-19. 17 czerwca 2020 roku ogłoszono, że wznowienie rozgrywek odbędzie się 16 sierpnia. Zespoły rozegrały zaległy mecz 1/8 finału, a następnie rozegrały po jednym meczu od ćwierćfinału. Mecze odbyły się na Centre sportif de Colovray, Nyonie.
Ograniczenia drużynowe.
Zawodnicy mogą wziąć udział w turnieju, jeśli urodzili się 1 stycznia 2001 lub później. Kluby mają możliwość powołania także maksymalnie pięciu graczy urodzonych między 1 stycznia, a 31 grudnia 2000 roku.
Uczestnicy.
W rozgrywkach biorą udział 64 drużyny z 41 z 55 stowarzyszeń członkowskich UEFA. Są one podzielone na dwie grupy, każda po 32 zespoły.
W przypadku, gdyby pojawiło się wolne miejsce (stowarzyszenie bez krajowych rozgrywek młodzieżowych lub młodzieżowy mistrz krajowy już uwzględniony w Ścieżce Ligi Mistrzów UEFA), zajmował je młodzieżowy mistrz krajowy następnej federacji w rankingu UEFA.
Format.
Turniej składa się z dwóch części, fazy wstępnej i fazy pucharowej:
Terminarz.
Harmonogram zawodów jest następujący (wszystkie losowania odbyły się w siedzibie UEFA w Nyonie w Szwajcarii, chyba że zaznaczono inaczej).
Ścieżka Ligi Mistrzów UEFA.
Zespoły rozgrywały swoje spotkania w takim samym składzie grup, jak w Lidze Mistrzów 2019/20.
Ścieżka Mistrzów Krajowych.
Losowanie zarówno pierwszej, jak i drugiej rundy odbyło się 3 września 2019 r. w siedzibie UEFA w szwajcarskim Nyonie. 
32 drużyny zostały przed losowaniem podzielone na koszyki zdefiniowane według kryteriów sportowych i geograficznych.
Drużyny z tego samego koszyka zostały wylosowane przeciwko sobie, kolejność meczów została ustalona przez losowanie.
W drugiej rundzie szesnastu zwycięzców pierwszej rundy, których tożsamość nie była znana w momencie losowania, 
podzielono na dwie grupy: Grupa A zawierająca zwycięzców z koszyków 1 i 2, grupa B zawierająca zwycięzców z koszyków 3 i 4. 
Drużyny z tej samej grupy zostały wylosowane przeciwko sobie, a kolejność meczów została ustalona przez losowanie.
Pierwsza runda.
! colspan=5 style="background-color:cornsilk" | Pierwsze mecze 2, 3, 5, 9 października, a rewanże 22–24 października 2019 roku.
Druga runda.
! colspan=5 style="background-color:cornsilk" | Pierwsze mecze 4, 6 listopada, a rewanże 26, 27 listopada, 4 grudnia 2019 roku.
Faza pucharowa.
Play-offy.
! colspan=3 style="background-color:cornsilk" | 11 lutego 2020
! colspan=3 style="background-color:cornsilk" | 12 lutego 2020
1/8 finału.
! colspan=3 style="background-color:cornsilk" | 3 marca 2020
! colspan=3 style="background-color:cornsilk" | 4 marca 2020
! colspan=3 style="background-color:cornsilk" | 10 marca 2020
! colspan=3 style="background-color:cornsilk" | 16 sierpnia 2020
Ćwierćfinały.
! colspan=3 style="background-color:cornsilk" | 18 sierpnia 2020
! colspan=3 style="background-color:cornsilk" | 19 sierpnia 2020
Półfinały.
! colspan=3 style="background-color:cornsilk" | 22 sierpnia 2020
Finał.
! colspan=3 style="background-color:cornsilk" | 25 sierpnia 2020

</doc>
<doc id="5174178" url="https://pl.wikipedia.org/wiki?curid=5174178" title="Jerzy Brzeziński (stomatolog)">
Jerzy Brzeziński (stomatolog)

Jerzy Brzeziński (ur. 23 stycznia 1926 we Lwowie, zm. 10 maja 1990 we Wrocławiu) – polski lekarz dentysta, specjalista chirurgii stomatologicznej i fizjologii narządu żucia, wykładowca akademicki.
Życiorys.
Urodził się 23 stycznia 1926 r. we Lwowie. Studiował na Oddziale Stomatologii Wydziału Lekarskiego Akademii Medycznej we Wrocławiu. W 1958 podjął pracę w Katedrze Histologii i Embriologii Akademii Medycznej we Wrocławiu, a dyplom lekarza dentysty odebrał 18 maja 1959 r. W tej katedrze pracował kolejno na stanowiskach zastępcy asystenta, asystenta i adiunkta, a w latach 1967–1970 pracował na stanowisku adiunkta w Klinice Chirurgii Stomatologicznej, a po wyodrębnieniu Katedry i Zakładu Chirurgii Stomatologicznej przeszedł do nowej jednostki w 1970 r. 
Stopień doktora uzyskał w 1966 r. pod kierunkiem prof. Tadeusza Szczęsnego Owińskiego, w 1971 r. uzyskał stopień specjalisty II stopnia z zakresu chirurgii stomatologicznej, a w 1979 r. stopień doktora habilitowanego i został mianowany docentem w swojej katedrze, a rok później objął funkcję zastępcy kierownika zakładu. W latach 1981–1984 pełnił funkcję prodziekana ds. stomatologii Wydziału Lekarskiego, a przez w latach 1984–1990 dziekana wydziału. W 1989 r. otrzymał tytuł naukowy profesora nadzwyczajnego. 
Prowadził badania z zakresu embriologii, histochemii stomatologicznej, fizjologii narządu żucia oraz chirurgii stomatologicznej. Autor lub współautor 57 publikacji i promotor 3 prac doktorskich. Od 1980 r. pełnił funkcję członka redakcji „Wrocławskiej Stomatologii”. Przewodniczył komisjom egzaminacyjnym na I stopień specjalizacji w województwach wrocławskim, opolskim i legnickim, a od 1978 r. był członkiem komisji egzaminacyjnej na II stopień specjalizacji we Wrocławiu. 
Od 1955 r. członek Polskiego Towarzystwa Stomatologicznego, m.in. jako sekretarz (1975–1978) i przewodniczący (1981–1984) zarządu oddziału wrocławskiego, a od 1978 r. członek sądu koleżeńskiego zarządu głównego. W 1962 r. został członkiem Polskiego Towarzystwa Histochemicznego i w latach 1978–1982 był członkiem komisji rewizyjnej zarządu oddziału wrocławskiego. 
Odznaczony Krzyżem Kawalerskim Orderu Odrodzenia Polski, Złotym Krzyżem Zasługi, medalem „Za zasługi dla obronności kraju”, złotą odznaką „Academia Medica Wratislaviensis”, złotą odznaką „Zasłużony dla Województwa Wrocławskiego i Miasta Wrocławia” oraz złotą odznaką „Zasłużony dla Województwa Opolskiego i Miasta Opola" oraz nagrodą ministra zdrowia III stopnia.
Zmarł 10 maja 1990 r. we Wrocławiu i został pochowany na cmentarzu św. Wawrzyńca.

</doc>
<doc id="5174183" url="https://pl.wikipedia.org/wiki?curid=5174183" title="Zaklinaczka duchów">
Zaklinaczka duchów



</doc>
<doc id="5174186" url="https://pl.wikipedia.org/wiki?curid=5174186" title="Prielestnyj">
Prielestnyj

Prielestnyj () – chutor w zachodniej Rosji, w sielsowiecie sołdatskim rejonu fatieżskiego w obwodzie kurskim.
Geografia.
Miejscowość położona jest nad Żurawczikiem (prawy dopływ Rudy w dorzeczu Usoży), 7 km od centrum administracyjnego sielsowietu (Sołdatskoje), 9 km na południowy zachód od centrum administracyjnego rejonu (Fatież), 42 km na północny zachód od Kurska, 8 km od drogi magistralnej (federalnego znaczenia) M2 «Krym» (część trasy europejskiej E105).
W chutorze znajdują się 14 posesje.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor zamieszkiwało 8 osób.

</doc>
<doc id="5174190" url="https://pl.wikipedia.org/wiki?curid=5174190" title="Wielka przeprawa">
Wielka przeprawa

Wielka przeprawa (fr. "La Grande Traversée") – dwudziesty drugi tom o przygodach Gala Asteriksa. Jego autorami są René Goscinny (scenariusz) i Albert Uderzo (rysunki).
Komiks po raz pierwszy wydano w 1975 r. Pierwsze polskie tłumaczenie (autorstwa Jolanty Sztuczyńskiej) pochodzi z 1995 r.
Fabuła.
Panoramiks potrzebuje świeżych ryb do produkcji napoju magicznego. Ponieważ jednak Ahigieniks sprowadza ryby aż z Lutecji, a na najbliższą dostawę przyjdzie poczekać, Asterix i Obelix wypływają w morze na połów.
Burza sprawia, że Galowie tracą Armorykę z oczu i nie mogą zawrócić z powodu silnego wiatru. Ostatecznie udaje im się dotrzeć do lądu, który początkowo uznają za swoją ojczyznę. Napotkawszy jednak „gulgule”, niedźwiedzie i „Rzymian” o pomalowanych twarzach, zaczynają rozumieć, że trafili do nowego świata.
Uwagi.
Komiks stał się podstawą dla niemiecko-francuskiego filmu animowanego "Asterix podbija Amerykę".

</doc>
<doc id="5174192" url="https://pl.wikipedia.org/wiki?curid=5174192" title="Krasiwyj (obwód kurski)">
Krasiwyj (obwód kurski)

Krasiwyj () – osiedle typu wiejskiego w zachodniej Rosji, w sielsowiecie sołdatskim rejonu fatieżskiego w obwodzie kurskim.
Geografia.
Miejscowość położona jest nad Żurawczikiem (prawy dopływ Rudy w dorzeczu Usoży), 7,5 km od centrum administracyjnego sielsowietu (Sołdatskoje), 9 km na południowy zachód od centrum administracyjnego rejonu (Fatież), 41 km na północny zachód od Kurska, 7,5 km od drogi magistralnej (federalnego znaczenia) M2 «Krym» (część trasy europejskiej E105).
W osiedlu znajdują się 4 posesje.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. osiedle zamieszkiwało 5 osób.

</doc>
<doc id="5174193" url="https://pl.wikipedia.org/wiki?curid=5174193" title="Vicedominus">
Vicedominus

Vicedominus (niem. Vitztum, Viztum, Vitztamt lub Vizedom ale również Victum lub Vicedom) – urząd zarządcy, zastępcy lub namiestnika suwerena, pierwotnie prokurator dóbr biskupich. Urząd został prawdopodobnie powołany przez wycofującego się z udziału w obradach kanoników biskupa dla jego zastępcy. Z biegiem czasu przekształcił się w samodzielnego urzędnika, którego głównymi zadaniami było zarządzanie finansami i wykonywanie funkcji sądowniczych. Na terenach południowych i środkowych Niemiec urząd Vitztuma przemianowano na Oberamtmann, we Francji na Vidam.
W języku polskim spotyka się określenie "Witztum".

</doc>
<doc id="5174194" url="https://pl.wikipedia.org/wiki?curid=5174194" title="Viztum">
Viztum



</doc>
<doc id="5174196" url="https://pl.wikipedia.org/wiki?curid=5174196" title="Vitztum">
Vitztum



</doc>
<doc id="5174199" url="https://pl.wikipedia.org/wiki?curid=5174199" title="Guiomar Novaes">
Guiomar Novaes

Guiomar Novaes (ur. 28 lutego 1896 w São João da Boa Vista, zm. 7 marca 1979 w São Paulo) – brazylijska pianistka.
Życiorys.
Urodziła się jako 17 z 19 dzieci w wielodzietnej rodzinie. Gry na fortepianie uczyła się u Luigiego Chiafarelliego. W 1909 roku otrzymała rządowe stypendium, które umożliwiło jej wyjazd do Francji. Studiowała w Konserwatorium Paryskim w klasie Isidora Philippa (dyplom 1911). W 1911 roku debiutowała w Paryżu, w 1912 roku w Londynie, a w 1915 roku w Nowym Jorku. W 1922 roku poślubiła kompozytora Octavia Pinto (1890–1950). W 1967 roku dała recital w londyńskiej Queen Elizabeth Hall.
Ceniona jako interpretatorka utworów Roberta Schumanna i Fryderyka Chopina. Dokonała licznych nagrań płytowych. Została odznaczona brazylijskim Orderem Zasługi (1956). 

</doc>
<doc id="5174203" url="https://pl.wikipedia.org/wiki?curid=5174203" title="Mistrzostwa Świata 2021 w League of Legends">
Mistrzostwa Świata 2021 w League of Legends

Mistrzostwa Świata 2021 w League of Legends – jedenasta edycja e-sportowych Mistrzostw Świata w League of Legends, która odbywała się na Islandii (planowo miały odbyć się w Chinach).
Drużyna EDward Gaming pokonała 3:2, koreańskiego obrońcę tytułu DWG KIA. Było to pierwsze zwycięstwo drużyny EDward Gaming, oraz trzecie dla Chin.
Zakwalifikowane drużyny.
Do Mistrzostw zakwalifikowały się 24 drużyny, z 12 lig. Jednakże w wyniku ograniczeń w Wietnamie związanych z pandemią COVID 19, tamtejsze drużyny nie mogły wziąć udziału w wydarzeniu. W Mistrzostwach wzięły udział 22 drużyn z 11 lig na całym świecie. Z powodu nieobecności Wietnamu, trzecia europejska drużyna otrzymała natychmiastowy awans do fazy grupowej.
Faza wstępna.
W fazie wstępnej (play-in) wystąpiło 10 drużyn, które zostały podzielone na 2 grupy. Drużyny grały systemem każdy z każdym, 1 raz do 1 wygranej mapy. Najlepsza drużyna z grupy awansowała do fazy grupowej, a drużyny od miejsca drugiego do czwartego awansowały do drugiej rundy fazy wstępnej, gdzie zmierzyły się w starciach "best of 5". Zwycięzcy drugiej rundy awansowały do fazy grupowej. Wszystkie mecze fazy wstępnej, grupowej oraz finałowej odbyły się na Laugardalshöll, w Reykjavíku na Islandii.
Runda Pierwsza.
Grupa B.
W grupie rozegrano dwie dogrywki: DetonatioN FocusMe wygrało z Cloud9, a Beyond Gaming z Unicorns Of Love.
Runda Druga.
Runda druga została podzielona na dwie drabinki.
W rundzie eliminacyjnej RED Canids przegrało 2:3 z PEACE. W rundzie kwalifikacyjnej Cloud9 wygrało 3:0 z PEACE.
W rundzie eliminacyjnej Galatasaray Esports przegrało 2:3 z Beyond Gaming. W rundzie kwalifikacyjnej Hanwha Life Esports wygrało 3:0 z Beyond Gaming.
Faza grupowa.
W fazie grupowej wystąpiło 16 drużyn, które zostały podzielone na 4 grupy. Drużyny zagrały systemem każdy z każdym do 1 wygranej mapy. 2 najlepsze drużyny każdej grupy awansowały do fazy pucharowej.
Grupa A.
W grupie rozegrano dogrywki: FunPlus Phoenix przegrało z Rouge mecz o trzecie miejsce, a następnie Rouge przegrało z Cloud9 mecz o drugie miejsce.
Grupa C.
W grupie rozegrano dogrywkę: Hanwha Life Esports przegrało z Royal Never Give Up mecz o pierwsze miejsce.
Grupa D.
W grupie rozegrano dogrywki: LNG Esports przegrało z MAD Lions, a Team Liquid z Gen.G mecze dolnego szczebla. MAD Lions przegrało z Gen.G mecz o pierwsze miejsce.
Faza Pucharowa.
Źródło. Najlepsza czwórka:
Nagrody.
Członkowie zwycięskiej drużyny podnieśli Puchar Przywoływacza, zdobywając tytuł Mistrzów Świata League of Legends 2021. Oprócz tego zdobędą nagrodę pieniężną w wysokości ponad 489,500 dolarów (do tej kwoty zostaną dodane pieniądze za sprzedaż zwycięskich skórek oraz elementów kosmetycznych).

</doc>
<doc id="5174205" url="https://pl.wikipedia.org/wiki?curid=5174205" title="Zofia Bydlińska-Czernuszczyk">
Zofia Bydlińska-Czernuszczyk

Zofia Bydlińska-Czernuszczyk (ur. 15 grudnia 1943) – polska redaktorka, działaczka opozycji w PRL.
Życiorys.
Działalność opozycyjna w PRL.
Zofia Bydlińska od 1977 roku współpracowała z Niezależną Oficyną Wydawniczą NOWA, m.in. przepisując książki na matryce. Od 1981 roku, przed stanem wojennym pracowała w kierowanym przez Mirosława Chojeckiego Komitecie Wydawniczym Regionu Mazowsze „Solidarności”. Współpracowała również z Agencją Prasową „Solidarność”. Redagowała literaturę dla kilku wydawców z kręgu „Solidarności”.
Była jedną z współzałożycielek „Informacji Solidarności” (pierwszy numer ukazał się 16 grudnia 1981 roku), a następnie była jedną z siedmiu współtwórczyń i redaktorką „Tygodnika Mazowsze” (1982–1989). W Tygodniku pracowała od jego pierwszego „wojennego” wydania (wydanego 11 lutego 1982 roku, nr 2, bo za numer 1 uznano niewydany, ale przygotowany do druku przez Jerzego Zieleńskiego przed wprowadzeniem stanu wojennego) do ostatniego numeru, 290., wydanego 12 kwietnia 1989 roku. Poza pracami redakcyjnymi zajmowała się również przepisywaniem materiałów, logistyką pracy redakcji, a w szczególności pozyskiwaniem mieszkań do pracy redakcji i współpracujących z nią struktur oraz organizacją przeprowadzek redakcji.
Pod koniec grudnia 1981 roku była zatrzymana przez Służbę Bezpieczeństwa. W czasie przesłuchania odmówiła zobowiązania do niepodejmowania działalności w podziemiu. W czerwcu 1985 roku funkcjonariusze SB przeszukali jej mieszkanie, znajdując w nim dowody na jej działalność. Prokuratura Wojewódzka w Warszawie prowadziła przeciw niej szereg spraw (akta udostępnione przez IPN pod sygnaturami BU 4120/77, 4120/78, 4120/79, 4120/80). Postępowanie przeciw niej zostało umorzone. 10 października 1988 roku została zatrzymana, gdy SB weszła do mieszkania, w którym odbywało się zebranie redakcji Tygodnika Mazowsze. W następstwie przeszukano jej mieszkanie. Była obiektem zainteresowania Służby Bezpieczeństwa, o czym świadczy umieszczenie jej nazwiska na tzw. liście Wildsteina z sygnaturami IPN BU 001121/2219 i 00249/1621.
Po 1989 roku.
Po 1989 roku była związana z Gazetą Wyborczą. W maju 1990 roku została jednym z 16 redaktorów Gazety Wyborczej, którzy zostali dokooptowani jako udziałowcy spółki „Agora-Gazeta Sp. z o.o.” będącej wtedy wydawcą tego dziennika.
W 2020 roku podpisała "Apel 77 kobiet opozycjonistek w sprawie zachowania policji wobec osób nieheteronormatywnych".
Życie prywatne.
Zofia Bydlińska jest córką Waleriana. Ma syna (ur. ok. 1974).

</doc>
<doc id="5174208" url="https://pl.wikipedia.org/wiki?curid=5174208" title="Parafia Kazańskiej Ikony Matki Bożej w Grudziądzu">
Parafia Kazańskiej Ikony Matki Bożej w Grudziądzu

Parafia Kazańskiej Ikony Matki Bożej – parafia prawosławna w Grudziądzu, w dekanacie kujawsko-pomorskim diecezji łódzko-poznańskiej.
Na terenie parafii funkcjonuje 1 cerkiew:
Parafia została erygowana 30 października 2021 r. dekretem biskupa łódzkiego i poznańskiego Atanazego. Wcześniej w mieście działała placówka filialna parafii w Toruniu.
Cerkiew oraz pomieszczenia parafialne znajdują się przy ulicy Armii Krajowej 20, na parterze kamienicy.
Proboszczem parafii jest ks. Aleksy Lisenkow.

</doc>
<doc id="5174212" url="https://pl.wikipedia.org/wiki?curid=5174212" title="Bąble przeciwtorpedowe">
Bąble przeciwtorpedowe

Bąble przeciwtorpedowe (ang. "anti-torpedo bulges") – system biernej ochrony kadłuba okrętów przed wybuchem podwodnym, w szczególności torped, stosowany w I połowie XX w.
Pomysłodawcą systemu był Dyrektor Konstrukcji Okrętowych ("Director of Naval Construction") brytyjskiej Admiralicji, Eustace Tennyson d’Eyncourt. Zaproponował on umieszczenie na podwodnej części jednostki wzdłużnego sponsonu, składającego się z dwóch warstw: zewnętrznej, szczelnej, wypełnionej powietrzem i wewnętrznej, częściowo otwartej, przez którą przepływała woda morska. Ochrona okrętu polegała, po pierwsze, na odsunięciu miejsca eksplozji miny lub torpedy od zasadniczego kadłuba jednostki – bąble zainstalowane na krążownikach typu "Edgar" miały szerokość ok. 5 m (15 stóp); po drugie, energia pierwotnego wybuchu miała się rozproszyć w obrębie wypełnionej powietrzem komory, zaś wewnętrzna, wypełniona wodą, miała wyhamować odłamki, które mogłyby uszkodzić burtę. Powietrzna część bąbla była podzielona na odcinki grodziami wodoszczelnymi, by ograniczyć zasięg zniszczeń i zalania.
Bąble dobudowywano zarówno do jednostek istniejących jak wspomnianych krążowników typu "Edgar", instalowano na okrętach w trakcie konstrukcji (np. na HMS „Ramillies”), jak inkorporowano w projektach nowo planowanych jednostek, zwłaszcza monitorow, które ze względu na swoje zadania – ostrzał wybrzeży – były szczególnie narażone na ataki torpedowe. Bąble znacząco zwiększały szerokość jednostki, co powodowało spadek prędkości (o 4 węzły w przypadku "Edgarów", o 1 – „Ramilliesa”, którego bąble były znacznie węższe, ok. 2,2 m). W przypadku słabiej dopracowanych jednostek, jak monitory typu "Abercrombie" „cień” hydrodynamiczny dużych bąbli mocno zmniejszał opływ wody wokół niewielkich śrub, powodując bardzo znaczący spadek wydajności układu napędowego (wady tej pozbawione były późniejsze okręty typu "Erebus" o dłuższych kadłubach i węższych bąblach). Zaletą bąbli, zwłaszcza w przypadku stosunkowo niewielkich jednostek jak monitory, było zwiększenie stabilności, co ułatwiało prowadzenie ognia artyleryjskiego. Czasami bąble wykorzystywano w innym niż ochrona przeciwtorpedowa celu: zalewając bąble z jednej strony przechylano okręt na bok, zwiększając kąt podniesienia dział, by zwiększyć ich donośność.
Eksperymentowano także z wypełnianiem bąbli drewnem (co okazało się nieskuteczne) lub zamkniętymi odcinkami rur stalowych, na których siła eksplozji miała się rozpraszać, miażdżąc je kolejno. Tak wypełnione były przyburtowe komory bąbli HMS „Hood”; w okręcie tym system ochrony przeciwtorpedowej stanowił integralną część konstrukcji, złożoną z dwukomorowych bąbli (zewnętrzna komora była pusta), pancernej grodzi przeciwtorpedowej i zbiorników paliwa za nią.
System bąbli stosowany był także w okresie międzywojennym, wyposażone były weń m.in. wodowane w 1940 roku amerykańskie pancerniki „North Carolina” i „Washington”. By zwiększyć ochronę przeciwtorpedową, zewnętrzne bąble dodawano czasem także do jednostek z zaawansowanym integralnym systemem ochronnym, jak np. podczas remontu pancernika USS „West Virginia”, chronionego przez cztery rzędy zbiorników (z których dwa środkowe wypełnione były płynem); po remoncie, „West Virginia”, podobnie jak inne okręty typu "Colorado" miały jeszcze jeden, dodatkowy, piąty zbiornik na zewnątrz kadłuba.

</doc>
<doc id="5174213" url="https://pl.wikipedia.org/wiki?curid=5174213" title="Puchacz malajski">
Puchacz malajski

Puchacz malajski ("Bubo sumatranus") – gatunek średniej wielkości ptaka z rodziny puszczykowatych (Strigidae), występujący w Azji Południowo-Wschodniej. Bliski zagrożenia.
Występowanie i biotop.
Puchacz malajski występuje w Azji Południowo-Wschodniej, od południowej części Tajlandii i Mjanmy, przez Półwysep Malajski, po Jawę, Borneo, Sumatrę, Bali oraz inne okoliczne wyspy. Zasiedla lasy tropikalne do wysokości 1600 m n.p.m.
Podgatunki.
Międzynarodowy Komitet Ornitologiczny (IOC) wyróżnia trzy podgatunki, które zamieszkują:
Morfologia.
Długość ciała około 46 cm. Upierzenie czarno-brązowe prążkowane, płowe z drobniejszym wzorem na piersi. Spód jaśniejszy, prążkowany. Duże pęczki piór na czubku głowy, skierowane poziomo z białymi kreskami nad ciemnobrązowymi oczami. Dziób i stopy żółte. Samica może być większa od samca.
Ekologia i zachowanie.
Tryb życia.
Ptaki trudno wypatrzeć w ciągu dnia, kiedy dobrze schowane odpoczywają w kryjówkach pośród roślinności – dodatkowy kamuflaż zapewnia im prążkowane upierzenie.
Pożywienie.
Pokarm stanowią bezkręgowce oraz mniejsze kręgowce.
Lęgi.
Puchacze malajskie prawdopodobnie łączą się w pary na całe życie i w kolejnych latach wracają na lęgi do tego samego miejsca. Samica składa 1 białe jajo do gniazda w dziupli lub na odroślach paproci (zanokcicy gniazdowej).
Status.
Międzynarodowa Unia Ochrony Przyrody (IUCN) uznaje puchacza malajskiego za gatunek bliski zagrożenia (NT – "Near Threatened") od 2022 roku; wcześniej, od 1988 był uznawany za gatunek najmniejszej troski (LC – "Least Concern"). Liczebność populacji nie została oszacowana, ale ptak ten opisywany jest jako od rzadkiego po lokalnie pospolity. BirdLife International uznaje trend liczebności populacji za spadkowy. Główne zagrożenie to utrata środowiska, bywa też chwytany dla handlu dzikimi zwierzętami.

</doc>
<doc id="5174214" url="https://pl.wikipedia.org/wiki?curid=5174214" title="Piotr Szyber">
Piotr Szyber

Piotr Paweł Szyber (ur. 1948 we Wrocławiu, zm. 27 listopada 2020) – polski chirurg transplantolog i wykładowca akademicki.
Życiorys.
Urodził się w 1948 roku we Wrocławiu i tam ukończył III Liceum Ogólnokształcące oraz Akademię Medyczną im. Piastów Śląskich. Po ukończeniu studiów rozpoczął pracę w Katedrze i Klinice Chirurgii Naczyniowej. W 1975 uzyskał stopień doktora, w 1988 stopień doktora habilitowanego, tytuł profesora nadzwyczajnego w 1995 r., zaś w 2000 r. został profesorem zwyczajnym.
W 1994 r. jako pierwszy w woj. dolnośląskim i czwarty w Polsce dokonał przeszczepu wątroby, specjalizował się też w przeszczepach nerek i był twórcą wrocławskiego ośrodka transplantacji jako wieloletni kierownik Katedry Chirurgii Naczyniowej Ogólnej i Transplantacyjnej Uniwersytetu Medycznego we Wrocławiu. 
Odznaczony Krzyżem Kawalerskim Orderu Odrodzenia Polski, Złotym Krzyżem Zasługi oraz Nagrodą Wrocławia "za osiągnięcia w dziedzinie transplantologii".
Zmarł 27 listopada 2020 r. na chorobę nowotworową i został pochowany na Cmentarzu Osobowickim we Wrocławiu.

</doc>
<doc id="5174217" url="https://pl.wikipedia.org/wiki?curid=5174217" title="Zenon Nasterski">
Zenon Nasterski

Zenon Nasterski (ur. 13 grudnia 1931 r. w Łodzi, zm. 27 grudnia 2020 r. we Wrocławiu) – polski architekt.
Życiorys.
Urodził się 13 grudnia 1931 w Łodzi. Studia architektoniczne ukończył na Politechnice Wrocławskiej. Pracował jako projektant w biurach «Miastoprojekt» i «Inwestprojekt» we Wrocławiu. Zrealizował projekty kościoła św. Franciszka z Asyżu przy ul. Borowskiej, kościoła św. Ignacego Loyoli przy ul. Stysia i kościoła św. Stefana przy ul. Kamienieckiej; kościoła Najświętszego Serca Pana Jezusa w Porajowie, domu rekolekcyjnego jezuitów w Krzydlinie Małej, kościoła Matki Bożej Kochawińskiej w Gliwicach, kościoła Niepokalanego Serca NMP i św. Antoniego Marii Klareta w Łodzi oraz Technikum Górniczego w Zgorzelcu. Był jednym z twórców niezrealizowanego projektu biurowca Poltegoru oraz projektu zagospodarowania pl. Społecznego. W latach 1969–1973 pełnił funkcję Architekta Miasta Wrocławia.
Od roku 1957 należał do Stowarzyszenia Architektów Polskich, ponadto był członkiem Dolnośląskiej Okręgowej Izby Architektów. Odznaczony Złotym Krzyżem Zasługi (1972) i brązową odznaką SARP (1963).
Zmarł 27 grudnia 2020 r. i został pochowany na cmentarzu św. Wawrzyńca we Wrocławiu.

</doc>
<doc id="5174218" url="https://pl.wikipedia.org/wiki?curid=5174218" title="Phoenix Motorcars">
Phoenix Motorcars

Phoenix Motorcars – amerykański producent elektrycznych samochodów osobowych i ciężarowych z siedzibą w Ontario działający od 2003 roku. Należy do chińskiego przedsiębiorstwa SPI Energy.
Historia.
Przedsiębiorstwo Phoenix Motorcars założone zostało w 2003 roku w amerykańskim mieście Ontario w stanie Kalifornia, za cel obierając rozwój samochodów o napędzie w pełni elektrycznym. W celu budowy pierwszego samochodu firmy Phoenix nawiązano współpracę z południowokoreańskim SsangYong Motor, wykorzystując jego SUV-a Actyon i pickupa Actyon Sports do opracowania na ich bazie elektrycznych odpowiedników. Samochody zadebiutowały w 2007 roku pod nazwą Phoenix SUV i Phoenix SUT, powstając jednak tylko w serii próbnych prototypów i nie trafiając do seryjnej produkcji pomimo pierwotnie istniejących planów.
Niepowodzenie związane z próbą wdrożenia modeli SUV i SUT do produkcji pokryły się z brakiem środków na funkcjonowanie, zmuszając Phoenix Motorcars do restrukturyzacji w latach 2008-2010. Inwestorem zostałao początkowo AES Corporation z branży energetycznej AES Corporation oraz Al Yousuf LLC z Dubaju, by ostatecznie stać się podmiotem w pełni należącym do emirackiej firmy. W 2010 roku zdecydowano się zarzucić dotychczasowe plany modelowe, koncentrując się na nowej koncepcji w pełni elektrycznych niewielkich autobusów i samochodów ciężarowych Phoenix Zeus opartych na ciężarowych wariantach Forda E-Series. W 2020 roku z rąk emirackiego Al Yousuf Phoenix Motorcars zostało przejęte przez chiński startup SPI Energy.

</doc>
<doc id="5174219" url="https://pl.wikipedia.org/wiki?curid=5174219" title="Zbigniew Bać">
Zbigniew Bać

Zbigniew Bać (ur. 19 listopada 1930 w Rzeszowie, zm. 5 stycznia 2021) – polski architekt.
Życiorys.
Studia architektoniczne ukończył na Politechnice Wrocławskiej w 1956 r. i podjął pracę na Wydziale Architektury Politechniki Wrocławskiej, gdzie był m.in. zastępcą dyrektora Instytutu Architektury i Urbanistyki (1975–1980), a od 1992 r. kierownikiem Katedry Projektowania Architektury Mieszkaniowej. Od 1980 do 1983 r. wykładał na Wydziale Architektury w Mosulu. W latach 1998–2000 był dziekanem Wydziału Architektury Wyższej Szkoły Gospodarowania Nieruchomościami w Warszawie, od 2013 do 2016 r. był kierownikiem Instytutu Architektury i Urbanistyki, a potem kierownikiem Zakładu Projektowania i Teorii Architektury Wydziału Budownictwa, Architektury i Inżynierii Środowiska Uniwersytetu Zielonogórskiego.
W 1966 r. uzyskał stopień doktora nauk technicznych, a w 1992 r. został mianowany profesorem. Przewodniczył Komitetowi Architektury i Urbanistyki Polskiej Akademii Nauk (2005–2016). Autor 45 prac naukowych, 180 opracowań projektowych, w tym 40 projektów konkursowych, m.in. Liceum Ogólnokształcące w Zakopanem (1960) zaprojektowanego wraz z Tadeuszem Brzozą i Elżbietą Król-Bać.
Od 1956 r. należał do Stowarzyszenia Architektów Polskich, ponadto był członkiem Dolnośląskiej Okręgowej Izby Architektów. Odznaczony Złotym Krzyżem Zasługi (1976), Krzyżem Kawalerskim (1987) i Krzyżem Oficerskim Orderu Odrodzenia Polski (2014), Medalem Komisji Edukacji Narodowej (2002), medalem i złotą odznaka Politechniki Krakowskiej (2005) oraz Złota Odznaka SARP.
Został pochowany na cmentarzu św. Wawrzyńca we Wrocławiu.

</doc>
<doc id="5174220" url="https://pl.wikipedia.org/wiki?curid=5174220" title="Dom przedpogrzebowy w Krakowie">
Dom przedpogrzebowy w Krakowie

Dom przedpogrzebowy w Krakowie – dawny żydowski dom przedpogrzebowy zlokalizowany na podgórskim cmentarzu żydowskim nowym w Krakowie-Podgórzu.
Przygotowania do budowy domu przedpogrzebowego sięgają roku 1920, gdy ogłoszono międzynarodowy konkurs skierowany do architektów pochodzenia żydowskiego na zagospodarowanie przestrzeni cmentarza. W warunkach określono m.in. że dominującym budynkiem ma być monumentalna hala przedpogrzebowa. Za zwycięski uznano projekt Adolfa Siódmaka. Do września 1922 przygotowano plany realizacyjne, zaś budowa rozpoczęła się w 1926 roku. Hala była trzyczęściowa, z czego najwyższa część (środkowa) miała 25 metrów wysokości. Wszystkie trzy części zwieńczone były kopułami i udekorowane w stylu orientalnym, zaś w oknach hali znajdowały się witraże. Cmentarz wraz z domem przedpogrzebowym otwarto 6 kwietnia 1932 roku, prace wykończeniowe trwały jednak do końca lat 30. XX wieku i nie zostały ukończone. W czasie II wojny światowej budynek był miejscem przechowywania m.in. 150 zwojów Tory oraz różnych elementów wyposażenia krakowskich synagog, które ukryto w kopule domu. W 1943 komendant obozu Plaszow (obóz obejmował m.in. teren cmentarza) Amon Göth rozkazał zlokalizować w budynku stajnię oraz chlew. W 1944 zdecydowano o wysadzeniu gmachu – przetrwało jedynie zachodnie skrzydło hali, które uległo zniszczeniu w czasach powojennych.

</doc>
<doc id="5174222" url="https://pl.wikipedia.org/wiki?curid=5174222" title="Halowe Mistrzostwa Europy w Lekkoatletyce 1983 – bieg na 60 m przez płotki mężczyzn">
Halowe Mistrzostwa Europy w Lekkoatletyce 1983 – bieg na 60 m przez płotki mężczyzn

Bieg na 60 metrów przez płotki mężczyzn – jedna z konkurencji biegowych rozgrywanych podczas halowych lekkoatletycznych mistrzostw Europy w Sportscsarnok w Budapeszcie. Eliminacje, półfinały i bieg finałowy zostały rozegrane 6 marca 1983. Zwyciężył reprezentant Niemieckiej Republiki Demokratycznej Thomas Munkelt, który w finale ustanowił nieoficjalny halowy rekord świata czasem 7,48 s. Tytułu zdobytego na poprzednich mistrzostwach nie bronił Aleksandr Puczkow ze Związku Radzieckiego.
Rezultaty.
Eliminacje.
Rozegrano 4 biegi eliminacyjne, do których przystąpiło 20 biegaczy. Awans do półfinału dawało zajęcie jednego z pierwszych dwóch miejsc w swoim biegu (Q). Skład półfinałów uzupełniło czterech zawodników z najlepszym czasem wśród przegranych (q).Opracowano na podstawie materiału źródłowego.
Bieg 1
Bieg 2
Bieg 3
Bieg 4
Półfinały.
Rozegrano 2 biegi półfinałowe, w których wystartowało 12 biegaczy. Awans do finału dawało zajęcie jednego z trzech pierwszych miejsc w swoim biegu (Q).Opracowano na podstawie materiału źródłowego.
Bieg 1
Bieg 2
Finał.
Opracowano na podstawie materiału źródłowego.

</doc>
<doc id="5174229" url="https://pl.wikipedia.org/wiki?curid=5174229" title="Halowe Mistrzostwa Europy w Lekkoatletyce 1983 – bieg na 1500 m mężczyzn">
Halowe Mistrzostwa Europy w Lekkoatletyce 1983 – bieg na 1500 m mężczyzn

Bieg na 1500 metrów mężczyzn – jedna z konkurencji biegowych rozgrywanych podczas halowych lekkoatletycznych mistrzostw Europy w Sportscsarnok w Budapeszcie. Eliminacje zostały rozegrane 5 marca, a bieg finałowy 6 marca 1983. Zwyciężył reprezentant Republiki Federalnej Niemiec Thomas Wessinghage. Tytułu zdobytego na poprzednich mistrzostwach nie bronił José Luis González z Hiszpanii.
Rezultaty.
Eliminacje.
Rozegrano 2 biegi eliminacyjne, do których przystąpiło 13 biegaczy. Awans do finału dawało zajęcie jednego z pierwszych trzech miejsc w swoim biegu (Q). Skład finału uzupełniło trzech zawodników z najlepszym czasem wśród przegranych (q).Opracowano na podstawie materiału źródłowego.
Bieg 1
Bieg 2
Finał.
Opracowano na podstawie materiału źródłowego.

</doc>
<doc id="5174236" url="https://pl.wikipedia.org/wiki?curid=5174236" title="Kodeks 0300">
Kodeks 0300

Kodeks 0300 (Gregory-Aland no. 0300) – grecki kodeks uncjalny Nowego Testamentu na pergaminie, datowany metodą paleograficzną na VI lub VII wiek. Rękopis jest przechowywany w Kairze. Tekst rękopisu jest wykorzystywany w niektórych współczesnych wydaniach greckiego Nowego Testamentu. 
Opis.
Zachował się fragment 1 pergaminowej karty rękopisu, z greckim tekstem Ewangelii Mateusza (20,2-17). Według rekonstrukcji karta kodeksu miała rozmiar 16 na 13 cm. Tekst jest pisany dwoma kolumnami na stronę, 25 linijek (prawdopodobnie) tekstu na stron. 
Historia.
Rękopis powstał prawdopodobnie w Egipcie. INTF datuje rękopis 0300 na VI lub VII wiek. 
Fragment nie jest cytowany w wydaniach greckiego Nowego Testamentu Nestle-Alanda (NA27, NA28). Jest cytowany w czwartym wydaniu Zjednoczonych Towarzystw Biblijnych (UBS4). 
Rękopis jest przechowywany w Muzeum Koptyjskim (3525) w Kairze. 

</doc>
<doc id="5174238" url="https://pl.wikipedia.org/wiki?curid=5174238" title="Probużdienije (obwód kurski)">
Probużdienije (obwód kurski)

Probużdienije () – osiedle typu wiejskiego w zachodniej Rosji, w sielsowiecie sołdatskim rejonu fatieżskiego w obwodzie kurskim.
Geografia.
Miejscowość położona jest nad Żurawczikiem (prawy dopływ Rudy w dorzeczu Usoży), 7,5 km od centrum administracyjnego sielsowietu (Sołdatskoje), 10 km na południowy zachód od centrum administracyjnego rejonu (Fatież), 41 km na północny zachód od Kurska, 8,5 km od drogi magistralnej (federalnego znaczenia) M2 «Krym» (część trasy europejskiej E105).
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. osiedle zamieszkiwało 8 osób.

</doc>
<doc id="5174240" url="https://pl.wikipedia.org/wiki?curid=5174240" title="Gotha G.I">
Gotha G.I

Gotha G.I – niemiecki ciężki samolot bombowy z okresu I wojny światowej.
Historia rozwoju.
Pod koniec 1914 Oskar Ursinus rozpoczął projektowanie nowej konstrukcji wodnosamolotu. Projektu nie dokończył ponieważ w lecie tego samego roku został wcielony do wojska (Armia Cesarstwa Niemieckiego), gdzie przeprojektował swój samolot na bombowy. Ze względu na to że pierwotnie miał służyć jako wodnosamolot posiadał specyficzną konstrukcje: miał wysoko osadzony kadłub połączony z górnym skrzydłem dzięki czemu załoga samolotu miała bardzo dobry widok.
Prototyp oblatany został w styczniu 1915 jednak charakteryzował się trudną obsługą i słabą mocą silnika. Mimo tego Gothaer Waggonfabrik wykupił licencje na produkcje seryjną. Zanim jednak rozpoczęła się produkcja przerobiono i uproszczono konstrukcje, a seryjna produkcja ruszyła w lipcu 1915 roku. Do końca tego roku wyprodukowano ok. 20 sztuk.
Historia operacyjna.
Podczas I wojny światowej użyto małej liczby tych samolotów które były wykorzystywane głównie do patroli, rozpoznania jednak rzadko do bombardowania. Już gdy dotarł na front był łatwym łupem dla nowocześniejszych myśliwców wroga.

</doc>
<doc id="5174241" url="https://pl.wikipedia.org/wiki?curid=5174241" title="Halowe Mistrzostwa Europy w Lekkoatletyce 1983 – bieg na 3000 m mężczyzn">
Halowe Mistrzostwa Europy w Lekkoatletyce 1983 – bieg na 3000 m mężczyzn

Bieg na 3000 metrów mężczyzn – jedna z konkurencji biegowych rozgrywanych podczas halowych lekkoatletycznych mistrzostw Europy w Sportscsarnok w Budapeszcie. Rozegrano od razu bieg finałowy 6 marca 1983. Zwyciężył reprezentant Jugosławii Dragan Zdravković. Tytułu zdobytego na poprzednich mistrzostwach nie bronił Patriz Ilg z Republiki Federalnej Niemiec.
Rezultaty.
Finał.
Opracowano na podstawie materiału źródłowego.

</doc>
<doc id="5174242" url="https://pl.wikipedia.org/wiki?curid=5174242" title="Omner (imię)">
Omner (imię)

Omner (deseret 𐐉𐐣𐐤𐐇𐐡) – imię męskie występujące w wyznaniach należących do ruchu świętych w dniach ostatnich (mormonów). Pochodzi z Księgi Mormona, w której nosił je jeden z synów króla Mosjasza. Pojawiło się w źródłach już w początkach mormonizmu. Występuje wśród wyznających mormonizm Maorysów. Znalazło odzwierciedlenie w szerszej mormońskiej kulturze. Jako imię wywiedzione z pism świętych uznawane jest za powód do dumy, ma także wywierać pozytywny wpływ na życie duchowe noszącego je człowieka. 
Pochodzenie.
Pochodzi z Księgi Mormona, jednego z pism świętych przynależnych do kanonu świętych w dniach ostatnich. Nosił je w niej jeden z synów króla Mosjasza, znany ze swej działalności misyjnej. Można w niej również odnaleźć nefickie miasto o identycznie brzmiącej nazwie.
Perspektywa historyczna.
Pojawia się w źródłach historycznych już w początkach mormonizmu. Nosił je jeden z synów Parleya P. Pratta i Phoebe Elizabeth Soper (Sopher). Dziecko to, urodzone 30 listopada 1851 w chilijskim Valparaíso, zmarło już 7 stycznia 1852. Podzieliło tym samym los innych przedwcześnie zmarłych synów Pratta również noszących imiona zaczerpnięte z Księgi Mormona, kolejno Ethera (1849), Mormona (1850) oraz Mosiaha (1850). Pochowane zostało na cmentarzu przeznaczonym dla nie-katolików w Valparaíso. Grób noworodka, jedyny materialny ślad pierwszej podróży misyjnej Parleya Pratta do Ameryki Południowej, stał się z czasem czymś w rodzaju miejsca pielgrzymek dla chilijskich świętych w dniach ostatnich.
Imię można spotkać wśród wiernych posługujących w Kościele w okresie o kilka dekad późniejszym. Nephi Omner Palmer (1870-1940) odbył misję w Kalifornii na początku lat 30. XX wieku. William Omner Burt (1885-1943) został natomiast wysłany na północny zachód Stanów Zjednoczonych, gdzie służył jako misjonarz między 1908 a 1910.
Występowanie i obecność w mormońskiej kulturze.
Wśród świętych w dniach ostatnich jest rzadkim i dość niechętnie wybieranym imieniem. Imię to pojawia w prowadzonym przez Kościół rejestrze wczesnych misjonarzy, obejmującym okres między 1830 a 1940.
Jako imię specyficznie mormońskie znalazło odbicie w kulturze Kościoła, z którego wierzeń wyrosło. Artykuł na łamach pisma „Friend” z maja 1994 wskazuje choćby, że imię zaczerpnięte z Księgi Mormona może być powodem do dumy oraz wywierać pozytywny wpływ na życie duchowe noszącego je człowieka. Podobną tematykę porusza numer tego samego pisma z lutego 1995.
Jednocześnie częstotliwość występowania danego imienia wśród świętych w dniach ostatnich jest związana z jego obecnością w Księdze Mormona. Wierni nie zawsze identyfikują je jako imię wywiedzione z pism świętych, nawet jeżeli są dobrze zaznajomieni z fundacyjnym tekstem mormonizmu, bez dostrzeżenia go w publikowanych przez Kościół materiałach. W tychże publikacjach natomiast Omner wspominany jest stosunkowo rzadko. Inne imiona, takie jak Nefi, Moroni, Alma czy Ammon, pojawiają się w podręcznikach, przemówieniach czy prasie kościelnej znacznie częściej.
Międzynarodowa ekspansja mormonizmu przyczyniła się do pojawienia się imienia Omner również poza granicami Stanów Zjednoczonych. Występuje chociażby wśród nowozelandzkich Maorysów (w zapisie Omonere).

</doc>
<doc id="5174245" url="https://pl.wikipedia.org/wiki?curid=5174245" title="Synagoga w Groningen">
Synagoga w Groningen

Synagoga w Groningen – synagoga zlokalizowana przy Folkingestraat w centrum Groningen (Holandia).
Historia.
Pierwsze wzmianki o Żydach w Groningen pochodzą z końca XVI wieku, choć w tym czasie odmówiono im pozwolenia na stały pobyt w mieście. Status zamieszkania Żydów w Groningen pozostawał niepewny jeszcze przez cały XVII wiek, mimo że mogli oni zajmować się handlem, czy działalnością pożyczkową. Jeszcze w 1691 Żydom zabraniano spotykać się w celach religijnych. W 1710 rada miejska uchwaliła środki ograniczające wjazd do miasta Żydów z niemieckiej Fryzji Wschodniej. Sytuacja zaczęła się zmieniać w 1711, kiedy jeden z Żydów pochodzący z Amsterdamu uzyskał dzierżawę miejskiego lombardu i w związku z tym prawo do odprawiania nabożeństw w domu przy Poelestraat. Niedługo potem ciągły wzrost populacji żydowskiej w mieście skłonił miejscowych Żydów do wynajęcia domu przy Steenstilstraat i wyposażenia go jako synagogi. W XVIII wieku kilku Żydom udało się zostać członkami cechu kupców i sprzedawców, pomimo silnego sprzeciwu lokalnych Holendrów. Potem również cech rzeźników otworzył swoje członkostwo dla Żydów.
Zorganizowana gmina żydowska powstała w Groningen w latach czterdziestych XVIII wieku, po zatwierdzeniu jej statutu przez radę miejską. Wybudowała ona w 1756 nową synagogę przy Volteringstraat (później Kleine Folkingestraat). Świątynia została otwarta pomimo sprzeciwu lokalnych obywateli. Wrogość Holendrów do Żydów była tak silna, że synagogę zbudowano bez okien, aby Żydzi mogli modlić się w sposób anonimowy. W latach 1776-1808 burmistrz i rada miejska podjęli decyzję o stałej obserwacji spraw gminy żydowskiej.
W 1813 Abraham Deen, naczelny rabin nowo utworzonego żydowskiego konsystorza północnej Holandii, wybrał Groningen na swoją rezydencję (w miejsce Leeuwarden). W 1848 żydowska społeczność Groningen podzieliła się na ortodoksyjną i modernizacyjną. Doprowadziło to do założenia w 1852 odrębnej wspólnoty ultraortodoksyjnej. W 1881 rozłam został zażegnany, a społeczność ponownie zjednoczona. W XIX wieku Żydzi stali się wpływowi obywatelami Groningen, mając wpływ na życie gospodarcze miasta. Wśród nich była m.in. rodzina Polak. Szczególny rozkwit zamożnych rodzin żydowskich nastąpił w okresie międzywojennym.
Obecna synagoga w monumentalnym stylu mauretańskim, z charakterystyczną kopułą została zbudowana w 1906 w centrum ówczesnej dzielnicy żydowskiej.
Deportacje Żydów z miasta, przeprowadzane przez administrację niemiecką, rozpoczęły się w sierpniu 1942 i trwały do kwietnia 1943. Niewielu Żydów przeżyło II wojnę światową, ale niektórzy powrócili do miasta z ukrycia lub z niemieckich obozów koncentracyjnych. 
Synagoga przetrwała wojnę nieuszkodzona, ale w 1952 została sprzedana (dzielnica stała się siedzibą kilku domów publicznych). W budynku najpierw mieściła się pralnia, a następnie stała się kościołem Stowarzyszenia Apostolskiego ("Apostolisch Genootschap"). W latach 70. XX wieku świątynia została uratowana przed wyburzeniem jednym głosem oddanym w radzie miejskiej. Miała na to wpływ kampania prowadzona przez młodą Żydówkę z Amsterdamu, Lenny Wolgen.
W 1973 założono "Stichting Folkingestraat Synagoge" (pol. "Fundację Synagogi Folkingestraat") celem odrestaurowania obiektu. Od 1981 budynek ponownie stał się synagogą (jest jednocześnie wykorzystywana jako centrum kulturalne i wystawiennicze). Zwój Tory, który, jak się uważa, przetrwał okupację ukryty w skarbcu bankowym, został zwrócony wspólnocie. Obecnie w Groningen działa wiele żydowskich organizacji młodzieżowych i studenckich. Po imigranckich atakach na Żydów w Holandii obiekt od 2019 ma ufortyfikowaną zaporę.

</doc>
<doc id="5174248" url="https://pl.wikipedia.org/wiki?curid=5174248" title="Chimnechilda">
Chimnechilda

Chimnechilda – żona króla frankijskiego Sigeberta III.
Urodziła się ok. 630. Po 646 wyszła za Sigeberta III. Za panowania Childeryka II posiadała znaczne wpływy w Austrazji. Po śmierci Childeberta Adoptowanego związała się z Batyldą i Neustryjczykami. Jej dokładna data śmierci nie jest znana, lecz miało to miejsce po 675.
Miała jedną córkę: Bilichildę. Według części źródeł jej synem był Dagobert II, lecz jest to podawane w wątpliwość.

</doc>
<doc id="5174251" url="https://pl.wikipedia.org/wiki?curid=5174251" title="Halowe Mistrzostwa Europy w Lekkoatletyce 1983 – chód na 5000 m mężczyzn">
Halowe Mistrzostwa Europy w Lekkoatletyce 1983 – chód na 5000 m mężczyzn

Chód na 5000 metrów mężczyzn – jedna z konkurencji rozgrywanych podczas halowych lekkoatletycznych mistrzostw Europy w Sportscsarnok w Budapeszcie. Odbyła się jako konkurencja pokazowa. Rozegrano od razu finał 5 marca 1983. Zwyciężył reprezentant Związku Radzieckiego Anatolij Sołomin. Nie startował zwycięzca tej konkurencji na poprzednich mistrzostwach Maurizio Damilano z Włoch. Następny raz konkurencję te rozegrano na halowych mistrzostwach Europy w 1987.
Rezultaty.
Finał.
Wystąpiło 8. chodziarzy.Opracowano na podstawie materiału źródłowego.

</doc>
<doc id="5174253" url="https://pl.wikipedia.org/wiki?curid=5174253" title="Thylane Blondeau">
Thylane Blondeau

Thylane Blondeau (ur. 5 kwietnia 2001 w Aix-en-Provence) – francuska modelka i aktorka filmowa.
W 2007 została nazwana „najpiękniejszą dziewczyną świata”. Była modelką wielu projektantów, pracowała m.in. dla Dolce &amp; Gabbana, L’Oréal i Versace. W 2018 założyła własną markę odzieżową Heaven May i została uhonorowana tytułem „100 najpiękniejszych twarzy” magazynu „TC Candler”.
Biografia.
Jest córką prezenterki telewizyjnej Véroniki Loubry i piłkarza Patricka Blondeau.
Karierę modelki rozpoczęła w wieku czterech lat. W 2005 pozowała dla Jeana-Paula Gaultiera podczas Paris Fashion Week. W 2010 została sfotografowana do dodatku magazynu „Vogue Paris”. W marcu 2014 pojawiła się na okładce magazynu „Jalouse”. We wrześniu 2015 pozowała dla magazynu „Teen Vogue”. W tym samym roku wydała kolekcję kapsułek z Eleven Paris. W 2018 paradowała na wybiegu L’Oréal podczas Tygodnia Mody. Następnie wydała własną markę odzieży o nazwie Heaven May.
Została twarzą marki Swildens Teen dla kolekcji wiosna/lato 2014, twarzą kampanii Paul &amp; Joe Sister, marki Sophie Mechaly, na sezon wiosna/lato 2016, w 2017 twarzą kampanii reklamowej Dolce &amp; Gabbana, obok innych „synów i córek”, takich jak Gabriel Kane-Lewis, syn Isabelle Adjani i Daniel Day-Lewis, zaś latem 2019 twarzą perfum Cacharel „Amor Amor”.
W grudniu 2015 po raz pierwszy wystąpiła w filmie, w produkcji "Bella i Sebastian 2" zagrała jedną z głównych ról, dzięki czemu pojawiła się na schodach „Palais des Festivals” podczas Festiwalu Filmowego w Cannes w 2016 jako twarz L’Oréal. Następnie pozowała na okładce marcowego wydania magazynu „L'Officiel”.
Jest jedną z „małych” modelek, mierzy 168 cm.

</doc>
<doc id="5174259" url="https://pl.wikipedia.org/wiki?curid=5174259" title="Issachar Fater">
Issachar Fater

Issachar Fater (ur. w 1912 w Drobinie, zm. w lutym 2004 w Tel Awiwie) – polski dyrygent, pedagog, muzykolog żydowskiego pochodzenia.
Życiorys.
Był synem Szmula Icchaka. Rodzina przeniosła się z Drobina do Zakroczymia. U ojca uczył się zasad muzyki. Był również uczniem Stanisława Kazury i Tadeusza Mayznera w Warszawie. Absolwent Państwowego Seminarium Nauczycielskiego. Od 1935 roku pracował jako pedagog w żydowskim gimnazjum koedukacyjnym w Mławie. Uczył przedmiotów judaistycznych i muzyki oraz założył i prowadził chór. W 1940 roku, jako uciekinier, podjął pracę w Baranowiczach – został inspektorem muzyki w szkołach. W 1941 roku został aresztowany przez władze sowieckie i zesłany do Azji Środkowej. Po zwolnieniu z łagru został dyrektorem kulturalnym „Polskiej Kompanii Pieśni i Słowa”, następnie otrzymał posadę dyrygenta Państwowej Filharmonii w Leninabadzie w Tadżykistanie. Po wojnie powrócił do Polski i kierował wydziałem kultury przy Centralnym Komitecie Żydów Polskich. W 1947 roku wyjechał do Paryża, Antwerpii a stamtąd do Brazylii. W latach 1951–1962 mieszkał w Rio de Janeiro i pracował w szkolnictwie, prowadząc głównie chóry. W 1962 r. wyjechał do Tel Awiwu. Zajmował się badaniami nad muzyką żydowską. Autor szeregu artykułów oraz książek.

</doc>
<doc id="5174262" url="https://pl.wikipedia.org/wiki?curid=5174262" title="Parlament Arabski">
Parlament Arabski

Parlament Arabski (arab. البرلمان العربي, ang. "Arab Parliament") – zgromadzenie parlamentarzystów państw Ligi Arabskiej. Ma na celu reprezentować wolę obywateli w organizacji. Nie dysponuje realną władzą.
Działalność rozpoczęła się 27 grudnia 2005 roku. Sesje odbywają się w Kairze w Egipcie, dwukrotnie w ciągu roku. Delegatów jest 88, po czterech z każdego kraju członkowskiego. Wybierają spośród siebie marszałka na 3-letnią kadencję. Obecnie funkcję tę sprawuje, pochodzący z Bahrajnu, Adel al Assoumi.

</doc>
<doc id="5174267" url="https://pl.wikipedia.org/wiki?curid=5174267" title="Halowe Mistrzostwa Europy w Lekkoatletyce 1983 – bieg na 60 m kobiet">
Halowe Mistrzostwa Europy w Lekkoatletyce 1983 – bieg na 60 m kobiet

Bieg na 60 metrów kobiet – jedna z konkurencji biegowych rozgrywanych podczas halowych lekkoatletycznych mistrzostw Europy w Sportscsarnok w Budapeszcie. Eliminacje i bieg finałowy zostały rozegrane 6 marca 1983. Zwyciężyła reprezentantka Niemieckiej Republiki Demokratycznej Marlies Göhr, która tym samym obroniła tytuł zdobyty na poprzednich mistrzostwach.
Rezultaty.
Eliminacje.
Rozegrano 2 biegi eliminacyjne, do których przystąpiło 11 biegaczek. Awans do finału dawało zajęcie jednego z pierwszych dwóch miejsc w swoim biegu (Q). Skład finału uzupełniły dwie zawodniczki z najlepszym czasem wśród przegranych (q).Opracowano na podstawie materiału źródłowego.
Bieg 1
Bieg 2
Finał.
Opracowano na podstawie materiału źródłowego.

</doc>
<doc id="5174270" url="https://pl.wikipedia.org/wiki?curid=5174270" title="Łukasz Krzywka">
Łukasz Krzywka

Łukasz Krzywka – historyk sztuki, były pracownik naukowy i wykładowca Instytutu Historii Sztuki Uniwersytetu Wrocławskiego.
Edukacja.
W 1980 roku ukończył studia na wydziale historii sztuki Uniwersytetu Wrocławskiego. W 1990 uzyskał stopień doktorski prezentując pracę pt. "Działalność artystyczna Leona Kaplińskiego 1826-1873".
Kariera zawodowa.
Łukasz Krzywka w latach 1981 – 2021 związany był z Instytutem Historii Sztuki Uniwersytetu Wrocławskiego. Jego specjalizacją jest sztuka XVIII, XIX i XX wieku, historyczne uwarunkowania planowania przestrzennego oraz renowacja zabytków. Jest autorem wielu opracowań architektonicznych i urbanistycznych a także opracowań dotyczących prac archeologicznych i renowacyjnych. Współpracował z m.in. Państwową Służbą Ochrony Zabytków, Miejskim Konserwatorem Zabytków we Wrocławiu i z Biurem Rozwoju Wrocławia. Od roku 1999 był pełnomocnikiem kolejnych rektorów Uniwersytetu Wrocławskiego do spraw obiektów zabytkowych, nadzorował przy tym prace konserwatorskie prowadzone przez Uniwersytet. W latach 2000 – 2017 był członkiem Rady Muzealnej przy Muzeum Architektury we Wrocławiu. Od 2004 do 2017 roku i w 2020 roku był członkiem Wojewódzkiej Rady Ochrony Zabytków działającej przy Dolnośląskim Wojewódzkim Konserwatorze Zabytków we Wrocławiu.
Publikacje.
Od 1997 Łukasz Krzywka jest redaktorem serii monografii architektonicznych "Zabytki Wrocławia" oraz "Skarby Dolnego Śląska". Jego artykuły publikowane były m.in. w "Biuletynie Historii Sztuki", Odrze, "Studia Muzealne", "Renowacjach", "Śląskim kwartalniku historycznym Sobótka", "Rocznikach Sztuki Śląskiej", w "Przeglądzie Uniwersyteckim”, "Quart" czy w "Rocznikach wrocławskich" . Jest autorem szeregu haseł w Encyklopedii Wrocławia, "Leksykonie architektury Wrocławia" oraz w czterotomowym wydaniu "Architektura Wrocławia".
Nadzory konserwatorskie.
Łukasz Krzywka był zatrudniany do wielu nadzorów konserwatorskich m.in. w:
oraz prac rewaloryzacyjnych:

</doc>
<doc id="5174271" url="https://pl.wikipedia.org/wiki?curid=5174271" title="Phoenix SUV">
Phoenix SUV

Phoenix SUV – elektryczny samochód osobowy typu SUV Coupe klasy kompaktowej produkowany pod amerykańską marką Phoenix w latach 2007 – 2008.
Historia i opis modelu.
Aby zbudować swój pierwszy samochód, amerykańskie przedsiębiorstwo Phoenix Motorcars nawiązało współpracę z południowokoreańskim SsangYongiem, pozyskując jako bazę kompaktowego SUV-a Actyon. W ten sposób powstał Phoenix SUV, nie różniąc się od oryginału żadnymi elementami prócz emblematami. 
Największe różnice skoncentrowały się na w pełni elektrycznym układzie napędowym, do którego dostęp dostępny jest dzięki masce. Prezentacja pojazdu odbyła się w marcu 2007 roku podczas prezentacji Peterson Auto Museum w Los Angeles. 
SUT.
Razem z SUV-em, gamę wariantów nadwoziowych utworzył także elektryczny odpowiednik SsangYonga Actyon Sports pod nazwą Phoenix SUT. Podobnie jak on był to 4-drzwiowy pickup z wydłużoną tylną częścią nadwoziową w postaci przedziału transportowego.
Sprzedaż.
Pierwotnie produkcja Phoenixa SUV i SUT miała rozpocząć się jeszcze w roku inaugurującym produkcję, w 2007. Z powodu zawirowań finansowych Phoenix Motorcars nie było jednak w stanie sprostać z tym terminem, przesuwając go na 2010 rok z założonym wolumenem produkcji kilkaset sztuk rocznie. Także i ten termin nie został jednak zrealizowany, a projekt został ostatecznie zarzucony.
Dane techniczne.
Układ napędowy elektrycznej rodziny modelowej Phoenixa tworzy silnik elektryczny o mocy 147 KM, a także maksymalnym momencie obrotowym 500 Nm. Pozwala to rozpędzić się do 100 km/h w 10 sekund i osiągnąć maksymalnie 150 km/h. Akumulator litowo-tytanowy charakteryzuje się pojemnością 35 kWh, pozwalając na przejechanie na jednym ładowaniu do ok. 160 kilometrów.

</doc>
<doc id="5174272" url="https://pl.wikipedia.org/wiki?curid=5174272" title="Phoenix SUT">
Phoenix SUT



</doc>
<doc id="5174276" url="https://pl.wikipedia.org/wiki?curid=5174276" title="Paris Masters 2021">
Paris Masters 2021

Paris Masters 2021, właśc. Rolex Paris Masters 2021 – tenisowy turniej ATP kategorii ATP Tour Masters 1000 w sezonie 2021 z cyklu Paris Masters rozgrywany w dniach 1–7 listopada 2021 roku w Paryżu na kortach twardych w hali o puli nagród wynoszącej 3 084 450 euro.

</doc>
<doc id="5174278" url="https://pl.wikipedia.org/wiki?curid=5174278" title="Atramentowa krew (film)">
Atramentowa krew (film)

Atramentowa krew – film przygodowy w reżyserii Iaina Softleya, oparty na książce Cornelii Funke pod tym samym tytułem.
"Atramentowe serce" jest pierwszą częścią trylogii fantastycznej Funke. Druga część serii nosi tytuł "Atramentowa krew", a trzecia "Atramentowa śmierć".
O filmie.
Od czasu wydarzeń opisanych w filmie Atramentowe serce minął rok. Smolipaluch tęskni za światem powieści, z której przybył. Kiedy spotyka lektora, Orfeusza, obdarzonego takimi zdolnościami jak Meggie i Mo, płaci mu, by przeniósł jego i Farida, jego ucznia, do Atramentowego Świata. Niestety, zdradliwy lektor czytając słowa mające przenieść ich do Nieprzebytego Lasu, omija fragment mówiący o chłopcu i wysyła do powieści jedynie Smolipalucha. Farid zostaje razem z książką, którą jednak odbiera mu Basta. Zrozpaczony Farid udaje się na poszukiwanie Meggie, by ostrzec ją i jej rodzinę przed ludźmi Capricorna, a także by prosić ją o pomoc w przedostaniu się do książki. Dziewczyna zgadza się, lecz pod warunkiem, że wraz z chłopcem przeniesie się do świata powieści. Za pomocą lekko przerobionych słów Orfeusza i cudownego głosu Meggie udaje im się. W Atramentowym Świecie spotykają Fenoglia, autora Atramentowego serca, który żyje obecnie w świecie swojej powieści. Tłumaczy dzieciom, że historia zaczęła pisać się sama, a jej zakończenie może nie być zbyt wesołe. Dziewczyna za pomocą słów napisanych przez Fenoglia i siły własnego głosu ratuje ojca, którego postrzeliła Mortola, która dzięki Orfeuszowi także trafia do Atramentowego Świata. Razem z nią pojawia się tam Basta. To także Orfeusz umieścił Mo i Resę w świecie powieści. Mo i resztę ludzi z Tajnego Obozu, w tym Resę, porywają pancerni Żmijogłowego. Teraz ocalić sytuację są w stanie jedynie słowa Fenoglia oraz głos i spryt Meggie. Początkowo premiera miała odbyć się w 2022 roku, lecz scenarzysta David Lindsay-Abaire podjął decyzję, że premiera zostaje przeniesiona na rok 2024.

</doc>
<doc id="5174279" url="https://pl.wikipedia.org/wiki?curid=5174279" title="Halowe Mistrzostwa Europy w Lekkoatletyce 1983 – bieg na 200 m kobiet">
Halowe Mistrzostwa Europy w Lekkoatletyce 1983 – bieg na 200 m kobiet

Bieg na 200 metrów kobiet – jedna z konkurencji biegowych rozgrywanych podczas halowych lekkoatletycznych mistrzostw Europy w Sportscsarnok w Budapeszcie. Eliminacje i bieg finałowy zostały rozegrane 5 marca 1983. Zwyciężyła reprezentantka Niemieckiej Republiki Demokratycznej Marita Koch, która w finale ustanowiła nieoficjalny halowy rekord świata czasem 22,39 s. Tytułu zdobytego na poprzednich mistrzostwach nie broniła Gesine Walther z NRD.
Rezultaty.
Eliminacje.
Rozegrano 2 biegi eliminacyjne, do których przystąpiło 9 biegaczek. Awans do finału dawało zajęcie jednego z pierwszych dwóch miejsc w swoim biegu (Q). Skład finału uzupełniła zawodniczka z najlepszym czasem wśród przegranych (q).Opracowano na podstawie materiału źródłowego.
Bieg 1
Bieg 2
Finał.
Opracowano na podstawie materiału źródłowego.

</doc>
<doc id="5174282" url="https://pl.wikipedia.org/wiki?curid=5174282" title="Cmentarz żydowski w Baranowiczach">
Cmentarz żydowski w Baranowiczach

Cmentarz żydowski w Baranowiczach – położony jest przy ul. Chernyshevskogo.
Został założony przez gminę żydowską około 1900 roku, w pobliżu synagogi. Przy wejściu stał dom przedpogrzebowy. Na cmentarzu Niemcy dokonywali zbiorowych egzekucji osób pochodzenia żydowskiego.
Kilkanaście lat temu teren został otoczony stalowym ogrodzeniem. Na terenie cmentarza znajduje się pomnik w formie pionowej płyty o trójkątnym zwieńczeniu, z tablicą, na której umieszczono napisy w językach białoruskim i angielskim o treści: „"Tu był cmentarz żydowski. Ten skwer został ufundowany przez baranowickich Żydów z Izraela i innych krajów ku pamięci 12 000 Żydów z Baranowicz, zabitych przez nazistów i ich kolaborantów podczas Holocaustu w latach 1941-1944"”.
W pobliżu pomników złożono kilka odnalezionych macew o częściowo zatartych epitafiach.

</doc>
<doc id="5174283" url="https://pl.wikipedia.org/wiki?curid=5174283" title="Tatiana Wasiljewicz">
Tatiana Wasiljewicz



</doc>
<doc id="5174285" url="https://pl.wikipedia.org/wiki?curid=5174285" title="Félix Bossuet">
Félix Bossuet

Félix Bossuet (ur. 23 lutego 2005 w Paryżu) – francuski aktor filmowy. Grał główną rolę w trylogii "Bella i Sebastian", w której wcielił się w Sebastiana.
Biografia.
Félix Bossuet urodził się 23 lutego 2005 roku w 12. dzielnicy Paryża.
W 2012 roku został wybrany spośród 2400 dzieci do roli Sebastiena w filmowej wersji słynnego serialu Cécile Aubry "Belle et Sébastien" .
Film wyreżyserował Nicolas Vanier. Po sukcesie pierwszego filmu ponownie wciela się w Sebastiana w drugiej części w reżyserii Christiana Duguay'a.
Druga część miała swoją premierę 9 grudnia 2015 roku. Zagrał także w "Mon roi", który pojawił się w kinach w październiku 2015 roku, a następnie w "Chocolat", który swoją premierę miał w kinach w lutym 2016 roku . Jest także częścią obsady Wieczności "Trần Anh Hùng" z Audrey Tautou, Bérénice Bejo i Mélanie Laurent, który był w kinach 7 września 2016 r.
Zgodnie z pierwotnymi planami scenarzystów dwóch pierwszych filmów (i na sposób Cécile Aubry przy trzech sezonach serialu) gra w trzeciej i ostatniej części przygód małego chłopca i dużej białej suki. Film został wyreżyserowany przez Clovisa Cornillaca, który gra złoczyńcę w trzeciej i ostatniej odsłonie serii. Bella i Sebastian 3 miał swoją premierę 14 lutego 2018 roku w kinach we Francji. Po zagraniu w piątym odcinku serii "Captain Marleau" z Corinne Masiero w 2016 roku, Félix Bossuet ponownie pojawił się w filmie telewizyjnym "Traqués", gdzie dzieli się plakatem z Jenifer i Joffreyem Platelem.
Życie prywatne.
Ma młodszego brata, Octave'a Bossuet'a, który jest również aktorem. Dzielą się kilkoma scenami w Bella i Sebastian 3.
Mieszka wraz z rodziną w Paryżu.

</doc>
<doc id="5174290" url="https://pl.wikipedia.org/wiki?curid=5174290" title="Medical Simulation Technologies">
Medical Simulation Technologies

Medical Simulation Technologies sp. z o.o. – polska spółka założona w Krakowie w 2016, zajmująca się produkcją i sprzedażą specjalistycznych symulatorów medycznych. Spółka oferuje produkty mające zastosowanie przede wszystkim w kardiologii, anestezjologii i kardiologii inwazyjnej.

</doc>
<doc id="5174292" url="https://pl.wikipedia.org/wiki?curid=5174292" title="Halowe Mistrzostwa Europy w Lekkoatletyce 1983 – bieg na 400 m kobiet">
Halowe Mistrzostwa Europy w Lekkoatletyce 1983 – bieg na 400 m kobiet

Bieg na 400 metrów kobiet – jedna z konkurencji biegowych rozgrywanych podczas halowych lekkoatletycznych mistrzostw Europy w Sportscsarnok w Budapeszcie. Eliminacje zostały rozegrane 5 marca, a bieg finałowy 6 marca 1983. Zwyciężyła reprezentantka Czechosłowacji Jarmila Kratochvílová, która tym samym obroniła tytuł zdobyty na poprzednich mistrzostwach.
Rezultaty.
Eliminacje.
Rozegrano 2 biegi eliminacyjne, do których przystąpiło 8 biegaczek. Awans do finału dawało zajęcie jednego z pierwszych dwóch miejsc w swoim biegu (Q). Skład finału uzupełniła zawodniczka z najlepszym czasem wśród przegranych (q).Opracowano na podstawie materiału źródłowego.
Bieg 1
Bieg 2
Finał.
Opracowano na podstawie materiału źródłowego.

</doc>
<doc id="5174294" url="https://pl.wikipedia.org/wiki?curid=5174294" title="Kantakuzen (herb książecy)">
Kantakuzen (herb książecy)



</doc>
<doc id="5174295" url="https://pl.wikipedia.org/wiki?curid=5174295" title="Puchar Wysp Owczych w piłce nożnej (1994)">
Puchar Wysp Owczych w piłce nożnej (1994)

Puchar Wysp Owczych w piłce nożnej mężczyzn 1994 (far. "Løgmanssteypið") – 48. edycja rozgrywek mających na celu wyłonienie zdobywcy Pucharu Wysp Owczych. Tytułu bronił klub B71 Sandoy, a przejął go KÍ Klaksvík.
Uczestnicy.
W Pucharze Wysp Owczych wzięły udział drużyny ze wszystkich poziomów ligowych na archipelagu.

</doc>
<doc id="5174296" url="https://pl.wikipedia.org/wiki?curid=5174296" title="Maja Lomineiszwili">
Maja Lomineiszwili



</doc>
<doc id="5174300" url="https://pl.wikipedia.org/wiki?curid=5174300" title="Mistrzostwa Europy w Rugby 7 Kobiet 2021">
Mistrzostwa Europy w Rugby 7 Kobiet 2021

Mistrzostwa Europy w Rugby 7 Kobiet 2021 – osiemnaste mistrzostwa Europy w rugby 7 kobiet, oficjalne międzynarodowe zawody rugby 7 o randze mistrzostw kontynentu organizowane przez Rugby Europe mające na celu wyłonienie najlepszej żeńskiej reprezentacji narodowej w tej dyscyplinie sportu w Europie. Zostały rozegrane w formie pięciu turniejów w trzech hierarchicznie ułożonych dywizjach w okresie od 5 czerwca do 10 lipca 2021 roku. W walce o tytuł mistrzowski brało udział dziewięć zespołów, pozostałe europejskie drużyny, które przystąpiły do rozgrywek, występowały w niższych dywizjach, pomiędzy wszystkimi trzema istnieje system awansów i spadków.
Do mistrzostw nie przystąpiło pięć z czołowych drużyn kontynentu – Anglia, Francja, Irlandia, Włochy oraz Holandia. W pierwszym turnieju mistrzowskim rozegranym w kompleksie Centro de Alto Rendimento do Jamor triumfowały Rosjanki. Także i drugi, rozegrany na stadionie Sportiwnyj Gorodok w kompleksie Łużniki, zakończył się zwycięstwem gospodyń, co oznaczało obronę tytułu sprzed dwóch lat. Kolejne dwie drużyny w klasyfikacji generalnej uzyskały 32 punkty, jednak z uwagi na lepszy bilans punktowy wyżej od Hiszpanek uplasowały się Polki, zdobywając tym samym pierwszy w historii medal europejskiego czempionatu.
W finałach rozegranych w Zagrzebiu i Budapeszcie turniejów Trophy zmierzyły się Czechy z Ukrainą dzieląc się zwycięstwami, w klasyfikacji generalnej dzięki lepszemu bilansowi punktowemu wyżej sklasyfikowane zostały te drugie.
W zawodach Conference – z udziałem debiutującej reprezentacji Monako – zwyciężył zaś Izrael.
Wszystkie turnieje zostały rozegrane wraz z zawodami męskimi i były transmitowane w Internecie. Sędziowie zawodów.
Informacje ogólne.
W połowie marca 2021 roku, pomimo pandemii COVID-19, Rugby Europe potwierdził, iż sezon rugby 7 odbędzie się zgodnie z harmonogramem, a dwa miesiące później ogłoszono jego szczegóły. Mistrzostwa zostały rozegrane w formie pięciu turniejów – dwóch w Women’s Grand Prix Series, dwóch w Women’s Trophy oraz jednym w Women’s Conference. Rozstawienie w każdych zawodach następowało na podstawie wyników poprzedniego turnieju, a w przypadku pierwszych zawodów – na podstawie rankingu z poprzedniej edycji. W turniejach Grand Prix i Conference brało udział po dziewięć reprezentacji, w Trophy zaś dziesięć. Turniej Conference został rozegrany w dniach 5–6 czerwca w Belgradzie, o Trophy rywalizowano zaś 19–20 czerwca w Zagrzebiu i 9–10 lipca w Budapeszcie. Mistrzem Europy zostawała natomiast drużyna, która po rozegraniu dwóch turniejów Grand Prix Series – w Lizbonie (5–6 czerwca) i Moskwie (25–26 czerwca) – zgromadziła najwięcej punktów, które były przyznawane za zajmowane w nich miejsca:
W przypadku tej samej liczby punktów ich lokaty były ustalane kolejno na podstawie:
Trophy.
Pierwszy turniej (Zagrzeb).
Faza grupowa.
 Grupa A 
 Grupa B 
Faza pucharowa.
 Cup 
Drugi turniej (Budapeszt).
Faza grupowa.
 Grupa A 
 Grupa B 
Faza pucharowa.
 Cup 
 Bowl 
Grand Prix Series.
Pierwszy turniej (Lizbona).
Faza grupowa I.
 Grupa A 
 Grupa B 
 Grupa C 
Faza grupowa II.
 Grupa D 
 Grupa E 
 Grupa F 
Faza grupowa III.
 Grupa G 
 Grupa H 
 Grupa I 
Drugi turniej (Moskwa).
Faza grupowa I.
 Grupa A 
 Grupa B 
 Grupa C 
Faza grupowa II.
 Grupa D 
 Grupa E 
 Grupa F 
Faza grupowa III.
 Grupa G 
 Grupa H 
 Grupa I 

</doc>
<doc id="5174301" url="https://pl.wikipedia.org/wiki?curid=5174301" title="Halowe Mistrzostwa Europy w Lekkoatletyce 1983 – bieg na 800 m kobiet">
Halowe Mistrzostwa Europy w Lekkoatletyce 1983 – bieg na 800 m kobiet

Bieg na 800 metrów kobiet – jedna z konkurencji biegowych rozgrywanych podczas halowych lekkoatletycznych mistrzostw Europy w Sportscsarnok w Budapeszcie. Eliminacje zostały rozegrane 5 marca, a bieg finałowy 6 marca 1983. Zwyciężyła reprezentantka Związku Radzieckiego Swietłana Kitowa. Tytułu zdobytego na poprzednich mistrzostwach nie obroniła Doina Melinte z Rumunii, która tym razem zajęła 4. miejsce.
Rezultaty.
Eliminacje.
Rozegrano 2 biegi eliminacyjne, do których przystąpiło 7 biegaczek. Awans do finału dawało zajęcie jednego z pierwszych dwóch miejsc w swoim biegu (Q). Skład finału uzupełniły dwie zawodniczki z najlepszym czasem wśród przegranych (q).Opracowano na podstawie materiału źródłowego.
Bieg 1
Bieg 2
Finał.
Opracowano na podstawie materiału źródłowego.

</doc>
<doc id="5174303" url="https://pl.wikipedia.org/wiki?curid=5174303" title="Jonathan Indursky">
Jonathan Indursky



</doc>
<doc id="5174304" url="https://pl.wikipedia.org/wiki?curid=5174304" title="Sanktuarium Bożego Miłosierdzia w Krakowie-Łagiewnikach">
Sanktuarium Bożego Miłosierdzia w Krakowie-Łagiewnikach



</doc>
<doc id="5174309" url="https://pl.wikipedia.org/wiki?curid=5174309" title="Panorama bitwy pod Waterloo">
Panorama bitwy pod Waterloo

Panorama bitwy pod Waterloo (fr. "Panorama de la bataille de Waterloo") – panorama namalowana przez francuskiego malarza Louisa-Jules’a Dumoulin oraz jego współpracowników (Raymond Desvarreux-Larpenteur, Louis Ferdinand Malespina i Pierre Victor Robiquet) w 1912, znajdująca się w Mémorial Waterloo 1815 w belgijskiej miejscowości Braine-l’Alleud.
Panorama znajduje się w rotundzie zaprojektowanej przez belgijskiego architekta Franza Van Ophema. Obok rotundy znajduje się kopiec Lwa.
Opis.
Panorama o długości 110 i wysokości 12 metrów przedstawia najważniejsze momenty bitwy pod Waterloo, stoczonej 18 czerwca 1815. Składa się z 14 pasów płótna o wymiarach 12 × 7,5 metra, uszytych w taki sposób, aby w połowie wysokości tworzyły lekkie charakterystyczne okrągłe wybrzuszenie. Kompozycja panoramy składa się z wielkiej ilości żołnierzy i koni; szczególną uwagę zwraca szarża wojsk francuskich dowodzonych przez marszałka Neya na piechotę koalicji. Panorama wiernie oddaje topografię terenu i realia bitwy, zgodnie ze wskazówkami historyków i żołnierzy z którymi się konsultowano, czego efektem jest podkreślenie waleczności uczestników bitwy i spektakularne ruchy kawalerii.
Główną cechą charakterystyczną panoramy jest jej dynamika i obecność setek jeźdźców. W kilku miejscach żołnierze spotykają się przed widzem i łatwo można sobie wyobrazić, jak szturmują muzealną platformę. Jakość wykonania scen umieszczonych na pierwszym planie jest znakomita. Konie i wyraz twarzy żołnierzy są przedstawione bardzo realistycznie. Drugi plan i krajobraz traktowane są bardziej schematycznie, natomiast akcja i efekt masowy mają wyraźne pierwszeństwo przed szczegółami. Relacja między sztucznym gruntem stworzonym przez muzealników a płótnem jest doskonale przemyślana, nawet jeśli szczegóły leżących na sztucznym gruncie manekinów i koni są dość pobieżne.

</doc>
<doc id="5174310" url="https://pl.wikipedia.org/wiki?curid=5174310" title="Tatiana Rubcowa">
Tatiana Rubcowa



</doc>
<doc id="5174315" url="https://pl.wikipedia.org/wiki?curid=5174315" title="Bitwa o Afabet">
Bitwa o Afabet

Bitwa o Afabet – starcie zbrojne, które miało miejsce w dniach 17 –
20 marca 1988, w czasie wojny o niepodległość Erytrei. Zakończyło się ono zwycięstwem erytrejskich rebeliantów.
W grudniu 1987 siły erytrejskie przypuściły atak na korpus „Nadew”. Armia etiopska odparła go, ale z powodu dużych strat prezydent Mengistu Hajle Mariam nakazał rozstrzelać dowódcę korpusu „Nadew” gen. bryg. Tariku Ayne, a korpusowi uderzyć w kierunku miasta Nakfa.
Erytrejski front „Nakfa”, dowodzony przez Mesfina Hagosa zaatakował korpus „Nadew” zajmujący pozycje w Dolinie Hedai. Silny opór atakującym stawiła 29. Brygada Zmotoryzowana, lecz jej wozy pancerne, nienadające się do walki w górach, zostały zniszczone przez dobrze wyposażonych w broń przeciwpancerną Erytrejczyków. Żołnierze etiopscy, zostali zmuszeni do pieszego odwrotu. W tym czasie inne oddziały etiopskie z korpusu „Nadew” – 14. Dywizja Piechoty i 19. Dywizja Piechoty Górskiej zostały zbombardowane przez własne lotnictwo. Do 20 marca korpus „Nadew” został zniszczony, mimo pomocy udzielonej mu przez 22. Dywizję Piechoty.
Siły Erytrejskiego Ludowego Frontu Wyzwolenia, wspierane przez Tigrajski Ludowy Front Wyzwolenia opanowały 19 marca miasto Afabet, gdzie znajdowało się stanowisko dowodzenia etiopskiej 2. Armii Rewolucyjnej. Bitwa zakończyła się całkowitym zwycięstwem wojsk erytrejskich. Siły etiopskie straciły 15 do 18 tys. zabitych i wziętych do niewoli, 50 czołgów i 60 środków artyleryjskich. Zginęło też 4 doradców wojskowych z ZSRR wspierających wojska etiopskie, a 3 dostało się do niewoli. Erytrejczycy stracili 2 tys. zabitych.
Po klęsce pod Afabet prezydent Mengistu ogłosił stan wyjątkowy w Tigraju i Erytrei, a 23 marca nakazał przesiedlić wszystkich cywili z nizin. Rozpoczęto też koncentrowanie wojsk rządowych w rejonie Keren.

</doc>
<doc id="5174317" url="https://pl.wikipedia.org/wiki?curid=5174317" title="Zasłonak ziarnisty">
Zasłonak ziarnisty

Zasłonak ziarnisty ("Cortinarius olidus" J.E. Lange) – gatunek grzybów należący do rodziny zasłonakowatych ("Cortinariaceae").
Systematyka i nazewnictwo.
Pozycja w klasyfikacji według Index Fungorum: "Cortinarius, Cortinariaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy opisał go Jakob Emanuel Lange w 1940 r. Synonimy:
Polską nazwę podał Andrzej Nespiak w 1975 r.
Morfologia.
Średnica 4–9 cm, początkowo półkulisty, potem łukowaty, w końcu płasko rozpostarty, bez garba. Brzeg długo podwinięty, gładki, u młodych owocników połączony z trzonem białą zasnówką. Powierzchnia włóknista lub pokryta drobnymi, przylegającymi łuseczkami, czasami delikatnie łuskowata, zwłaszcza na środku. W stanie wilgotnym jest lepki i błyszczący, w stanie suchym jedwabiście błyszczący. Barwa ochrowożółta do ochrowobrązowej, czasami z oliwkowym lub czerwonawobrązowym odcieniem.
Szeroko przyrośnięte, początkowo kremowe, potem od zarodników ochrowobrązowe do brudnordzawobrązowych.
Wysokość 4–9 cm, grubość 1–1,7 cm, wrzecionowaty lub pałkowaty, pełny. W młodych owocnikach jest pokryty białą zasnówką, w dojrzałych górą białawy, dołem ochrowy.
Biały, Zapach i smak trawiasty.
Występowanie i siedlisko.
Znane jest występowanie "Cortinatius olidus" w większości krajów Europy i na jednym stanowisku w zachodniej części Ameryki Północnej. Do 2003 r. znane było tylko jedno jego stanowisko w Polsce. Podał je Stanisław Domański w 1960 r. w Bieszczadzkim Parku Narodowym. Władysław Wojewoda, który przytoczył to stanowisko dodaje uwagę, że rozprzestrzenienie i stopień zagrożenia tego gatunku w Polsce nie są znane. Na Słowacji nie jest rzadki.
Naziemny grzyb mykoryzowy. Występuje w lasach liściastych i mieszanych.

</doc>
<doc id="5174318" url="https://pl.wikipedia.org/wiki?curid=5174318" title="Cortinarius olidus">
Cortinarius olidus



</doc>
<doc id="5174322" url="https://pl.wikipedia.org/wiki?curid=5174322" title="Halowe Mistrzostwa Europy w Lekkoatletyce 1983 – bieg na 60 m przez płotki kobiet">
Halowe Mistrzostwa Europy w Lekkoatletyce 1983 – bieg na 60 m przez płotki kobiet

Bieg na 60 metrów przez płotki kobiet – jedna z konkurencji biegowych rozgrywanych podczas halowych lekkoatletycznych mistrzostw Europy w Sportscsarnok w Budapeszcie. Eliminacje i bieg finałowy zostały rozegrane 5 marca 1983. Zwyciężyła reprezentantka Niemieckiej Republiki Demokratycznej Bettine Jahn, która w finale ustanowiła nieoficjalny halowy rekord świata czasem 7,75 s. Tytułu zdobytego na poprzednich mistrzostwach nie obroniła Kerstin Knabe z NRD, która tym razem zdobyła srebrny medal.
Rezultaty.
Eliminacje.
Rozegrano 2 biegi eliminacyjne, do których przystąpiło 12 biegaczek. Awans do finału dawało zajęcie jednego z pierwszych dwóch miejsc w swoim biegu (Q). Skład finału uzupełniły dwie zawodniczki z najlepszym czasem wśród przegranych (q).Opracowano na podstawie materiału źródłowego.
Bieg 1
Bieg 2
Finał.
Opracowano na podstawie materiału źródłowego.

</doc>
<doc id="5174324" url="https://pl.wikipedia.org/wiki?curid=5174324" title="Tadeusz Wieczorek (polityk)">
Tadeusz Wieczorek (polityk)

Tadeusz Wieczorek (ur. 24 października 1922 w Sosnowcu, zm. 31 grudnia 1988 w Warszawie) – polski górnik i polityk komunistyczny, poseł na Sejm PRL I, II, III i IV kadencji.
Życiorys.
Syn Józefa. Uzyskał wykształcenie średnie, z zawodu był górnikiem. Należał do Związku Walki Młodych oraz Związku Młodzieży Polskiej. W 1945 wstąpił do Polskiej Partii Robotniczej, a następnie do Polskiej Zjednoczonej Partii Robotniczej. W PZPR pełnił funkcje zastępcy kierownika Wydziału Organizacyjnego (1953–1956), zastępcy kierownika Wydziału Przemysłu Lekkiego, Handlu i Budownictwa (1969–1971), zastępcy kierownika Wydziału Ekonomicznego (1971–1972) oraz członka (1959–1971) Komitetu Centralnego, ponadto był I sekretarzem Komitetu Wojewódzkiego w Zielonej Górze (1956–1968). Był radcą handlowym w Biurze Radcy Handlowego przy Ambasadzie PRL w Tiranie.
W okresie 1952–1969 pełnił mandat posła na Sejm PRL I, II, III i IV kadencji z okręgu Prudnik, następnie trzykrotnie z okręgu Zielona Góra. W trakcie I kadencji należał do Komisji Spraw Ustawodawczych, po czym przez trzy kolejne kadencje należał do Komisji Obrony Narodowej. W trakcie II kadencji należał ponadto do Komisji Nadzwyczajnej Ziem Zachodnich.
Został pochowany na Cmentarzu Wojskowym na Powązkach.

</doc>
<doc id="5174329" url="https://pl.wikipedia.org/wiki?curid=5174329" title="Anna Rucka">
Anna Rucka

Anna Rucka z domu Bajtek (ur. 1903 w Nydku, zm. 30 czerwca 1944 w Auschwitz) – działaczka społeczno-narodowa okresu międzywojennego działająca na Zaolziu.
Życiorys.
Urodziła się w Nydku w rodzinie rolnika i kupca Jana Bajtka. Uczęszczała do polskiej szkoły ludowej w Nydku, później dwa lata do niemieckiej szkoły wydziałowej w Cieszynie i po I wojnie światowej do Szkoły Gospodyń Wiejskich w Końskiej.
W wieku osiemnastu lat wyszła za mąż za nauczyciela Jerzego Ruckiego. Razem wychowali trójkę synów, Stanisława, Tadeusza i Jana. W 1922 roku powstał Związek Absolwentek Końszczanek, który później działał pod nazwą Związek Kół Gospodyń (ZGK), którego jedną z założycielek była Anna Rucka. W 1934 roku, gdy istniało już sześć kół miejscowych związku z 283 członkiniami, została jego przewodniczącą. Organizowała liczne kursy, które miały za zadanie kształcić kobiety Zaolzia w dziedzinach gotowania, szycia, zarządzania gospodarstwem domowym, tańców ludowych, higieny czy poradnie dla matek. Z uczestnikami kursu wyjeżdżała na wycieczki do Polski.
Była aktywną działaczką w różnych dziedzinach życia społecznego. Śpiewała w kościelnym chórze nydeckim, była członkiem Macierzy Szkolnej, udzielała się w Stowarzyszeniu Niewiast Ewangelickich. Jako nauczycielka-instruktorka prowadziła zajęcie w Zimowej Szkole Gospodarczej w Nydku. Z jej inicjatywy powstała w 1938 roku związkowa stołówka w Domu Nauczyciela w Czeskim Cieszynie pod nazwą "Kresówka". Wchodziła w skład rady redakcyjnej Poradnika Gospodarczego wydawanego przez polskie organizacje rolniczo-gospodarcze w Czechosłowacji w okresie międzywojennym. Anna Rucka była propagatorką stroju śląskiego. Imieniem Anny Ruckiej został nazwany 2 grudnia 2017 Dom PZKO w Nydku.
Ruch oporu.
W czasie wojny rodzina Anny Ruckiej zaangażowała się w ruchu oporu. Brat Jan Bajtek oraz jej najstarszy syn Stanisław wstąpili do Związku Walki Zbrojnej. Dom Ruckich stał się stanicą kurierską, magazynem oraz miejscem spotkań konspiracyjnych. Anna zbierała informacje, organizowała kolportaż tajnej prasy i zbiórki na rzecz rodzin więźniów. 14 lipca 1943 została aresztowana przez Gestapo. Po licznych przesłuchaniach i pobytach w więzieniach w Cieszynie, Rybniku, Katowicach i Mysłowicach, została przewieziona do Oświęcimia do obozu Auschwitz i skazana na karę śmierci za zdradę stanu. Wyrok wykonano 30 czerwca 1944 przez rozstrzelanie.
Odznaczenia.
Za całokształt pracy społecznej na rzecz polskich kobiet w Czechosłowacji otrzymała Krzyż Kawalerski Orderu Odrodzenia Polski.
W 1948 roku została pośmiertnie odznaczona Medalem Wojska przez londyńską centralę Armii Krajowej, a w 1968 roku uhonorowana Krzyżem Armii Krajowej.
Upamiętnienie.
W 2013 została uhonorowana lampą ufundowaną przez rodzinę oraz przyjaciół umieszczoną na Uliczce Cieszyńskich Kobiet.

</doc>
<doc id="5174331" url="https://pl.wikipedia.org/wiki?curid=5174331" title="Władimir Czuszew">
Władimir Czuszew



</doc>
<doc id="5174338" url="https://pl.wikipedia.org/wiki?curid=5174338" title="Aa Kirke">
Aa Kirke

Kościół Aa (duń. "Aa Kirke") – kościół parafialny w Aakirkeby na duńskiej wyspie Bornholm. Nazwa kościoła pochodzi od dwóch strumieni otaczających kościół, a mianowicie Læsåen i Grødby å.
Wybudowany około roku 1250 jest jednym z najstarszych i największych kościołów na wyspie. Masywna konstrukcja i małe okna wskazują na obronny charakter budowli. Wewnątrz kościoła zachowała się XIII-wieczna chrzcielnica i XVII-wieczna ambona.
Kościół został odrestaurowany w 1874 roku, kiedy też rozebrano wieżę bramną nadając kościołowi obecny kształt. Kolejna konserwacja konserwatorska miała miejsce w 1968 roku.

</doc>
<doc id="5174346" url="https://pl.wikipedia.org/wiki?curid=5174346" title="Zamek Vogelöd">
Zamek Vogelöd

Zamek Vogelöd (niem. "Schloß Vogelöd: Die Enthullung eines Geheimnisses") – niemiecki dramat filmowy z gatunku kammerspiel z 1922 roku w reżyserii Friedricha Wilhelma Murnaua, zrealizowany na podstawie powieści Rudolpha Stratza pod tym samym tytułem.
Fabuła.
Grupa mężczyzn spotyka się na kilkudniowym polowaniu na zamku Vogelöd, którego gospodarzem jest Herr von Vogelschrey. Z powodu deszczowej pogody spędzają czas w środku. Pojawia się nieproszony gość – hrabia Johann Oetsch podejrzewany o zastrzelenie swojego brata Petera kilka lat temu. Przybywa też wdowa po ofierze morderstwa wraz ze swoim nowym mężem, baronem Safferstättem. Zapowiadany jest kolejny gość – przybywający z Rzymu ojciec zakonny Faramund, przyjaciel zmarłego hrabiego.
Wkrótce przybywa ojciec Faramund, jednak znika w niewyjaśnionych okolicznościach. Potęguje to podejrzenia wobec hrabiego Oetscha, który dodatkowo preferuje odmienny od reszty bywalców czas na łowy. Dodatkowo kilku gości ma koszmary podczas nocy i uznają zamek za nawiedzony. W następnych dniach hrabia Oetsch i baronowa oskarżają się nawzajem o morderstwo.
Niebawem ponownie pojawia się ojciec Faramund. Nie mogąc znieść napięcia baronowa wyjawia mu w tajemnicy, iż jej pierwsze małżeństwo nie było harmonijne. Nie mogąc znieść obsesji Petera na punkcie spirytualizmu chciała, żeby stało się z nim coś złego, a ich gość, baron Safferstätt zastrzelił go. Wyszła za barona, ale oboje odczuwali się pustkę.
Ojciec Faramund konfrontuje się z baronem i ujawnia się jako hrabia Oetsch, który wykorzystał opóźniające się przybycie prawdziwego Faramunda by móc dowieść swej niewinności. Dręczony sumieniem baron popełnia samobójstwo, a rezydenci zamku przepraszają hrabiego. Niedługo potem do zamku przybywa prawdziwy ojciec Faramund.

</doc>
<doc id="5174350" url="https://pl.wikipedia.org/wiki?curid=5174350" title="Huta (rejon brasławski)">
Huta (rejon brasławski)

Huta – dawny zaścianek. Obecnie część Rzepiszcza na Białorusi, w obwodzie witebskim, w rejonie brasławskim, w sielsowiecie Ciecierki.
Historia.
W czasach zaborów zaścianek w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Powszechny Spis Ludności z 1921 roku nie podał danych dotyczących miejscowości. W 1931 w 1 domu zamieszkiwało 9 osób.
Wierni należeli do parafii rzymskokatolickiej w Borodzieniczach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Jodach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5174354" url="https://pl.wikipedia.org/wiki?curid=5174354" title="Ignacowo">
Ignacowo

Ignacowo – dawna osada. Tereny, na których leżała, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Jody.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 osada leżała w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Powszechny Spisu Ludności z 1921 roku nie podał danych dotyczących miejscowości. W 1931 w 1 domu zamieszkiwało 5 osób.
Wierni należeli do parafii rzymskokatolickiej w Zamoszach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Zamoszach.

</doc>
<doc id="5174355" url="https://pl.wikipedia.org/wiki?curid=5174355" title="Anthony Dickinson Sayre">
Anthony Dickinson Sayre

Anthony Dickinson Sayre (ur. 29 kwietnia 1858 w Tuskegee, zm. 17 listopada 1931 w Montgomery) – amerykański prawnik i sędzia.
Życiorys.
Urodził się 29 kwietnia 1858 r. w Tuskegee. Po ukończeniu w 1878 r. studiów magisterskich na Roanoke College w Wirginii, wrócił do Alabamy, by podnosić kwalifikacje w biurze sędziego T. M. Arringtona z Montgomery. W 1880 r. otrzymał prawo wykonywania zawodu. Przez następne 30 lat reprezentował miasto Montgomery i hrabstwo Montgomery jako pełnomocnik. W latach 1883–1889 był woźnym sądowym sądu miasta Montgomery.
Od 1890 do 1893 r. był przedstawicielem hrabstwa Montgomery w stanowym Kongresie, a od 1894 do 1897 r. zasiadał w stanowym Senacie i pełnił funkcję jego przewodniczącego. W 1897 r. został wybrany sędzią sądu miejskiego w Montgomery, a w 1903 r. uzyskał reelekcję. Gdy sędzia Sądu Najwyższego Alabamy James R. Dowdell został wybrany przewodniczącym tego sądu, gubernator Braxton Bragg Comer mianował Sayre′a do na zwolnione miejsce, na którym zasiadał przez 22 lata. Ponadto był wieloletnim członkiem miejskiej rady szkolnej.
Żonaty z Minnie Buckner Machen (od 1884 r.), miał z nią sześcioro dzieci, w tym Zeldę Fitzgerald.
Zmarł 17 listopada 1931 r. w Montgomery.

</doc>
<doc id="5174362" url="https://pl.wikipedia.org/wiki?curid=5174362" title="Republika Cospaii">
Republika Cospaii

Republika Cospaii – historyczne mikropaństwo położone na Półwyspie Apenińskim.
Historia.
Do powstania republiki doszło w 1440 roku na skutek błędu dokonanego w trakcie sprzedaży fragmentu Państwa Kościelnego Republice Florenckiej przez papieża Eugeniusza IV na soborze we Florencji.
Nieporozumienie to miało swoją przyczynę w tym, że delegacje Republiki Florenckiej i Państwa Kościelnego uznały za nową granicę dwie różne bezimienne rzeki (Florencja za nową linię demarkacyjną uznała rzekę płynącą na północy, natomiast Rzym płynącą na południu), położone 500 metrów od siebie. W ten sposób terytorium o wymiarach 2 kilometrów na 0,5 kilometra, położone między obydwoma państwami stało się ziemią niczyją. Kiedy lokalni mieszkańcy dowiedzieli się o zaistniałej sytuacji ogłosili niezależność od obydwu państw. Stan ten został formalnie uznany przez Florencję i Państwo Kościelne w 1484 roku, ponieważ żadnej ze stron nie zależało na korekcji już i tak skomplikowanej granicy.
Kres republiki nastąpił 25 maja 1826 roku, kiedy Cospaia została podzielona między Toskanię i Państwo Papieskie, w wyniku postanowień traktatu podpisanego przez pozostałe 14 rodzin mieszkających w Cospaii. W zamian otrzymali oni srebrną monetę oraz zezwolenie na dalszą uprawę tytoniu (do pół miliona roślin rocznie).
Powstanie republiki.
Republikańska forma rządów w czasach Cospaii była dość rzadko spotykana, ponieważ rozpropagowała ją dopiero rewolucja francuska oraz wydarzenia będące jej konsekwencjami. Spośród występujących wtedy przykładów można tylko wymienić włoskie nadmorskie republiki, San Marino, a także niepotwierdzoną historycznie republikę Senarica.
Niemniej jednak mieszkańcy Cospaii przy wyborze nowego porządku społecznego postanowili oprzeć swój system na całkowitej wolności jego obywateli, będących od teraz suwerennymi jednostkami, a nie poddanymi jakiegokolwiek organu władzy. Oprócz tego zadecydowano o stworzeniu oficjalnej symboliki republiki w postaci biało-czarnej flagi, podzielonej wzdłuż przekątnej, a także herbu, który na swojej tarczy zobrazowaną ma wieś położoną pomiędzy dwoma małymi ciekami wodnymi, ryby oraz krzew tytoniu szlachetnego. Na samej górze widnieje również oficjalne motto Cospaii: „"Perpetua et firma libertas" (Wieczna i trwała wolność)”.
Tym samym Cospaiesi nie byli zobowiązani do płacenia żadnych danin Państwu Papieskiemu bądź Wielkiemu Księstwu Toskanii, a towary transportowane przez terytorium nie podlegały żadnym cłom, co czyniło cały obszar wolną strefą ekonomiczną, a także strefą buforową dla wyżej wymienionych państw.
Dodatkowo, z uwagi na formę organizacji społeczeństwa, Cospaia była jednym z pierwszych, a potem jedynym miejscem we Włoszech, które nie wprowadziło na swoim terytorium papieskiego zakazu uprawy tytoniu, co uczyniło z 250 mieszkańców monopolistów, a 25 hektarów miejscowych gruntów ornych została zagospodarowana pod tę właśnie uprawę. Wydarzenie to miało tak duży wpływ, że po dziś dzień niektóre odmiany tytoniu nazywane są "cospaia".
Forma rządzenia.
Republika Cospaii nie miała ani oficjalnego rządu, ani formalnego systemu prawnego. Nie posiadała także więzienia, stałej armii czy też policji. Jedyną formą administracji była Rada Starszych i Głów Rodzin, która zwoływana była w przypadku konieczności podjęcia odpowiednich decyzji lub przeprowadzenia procesów sądowniczych. Na jej czele w roli przewodniczącego zasiadali jednocześnie wikariusz z San Lorenzo oraz członek rodziny Valenti – najważniejszej rodziny w kraju. Za miejsce spotkań rady służył do 1718 roku dom rodu Valenti, natomiast później, już do końca istnienia republiki, Kościół Zwiastowania Najświętszej Maryi Panny. Z tego powodu do dzisiaj można na architrawie drzwi kościoła oraz dzwonie parafialnym odczytać zapisane motto Cospaii „Perpetua et firma libertas”.
Po kilku wiekach republika uległa zdegradowaniu na skutek wzmożonej działalności przemytników. Idea wolności, która przyświecała założycielom, uległa erozji na rzecz przywilejów, a niespotykana nigdzie indziej swoboda przy jednoczesnym braku służb mogących wyegzekwować porządek przyciągała coraz więcej ludzi nieprawych, szukających łatwego sposobu do zarobku albo ucieczki od sprawiedliwości. Są to w zasadzie problemy typowe dla mikropaństw, szczególnie mających podobnie „pośredniczące” położenie geopolityczne.
Koniec republiki.
Po czasach wojen napoleońskich, 26 czerwa 1826 roku czternastu przedstawicieli republiki dokonało aktu poddania się papieżowi, przez co Cospaia została włączona do Państwa Kościelnego. W zamian każdy obywatel otrzymał papieską srebrną monetę oraz uprawnienie do dalszej hodowli tytoniu, która to została przejęta przez bogatych właścicieli ziemskich jak Collacchioni i Giovagnoli, którzy wykupili większość ziemi stanowiącej niegdyś terytorium republiki. Następnie rozszerzyli oni produkcję na obszar całej doliny, czyniąc go głównym towarem rolnym.

</doc>
<doc id="5174370" url="https://pl.wikipedia.org/wiki?curid=5174370" title="Ignalce">
Ignalce

Ignalce – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Jody.
Historia.
W czasach zaborów zaścianek w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwało tu 11 osób, wszystkie były wyznania staroobrzędowego. Jednocześnie 5 mieszkańców zadeklarowało polską przynależność narodową a 6 białoruską. Były tu 2 budynki mieszkalne. W 1931 w 3 domach zamieszkiwało 15 osób.
Wierni należeli do parafii prawosławnej w Jodach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Jodach.

</doc>
<doc id="5174371" url="https://pl.wikipedia.org/wiki?curid=5174371" title="Johann Rahn">
Johann Rahn

Johann Heinrich Rahn (1622-1676) – szwajcarski matematyk. Uznaje się, że jako pierwszy zaczął używać symbolu ÷ na oznaczenie dzielenia. Współpracował naukowo z matematykiem Johnem Pellem.

</doc>
<doc id="5174372" url="https://pl.wikipedia.org/wiki?curid=5174372" title="Vélodrome couvert régional Jean-Stablinski">
Vélodrome couvert régional Jean-Stablinski

Vélodrome couvert régional Jean-Stablinski – kryty tor kolarski w Roubaix, we Francji. Został otwarty 15 września 2012 roku. Może pomieścić 1484 widzów. Długość toru kolarskiego wynosi 250 m.
Prace nad budową toru rozpoczęły się w grudniu 2010 roku (symbolicznej inauguracji budowy dokonano 19 lutego 2011 roku). Pierwsze zawody na obiekcie rozegrane zostały 1 września 2012 roku, a oficjalnego otwarcia areny dokonano 15 września 2012 roku. Obiekt powstał tuż obok odkrytego toru kolarskiego Vélodrome André-Pétrieux, znanego z finiszów wyścigu kolarskiego Paryż-Roubaix. Nową arenę nazwano imieniem kolarza, Jeana Stablinskiego. Obiekt posiada 250-metrowy tor kolarski z nawierzchnią wykonaną z drewna modrzewia syberyjskiego. Stałe trybuny usytuowane ponad torem mają pojemność 1484 widzów. Koszt budowy toru wyniósł 25 mln €.
W dniach 20–24 października 2021 roku na torze odbyły się mistrzostwa świata w kolarstwie torowym. Pierwotnie zawody miały zostać rozegrane na torze kolarskim w Aszchabadzie, ale kilka miesięcy przed mistrzostwami UCI zdecydowało o odebraniu imprezy Aszchabadowi z powodu zastosowania w Turkmenistanie zbyt ostrych restrykcji w związku z pandemią COVID-19.

</doc>
<doc id="5174375" url="https://pl.wikipedia.org/wiki?curid=5174375" title="Zuzanna Saporznikow">
Zuzanna Saporznikow

Zuzanna Saporznikow (ur. 1996) – polska aktorka teatralna i dubbingowa.
Życiorys.
Zuzanna Saporznikow ukończyła studia na Wydziale Aktorskim Akademii Teatralnej im. Aleksandra Zelwerowicza w Warszawie (2020).
Od 2019 występuje w zespole Teatru Narodowego. Grała m.in. „Lunaparku” (od 2018), jako Maria w "Woyzecku" (2020), Ewa w "Sonata jesienna" (2020) i Irma w "Pikniku pod wiszącą skałą" (2021). Współpracowała także z Polską Operą Królewską w Warszawie oraz Teatrem Polskim w Poznaniu.
Wyróżniona główną nagrodą konkursu dla aktorek i aktorów na interpretację monologów Szekspirowskich im. Heleny Modrzejewskiej MODJESKA CALLING w Teatrze Polskim w Poznaniu (2016); Nagrodą Specjalną im. Romana Brandstaettera na 16. Festiwalu Sztuki Słowa Verba Sacra w Poznaniu (2016); finalistka 20. Ogólnopolskiego Konkursu Wokalnego „Pamiętajmy o Osieckiej” (2020); Specjalną Nagrodą Aktorską dla aktorki na początku drogi artystycznej za rolę Ewy w "Sonacie jesiennej" Bergmana w reżyserii Grzegorza Wiśniewskiego w Teatrze Narodowym na 61. Kaliskich Spotkań Teatralnych – Festiwalu Sztuki Aktorskiej (2021).
Jako aktorka dubbingowa podkłada głos między innymi w "Paradise PD" (jako Gina Jabowski) czy "WandaVision" (jako Monica Rembeau).

</doc>
<doc id="5174376" url="https://pl.wikipedia.org/wiki?curid=5174376" title="Ilkowszczyzna">
Ilkowszczyzna

Ilkowszczyzna – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie brasławskim, w sielsowiecie Achremowce.
Historia.
W czasach zaborów zaścianek w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwało tu 9 osób, wszystkie były wyznania staroobrzędowego i zadeklarowali białoruską przynależność narodową. Były tu 2 budynki mieszkalne. W 1931 w 2 domach zamieszkiwało 11 osób.
Wierni należeli do parafii rzymskokatolickiej w Zamoszach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Zamoszach.

</doc>
<doc id="5174380" url="https://pl.wikipedia.org/wiki?curid=5174380" title="Zapora Vidraru">
Zapora Vidraru

Zapora Vidraru – betonowa zapora wodna, wzniesiona na rzece Ardżesz w rumuńskich Górach Fogaraskich. Została zbudowana głównie w celu produkcji energii elektrycznej. Ukończona w 1966 r. utworzyła sztuczne jezioro mogące pomieścić 465 milionów m3 wody. Projektantem zapory był uznany rumuński konstruktor obiektów hydrotechnicznych, Radu Prișcu (1921-1987).
Budowę zapory i towarzyszącej jej elektrowni wodnej rozpoczęto w 1960 r. Trwała 5 i pół roku. Wymagało to wykonania 42 km tuneli, wydobycia 1 768 000 m3 skał twardych, z czego ok. 1 mln trzeba było wydobyć spod ziemi oraz wylania 930 000 m3 betonu, z czego 400 000 m3 pod ziemią. Zainstalowano 6 300 ton urządzeń elektromechanicznych.
Zapora Vidraru jest zaporą łukową o podwójnej krzywiźnie, złożoną z 22 wertykalnych segmentów. Wysokość zapory wynosi 166,6 metrów, kota jej korony to 834 metry n.p.m., a długość łuku korony wynosi 305 metrów. Grubość muru zapory u podstawy wynosi 25 m, a objętość zapory - 480 tys. m3. Wewnątrz muru zapory znajduje się 9 poziomych korytarzy inspekcyjnych. Koroną zapory prowadzi droga jezdna.
Po ukończeniu zapora zajmowała 5. miejsce w Europie i 9. na świecie w kategorii najwyższych zapór wodnych. W 2019 roku zapora Vidraru była 16. najwyższą zaporą w Europie.
Elektrownia wodna Vidraru uruchomiona 9 grudnia 1966 r. ma zainstalowaną moc 220 MW, na co składają się cztery turbiny Francisa o mocy 55 MW każda. W przeciętnym roku hydrologicznym może generować około 400 GWh energii elektrycznej na rok.
Bibliografia.
Opracowano na podstawie właściwych haseł w rumuńskiej i angielskiej wikipedii

</doc>
<doc id="5174382" url="https://pl.wikipedia.org/wiki?curid=5174382" title="Aktywność seksualna">
Aktywność seksualna



</doc>
<doc id="5174384" url="https://pl.wikipedia.org/wiki?curid=5174384" title="Stanisław Bieszczad">
Stanisław Bieszczad

Stanisław Bieszczad (ur. 23 października 1926 w Brzezinach, zm. 29 kwietnia 2021) – polski ekolog i wykładowca akademicki.
Życiorys.
Urodził się w Brzezinach koło Ropczyc i tam ukończył w 1941 r. szkołę powszechną, po czym kontynuował edukację w ramach tajnego nauczania i w 1944 r. uzyskał małą maturę. W latach 1943–1944 należał do Armii Krajowej. W 1946 r. uzyskał maturę w Państwowym Liceum Ogólnokształcącym w Ropczycach i podjął studia na Wydziale Rolniczym Wyższej Szkoły Rolniczej we Wrocławiu, które ukończył w 1953 r. z tytułem magistra inżyniera rolnictwa. Stopień doktora nauk rolno-leśnych uzyskał w 1960 r., a stopień doktora habilitowanego nauk rolniczych w 1968 r. Tytuł naukowy profesora nadzwyczajnego otrzymał w 1979 r.
Promotor 2 doktoratów, a także recenzent prac doktorski, habilitacyjnych i wniosków kandydatów na profesorów. Autor i współautor skryptów i podręczników akademickich (w tym jednego z pierwszych na temat ekologii pt. "Zagrożenia, ochrona i kształtowanie środowiska przyrodniczo-rolniczego"), autor 73 publikacji naukowych. Prowadził badania w zakresie rolniczej ekologii roślin i ochrony środowiska przyrodniczo-rolniczego, wpływu emisji przemysłowych na jakość płodów rolnych i możliwości rekultywacji nieużytków poprzemysłowych.
Odznaczony Krzyżem Kawalerskim Orderu Odrodzenia Polski.
Zmarł 29 kwietnia 2021 r.

</doc>
<doc id="5174395" url="https://pl.wikipedia.org/wiki?curid=5174395" title="Inowo">
Inowo

Inowo (; ) – wieś na Białorusi, w obwodzie witebskim, w rejonie brasławskim, w sielsowiecie Ciecierki.
Historia.
W czasach zaborów dobra w gminie Jody, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała Ignacego Rudominy
W latach 1921–1945 kolonia i folwark leżały w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwały:
Wierni należeli do parafii rzymskokatolickiej i prawosławnej w Ikaźni. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Jodach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5174396" url="https://pl.wikipedia.org/wiki?curid=5174396" title="MTV 00s">
MTV 00s

MTV 00s – europejski kanał muzyczny koncernu Paramount Networks EMEAA. Jest produkowany w Polsce, przez spółkę MTV Networks Polska. Prezentuje muzykę rozrywkową z lat 2000–2010. Kanał wystartował dnia 2 sierpnia 2021 roku, w wyniku zmiany nazwy VH1 Europe. Stacja nie emituje reklam oraz nadaje 24 godziny na dobę.

</doc>
<doc id="5174398" url="https://pl.wikipedia.org/wiki?curid=5174398" title="Søren Christensen (strzelec)">
Søren Christensen (strzelec)

Søren Christensen Bough (ur. 19 czerwca 1873 w Drammen, zm. 11 listopada 1939 w Skoger) – norweski strzelec, olimpijczyk.
Wystartował na Letnich Igrzyskach Olimpijskich 1912 w jednej konkurencji. W karabinie wojskowym w dowolnej postawie z 600 m zajął 82. miejsce, wyprzedzając trzech strzelców.

</doc>
<doc id="5174399" url="https://pl.wikipedia.org/wiki?curid=5174399" title="Puchar Wysp Owczych w piłce nożnej (1995)">
Puchar Wysp Owczych w piłce nożnej (1995)

Puchar Wysp Owczych w piłce nożnej mężczyzn 1995 (far. "Løgmanssteypið") – 49. edycja rozgrywek mających na celu wyłonienie zdobywcy Pucharu Wysp Owczych. Tytułu bronił klub KÍ Klaksvík, a przejął go HB Tórshavn.
Uczestnicy.
W Pucharze Wysp Owczych wzięły udział drużyny ze wszystkich poziomów ligowych na archipelagu.
Runda grupowa.
Grupa A.
 
 
 
 
 
 
 
 
Grupa B.
 
 
 
 
 
 
 
 
Grupa C.
 
 
 
 
 
 
 
 
Grupa D.
 
 
 
 
 
 
 
 

</doc>
<doc id="5174400" url="https://pl.wikipedia.org/wiki?curid=5174400" title="Szuklino (obwód kurski)">
Szuklino (obwód kurski)

Szuklino () – wieś (ros. деревня, trb. dieriewnia) w zachodniej Rosji, w sielsowiecie sołdatskim rejonu fatieżskiego w obwodzie kurskim.
Geografia.
Miejscowość położona jest nad Rudą (główny dopływ Usoży w dorzeczu Swapy), 14 km od centrum administracyjnego sielsowietu (Sołdatskoje), 19 km na południowy zachód od centrum administracyjnego rejonu (Fatież), 44 km na północny zachód od Kurska, 18 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajduje się 37 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 50 osób.

</doc>
<doc id="5174401" url="https://pl.wikipedia.org/wiki?curid=5174401" title="Lonżowanie">
Lonżowanie



</doc>
<doc id="5174402" url="https://pl.wikipedia.org/wiki?curid=5174402" title="Christoph Rudolff">
Christoph Rudolff

Christoph Rudolff (1499–1543) – niemiecki matematyk, autor pierwszego niemieckiego podręcznika do algebry pt. "Coss". Przyjmuje się, że jako pierwszy posługiwał się współczesnym symbolem pierwiastka √. Studiował na Uniwersytecie Wiedeńskim, gdzie jego nauczycielem był Henricus Grammateus.
Rudolff urodził się na Dolnym Śląsku w miejscowości Jawor.

</doc>
<doc id="5174404" url="https://pl.wikipedia.org/wiki?curid=5174404" title="Christoff Rudolff">
Christoff Rudolff



</doc>
<doc id="5174407" url="https://pl.wikipedia.org/wiki?curid=5174407" title="Inowo Małe">
Inowo Małe

Inowo Małe (; ) – wieś na Białorusi, w obwodzie witebskim, w rejonie brasławskim, w sielsowiecie Ciecierki.
Dawniej użuwane nazwy – Inowo I i Inowo II.
Historia.
W czasach zaborów dobra w gminie Jody, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała Ignacego Rudominy
W latach 1921–1945 osada i zaścianek leżały w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwały:
Wierni należeli do parafii rzymskokatolickiej i prawosławnej w Ikaźni. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Jodach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5174409" url="https://pl.wikipedia.org/wiki?curid=5174409" title="Šljivansko">
Šljivansko



</doc>
<doc id="5174410" url="https://pl.wikipedia.org/wiki?curid=5174410" title="Dhimo Gogollari">
Dhimo Gogollari

Dhimo Llukan Gogollari (ur. 1931 w Përmecie, zm. we wrześniu 1986 w Tiranie) – albański rzeźbiarz.
Życiorys.
Był synem Llukana Gogollariego i Katiny. W 1952 ukończył liceum artystyczne Jordan Misja w Tiranie, w klasie Odhise Paskaliego. W 1955 wyjechał na studia w Akademii Sztuk Pięknych w Pradze, na kierunku rzeźby. Studia w klasie prof. Jana Kavana ukończył w 1961 i powrócił do Albanii. Pracował w fabryce porcelany w Tiranie do 1970, kiedy otrzymał etat nauczyciela w liceum artystycznym Jordan Misja. W marcu 1979 był jednym ze świadków oskarżenia w procesie Maksa Velo, potwierdzając krytyczny stosunek Velo do socrealizmu. Zmarł nagle w 1986, w trakcie przygotowywania wystawy indywidualnej. Największa kolekcja rzeźb Gogollariego znajduje się w zbiorach Narodowej Galerii Sztuki w Tiranie.
Twórczość.
W dorobku artysty dominują rzeźby w konwencji socrealistycznej, w większości odnoszące się do historii Albanii i scen z życia robotników przemysłowych. Po raz pierwszy zaprezentowano publicznie prace Gogollariego na wystawie zbiorowej w 1952 w Tiranie. Rzeźby artysty były także eksponowane na wystawach sztuki albańskiej w Aleksandrii, Skopju i w Rzymie. Za swoją twórczość został odznaczony Orderem Naima Frashëriego I klasy.

</doc>
<doc id="5174411" url="https://pl.wikipedia.org/wiki?curid=5174411" title="Šljivansko (gmina Žabljak)">
Šljivansko (gmina Žabljak)

Šljivansko (cyr. Шљиванско) – wieś w Czarnogórze, w gminie Žabljak. W 2011 roku liczyła 8 mieszkańców.

</doc>
<doc id="5174413" url="https://pl.wikipedia.org/wiki?curid=5174413" title="Iwanowo (rejon szarkowszczyński)">
Iwanowo (rejon szarkowszczyński)

Iwanowo – dawna osada. Tereny, na których leżała, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Jody.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 osada leżała w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Powszechny Spisu Ludności z 1921 roku nie podał danych dotyczących miejscowości. W 1931 w 1 domu zamieszkiwało 10 osób.
Wierni należeli do parafii rzymskokatolickiej w Borodzieniczach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Jodach.

</doc>
<doc id="5174414" url="https://pl.wikipedia.org/wiki?curid=5174414" title="Alisowo-Pokrowskoje">
Alisowo-Pokrowskoje

Alisowo-Pokrowskoje () – wieś (ros. село, trb. sieło) w zachodniej Rosji, w sielsowiecie sołdatskim rejonu fatieżskiego w obwodzie kurskim.
Geografia.
Miejscowość położona jest nad Nikowcem (prawy dopływ Rudy w dorzeczu Usoży), 13 km od centrum administracyjnego sielsowietu (Sołdatskoje), 11 km na południowy zachód od centrum administracyjnego rejonu (Fatież), 40 km na północny zachód od Kurska, 11 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajdują się 32 posesje.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwały 83 osoby.

</doc>
<doc id="5174415" url="https://pl.wikipedia.org/wiki?curid=5174415" title="Rachel Takserman-Krozer">
Rachel Takserman-Krozer

Rachel (Raya) Takserman-Krozer (ur. 31 grudnia 1921 w Hajsynie, zm. 28 września 1987 w Trewirze) – fizyczka teoretyczna i reolożka. Pracowała nad zróżnicowanymi aspektami fizyki teoretycznej, poczynając od teorii względności, kończąc na badaniach przepływu polimerów. W pracach szczególnie skupiła się na zachowaniach polimerów w polach prędkości, reologii fenomenologicznej i molekularno-statystycznej teorii sieci polimerowych. Pracowała w wielu krajach, m.in. w Rosji, Polsce, Izraelu i Niemczech.
Życiorys.
Urodziła się w żydowskiej rodzinie. Po przeprowadzce do Odessy skończyła szkołę, a następnie została przyjęta na Wydział Fizyki na Uniwersytecie w Odessie. Podczas II wojny światowej służyła jako pielęgniarka, jednocześnie studiując na uniwersytecie w Taszkiencie, gdzie w 1945 uzyskała stopień magistry w fizyce teoretycznej. W 1946 wyszła za mąż za Szymona Krozera, który studiował fizykę doświadczalną na tym samym uniwersytecie. W 1948 zaczęła studia doktoranckie, skupiając się na teorii względności. Badania prowadziła pod kierunkiem Władimira Focka w Instytucie Fizyki Teoretycznej Uniwersytetu Leningradzkiego. Do 1959 nie skończyła badań. W międzyczasie urodziła trzech synów: w 1949 Anatola, który został fizykiem zajmującym się fizykochemią powierzchni, w 1953 Georgija, który studiował biologię i ekonomię, wykładowcę na Uniwersytecie w Twente, oraz w 1958 Wiktora, który studiował inżynierię elektryczną i został wykładowcą na wydziale fizyki w Uniwersytecie Goethego we Frankfurcie. W 1959 wznowiła studia doktoranckie w Pracowni Fizyki Polimerów warszawskiego Instytutu Chemii Przemysłowej pod kierunkiem Andrzeja Ziabickiego. Doktorat uzyskała w 1962 w Warszawie, zaś habilitację w 1966 w Łodzi. Obie prace napisała o fizyce polimerów. W latach 1967–1968 pracowała w Instytucie Podstawowych Problemów Techniki Polskiej Akademii Nauk, zajmując się hydrodynamiką i badaniami nad reologią polimerów.
W sierpniu 1968 została zatrudniona na posadzie profesorki Wydziału Mechaniki Izraelskiego Instytutu Techniki Technion, prowadzonego wówczas przez Markusa Rheinera, jednego z współtwórców terminu „reologia”. Na uniwersytecie pracowała nad przedmiotami mikroreologii i reologią nielinearną.
W 1972 kontynuowała badania na politechnice w Akwizgranie, w Karlsruher Institut für Technologie oraz finalnie na Uniwersytecie w Stuttgarcie, pracując razem z Eckehartem Krönerem.
Zmarła po trzyletniej walce z rakiem płuc. Zgodnie z jej ostatnim życzeniem, została pochowana w Amsterdamie.
Praca naukowa.
Główne badania Rachel Takserman-Krozer dotyczyły fizyki i reologii polimerów. Wraz z Markusem Rheinerem wniosła znaczący wkład w dziedzinie reologii oraz w dziedzinie zachowania roztworów i sieci polimerowych. Jej prace badawcze zostały opublikowane głównie w „Journal of Polymer Science”, „The Bulletin de L’Académie Polonaise des Sciences”, „Rheologica Acta” i „Colloid and Polymer Science”.
Nagrody.
W 1963 otrzymała Nagrodę Naukową Polskiego Towarzystwa Chemicznego. Została wymieniona w "Who’s Who", książce wydanej w Izraelu w 1972, oraz w "Międzynarodowym Rejestrze Profili Międzynarodowego Centrum Biograficznego".

</doc>
<doc id="5174426" url="https://pl.wikipedia.org/wiki?curid=5174426" title="María Vela y Cueto">
María Vela y Cueto

María Vela y Cueto (ur. 5 kwietnia 1561 w Cardeñosa, zm. 24 września 1617 w Ávila) – hiszpańska zakonnica w klasztorze cystersek świętej Anny w Ávili. Mistyczka chrześcijańska. Czcigodna Służebnica Boża.
Biografia.
Urodziła się w rodzinie arystokratycznej. Jej rodzicami byli Don Diego Alvareza i Cueto oraz Doña Ana de Aguirre. Miała czworo rodzeństwa. Jej rodzina odznaczała się żywą religijnością. W wieku piętnastu lat Maria Vela wstąpiła do cysterskiego klasztoru świętej Anny w Ávili, w którym przebywała do końca życia.
W klasztorze pełniła funkcję organistki, dyrygentki chóru i oraz instrumentalistki. Była też krawcową. Oprócz tego przez wiele lat pełniła funkcję mistrzyni nowicjatu. W tym okresie doświadczać zaczęła licznych nadprzyrodzonych wizji i objawień mistycznych. Podczas modlitwy często pogrążała się w ekstazie i lewitowała. Słyszała również głos Jezusa, który do niej przemawiał.
Zmarła w opinii świętości w 1617 roku. Jej śmierci towarzyszyły wydarzenia nadprzyrodzone. Po jej śmierci klasztor stał się celem licznych pielgrzymek. Ciało zmarłej do dziś nie uległo rozkładowi.

</doc>
<doc id="5174428" url="https://pl.wikipedia.org/wiki?curid=5174428" title="Eugeniusz Ciuruś">
Eugeniusz Ciuruś

Eugeniusz Henryk Ciuruś (ur. 12 kwietnia 1925 w Dourges, zm. 13 października 2001 w Pruszkowie) – polski działacz partyjny i dyplomata, ambasador PRL w Brazylii (1970–1974) i Nikaragui (1980–1985).
Życiorys.
Eugeniusz Ciuruś urodził się w rodzinie górniczej Wiktora i Emilii. Od 1938 do 1947 przebywał na emigracji ekonomicznej w Argentynie. Członek Komunistycznej Partii Argentyny (1942–1946), w tym sekretarz komitetu dzielnicowego w Buenos Aires. Studia ukończył w Wyższej Szkole Nauk Społecznych przy KC PZPR (1954–1956). Uczęszczał także do Centralnej Szkoły Partyjnej PZPR w Łodzi (1948).
Członek Polskiej Partii Robotniczej od 1947, a od 1948 Polskiej Zjednoczonej Partii Robotniczej. Od 1947 do 1963 pracował w aparacie partyjnym początkowo PPR, a później PZPR, głównie w Lublinie (1949, 1951–1959), a także w Hrubieszowie (1947–1948), Chełmie (1949–1950), Puławach (1950–1951) i Białymstoku (1961–1963). Doszedł do stanowiska członka egzekutywy komitetu wojewódzkiego. W 1962 wiceprzewodniczący Wojewódzkiego Komitetu Frontu Jedności Narodu w Białymstoku. Następnie był I sekretarzem i radcą Ambasady w Hawanie (1963–1967). Po powrocie pracował jako radca w Ministerstwie Spraw Zagranicznych. Od grudnia 1970 do stycznia 1974 ambasador w Brazylii. Następnie pracował w Towarzystwie Łączności z Polonią Zagraniczną „Polonia”.

</doc>
<doc id="5174429" url="https://pl.wikipedia.org/wiki?curid=5174429" title="Cmentarz w Kiełpinie (gmina Łomianki)">
Cmentarz w Kiełpinie (gmina Łomianki)

Cmentarzu w Kiełpinie Poduchownym – cmentarz położony we wsi Kiełpin Poduchowny k. Łomianek, w gminie Łomianki, w powiecie warszawskim zachodnim, w województwie mazowieckim. Cmentarz składa się z części parafialnej tzw. starej oraz nowej części komunalnej.
Historia.
Cmentarz został założony w 1820 roku i początkowo funkcjonował jako nekropolia dwuwyznaniowa. Chowani byli na nim, do połowy XIX wieku, zarówno parafianie kościoła rzymskokatolickiego z Kiełpina, Łomianek i Burakowa, jak i protestanci mieszkający w dobrach łomiankowskich.
Na cmentarzu znajduje się wspólna wydzielona kwatera wojenna żołnierzy Wojska Polskiego poległych w trakcie polskiej wojny obronnej we wrześniu 1939 roku, żołnierzy Armii Krajowej poległych w latach 1940–1944, żołnierzy Ludowego Wojska Polskiego poległych w 1945 roku oraz cywilnych ofiar wojny.
Od 1989 stara część cmentarza wpisana jest do rejestru zabytków województwa mazowieckiego pod nr 105828.
Zarządcą części rzymskokatolickiej (starej) jest Parafia św. Małgorzaty DM w Łomiankach.

</doc>
<doc id="5174430" url="https://pl.wikipedia.org/wiki?curid=5174430" title="Kofanowka (rejon fatieżski)">
Kofanowka (rejon fatieżski)

Kofanowka () – wieś (ros. деревня, trb. dieriewnia) w zachodniej Rosji, w sielsowiecie sołdatskim rejonu fatieżskiego w obwodzie kurskim.
Geografia.
Miejscowość położona jest nad Żurawczikiem (prawy dopływ Rudy w dorzeczu Usoży), 8,5 km od centrum administracyjnego sielsowietu (Sołdatskoje), 10 km na południowy zachód od centrum administracyjnego rejonu (Fatież), 41 km na północny zachód od Kurska, 8,5 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajduje się 26 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 31 osób.

</doc>
<doc id="5174431" url="https://pl.wikipedia.org/wiki?curid=5174431" title="Choguel Kokalla Maïga">
Choguel Kokalla Maïga

Choguel Kokalla Maïga (ur. 1958 w Tabango) – malijski polityk, od 6 czerwca 2021 roku pełniący obowiązki premiera Mali.

</doc>
<doc id="5174441" url="https://pl.wikipedia.org/wiki?curid=5174441" title="Josef Schmidt (ur. 1922)">
Josef Schmidt (ur. 1922)



</doc>
<doc id="5174444" url="https://pl.wikipedia.org/wiki?curid=5174444" title="11 Dywizja Piechoty &quot;Brennero&quot;">
11 Dywizja Piechoty &quot;Brennero&quot;



</doc>
<doc id="5174446" url="https://pl.wikipedia.org/wiki?curid=5174446" title="Beata Hryniewicz">
Beata Hryniewicz

Beata Bronisława Hryniewicz – polska siostra zakonna, Sprawiedliwa wśród Narodów Świata.
Życiorys.
Podczas okupacji niemieckiej Beata Hryniewicz była przełożoną Domu Serca Jezusowego w Skórcu, niedaleko Siedlec. W tym czasie zaopiekowała się zbiegłymi z warszawskiego i kałuszyńskiego getta siostrami Batią i Esterą Faktor (również znanymi jako Barbara i Jadzia). Nie wiedząc o żydowskich korzeniach dzieci, Hryniewicz sprawowała opiekę nad dziewczynkami wspólnie z s. Stanisławą Jóźwikowską. Po zapisaniu podopiecznych do szkoły podstawowej, Hryniewicz starała się znaleźć w Warszawie niezbędne do edukacji certyfikaty urodzenia i chrztu. Po ujawnieniu przez Basię i Jadzię swojej tożsamości, siostry zakonne podjęły decyzję dalszej opieki nad dziećmi, mimo równoległej obecności niemieckich żołnierzy w budynku zajmowanym przez zakon. Po zakończeniu okupacji siostry Hryniewicz i Jóźwikowska przekazały ukrywane dziewczyny Komitetowi Żydowskiemu w Siedlcach, który następnie zorganizował ich emigrację do Izraela. Siostry Faktor pozostały w kontakcie z siostrami zakonnymi Hryniewicz i Jóźwikowską.
31 sierpnia 1994 r. Beata Hryniewicz została uznana przez Jad Waszem za Sprawiedliwą wśród Narodów Świata. 

</doc>
<doc id="5174447" url="https://pl.wikipedia.org/wiki?curid=5174447" title="Alisowo (obwód kurski)">
Alisowo (obwód kurski)

Alisowo () – wieś (ros. деревня, trb. dieriewnia) w zachodniej Rosji, w sielsowiecie sołdatskim rejonu fatieżskiego w obwodzie kurskim.
Geografia.
Miejscowość położona jest nad Nikowcem (prawy dopływ Rudy w dorzeczu Usoży), 10 km od centrum administracyjnego sielsowietu (Sołdatskoje), 13 km na południowy zachód od centrum administracyjnego rejonu (Fatież), 41 km na północny zachód od Kurska, 12 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajduje się 27 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 39 osób.

</doc>
<doc id="5174449" url="https://pl.wikipedia.org/wiki?curid=5174449" title="You Don't Know Me (singel Raya Charlesa)">
You Don't Know Me (singel Raya Charlesa)



</doc>
<doc id="5174450" url="https://pl.wikipedia.org/wiki?curid=5174450" title="You Don't Miss Your Water ('Til the Well Runs Dry)">
You Don't Miss Your Water ('Til the Well Runs Dry)



</doc>
<doc id="5174451" url="https://pl.wikipedia.org/wiki?curid=5174451" title="You Don't Come Close">
You Don't Come Close



</doc>
<doc id="5174452" url="https://pl.wikipedia.org/wiki?curid=5174452" title="You Don't Know">
You Don't Know



</doc>
<doc id="5174453" url="https://pl.wikipedia.org/wiki?curid=5174453" title="You Don't Know Me">
You Don't Know Me



</doc>
<doc id="5174454" url="https://pl.wikipedia.org/wiki?curid=5174454" title="Pedro's Cup 2009">
Pedro's Cup 2009



</doc>
<doc id="5174455" url="https://pl.wikipedia.org/wiki?curid=5174455" title="Sheep's Head">
Sheep's Head



</doc>
<doc id="5174457" url="https://pl.wikipedia.org/wiki?curid=5174457" title="Metoda Marcy'ego">
Metoda Marcy'ego



</doc>
<doc id="5174466" url="https://pl.wikipedia.org/wiki?curid=5174466" title="Henryk Bolcewicz">
Henryk Bolcewicz

Henryk Bolcewicz (ur. 12 września 1919 w Petersburgu, zm. 22 kwietnia 2013 w Newark-on-Trent) – chorąży pilot Wojska Polskiego, kawaler Virtuti Militarii.
Życiorys.
Po ukończeniu Szkoły Handlowej wstąpił w 1936 roku do Szkoły Podoficerów Lotnictwa dla Małoletnich w Bydgoszczy. Po jej ukończeniu w 1939 roku został przydzielony do 151 eskadry myśliwskiej w Lidzie. 
1 sierpnia został przeniesiony do 53 eskadry obserwacyjnej i w jej składzie walczył podczas kampanii wrześniowej. 3 września, podczas lotu z kpt. obs. Marianem Kucharskim, jego samolot został zaatakowany przez 3 samoloty myśliwskie Messerschmitt Bf 109. Pilotowi udało się wymanewrować myśliwce i powrócić na macierzyste lotnisko.
Po ataku ZSRR na Polskę 17 września przekroczył w Czerniowcach granicę z Rumunią. 13 grudnia dotarł do Marsylii i został skierowany do Ośrodka Wyszkolenia Załóg w Caen, gdzie szkolił się w pilotażu bombowców Lioré et Olivier LeO 451. 
Po upadku Francji został ewakuowany do Wielkiej Brytanii, wstąpił do Polskich Sił Powietrznych i otrzymał numer służbowy RAF 782241. 26 czerwca 1940 roku trafił do Bazy Lotnictwa Polskiego w Blackpool, a 15 lipca został skierowany do 12 Operation Training Unit (OTU) w Benson. Po jego ukończeniu został w kwietniu 1941 roku przydzielony do 301 dywizjonu bombowego. W jego składzie wykonał ok. 20 lotów bojowych. 8 listopada wystartował do nalotu na Mannheim. Pilotował bombowiec Vickers Wellington Z1277 GR-Z z załogą: pilot Sgt Zygmunt Lenczewski, obserwator F/O Włodzimierz Kolanowski, radiooperator Sgt Albert Szczepanowski, strzelec Sgt Bolesław Wróblewski oraz strzelec Sgt Tadeusz Moryń. Z powodu uszkodzeń odniesionych nad celem ich samolot lądował awaryjnie w okolicach Maldegem. Załoga wyszła z lądowania bez szwanku, samolot dostał się w ręce Niemców i był później użytkowany przez Luftwaffe.
Po zakończeniu działań wojennych nie zdecydował się na powrót do komunistycznej Polski i pozostał na emigracji w Wielkiej Brytanii. Ukończył kurs kreślarski i pracował na kierowniczych stanowiskach w przemyśle, z żoną June mieszkał w Lincoln. Działał społecznie – był Przewodniczącym Zarządu Koła Stowarzyszenia Lotników Polskich w Lincoln. Był również członkiem Rady SLP w Wielkiej Brytanii i wiceprezesem SLP. 
Zmarł 22 kwietnia 2013 roku. Został pochowany na Newark Cemetery.
Ordery i odznaczenia.
Był odznaczony:

</doc>
<doc id="5174468" url="https://pl.wikipedia.org/wiki?curid=5174468" title="Red Dead Online">
Red Dead Online

Red Dead Online – przygodowa gra akcji dla wielu graczy opracowana i opublikowana przez Rockstar Games jako tryb sieciowy "Red Dead Redemption 2". Została wydana na PlayStation 4 i Xbox One w maju 2019 roku oraz na Microsoft Windows i Google Stadia w listopadzie 2019 roku. Samodzielny klient gry bez trybu dla jednej osoby został wydany w grudniu 2020 roku.
W "Red Dead Online" gracze kontrolują bohatera, który zostaje wplątany w morderstwo, po czym zostaje uwolniony z więzienia i próbuje się zemścić. Akcja gry toczy się w 1898 roku, rok przed wydarzeniami z "Red Dead Redemption 2". Gra składa się z misji fabularnych (w których maksymalnie czterech graczy może wykonywać zadania rozwijające linię fabularną) oraz różnych misji pobocznych i wydarzeń.
Fabuła.
Źródło:
Kraina możliwości.
Akcja gry dzieje się w 1898 roku, rok przed wydarzeniami z "Red Dead Redemption 2". Gracz wciela się w bohatera, który zostaje aresztowany za morderstwo i trafia do więzienia Sisika Penitentiary. Sześć miesięcy po wydaniu na niego wyroku śmierci, podczas transportu bohater zostaje przechwycony przez grupę uzbrojonych mężczyzn. Ich przywódca, Horley, eskortuje gracza do swojego pracodawcy, wdowy Jessiki LeClerk, która wyjawia, że gracz został niesłusznie oskarżony o zamordowanie jej męża Philipa. Podejrzewa, że w rzeczywistości Philip został zabity przez swoich byłych partnerów biznesowych – Jeremiaha Shawa, Amosa i Grace Lancingów oraz ich wspólnika Teddy’ego Browna – którzy chcieli przejąć jego biznes. Jessica prosi gracza o pomoc w pomszczeniu śmierci męża, w zamian proponując udowodnienie jego niewinności, po czym pozwala mu odejść.
Bohater spotyka się w Blackwater z Horleyem, który sugeruje mu współpracę z lokalnymi szeryfami, podczas gdy Horley będzie prowadził śledztwo w sprawie morderstwa Philipa. Po wykonaniu zadań dla szeryfów, Horley – w zależności od poziomu honoru gracza – każe szukać pracy u jednej z dwóch osób: Toma Daviesa, członka agencji federalnej USMS, albo buntownika Samsona Fincha. W pierwszym przypadku Davies korzysta z pomocy gracza i jego ekipy, by pojmać bandytę Alfredo Monteza. W drugim przypadku Finch każe ekipie gracza obrabować grupę bogatych przemysłowców oraz zabić byłego partnera Fincha i jego towarzyszy.
Jakiś czas później ekipa gracza spotyka się z Horleyem i Jessicą, aby pomóc im zabić Teddy’ego Browna, który ukrywa się ze swoim gangiem w Fort Mercer. Z pomocą lokalnych władz i kilku marshalów grupa gracza oblega fort i eliminuje ludzi Browna, po czym porywa Browna, który następnie zostaje zabity przez Jessicę. Gracz kontynuuje pracę dla Daviesa lub Fincha, pomagając temu pierwszemu w obronie przed odwetem gangu Monteza lub pomagając drugiemu w napadzie na bank w Saint Denis.
Tymczasem Amos i Shaw próbują sfinalizować przejęcie firmy Philipa, zmuszając Jessicę do podpisania sfałszowanej umowy. W towarzystwie Horleya i drużyny gracza Jessica spotyka się z Amosem, Shawem i ich ochroniarzami w Blackwater. Kiedy Amos zaprzecza jakiemukolwiek udziałowi w śmierci Philipa, zdenerwowana Jessica zabija go. Podczas strzelaniny grupa gracza zabiera Shawowi sfałszowaną umowę, po czym eskortuje Jessicę i Horleya z Blackwater. Jessica przysięga, że pewnego dnia pomści śmierć męża do końca, mszcząc się na Grace Lancing, oraz ubolewa, że przez jej dążenie do zemsty zarówno ona, jak i Horley zostali zbiegami. Następnie dziękuje ekipie gracza za pomoc i mówi, że ich rola w jej zemście dobiegła końca, po czym odchodzi z Horleyem, aby się ukryć.
Żywot bimbrownika.
Żywot bimbrownika () to oddzielna opowieść dodana w grudniu 2019 roku. Postać gracza spotyka się z Maggie Fike, która kiedyś kontrolowała biznes bimbrowniczy w Lemoyne, ale ukryła się po tym, jak weszła w konflikt z pracownikami IRS dowodzonymi przez Reida Hixona. Maggie przekonuje gracza, by zainwestował w jej biznes i pomógł jej dokonać zemsty na Hixonie. Główny bohater ratuje siostrzeńca Maggie, Lema, przed agentami. Przyciąga tym uwagę rodziny Braithwaite, która zaczęła nielegalnie produkować alkohol i zwerbowała byłego pracownika Maggie, Danny’ego-Lee Catona, do nadzorowania produkcji. Gracz sabotuje bimbrowniczą działalność Braithwaite'ów, którzy grożą mu za to odwetem. Tymczasem Hixon, dowiedziawszy się, że Maggie wznowiła działalność, zastawia zasadzkę na gracza i Lema podczas jednej z misji. Aby poradzić sobie z obydwoma wrogami jednocześnie, Maggie aranżuje rzekome pokojowe spotkanie z Braithwaite’ami i anonimowo daje o nim znać Hixonowi. Podczas spotkania Hixon aresztuje gracza, Lema i Danny’ego-Lee, ale udaje im się uciec po tym, jak Lem detonuje wcześniej przywieziony wóz wypełniony wybuchowym bimbrem. Z pomocą Lema gracz zabija Hixona i łapie Danny’ego-Lee, przyprowadzając go z powrotem do Maggie, która pozwala mu odejść pod warunkiem, że zniknie na zawsze. Następnie gracz wraca do produkcji bimbru z Maggie i Lemem.
Rozgrywka.
"Red Dead Online" to wieloosobowy komponent gry "Red Dead Redemption 2" z 2018 roku. Rozgrywana z perspektywy pierwszej lub trzeciej osoby gra osadzona jest w otwartym świecie, który jest fikcyjną wersją Stanów Zjednoczonych. Postępy gracza w głównej historii dla jednego gracza nie mają wpływu na grę wieloosobową. Wchodząc do gry po raz pierwszy, gracze dostosowują wygląd swojej postaci. Po wykonaniu misji wprowadzającej mogą swobodnie eksplorować świat, samotnie lub w grupie (w grze określanej jako banda). Gracze mogą brać udział w zorganizowanych zajęciach z członkami swojej grupy lub przeciwko innym. Gdy gracze wykonują czynności lub zadania, otrzymują punkty doświadczenia, za które podnoszą rangę swojej postaci i otrzymują różne bonusy i przedmioty.
Gracz może zakładać tymczasowe obozy, zarówno dla pojedynczego gracza, jak i grupy, gdzie można odpocząć, uzyskać dostęp do swojej garderoby, tworzyć przedmioty, gotować i korzystać z opcji szybkiej podróży. Główną formą transportu jest jazda konna. Dostępne są różne rasy koni, każda o innych cechach. Gracze muszą wyszkolić lub oswoić dzikiego konia, by móc na nim jeździć. Często jeżdżenie na tym samym koniu rozpocznie proces tworzenia więzi, który można przyśpieszyć poprzez czyszczenie i karmienie zwierzęcia, dzięki czemu koń uzyskuje lepsze statystyki. Gracze mogą ubezpieczyć swojego konia, dzięki czemu będzie on odzyskiwał z czasem zdrowie i będzie odradzać się po śmierci.
W grze dostępne są misje fabularne, w których może uczestniczyć maksymalnie czterech graczy. Występują także inne wydarzenia, w których indywidualnie lub w grupie może wziąć udział do 32 graczy. Typy wydarzeń obejmują m.in. tryb deathmatch z bronią palną i pozbawiony niej oraz wyścigi konne. Gdy w jakimś miejscu w świecie gry rozpocznie się misja dla wielu osób, gracze są o tym powiadamiani i mają możliwość szybkiego udania się do niej. Gracze mogą też dołączać do określonych wydarzeń według własnego uznania. Oprócz wydarzeń można otrzymywać misje od postaci niezależnych, np. zabójstwa na zlecenie czy najazdy na obozy. Na czas pojedynczej sesji gry maksymalnie czterech graczy może utworzyć tymczasową grupę. Możliwe jest także, za opłatą, stworzenie stałej grupy przez maksymalnie siedmiu graczy. Mogą oni wybrać charakterystyczny styl ubioru dla członków grupy oraz śledzić statystyki towarzyszy.
"Red Dead Online" dodaje do rozgrywki z trybu dla jednego gracza kilka nowych systemów. Oprócz gotówki, którą można wydać na zaopatrzenie, "Online" dodaje złoto, służące do zakupu przedmiotów specjalnych; samorodki złota można zdobywać, wykonując wyzwania. Drugą walutą są żetony, które służą do zakupu przedmiotów związanych z rolą. Żetony otrzymuje się za zdobywanie kolejnych rang. Kolejną nowością jest możliwość zamawiania zapasów w dowolnym miejscu z podręcznego katalogu, zamiast podróżowania do sklepu w mieście. Zamówienia można odbierać w dowolnym urzędzie pocztowym lub w obozie gracza. Tryb "Online" wprowadza również „karty zdolności”, które pozwalają graczowi aktywować jedną moc aktywną i trzy moce pasywne dla swojej postaci. "Red Dead Online" wykorzystuje system honoru (istniejący wcześniej w trybie dla jednego gracza), który mierzy, jak poczynania gracza są postrzegane pod kątem moralności. Moralnie pozytywne wybory i czyny, takie jak pomaganie nieznajomym i przestrzeganie prawa, zwiększają honor gracza, podczas gdy negatywne czyny, takie jak kradzież i krzywdzenie niewinnych, zmniejszają go. Niektóre misje fabularne można rozpocząć tylko wtedy, gdy honor gracza jest na określonym poziomie.
Produkcja.
Prace nad "Red Dead Online" trwały w tym samym czasie co produkcja trybu dla jednego gracza. Chociaż "Red Dead Online" i "Red Dead Redemption 2" mają wspólny świat i rozgrywkę, Rockstar postrzega je jako oddzielne produkty z niezależnym rozwojem obu projektów, co znalazło odzwierciedlenie w decyzji o oddzielnym uruchomieniu tytułu dla wielu graczy. Zespół programistów wyciągnął wnioski z trybu wieloosobowego "Red Dead Redemption" (2010) i zastosował najlepiej ocenianych cech "Grand Theft Auto Online" (2013), np. wprowadzenie elementów narracyjnych do tytułu dla wielu graczy. Zespół starał się również przełożyć elementy historii dla jednego gracza na "Red Dead Online", przerabiając je na przestrzeń online. Producent Rob Nelson stwierdził, że chociaż doświadczenie zespołu związane z "Grand Theft Auto Online" pomogło w utworzeniu "Red Dead Online", różnice w kierunku, tempie i skali gry wymagały innego ogólnego podejścia, powoli wprowadzając gracza w świat zamiast szybkiego tempa widocznego w "Grand Theft Auto Online".
Publiczna beta "Red Dead Online" rozpoczęła się w dniu 27 listopada 2018 roku dla osób, które kupiły wcześniej specjalną edycję gry, a następnie stopniowo była otwierana dla wszystkich którzy ją zakupili. Ten sposób wydania został wybrany przez Rockstar, aby złagodzić wszelkie problemy z wydajnością spowodowane napływem graczy. Rockstar dodał i zaadaptował kilka trybów gry w fazie beta gry oraz wprowadził zmiany w balansie i ekonomii gry. Postęp gracza w publicznej wersji beta został przeniesiony po zakończeniu beta testów 14 maja 2019 roku. Podobne jak w "Grand Theft Auto Online", "Red Dead Online" zawiera mikrotransakcje, umożliwiając graczom kupowanie sztabek złota za prawdziwe pieniądze, które można wymienić za przedmioty w grze, takie jak broń i ubrania. Producent przekazał pięć procent przychodów wygenerowanych w "Red Dead Online" i "Grand Theft Auto Online" w kwietniu i maju 2020 roku na pomoc związaną z pandemią COVID-19. Każdy z dziewięciu oddziałów Rockstar przekazał darowizny lokalnym organizacjom charytatywnym. Twórcy wyłączyli grę na dwie godziny 4 czerwca 2020 roku, aby upamiętnić śmierć George’a Floyda.
Osobny klient "Red Dead Online", który nie wymaga podstawowej gry "Red Dead Redemption 2", został wydany 1 grudnia 2020 roku na systemy Microsoft Windows, PlayStation 4 i Xbox One.
Aktualizacje.
Od czasu udostępnienia gry w ramach beta testów, producent dodawał nową zawartość poprzez bezpłatne aktualizacje tytułu. Pierwsza aktualizacja do świata gry miała miejsce w grudniu 2018 roku, gdzie saloony w świecie gry grały muzykę świąteczną. Z okazji oficjalnej premiery gry w maju 2019 roku, Rockstar wydał aktualizację, która zawierała nowe misje fabularne, wydarzenia, aktywności w grze swobodnej i pokera.
Aktualizacja „Frontier Pursuits”, dodana do gry 10 września 2019 roku wprowadziła trzy nowe role: łowcę nagród, w której gracze zdobywają nagrody, łapiąc bandytów; handlarza, która polega na zbieraniu i sprzedawaniu głównie skór zwierząt; oraz kolekcjonera, która koncentruje się na odkrywaniu przedmiotów kolekcjonerskich za pomocą przedmiotów takich jak wykrywacz metalu i lornetka. Zespół programistów zdecydował się na wdrożenie ról w wyniku częstych próśb graczy o silniejszą więź z ich fikcyjną postacią; Nelson zauważył, że zespół cieszył się pozytywnym odbiorem otwartego świata i chciał przenieść to uczucie na spersonalizowane postacie. Rozwój ról jest celowo wolniejszy niż misje w "Grand Theft Auto V", a każda z ról została zaprojektowana tak, aby mogła być później rozwinięta przez twórców. Aktualizacja dodała także przepustkę bandyty, która zapewnia graczom dostęp do dodatkowych nagród za cenę w grze, oraz ograniczoną promocję „Wheeler, Rawson &amp; Co Club”, w której gracze mogą odblokować określone nagrody w miarę zdobywania doświadczenia. W przypadku każdej z ról gracze otrzymują specjalne zadania na ograniczony czas, takie jak legendarne nagrody dla łowców nagród i określone przedmioty dla kolekcjonerów.
Rola bimbrownika została dodana do gry 13 grudnia 2019 roku. Zaprojektowana jako rozszerzenie dla handlarza, skupia się na produkcji, zarządzaniu i dystrybucji alkoholu. Aktualizacja zawierała również dodatkową zawartość, taką jak pierwsza nieruchomość do kupienia i nowa przepustka bandyty. W okresie Bożego Narodzenia w grudniu 2019 roku, Rockstar przyznał graczom darmowe zaopatrzenie i dodano tymczasowy okres opadów śniegu w świecie gry. Rola przyrodnika, dodana 28 lipca 2020 roku, pozwala graczom tropić i pobierać próbki zwierząt. Aktualizacja dodała także nowe ubrania, zwierzęta i przepustkę bandyty. Zespół pracowników był zadowolony z mechaniki polowania na zwierzęta obecną w trybie dla jednego gracza i czuł, że można go skutecznie przenieść do gry online. Funkcja przyrodnika, która pozwala graczom tymczasowo przejąć kontrolę nad zwierzęciem, była postrzegana jako doświadczenie, które „zagina rzeczywistość” w przeciwieństwie do ugruntowanego tonu gry.
Na Halloween w październiku 2020 roku Rockstar dodał nowy tryb gry, w którym gracze walczą z zombie. Halloweenowa przepustka, która była dostępna od 20 października do 16 listopada, zawierała kilka nagród związanych z Halloween. Zespół czuł, że wydarzenia w grze odzwierciedlają niektóre z tajemnic obecnych w grze dla jednego gracza. Aktualizacja z grudnia 2020 roku, wydana jednocześnie z samodzielnym klientem, dodała nowe rangi do roli łowcy nagród, nową przepustkę bandyty i dodatkowe przedmioty do zdobycia.
Aktualizacja „Blood Money” została wydana 13 lipca 2021 roku. Zawiera misje skoncentrowane na przestępczym półświatku, a gracze pomagają Guido Martelliemu stworzyć własną sieć przestępczą w Saint Denis. Aktualizacja była wynikiem chęci deweloperów do większej ilości doświadczeń kryminalnych w grze. Dodanie Martelliego, postaci pierwotnie wspomnianej w kampanii dla jednego gracza, było postrzegane przez twórców jako sposób na uzyskanie spójności między tymi dwoma trybami. Nowym elementem jest również możliwość rabowania domostw i obozów. W misjach gracze mogą znaleźć kapitał, nową walutę poszukiwaną przez Martelliego, którą wymienia na dalsze misje przestępcze.
Odbiór.
Po premierze "Red Dead Online" spotkało się z krytyką ze strony graczy, ze względu na zbyt małe nagrody z misji w stosunku do kosztów towarów i ulepszeń. Po tych skargach Rockstar zgodził się poprawić ekonomię w grze. Podobne skargi pojawiły się również ze względu na griefing, z którym spotykali się gracze; by naprawić ten problem, Rockstar uzależnił widoczność gracza od jego bliskości i zachowania. Niektórzy użytkownicy grający czarnoskórymi postaciami spotkali się z prześladowaniami i rasistowskimi obelgami ze strony grieferów, udających łowców niewolników lub klany inspirowane Ku Klux Klanem.
Luke Reilly z amerykańskiego serwisu IGN pozytywnie ocenił misje fabularne rozgrywane w grupie. Skrytykował jednak tryb player versus player za słabe zbalansowanie zdolności poszczególnych graczy. Reilly pochwalił ulepszenia techniczne wprowadzone w kolejnych aktualizacjach gry, choć zauważył, że niektóre problemy nie zostały naprawione. Matt Martin z VG247 stwierdził, że gra jest przyjemniejsza niż "Grand Theft Auto Online", zarówno z perspektywy technicznej jak i pod względem rozgrywki. Martin skrytykował pewne problemy z balansem, ale przypisał je statusowi beta gry. Andrew Webster z „The Verge” określił zawarty w grze tryb battle royale jako bardziej emocjonujący niż w grach typu "Fortnite Battle Royale" z powodu mniejszej liczby graczy i wolniejszego stylu gry. Alexandra Heather z Kotaku napisała, że "Red Dead Online" jest mniej ukierunkowany na realizm niż tryb dla pojedynczego gracza, jako przykład podając realistyczne miasta przekształcone w poziomy deathmatch. John Saavedra z Den of Geek skrytykował prostotę misji fabularnych, zauważając, że inne zadania są lepszym sposobem na „przełamanie monotonii” przemierzania świata. Christian Just z niemieckiego magazynu „GameStar” uznał, że "Red Dead Online" ma większość zalet gry jednoosobowej i skutecznie spełnia jego dziecięce marzenia o kowbojskim życiu.
Jordan Oloman z Eurogamera docenił ulepszenia wprowadzone do gry do maja 2019 roku, szczególnie chwaląc jakość misji fabularnych, ale ocenił, że gracze potrzebują więcej zajęć w świecie gry. Po wydaniu aktualizacji „Frontier Pursuits” we wrześniu 2019 roku Oloman uznał grę za wystarczająco przyjemną, aby grać, zamiast wracać do trybu dla jednego gracza. Cass Marshall piszący dla Polygonu napisał, że aktualizacja dodaje elementy, które sprawiły, że fajnie się gra z przyjaciółmi. Oloman z Eurogamera uznał, że aktualizacja z grudnia 2019 była najlepszą do tej pory, a nowe postacie są przekonujące. Zack Zwiezen z Kotaku wyraził się podobnie, chwaląc ilość dostępnych treści. W maju 2020 roku gra została podobno wykorzystana przez grupę pracowników do prowadzenia spotkań biznesowych online zamiast Skype’a czy Zooma; zanurzenie się w świecie było wymieniane jako atrakcyjna funkcja, chociaż kwestie techniczne i długi samouczek były krytykowane dla nowych pracowników.
W lipcu 2020 roku kilku graczy przebrało swoje postacie za klaunów, aby zademonstrować swoje niezadowolenie z powodu braku aktualizacji gry. Zwiezen z Kotaku ocenił aktualizację „The Naturalist” jako krok do tyłu w porównaniu z „Moonshiners”, ale jednocześnie nowa zawartość pozwoliła mu docenić dzikie zwierzęta i roślinność. Marshall z Polygonu określił nowe elementy jako perfekcyjne, ale zauważył, że nie udało się sprawić, aby gra wyglądała znacząco inaczej jak to ma miejsce w przypadku "Grand Theft Auto". Pisząc dla NME Oloman czuł, że aktualizacja zaprzecza „bezwzględnej” naturze gry, a zadania stają się powtarzalne. Zdaniem Christophera Livingstona z „PC Gamera” nowa zawartość jako zaskakująco rozczarowująca, i zauważył podobieństwo do roli handlowca.
Zwiezen piszący dla Kotaku opisał aktualizację z października 2020 roku jako rozczarowującą z powodu mało ciekawej zawartości. Skrytykował także aktualizację z grudnia 2020 roku, dostrzegając faworyzowanie "Grand Theft Auto Online" przez twórców. W marcu 2021 roku Alex Avard z GamesRadar+ napisał, że "Red Dead Online" może osiągnąć swój prawdziwy potencjał, jeśli będzie nadal będzie rozszerzane o nowe treści zbliżonych do tych z poprzedniego roku, choć zauważył, że system monetyzacji gry pozostaje niezrównoważony. W lipcu 2021, Marshall z Polygonu ocenił, że „Blood Money” była odpowiednia dla stałych graczy, ale zauważył, że brak regularnych rozszerzeń jest frustrujące patrząc na możliwości gry. Rion Duncan ze Screen Rant uważał, że „Blood Money” są zbyt podobne do misji dla nieznajomych, krytykując brak przygotowania rozgrywki do napadów, dostępnych w "Grand Theft Auto Online". Otto Kratky z Digital Trends pochwalił „Blood Money” i napisał, że w przeciwieństwie do poprzednich aktualizacji, twórcy w końcu odwołali się do stereotypów dotyczących Dzikiego Zachodu i skierował grę we właściwym kierunku.
"Red Dead Online" została nominowana do nagrody „Best Multiplayer Game” w konkursie Golden Joystick Awards 2019. Firma macierzysta Rockstar, Take-Two Interactive poinformowała, że gra miała największą ilość jednocześnie grających osób w grudniu 2019 roku po wydaniu aktualizacji „Moonshiners”; zostało to przekroczone w grudniu 2020 roku, gdzie pojawiło się więcej nowych i obecnych graczy.

</doc>
<doc id="5174470" url="https://pl.wikipedia.org/wiki?curid=5174470" title="Józef Pruszak">
Józef Pruszak



</doc>
<doc id="5174471" url="https://pl.wikipedia.org/wiki?curid=5174471" title="Rozdrażewscy herbu Doliwa">
Rozdrażewscy herbu Doliwa

Rozdrażewscy herbu Doliwa – polski ród magnacki wywodzący się z Wielkopolski. Należeli do jednego z najbardziej zasłużonych rodów w Rzeczypospolitej, na przestrzeni dziejów członkowie tego rodu piastowali liczne funkcje świeckie i kościelne, przysługiwał im tytuł hrabiowski.
Etymologia nazwiska.
Nazwisko rodu ma pochodzenie odmiejscowe, wywodzi się z gniazda rodowego o nazwie Rozdrażew, zlokalizowanego w południowej Wielkopolsce.
Historia.
Rozdrażewscy bezpośrednio wywodzą się z rodu Doliwów, którzy to prawdopodobnie w XIII w. wyodrębnili się z rodu Porajów. Niektóre wywody genealogiczne głoszą, iż rodzina ta wywodzi się od brata św. Wojciecha – Sobiesława. Doliwowie zyskali na znaczeniu za panowania Władysława Łokietka, ciesząc się jego zaufaniem. Podczas konfederacji Maćka Borkowica, obrali stronę króla Kazimierza Wielkiego, a syn Borkowica poległ właśnie pod Rozdrażewem. Poprzez lojalną służbę pozostawali w bliskim otoczeniu kolejnych królów. W latach 1569 - 1574 Jan Rozdrażewski nabywał dobra krotoszyńskie, gdzie ufundował murowany kościół pw. św Jana Chrzciciela, który dziś jest bazyliką mniejszą. Potop szwedzki zrujnował majątek Rozdrażewskich, co przyczyniło się do upadku ich znaczenia. Podczas wojny północnej z racji bardzo bliskich relacji między rodami opowiedzieli się za Stanisławem Leszczyńskim, czym zrazili do siebie Augusta II Mocnego i jako przestępcy polityczni, pozbawieni dawnej fortuny zostali zmuszeni do zmiany nazwiska i ukrywania się. 

</doc>
<doc id="5174473" url="https://pl.wikipedia.org/wiki?curid=5174473" title="Magda Heydel">
Magda Heydel



</doc>
<doc id="5174475" url="https://pl.wikipedia.org/wiki?curid=5174475" title="Saweetie">
Saweetie

Saweetie, właściwie Diamonté Quiava Valentin Harper (ur. 2 lipca 1993 w Santa Clara w Kalifornii) – amerykańska raperka i celebrytka. Rozpoczęła swoją karierę i zyskała popularność w 2016 roku publikując na swoim koncie na portalu Instagram krótkie filmiki, na których rapowała na podkładach muzycznych popularnych piosenek innych artystów. Wkrótce wydała singiel "ICY GRL" wraz z teledyskiem, który został odtworzony ponad 120 milionów razy w serwisie YouTube. Od tej pory ukazały się również m.in. popularne single "My Type", który znalazł się na 21. miejscu listy Billboard Hot 100, "Tap In", który wspiął się na 20. miejsce tejże listy, oraz "Best Friend z" Doja Cat, który wspiął się na 14. miejsce tejże listy. Oprócz tego Saweetie m.in. wygrała nagrodę BET Hustler of the Year w 2021 roku, oraz została prowadzącą serialu "Sex: Unzipped" Netfliksa.
Dzieciństwo i wczesne życie.
Diamonté Quiava Valentin Harper urodziła się 3 lipca 1993 roku w Santa Clara w stanie Kalifornia w Stanach Zjednoczonych. Jej matka, Trinidad Valentin, jest pochodzenia filipińsko-chińskiego, a jej ojciec, Johnny Harper, jest Afroamerykaninem. Harper już w młodości była zainteresowana muzyką i zaczęła pisać teksty w wieku 13 lat. Pseudonim Saweetie przyjęła po słowie "sweetie" (kochanie, skarbie), którym często nazywała ją jej babcia. Ukończyła szkołę średnią Monterey Trail High School w Elk Grove w Kalifornii, a następnie uczęszczała na studia na uniwersytecie San Diego State University, a później na Uniwersytecie Południowej Kalifornii, gdzie zrobiła licencjat. Po skończeniu studiów zaczęła rozwijać swoją karierę muzyczną.
Kariera.
2016–2018: początki, "High Maintenance".
Saweetie zaczęła publikować filmiki ze swoimi freestyle’ami na swoim koncie na Instagramie w 2016 roku. Jeden z tych filmików przedstawiał ją rapującą na podkładzie muzycznym piosenki "My Neck, My Back (Lick It)" Khii, i ostatecznie przerodził się w singiel "ICY GRL." Piosenka została upubliczniona na SoundCloud latem 2017 roku i zwróciła na siebie uwagę Maxa Gousse, który później został menadżerem Saweetie. Teledysk zaczął robić się popularny w internecie, ostatecznie zdobywając ponad 120 milionów odtworzeń w serwisie YouTube, jak na dane z listopada 2021 roku.
Szesnastego marca 2018 roku Harper wydała swoją debiutancką EPkę, "High Maintenance". Miała ona dziewięć utworów, w tym singiel "ICY GRL", który w czerwcu tego samego roku otrzymał złotą płytę za sprzedanie 500 000 egzemplarzy w USA. 
2019–teraźniejszość: "ICY", "Pretty Bitch Music".
Saweetie wydała singiel "Tap In" dwudziestego czerwca 2020 roku. Osiągnął on miejsce 20. na liście Billboard Hot 100, stając się jej pierwszym singlem w pierwszej dwudziestce tej listy. W sierpniu 2020 roku Saweetie wydała remiks tego singla, zatytułowany "Tap In Remix", w którym wystąpili raperzy Post Malone, DaBaby i Jack Harlow.

</doc>
<doc id="5174478" url="https://pl.wikipedia.org/wiki?curid=5174478" title="Chałczi">
Chałczi

Chałczi, także Chołcza () – rzeka (ruczaj) na południowym zachodzie europejskiej części Rosji w obwodzie kurskim w rejonie fatieżskim, lewy dopływ Usoży o długości 16 km.
Rzeka wypływa ze źródeł na Wyżynie Środkoworosyjskiej w pobliżu wsi (ros. село, trb. sieło) Wierchnije Chałczi, a uchodzi do Usoży około 1 km od chutorów Wiesiołyj i Nagornyj.
Dopływami Chałczi jest kilka bezimiennych ruczajów, a największą miejscowością przy jego nurcie jest wieś (ros. деревня, trb. dieriewnia) Niżnije Chałczi.

</doc>
<doc id="5174481" url="https://pl.wikipedia.org/wiki?curid=5174481" title="Wierchnije Chałczi">
Wierchnije Chałczi

Wierchnije Chałczi () – wieś (ros. село, trb. sieło) w zachodniej Rosji, w sielsowiecie sołdatskim rejonu fatieżskiego w obwodzie kurskim.
Geografia.
Miejscowość położona jest nad Chałczi (lewy dopływ Usoży w dorzeczu Swapy), 11 km od centrum administracyjnego sielsowietu (Sołdatskoje), 16 km na południowy zachód od centrum administracyjnego rejonu (Fatież), 48 km na północny zachód od Kurska, 16 km od drogi magistralnej (federalnego znaczenia) M2 «Krym» (część trasy europejskiej E105)
We wsi znajduje się 77 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 126 osób.

</doc>
<doc id="5174493" url="https://pl.wikipedia.org/wiki?curid=5174493" title="Złote przeboje – akustycznie">
Złote przeboje – akustycznie



</doc>
<doc id="5174498" url="https://pl.wikipedia.org/wiki?curid=5174498" title="Katon Starszy">
Katon Starszy



</doc>
<doc id="5174500" url="https://pl.wikipedia.org/wiki?curid=5174500" title="Pod Zamczyskiem">
Pod Zamczyskiem

Pod Zamczyskiem, Za Zamczyskiem, Pod Cisowcem – polana w masywie Flaków w Pieninach Czorsztyńskich. Znajduje się na ich południowych stokach, na wyrównaniu terenu pomiędzy szczytem Flaków a Zamczyskiem. Pod względem administracyjnym znajduje się w obrębie wsi Sromowce Wyżne w województwie małopolskim, w powiecie nowotarskim, w gminie Czorsztyn. Jest prywatną własnością mieszkańców tej wsi, ale włączona została w obręb Pienińskiego Parku Narodowego i gospodarka na niej odbywa się pod kontrolą dyrekcji tego parku.
Polana położona jest na wysokości około 640–690 m. Dzięki specyficznym warunkom glebowym, klimatycznym i geograficznym łąki i polany Pienińskiego Parku Narodowego były siedliskiem bardzo bogatym gatunkowo. Rosły na nich także liczne gatunki storczyków. Zmiana lub zaprzestanie ich użytkowania sprawiło jednak, że zmniejszyła się ich różnorodność gatunkowa. W latach 1987–1988 znaleziono tu bardzo rzadki, w Polsce zagrożony wyginięciem gatunek porostu – trzonecznicę wysmukłą "Chaenotheca gracilenta".
W niewielkiej odległości na wschód na południowych stokach Flaków znajduje się druga polana o nazwie Za Cisowcem.

</doc>
<doc id="5174502" url="https://pl.wikipedia.org/wiki?curid=5174502" title="Pod Cisowcem">
Pod Cisowcem



</doc>
<doc id="5174504" url="https://pl.wikipedia.org/wiki?curid=5174504" title="Halowe Mistrzostwa Europy w Lekkoatletyce 1983 – bieg na 1500 m kobiet">
Halowe Mistrzostwa Europy w Lekkoatletyce 1983 – bieg na 1500 m kobiet

Bieg na 1500 metrów kobiet – jedna z konkurencji biegowych rozgrywanych podczas halowych lekkoatletycznych mistrzostw Europy w Sportscsarnok w Budapeszcie. Rozegrano od razu bieg finałowy bieg finałowy 6 marca 1983. Zwyciężyła reprezentantka Republiki Federalnej Niemiec Brigitte Kraus. Tytułu zdobytego na poprzednich mistrzostwach nie obroniła Gabriella Dorio z Włoch, która tym razem zajęła 4. miejsce.
Rezultaty.
Wystąpiło 7 biegaczek.Opracowano na podstawie materiału źródłowego.

</doc>
<doc id="5174508" url="https://pl.wikipedia.org/wiki?curid=5174508" title="Halowe Mistrzostwa Europy w Lekkoatletyce 1983 – bieg na 3000 m kobiet">
Halowe Mistrzostwa Europy w Lekkoatletyce 1983 – bieg na 3000 m kobiet

Bieg na 3000 metrów kobiet – jedna z konkurencji biegowych rozgrywanych podczas halowych lekkoatletycznych mistrzostw Europy w Sportscsarnok w Budapeszcie. Rozegrano od razu bieg finałowy bieg finałowy 6 marca 1983. Zwyciężyła reprezentantka Związku Radzieckiego Jelena Sipatowa. Tytułu zdobytego na poprzednich mistrzostwach nie obroniła Agnese Possamai z Włoch, która tym razem zdobyła srebrny medal.
Rezultaty.
Wystąpiło 7 biegaczek.Opracowano na podstawie materiału źródłowego.

</doc>
<doc id="5174515" url="https://pl.wikipedia.org/wiki?curid=5174515" title="Sobór Narodzenia Matki Bożej">
Sobór Narodzenia Matki Bożej



</doc>
<doc id="5174516" url="https://pl.wikipedia.org/wiki?curid=5174516" title="Moneybagg yo">
Moneybagg yo



</doc>
<doc id="5174519" url="https://pl.wikipedia.org/wiki?curid=5174519" title="Halowe Mistrzostwa Europy w Lekkoatletyce 1983 – skok wzwyż mężczyzn">
Halowe Mistrzostwa Europy w Lekkoatletyce 1983 – skok wzwyż mężczyzn

Skok wzwyż mężczyzn – jedna z konkurencji technicznych rozgrywanych podczas halowych lekkoatletycznych mistrzostw Europy w Sportscsarnok w Budapeszcie. Rozegrano od razu finał 5 marca 1983. Zwyciężył reprezentant Republiki Federalnej Niemiec Carlo Thränhardt. Tytułu zdobytego na poprzednich mistrzostwach nie bronił Dietmar Mögenburg z RFN.
Rezultaty.
Finał.
Wystąpiło 19 skoczków.
Opracowano na podstawie materiału źródłowego.

</doc>
<doc id="5174521" url="https://pl.wikipedia.org/wiki?curid=5174521" title="Sprzycnie">
Sprzycnie



</doc>
<doc id="5174523" url="https://pl.wikipedia.org/wiki?curid=5174523" title="Halowe Mistrzostwa Europy w Lekkoatletyce 1983 – skok o tyczce mężczyzn">
Halowe Mistrzostwa Europy w Lekkoatletyce 1983 – skok o tyczce mężczyzn

Skok o tyczce mężczyzn – jedna z konkurencji technicznych rozgrywanych podczas halowych lekkoatletycznych mistrzostw Europy w Sportscsarnok w Budapeszcie. Rozegrano od razu finał 6 marca 1983. Zwyciężył reprezentant Związku Radzieckiego Władimir Polakow. Tytułu zdobytego na poprzednich mistrzostwach nie bronił Wiktor Spasow z ZSRR.
Rezultaty.
Finał.
Wystąpiło 21 skoczków.
Opracowano na podstawie materiału źródłowego.

</doc>
<doc id="5174526" url="https://pl.wikipedia.org/wiki?curid=5174526" title="Filmografia Jacka Nicholsona">
Filmografia Jacka Nicholsona

Filmografia Jacka Nicholsona − filmografia amerykańskiego aktora, reżysera, scenarzysty i producenta filmowego Jacka Nicholsona.

</doc>
<doc id="5174527" url="https://pl.wikipedia.org/wiki?curid=5174527" title="Lista nagród i nominacji Jacka Nicholsona">
Lista nagród i nominacji Jacka Nicholsona

 
Poniższa lista obejmuje nagrody i nominacje otrzymanych przez amerykańskiego aktora − Jacka Nicholsona. Nicholson jest jedną z sześciu osób (obok Ingrid Bergman, Waltera Brennana, Daniela Day-Lewisa, Frances McDormand i Meryl Streep) 3-krotnie nagrodzonych Oscarami w kategorii aktorskiej. Był także 12-krotnie nominowany do Oscara (8-krotnie dla najlepszego aktora pierwszoplanowego, 4-krotnie dla najlepszego aktora drugoplanowego), dzięki czemu jest najczęściej nominowanym aktorem płci męskiej w historii tych nagród. Nicholson (lata 60–2000), Michael Caine (lata 60–2000), Katharine Hepburn (lata 30–60, lata 80), Frances McDormand (lata 80–2020), Paul Newman (lata 50–60, lata 80–2000), Laurence Olivier (lata 30–70) oraz Meryl Streep (lata 70–2010) byli nominowani do Oscara w kategorii aktorskiej w pięciu różnych dekadach, natomiast 3 trzema wygranymi Oscarami wraz z Ingrid Bergman, Walterem Brennanem, Danielem Day-Lewisem, Frances McDormand i Meryl Streep zajmuje 2. miejsce w liczbie wygranych Oscarów w kategorii aktorskiej (tylko Katharine Hepburn wygrała więcej – czterokrotnie).
Inne ważne nagrody w karierze Nicholsona to m.in.: 3-krotnie Nagroda BAFTA, 6-krotnie Złoty Glob, jedna Nagroda Grammy oraz jedna Nagroda Gildii Aktorów Ekranowych. Został także wyróżniony Nagrodą im. Cecila B. DeMille’a za całokształt twórczości podczas 56. ceremonii wręczenia Złotych Globów w 1999 roku.

</doc>
<doc id="5174530" url="https://pl.wikipedia.org/wiki?curid=5174530" title="Halowe Mistrzostwa Europy w Lekkoatletyce 1983 – skok w dal mężczyzn">
Halowe Mistrzostwa Europy w Lekkoatletyce 1983 – skok w dal mężczyzn

Skok w dal mężczyzn – jedna z konkurencji technicznych rozgrywanych podczas halowych lekkoatletycznych mistrzostw Europy w Sportscsarnok w Budapeszcie. Rozegrano od razu finał 6 marca 1983. Zwyciężył reprezentant Węgier László Szalma. Tytułu zdobytego na poprzednich mistrzostwach nie bronił Henry Lauterbach z Niemieckiej Republiki Demokratycznej.
Rezultaty.
Finał.
Wystąpiło 12 skoczków.
Opracowano na podstawie materiału źródłowego.

</doc>
<doc id="5174532" url="https://pl.wikipedia.org/wiki?curid=5174532" title="Halowe Mistrzostwa Europy w Lekkoatletyce 1983 – trójskok mężczyzn">
Halowe Mistrzostwa Europy w Lekkoatletyce 1983 – trójskok mężczyzn

Trójskok mężczyzn – jedna z konkurencji technicznych rozgrywanych podczas halowych lekkoatletycznych mistrzostw Europy w Sportscsarnok w Budapeszcie. Rozegrano od razu finał 5 marca 1983. Zwyciężył reprezentant Związku Radzieckiego Mykoła Musijenko. Tytułu zdobytego na poprzednich mistrzostwach nie obronił Béla Bakosi z Węgier, który tym razem zdobył brązowy medal.
Rezultaty.
Finał.
Wystąpiło 9 skoczków.
Opracowano na podstawie materiału źródłowego.

</doc>
<doc id="5174534" url="https://pl.wikipedia.org/wiki?curid=5174534" title="Niżnije Chałczi">
Niżnije Chałczi

Niżnije Chałczi () – wieś (ros. деревня, trb. dieriewnia) w zachodniej Rosji, w sielsowiecie sołdatskim rejonu fatieżskiego w obwodzie kurskim.
Geografia.
Miejscowość położona jest nad Chałczi (lewy dopływ Usoży w dorzeczu Swapy), 6 km od centrum administracyjnego sielsowietu (Sołdatskoje), 13 km na południowy zachód od centrum administracyjnego rejonu (Fatież), 47 km na północny zachód od Kurska, 11 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajduje się 95 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 186 osób.

</doc>
<doc id="5174535" url="https://pl.wikipedia.org/wiki?curid=5174535" title="Halowe Mistrzostwa Europy w Lekkoatletyce 1983 – pchnięcie kulą mężczyzn">
Halowe Mistrzostwa Europy w Lekkoatletyce 1983 – pchnięcie kulą mężczyzn

Pchnięcie kulą mężczyzn – jedna z konkurencji technicznych rozgrywanych podczas halowych lekkoatletycznych mistrzostw Europy w Sportscsarnok w Budapeszcie. Rozegrano od razu finał 5 marca 1983. Zwyciężył reprezentant Związku Radzieckiego Jānis Bojārs. Tytułu zdobytego na poprzednich mistrzostwach nie obronił Vladimir Milić z Jugosławii, który tym razem zajął 5. miejsce.
Rezultaty.
Finał.
Wystąpiło 9 miotaczy.
Opracowano na podstawie materiału źródłowego.

</doc>
<doc id="5174538" url="https://pl.wikipedia.org/wiki?curid=5174538" title="Waldemar Miechowski">
Waldemar Miechowski

Waldemar Miechowski (ur. 6 października 1930 w Częstochowie, zm. 2 czerwca 2021) – polski żużlowiec.
Życiorys.
Urodził się 6 października 1930 r. w Częstochowie. W 1949 r. zdał maturę w liceum im. Traugutta, po czym do 1954 studiował w Wyższej Szkole Inżynierskiej w Częstochowie, uzyskując tytuł inż. mechanika. Po studiach pracował dwa lata jako mechanik w Dziale Głównego Mechanika Częstochowskiego Przedsiębiorstwa Budownictwa Przemysłowego, od 1956 r. był właścicielem warsztatu samochodowego i producentem części do samochodów oraz motocykli. W latach 1992–1998 był dealerem samochodów Renault.
W latach 1945–1959 czołowy zawodnik Częstochowskiego Towarzystwa Cyklistów i Motocyklistów, a od 1951 r. KM Włókniarza Częstochowa. Jako żużlowiec brał udział w zawodach ligowych od ich powstania do 1959 r., wypracowując awans do 1. ligi (1949 r.) i zdobywając drużynowo (w barwach Włókniarza) tytuł mistrza Polski (1959 r.) oraz wielokrotnie będąc finalistą indywidualnych mistrzostw Polski.
Zmarł 2 czerwca 2021 r.

</doc>
<doc id="5174542" url="https://pl.wikipedia.org/wiki?curid=5174542" title="Kościół Bożego Ciała i klasztor Karmelitów w Mińsku">
Kościół Bożego Ciała i klasztor Karmelitów w Mińsku

Kościół Bożego Ciała (biał. "Касцёл Божага Цела") – kościół katolicki w Mińsku znajdujący się przy ulicy Hierasimienki 6/1 w rejonie Zawodzkim, mikrorejonie Angarska. Do świątyni przylega klasztor Karmelitów.
Historia.
31 maja 2018 r. uroczyście wmurowano kamień węgielny pod budowę świątyni przywieziony z klasztoru św. Teresy z Ávili. Pobłogosławił go arcybiskup mińsko-mohylewski Tadeusz Kondrusiewicz. Kościół jest nadal w budowie. 

</doc>
<doc id="5174544" url="https://pl.wikipedia.org/wiki?curid=5174544" title="Halowe Mistrzostwa Europy w Lekkoatletyce 1983 – skok wzwyż kobiet">
Halowe Mistrzostwa Europy w Lekkoatletyce 1983 – skok wzwyż kobiet

Skok wzwyż kobiet – jedna z konkurencji technicznych rozgrywanych podczas halowych lekkoatletycznych mistrzostw Europy w Sportscsarnok w Budapeszcie. Rozegrano od razu finał 6 marca 1983. Zwyciężyła reprezentantka Związku Radzieckiego Tamara Bykowa, która ustanowiła nieoficjalny halowy rekord świata rezultatem 2,03 m. Tytułu zdobytego na poprzednich mistrzostwach nie broniła Ulrike Meyfarth z Republiki Federalnej Niemiec.
Rezultaty.
Finał.
Wystąpiło 10 skoczkiń.
Opracowano na podstawie materiału źródłowego.

</doc>
<doc id="5174546" url="https://pl.wikipedia.org/wiki?curid=5174546" title="Piłka nożna na Węgrzech">
Piłka nożna na Węgrzech

Piłka nożna ( ) jest najpopularniejszym sportem na Węgrzech. Jej głównym organizatorem na terenie Węgier pozostaje Magyar Labdarúgó Szövetség (MLSZ).
Piłkarska reprezentacja Węgier zdobyła trzy złote medale olimpijskie (1952, 1964, 1968). Węgierski klub zdobył jeden raz Puchar Miast Targowych.
W Nemzeti Bajnokság I grają najbardziej znane kluby świata, takie jak Ferencvárosi, MTK, Újpest, Honvéd i Debreceni.
Béla Guttmann jako jedyny węgierski menedżer, który wygrał rozgrywki Ligi Mistrzów (dawniej Pucharu Europy - 2 tytuły).
Historia.
Piłka nożna zaczęła zyskiwać popularność na Węgrzech w drugiej połowie XIX wieku. Początki rozwoju węgierskiej piłki ściśle są związane z położeniem politycznym ówczesnego Królestwa Węgier. Jako równoważna z Austrią część Austro-Węgier, Węgry były silnie związane z Niemcami. W Budapeszcie mieszkała duża ich liczba. W 1840 roku Ignatz Clair założył Nemzeti Torna Egylet (NTE) – Węgierski Towarzystwo Gimnastyczne, który był klubem przede wszystkim asymilującej się niemieckiej klasy średniej. Powstanie tego klubu było kolejnym krokiem w jej kierunku. Wkrótce zaznaczyły się dwa kierunki rozwoju sportu.
Gentlemani i arystokracja uprawiały ustalone rodzaje sportów, niechętnie przyjmując nowinki. W 1875 roku utworzyli oni swój klub o nazwie Magyar AC z hrabią Miksą Esterhazym na czele. Wkrótce niższe warstwy zaczęły tworzyć własne kluby sportowe, przede wszystkim o lokalnym, dzielnicowym zasięgu. W 1885 roku powstało Újpesti Torna Egylet (Nowopeszteńskie Towarzystwo Gimnastyczne), Budapesti Torna Club (Budapeszteński Klub Gimnastyczny). BTC miało pierwszą sekcję piłkarską na Węgrzech, powstałą w 1895 roku, a jego mecz z wiedeńską First Vienna FC 1894 rozegrany 31 października 1897 roku uznano na Węgrzech za datę powstania w tym kraju zorganizowanego piłkarstwa. Widać było coraz wyraźniej, że oprócz gimnastyki zaczyna się uprawiać także inne sporty, w tym te z użyciem piłki. Ogromny wkład w rozwój futbolu w Budapeszcie mają K. Loweurosen i Fr. Ray.
Odłączając się od NTE, zwiększająca się grupa żydowska uznająca samą gimnastykę za zbyt nudną założyła w 1888 roku Magyar Testgyakorlók Köre (MTK) (w wolnym tłumaczeniu "Krąg Węgrów Ćwiczących Swe Ciała"). Swą nazwą członkowie klubu chcieli zasugerować, że nie ograniczają się tylko do społeczności lokalnej, lecz są klubem wszystkich Węgrów. Był to jeden z elementów jakimi Żydzi chcieli się zasymilować. Założone i finansowane przez liberalnych żydów z centrum Budapesztu (biznesmenów, fachowców) MTK, miało być klubem otwartym dla każdego, kto chciał uprawiać "nowe" sporty.
W latach 90. Budapeszt ogarnęło futbolowe szaleństwo. Wszystkie kluby gimnastyczne zakładały sekcje piłki nożnej. W 1899 roku w dzielnicy znajdującej się wówczas na obrzeżach miasta, w Ferencvárosie, powstał Ferencvárosi Torna Club. Dzielnicę tę zamieszkiwali głównie robotnicy z niższej klasy średniej i mniejszość niemiecka. Właśnie ona miała duży udział w powstaniu klubu. Sekcja piłkarska powstała tam w 1900 roku.
Po założeniu węgierskiej federacji piłkarskiej – MLSZ w styczniu 1901 roku, rozpoczął się proces zorganizowania pierwszych ligowych Mistrzostw Węgier w sezonie 1901. Wtedy organizowane ligowe rozgrywki o nazwie "Nemzeti Bajnokság I" co tłumaczy się jako "Narodowe Mistrzostwo".
W 1926 roku liga staje się zawodowa i przyjęła nazwę "Professzionális Labdarúgó-alszövetség".
Od sezonu 1935/36 liga ponownie nazywa się "Nemzeti Bajnokság I".
Format rozgrywek ligowych.
W obowiązującym systemie ligowym trzy najwyższe klasy rozgrywkowe są ogólnokrajowe (Nemzeti Bajnokság I, Nemzeti Bajnokság II, Nemzeti Bajnokság III). Dopiero na czwartym poziomie pojawiają się grupy regionalne.
Puchary.
Rozgrywki pucharowe rozgrywane na Węgrzech to:

</doc>
<doc id="5174549" url="https://pl.wikipedia.org/wiki?curid=5174549" title="Medal Obrony za Waleczność">
Medal Obrony za Waleczność

Medal Obrony za Waleczność, zwany Medal Waleczności (, zw. "Tapperhedsmedaljen", skr. Fsv.M.T.) – duńskie wojskowe odznaczenie ustanowione 30 października 1996 (z mocą wsteczną od 12 marca 1992) i zreformowane 7 grudnia 2009. Nadawane jest za akty bohaterstwa i waleczności w bezpośrednim starciu z wrogiem lub podczas akcji antyterrorystycznych. Przyznawane jest przez Szefa Sił Zbrojnych (dosł. „Szefa Obrony”, dun. "Forsvarschefen") zarówno wojskowym, jak i cywilom, również pośmiertnie, a od 2005 mogą go otrzymać zarówno Duńczycy jak i obcokrajowcy. 
Medal ma średnicę 30 mm, jest wykonywany ze srebra i pozłacany. Na awersie znajduje się główny motyw duńskiego herbu (trzy lwy kroczące w słup i dwanaście serc – podobnie jak dziewięć innych wojskowych medali), a na rewersie jest umieszczany wieniec dębowy, a w jego wnętrzu – rok nadania i napis „TAPPERHED” ("WALECZNOŚĆ").
Medal mocowany jest do wiązanej w pięciokąt wstążki w kolorze białym z czerwonym paskiem wzdłuż środka. Ponieważ identyczną wstążkę ma Krzyż Waleczności, to w przypadku noszenia baretki krzyża dodawana jest do niej miniatura środkowego medalionu z monogramem i datą. Z kolei drugie nadanie medalu oznaczane jest poprzez umieszczenie na wstążce lub baretce srebrnego dębowego liścia (oznaki męstwa), a trzecie nadanie – złotego dębowego liścia.
W duńskiej kolejności starszeństwa odznaczeń Medal Obrony za Waleczność znajduje się za Medalem za Ratowanie Tonących, a przed Srebrnym Medalem Zasługi.
Do 2013 medal otrzymało 20 osób.

</doc>
<doc id="5174551" url="https://pl.wikipedia.org/wiki?curid=5174551" title="Halowe Mistrzostwa Europy w Lekkoatletyce 1983 – skok w dal kobiet">
Halowe Mistrzostwa Europy w Lekkoatletyce 1983 – skok w dal kobiet

Skok w dal kobiet – jedna z konkurencji technicznych rozgrywanych podczas halowych lekkoatletycznych mistrzostw Europy w Sportscsarnok w Budapeszcie. Rozegrano od razu finał 5 marca 1983. Zwyciężyła reprezentantka Czechosłowacji Eva Murková. Tytułu zdobytego na poprzednich mistrzostwach nie broniła Sabine Everts z Republiki Federalnej Niemiec.
Rezultaty.
Finał.
Wystąpiło 9 skoczkiń.
Opracowano na podstawie materiału źródłowego.

</doc>
<doc id="5174559" url="https://pl.wikipedia.org/wiki?curid=5174559" title="Halowe Mistrzostwa Europy w Lekkoatletyce 1983 – pchnięcie kulą kobiet">
Halowe Mistrzostwa Europy w Lekkoatletyce 1983 – pchnięcie kulą kobiet

Pchnięcie kulą kobiet – jedna z konkurencji technicznych rozgrywanych podczas halowych lekkoatletycznych mistrzostw Europy w Sportscsarnok w Budapeszcie. Rozegrano od razu finał 6 marca 1983. Zwyciężyła reprezentantka Czechosłowacji Helena Fibingerová. Tytułu zdobytego na poprzednich mistrzostwach nie broniła Werżinia Weselinowa z Bułgarii.
Rezultaty.
Finał.
Wystąpiło 7 miotaczek.
Opracowano na podstawie materiału źródłowego.

</doc>
<doc id="5174561" url="https://pl.wikipedia.org/wiki?curid=5174561" title="Wiesiołyj (sielsowiet sołdatski)">
Wiesiołyj (sielsowiet sołdatski)

Wiesiołyj () – chutor w zachodniej Rosji, w sielsowiecie sołdatskim rejonu fatieżskiego w obwodzie kurskim.
Geografia.
Miejscowość położona jest nad Chałczi (lewy dopływ Usoży w dorzeczu Swapy), 3,5 km od centrum administracyjnego sielsowietu (Sołdatskoje), 10,5 km na południowy zachód od centrum administracyjnego rejonu (Fatież), 50 km na północny zachód od Kurska, 9 km od drogi magistralnej (federalnego znaczenia) M2 «Krym» (część trasy europejskiej E105).
W chutorze znajduje się 10 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor zamieszkiwało 5 osób.

</doc>
<doc id="5174566" url="https://pl.wikipedia.org/wiki?curid=5174566" title="Olga Hund">
Olga Hund

Olga Hund (ur. 1986) – polska pisarka.
Autorka dwóch książek: "Psy raz drobnych" (Korporacja Ha!art, Kraków 2018) oraz "Łyski liczą do trzech" (Wydawnictwo Czarne, Wołowiec 2021). Laureatka Nagrody Literackiej im. Witolda Gombrowicza 2019, Nagrody Conrada 2019 a także nominowana do Nagrody Literackiej Gdynia 2019 za "Psy ras drobnych".

</doc>
<doc id="5174567" url="https://pl.wikipedia.org/wiki?curid=5174567" title="Magdalis barbicornis">
Magdalis barbicornis

Magdalis barbicornis – gatunek chrząszcza z rodziny ryjkowcowatych. Naturalnie występuje w zachodniej części Palearktyki. Ponadto zawleczony został do nearktycznej Ameryki Północnej.
Taksonomia.
Gatunek ten opisał po raz pierwszy w 1804 roku Pierre André Latreille pod nazwą "Rhina barbicornis".
Morfologia.
Chrząszcz o ciele długości od 2,8 do 3,5 mm. Samiec ma wąską, stożkowatą głowę o mocno wysklepionych oczach oraz tak długi jak ona, słabo zakrzywiony, matowy, w części wierzchołkowej szerszy niż w nasadowej ryjek. Samica ma szeroką głowę o słabo wypukłych oczach oraz trochę dłuższy od niej, lekko połyskujący, prawie walcowaty ryjek. Czułki samicy są niezmodyfikowane, zaś samce odróżniają się m.in. bardzo mocno wydłużoną buławką. Przedplecze jest szersze niż dłuższe, w obrysie prawie prostokątne z lekkim przewężeniem na przedzie, u samicy szersze niż u samca. Punktowanie przedplecza jest stosunkowo drobne i gęste. Tarczka w całości leży na tym samym poziomie co pokrywy. Pokrywy mają silnie wgłębione rzędy o niewyraźnych punktach i mocno wysklepione międzyrzędy o delikatnym urzeźbieniu. U samca pokrywy są wydłużone, niemal równoległoboczne i znacznie szersze niż przedplecze. Samica ma pokrywy węższe, krótsze i rozszerzone ku tyłowi. Odnóża mają stopy o nieząbkowanych pazurkach.
Ekologia i występowanie.
Zarówno larwy, jak i postacie dorosłe są fitofagami drzew i krzewów liściastych z rodziny różowatych. Larwy są ksylofagami żerującymi w gałązkach głogów, gruszy pospolitej, jarzębu pospolitego, nieszpułki zwyczajnej i śliwy tarniny. Osobniki dorosłe stwierdzano ponadto na kwiatach irg, ogników i tawuł. W starszej literaturze wzmiankowane jest żerowanie na wiązach.
Naturalny zasięg gatunku jest zachodniopalearktyczny. W krainie tej znany jest z Madery, Portugalii, Wielkiej Brytanii, Francji, Belgii, Holandii, Niemiec, Szwajcarii, Austrii, Włoch, Danii, Szwecji, Norwegii, Finlandii, Estonii, Polski, Czech, Słowacji, Węgier, Mołdawii, Rumunii, Bułgarii, Chorwacji oraz europejskich części Rosji i Turcji. Północna granica jego zasięgu przebiega przez południe Półwyspu Fennoskandzkiego i Karelię. W Polsce jest owadem spotykanym dość rzadko i sporadycznie. Najpóźniej na początku XX wieku gatunek ten zawleczony został do nearktycznej Ameryki Północnej. Na kontynencie tym znaleziono go raz pierwszy w 1909 roku w stanach Massachusetts i Nowy Jork. Współcześnie znany jest również z Connecticut, Pensylwanii i Kalifornii.

</doc>
<doc id="5174569" url="https://pl.wikipedia.org/wiki?curid=5174569" title="Osobitá skala">
Osobitá skala



</doc>
<doc id="5174572" url="https://pl.wikipedia.org/wiki?curid=5174572" title="Old Time's Sake">
Old Time's Sake



</doc>
<doc id="5174574" url="https://pl.wikipedia.org/wiki?curid=5174574" title="Suchodoł (rejon fatieżski)">
Suchodoł (rejon fatieżski)

Suchodoł () – wieś (ros. деревня, trb. dieriewnia) w zachodniej Rosji, w sielsowiecie sołdatskim rejonu fatieżskiego w obwodzie kurskim.
Geografia.
Miejscowość położona jest w dorzeczu Chałczi (lewy dopływ Usoży w dorzeczu Swapy), 9 km od centrum administracyjnego sielsowietu (Sołdatskoje), 15,5 km na południowy zachód od centrum administracyjnego rejonu (Fatież), 49 km na północny zachód od Kurska, 14 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajdują się 33 posesje.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 37 osób.

</doc>
<doc id="5174575" url="https://pl.wikipedia.org/wiki?curid=5174575" title="Myrmotheridae">
Myrmotheridae



</doc>
<doc id="5174577" url="https://pl.wikipedia.org/wiki?curid=5174577" title="Harrij Notenboom">
Harrij Notenboom



</doc>
<doc id="5174578" url="https://pl.wikipedia.org/wiki?curid=5174578" title="RAI">
RAI



</doc>
<doc id="5174579" url="https://pl.wikipedia.org/wiki?curid=5174579" title="Haplostomides bellus">
Haplostomides bellus

Haplostomides bellus – gatunek widłonogów z rodziny Botryllophilidae. Nazwa naukowa tego gatunku skorupiaków została opublikowana w 1977 roku przez zoologów Shigeko Ooishi i Rolfa Dietera Illga. Gatunek został ujęty w Catalogue of Life.

</doc>
<doc id="5174581" url="https://pl.wikipedia.org/wiki?curid=5174581" title="Stanisław Wojtuń">
Stanisław Wojtuń

Stanisław Wojtuń (ur. 27 marca 1961 w Bieczu, zm. 30 grudnia 2020) – polski lekarz gastroenterolog, oficer Wojska Polskiego.
Życiorys.
Urodził się 27 marca 1961 r. w Bieczu. Absolwent Wydziału Lekarskiego Wojskowej Akademii Medycznej w Łodzi (1986 r.). Po studiach pracował w przychodni Akademii Obrony Narodowej w Warszawie, a w 1991 r. został przeniesiony do Centralnego Szpitala Klinicznego WAM. Uzyskał specjalizację z chorób wewnętrznych uzyskał (I stopnia – 1990 r., II stopnia – 1992 r.), a w 1994 r. także z gastroenterologii. W 1995 r. uzyskał stopień doktora, a stopień doktora habilitowanego otrzymał w 2006 r. i w następnym roku objął stanowisko profesora nadzwyczajnego WIM. Do 2015 r. był zastępcą kierownika Kliniki Gastroenterologii i Chorób Wewnętrznych Wojskowego Instytutu Medycznego. 
Prowadził głównie badania z zakresu rozpoznawania i leczenia chorób dróg żółciowych i trzustki oraz endoskopii zabiegowej, a także dotyczące rozpoznawania i leczenia stanów przedrakowych i nieswoistych chorób zapalnych jelit, choroby refluksowej przełyku, zastosowania metod endoskopowych w leczeniu zwężeń przełyku i polipektomii górnego odcinka przewodu pokarmowego. Autor 170 artykułów.
Odznaczony m.in. Srebrnym Krzyżem Zasługi, Złotym Medalem „Za zasługi dla obronności kraju” i  Złotym Medalem „Siły zbrojne w Służbie Ojczyzny”. 
Zmarł 30 grudnia 2020 r.

</doc>
<doc id="5174582" url="https://pl.wikipedia.org/wiki?curid=5174582" title="Peter Olsen Hansen">
Peter Olsen Hansen

Peter Olsen Hansen (ur. 11 czerwca 1818 w Kopenhadze, zm. 9 sierpnia 1895 w Manti) – duński misjonarz i tłumacz, jedna z postaci wczesnej historii ruchu świętych w dniach ostatnich (mormonów).
Życiorys.
Urodził się w stołecznej Kopenhadze, jako syn Ole Petera Hansena i Marthy Margrety Osmundsen. Wyemigrował do Stanów Zjednoczonych w 1843. Zetknął się tam z niedawno zorganizowanym Kościołem Jezusa Chrystusa Świętych w Dniach Ostatnich, został ostatecznie członkiem tej wspólnoty religijnej. Chrzest przyjął w Bostonie z rąk swego brata Hansa C. Hansena (7 marca 1844). Stał się tym samym trzecim Duńczykiem nawróconym na mormonizm. Wkrótce potem osiadł w Nauvoo, ówczesnym centrum organizacyjnym Kościoła. Pracował przy budowie świątyni w tym mieście. Również w Nauvoo podjął się przekładu Księgi Mormona na duński.
Dołączył do fali mormońskiej migracji na zachód, do doliny Wielkiego Jeziora Słonego we wrześniu 1847. Zaangażowany w działalność misyjną młodego Kościoła, został wysłany na misję do ojczystego kraju w październiku 1849. Jego towarzyszem był członek Kworum Dwunastu Apostołów Erastus Snow. Do Kopenhagi dotarł 11 maja 1850. Kontynuował pracę nad przekładem Księgi Mormona, próbując jednocześnie odzyskać biegłość w rodzimym języku. Jego wysiłki zostały zwieńczone sukcesem w 1851, z pomocą Snowa. Hansen zaangażowany w utworzenie mormońskiej misji obejmującej swym zasięgiem Skandynawię, pisywał też i tłumaczył dla kościelnej gazety „Skandinaviens Stjerne”. Do Utah powrócił w 1855.
Powoływany na misję jeszcze dwukrotnie (1873–1875, 1880–1882), w latach siedemdziesiątych XIX wieku przewodniczył konferencji Kościoła z siedzibą w Aalborgu.
Poślubił trzy kobiety, doczekał się z nimi kilkorga dzieci. Zmarł w Manti.

</doc>
<doc id="5174584" url="https://pl.wikipedia.org/wiki?curid=5174584" title="Haplostomides brementi">
Haplostomides brementi

Haplostomides brementi – gatunek widłonogów z rodziny Botryllophilidae. Nazwa naukowa tego gatunku skorupiaków została opublikowana w 1929 roku przez francuskich zoologów Edouarda Chattona i Hervé'a Haranta. 

</doc>
<doc id="5174585" url="https://pl.wikipedia.org/wiki?curid=5174585" title="Zamach stanu w Mali (2021)">
Zamach stanu w Mali (2021)

Zamach stanu w Mali (2021) – zakończony powodzeniem zamach stanu dokonany przez wojsko Mali pod dowództwem wiceprezydenta płk. Assimiego Goity przeciwko tymczasowemu prezydentowi Ba N’Daou i rządowi z tymczasowym premierem Moctarem Ouane na czele.
Tło przewrotu.
Na okres dziewięciu miesięcy przed zamachem stanu w 2021, w sierpniu 2020, prezydent Ibrahim Boubacar Keïta został odsunięty od władzy przez Narodowy Komitet Ocalenia Ludu. Nastąpiło to po miesiącach niepokojów społecznych w Mali w związku z nieprawidłowościami w marcowych i kwietniowych wyborach parlamentarnych oraz oburzeniem na porwanie lidera opozycji Soumaili Cissé. W dniu 18 sierpnia 2020 członkowie wojska pod dowództwem pułkownika Assimiego Goity i pułkownika-majora Ismaëla Wagué w Kati w regionie Koulikoro rozpoczęli pucz. Prezydent Keïta i premier Boubou Cissé zostali aresztowani, a krótko po północy Keïta ogłosił swoją rezygnację, mówiąc, że nie chce widzieć żadnego rozlewu krwi.

</doc>
<doc id="5174586" url="https://pl.wikipedia.org/wiki?curid=5174586" title="Nagornyj (rejon fatieżski)">
Nagornyj (rejon fatieżski)

Nagornyj () – chutor w zachodniej Rosji, w sielsowiecie sołdatskim rejonu fatieżskiego w obwodzie kurskim.
Geografia.
Miejscowość położona jest nad Usożą (lewy dopływ Swapy w dorzeczu Sejmu) – w pobliżu ujścia jej dopływu Chałczi, 3,5 km od centrum administracyjnego sielsowietu (Sołdatskoje), 11 km na zachód od centrum administracyjnego rejonu (Fatież), 51 km na północny zachód od Kurska, 9 km od drogi magistralnej (federalnego znaczenia) M2 «Krym» (część trasy europejskiej E105).
W chutorze znajduje się 9 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor zamieszkiwało 7 osób.

</doc>
<doc id="5174590" url="https://pl.wikipedia.org/wiki?curid=5174590" title="Haplostomides gottoi">
Haplostomides gottoi

Haplostomides gottoi – gatunek widłonogów z rodziny Botryllophilidae. Nazwa naukowa tego gatunku skorupiaków została opublikowana w 2008 roku przez zoologa Shigeko Ooishi. 

</doc>
<doc id="5174594" url="https://pl.wikipedia.org/wiki?curid=5174594" title="Cees Berkhouwer">
Cees Berkhouwer



</doc>
<doc id="5174596" url="https://pl.wikipedia.org/wiki?curid=5174596" title="Markizat Saluzzo">
Markizat Saluzzo



</doc>
<doc id="5174597" url="https://pl.wikipedia.org/wiki?curid=5174597" title="Łyski (ptaki)">
Łyski (ptaki)

Łyski (Fulicinae) – podrodzina ptaków z rodziny chruścieli (Rallidae).
Zasięg występowania.
Podrodzina obejmuje gatunki występujące w Ameryce, Eurazji, Afryce i Australazji.
Systematyka.
Do podrodziny należą następujące rodzaje:

</doc>
<doc id="5174598" url="https://pl.wikipedia.org/wiki?curid=5174598" title="Paweł Misiuna">
Paweł Misiuna

Paweł Misiuna (ur. 15 stycznia 1928 w Tajkurach, zm. 8 stycznia 2021) – polski chirurg i wykładowca akademicki.
Życiorys.
Urodził się 15 stycznia 1928 r. w Tajkurach na Wołyniu. Po rzezi wołyńskiej rodzina dla bezpieczeństwa przeniosła się do pobliskiego Zdołbunowa, a wobec nadchodzącego frontu uciekli do Lwowa, by potem wrócić do Zdołbunowa. Po wojnie w ramach repatriacji osiadł w nowych granicach Polski. Maturę uzyskał w Chełmie, a studia lekarskie ukończył w 1954 r. na Wydziale Lekarskim Uniwersytetu Marii Curie-Skłodowskiej w Lublinie. Jeszcze jako student IV roku rozpoczął pracę w II Klinice Chirurgii Ogólnej jako zastępca asystenta. Po studiach zawodowo związany z Samodzielnym Publicznym Szpitalem Klinicznym Nr 1 w Lublinie. W 1962 roku uzyskał II stopień specjalizacji z chirurgii ogólnej, rok później otrzymał stopień doktora (pod kierunkiem Feliksa Skubiszewskiego), a w 1969 r. przyznano mu stopień doktora habilitowanego. W 1982 r. otrzymał tytuł profesora nadzwyczajnego, a w 1990 r. profesora zwyczajnego. Jego badania dotyczyły patologii i leczenia chorób przełyku.
W latach 1970-1980 kierował Kliniką Chirurgii Naczyń Instytutu Chirurgii Akademii Medycznej w Lublinie, którą zorganizował od podstaw jako jedyną tego typu jednostkę we wschodniej Polsce, a w 1980 r. został kierownikiem II Kliniki Chirurgii Ogólnej, którą kierował do przejścia na emeryturę w 1998 r.
Autor ponad 200 publikacji oryginalnych, promotor 17 rozpraw doktorskich i opiekunem rozpraw habilitacyjnych, wśród jego wychowanków są prof. Grzegorz Wallner i prof. Wojciech Polkowski. Był twórcą programu stypendialnego dla młodych chirurgów pochodzenia polskiego z Ukrainy, Białorusi i Litwy i założycielem Fundacji Wspierania Chirurgii im. Feliksa Skubiszewskiego, która realizowała ten program.
Członek m.in. Towarzystwa Chirurgów Polskich (w latach 1991–1993 jako prezes), Polskiego Towarzystwa Gastroenterologicznego, Polskiego Towarzystwa Chirurgii Onkologicznej (od 2009 r. członek honorowy), Międzynarodowego Towarzystwa Chirurgicznego (ISS), Międzynarodowego Towarzystwa Chorób Przełyku (ISDE), Międzynarodowego Klubu Gastrologiczno-Chirurgicznego (IGSC), Japan-Poland Society for Exchange in Surgery.
Zmarł 8 stycznia 2021 r.

</doc>
<doc id="5174602" url="https://pl.wikipedia.org/wiki?curid=5174602" title="Bolesław Książek (ceramik)">
Bolesław Książek (ceramik)

 Bolesław Książek (ur. 17 listopada 1911 w Romanowie niedaleko Żytomierza na Wołyniu, zm. 3 października 1994) – polski ceramik, autor projektów naczyń dekoracyjnych i użytkowych, rzeźb, płyt okładzinowych, autor i współautor wielu ceramicznych dekoracji architektonicznych.
Okres pobytu w Krakowie.
Bolesław Książek w 1930 roku wraz z rodziną przeniósł się do Krakowa, zamieszkując przy ul. Przemysłowej.
Do 1937 roku razem z ojcem pracował w hucie szkła przy ulicy Lipowej, później, do 1941 roku był konduktorem i motorniczym w Krakowskiej Miejskiej Kolei Elektrycznej.
W 1935 roku ożenił się z pochodzącą z Terliczki pod Rzeszowem Marią Sierżęgą. Ślub odbył się 24 lutego w kościele Świętego Józefa na krakowskim Podgórzu. Nowożeńcy zamieszkali razem z rodziną na ul. Przemysłowej. Później przeprowadzili się do mieszkania w Łagiewnikach przy ul. Głównej 142 (obecnie Zakopiańska). W 1937 roku urodziła im się córka Maria.
W 1941 roku Bolesław Książek rozpoczął naukę na Wydziale Ceramiki krakowskiej Kunstgewerbeschule, zawodowej szkole rzemieślniczej założonej przez Niemców w miejsce Instytutu Szkół Plastycznych, pod kierunkiem profesora Tadeusza Szafrana. Po zamknięciu szkoły w 1943 roku pracował w fabryce kafli „Zdun”. W 1944 roku urodziła się Książkom druga córka, Elżbieta.
W latach 1945–1951 kierował pracownią ceramiczną Spółdzielni Artystów Plastyków w Krakowie przy ul. Stromej (z roczną przerwą, w czasie której rodzina przeniosła się do Bolesławca, gdzie prof. Szafran uruchamiał przemysł ceramiczny). Po powrocie z Bolesławca zamieszkali w podkrakowskiej Rząsce. W 1947 roku urodziła się trzecia córka Książków, Małgorzata.
Plastycy zatrudniani w spółdzielni projektowali ceramikę użytkową i artystyczną zdobioną malaturami wykonywanymi rożkiem, inspirowaną sztuką ludową. Efekty ich pracy prezentowane były na licznych wystawach m.in. w 1949 roku na wystawie „Sztuki potrzeba każdemu” w Pałacu Sztuki w Krakowie.
Czas pobytu w Łysej Górze.
W 1951 roku przeprowadził się do Łysej Góry, gdzie z inicjatywy Franciszka Mleczki już w 1947 roku powstała Spółdzielnia Pracy Rękodzieła Ludowego i Artystycznego „Kamionka” (działająca w strukturze Cepelii). Książek rozpoczął tam pracę jako kierownik techniczno-artystyczny. Pozostawał na tym stanowisku do 1970 roku. Do 1955 roku był też nauczycielem w łysogórskiej Zasadniczej Szkole Rzemiosł Artystycznych, gdzie prowadził lekcje z technologii i rysunku oraz zajęcia warsztatowe.
Podstawę produkcji spółdzielni w początkach jej działalności stanowiły głównie wyroby tradycyjne - talerze ozdobne, flakony, miski, dzbanki, dekorowane rożkiem, inspirowane ludowymi wzorami. Od 1952 roku produkowano też pamiątki stanowiące kopie ceramiki archeologicznej, oraz ceramikę dekoracyjną i użytkową, figurki, mozaiki, płaskorzeźby ceramiczne. W 1952 roku spółdzielnia otrzymała zamówienie na ponad 13 000 płytek ceramicznych w rozmiarze 15x15 cm, a także 200 dużych płytek 40x40 cm do dekoracji lokali użytkowych na MDM-ie w Warszawie. Dekorowano je ptakami, zwierzętami, a duże okrętami. Książek opracowywał projekty wyrobów.
Jeszcze w 1953 roku wyroby „Kamionki” były sprzedawane głównie na jarmarkach. Później dostępne były w sklepach Cepelii w całym kraju.
W 1955 roku Bolesław Książek jako technolog opracowywał nowe szkliwa dla spółdzielni i nowe techniki pracy (szkliwa kryjące, malowanie szkliwami, szkliwa zaciekowe, matowe), sposób uzyskania konkretnych kolorów. 
W 1960 roku razem z warszawskimi artystami Zygmuntem Madejskim i Krzysztofem Heniszem podjął próbę zastosowania łysogórskiej ceramiki w architekturze. Zaczęli oni projektować ceramiczne płyty okładzinowe, które po wystawie na dziedzińcu Pałacu Pod Blachą w Warszawie wzbudziły duże zainteresowanie. Architekci zaczęli wykorzystywać ceramiczne płyty do dekoracji elewacji budynków oraz wnętrz. Cała południowa Polska pełna jest takich realizacji z okresu PRL-u.
Książek był zarówno autorem, jak i współautorem tego typu kompozycji, współpracując z artystami plastykami, którzy wykonywali konkretne projekty. Jako technolog znał specyfikę pracy z ceramiką, dzięki jego wiedzy mogły powstawać wielkoformatowe ceramiczne obrazy.
Dom Książków.
Początkowo Książkowie mieszkali w budynku „Kamionki”. W 1951 roku kupili 13 arów gruntu i w 1952 roku rozpoczęli budowę domu systemem gospodarczym, według własnego projektu, na wzgórzu przez łysogórzan zwanym „Krakowem”. Do niewykończonego domu sprowadzili się już w 1953 roku. Na dachu domu Bolesław umieścił blaszanego kogucika zaprojektowanego przez siebie, który prawdopodobnie stał się pierwowzorem kogucika z logo Cepelii. Elewacje pokryto jasnymi płytkami ceramicznymi o nieregularnych kształtach oraz dekoracyjnie pogrupowanymi otoczakami. Podmurówkę pokryto płytkami prostokątnymi w kolorze ceglastym. Jedną z bocznych ścian przy tarasie Książek ozdobił mozaiką. Również garaż udekorował ceramiczną płaskorzeźbą. Do domu prowadził „ceramiczny chodnik” składający się z białych, czarnych i ceglastych płytek ułożonych w zgeometryzowane wzory (dziś już nie istnieje). Obok dużych drewnianych drzwi znajdowała się ceramiczna płyta z wyrytym adresem: Łysa Góra 261. W piwnicy domu Bolesław Książek urządził pracownię ceramiczną.
Również wnętrze domu miało wiele dekoracji ceramicznych: kominek, ściana pokryta mozaiką, ceramika w formie obrazów, figurki, talerze i wiele innych.
Odejście z "Kamionki".
W 1971 roku Książek odszedł z „Kamionki” i założył własną pracownię. Z tego okresu pochodzi wiele dekoracji architektonicznych na elewacjach domów prywatnych, głównie z okolic Tarnowa. Książek projektował i wykonywał także ceramikę do wnętrz, takie jak kominki, kompozycje na ścianach itp. W dalszym ciągu wykonywał ceramikę naczyniową i pamiątkarską. Główną formą wypowiedzi artysty były obrazy ceramiczne do zawieszenia na ścianie, oprawione w metalowe ramy oraz płaskorzeźby. Dużą popularnością cieszyły się motyle i kwiaty zamknięte w prostokątnej płycie. Prace wykonywane we własnej pracowni są sygnowane - wyciśnięty w rogu monogram "BK" w różnych wersjach.
Bolesław Książek zmarł 3 października 1994 roku w wieku 83 lat, został pochowany na cmentarzu w Łysej Górze. Wdowa po nim Maria umarła w 1998 roku.
Wystawy i odznaczenia.
Prace Bolesława Książka były wystawiane na wielu wystawach indywidualnych i grupowych w kraju i za granicą. Znajdują się w Muzeach Narodowych w Krakowie, Gdańsku, Wrocławiu i Warszawie, w galeriach i zbiorach prywatnych. Za swoją działalność w dziedzinie kultury wielokrotnie otrzymywał dyplomy i odznaczenia, a w 1979 roku odznaczony został Krzyżem Kawalerskim Orderu Odrodzenia Polski. 
Projekty i realizacje Bolesława Książka z czasów pracy w „Kamionce”, a także własnej działalności można oglądać na stronie dokumentującej dzieła artysty utworzonej przez wnuka Bolesława Książka – Marcina Sachę. W roku 2020 w Wydawnictwie Marginesy dr Bożena Kostuch z Muzeum Narodowego w Krakowie opublikowała biografię artysty pod tytułem „Czarodziej z Łysej Góry. Opowieść o Bolesławie Książku”.

</doc>
<doc id="5174603" url="https://pl.wikipedia.org/wiki?curid=5174603" title="Państwowa Inspekcja Plonów">
Państwowa Inspekcja Plonów

Państwowa Inspekcja Plonów (PIP) – jednostka organizacyjna urzędu statystycznego i ministerstwa rolnictwa mająca za zadanie przeprowadzania reprezentacyjnych badań dotyczących urodzaju i wysokości strat w zasiewach, plonach i zbiorach we wszystkich grupach gospodarstw rolnych.
Historia.
Początki Państwowej Inspekcji Plonów.
Uchwałą Prezydium Rządu z 1954 r. powołano służbę inspekcyjną pod nazwą Państwowa Inspekcja Plonów, w celu uzyskania wiarygodnych danych o przewidywanych i osiągniętych plonach ziemiopłodów.
Zadaniem Państwowej Inspekcji Plonów było:
Pracami Państwowej Inspekcji Plonów objęte były państwowe gospodarstwa rolne, rolnicze spółdzielnie produkcyjne i indywidualne gospodarstwa rolne.
Organami PIP były: Inspektor Główny podległy ministerstwu rolnictwa, inspektorzy wojewódzcy oraz rzeczoznawcy powiatowi.
Zmiany podporządkowania i zakresu działania Państwowej Inspekcji Plonów.
Uchwałą Rady Ministrów z 1957 r. Państwową Inspekcję Plonów podporządkowano Głównemu Urzędowi Statystycznemu. Inspektora Głównego i inspektorów wojewódzkich powoływał prezes Głównego Urzędu Statystycznego. Inspektorzy wojewódzcy organizowali sieć rzeczoznawców powiatowych w liczbie 2–3 osób na powiat.
Do zakresu działania inspektorów wojewódzkich należała:
Pracownicy inspekcji mieli prawo kontroli w gospodarstwach uspołecznionych w zakresie:
Nowelizacja uchwały w sprawie Państwowej Inspekcji Plonów.
Uchwałą Rady Ministrów z 1960 r. i 1973 r. ustalono, że Państwowej Inspekcji Plonów dokonuje oceny przewidywanych i faktycznie osiąganych plonów roślin uprawnych w rolnictwie indywidualnym i uspołecznionym.
Przy dokonywaniu ocen Państwowa Inspekcja Plonów opierała się na:
Rolnicze instytuty naukowo-badawcze opracowywały metodykę oceny przewidywanych plonów, strat przy sprzęcie i przechowywaniu ziemiopłodów.
Pomoc w ustalaniu wysokości plonów udzielały:
Organami Państwowej Inspekcji Plonów były:
Stanowiska inspektora wojewódzkiego oraz rzeczoznawcy można było łączyć z inną pracą zawodową i traktować jako zajęcie dodatkowe.
Powstanie Państwowa Inspekcji Produkcji Rolniczej.
Rada Ministrów z 1976 r. przyjęła uchwałę w sprawie przekształcenia Państwowej Inspekcji Plonów w Państwową Inspekcję Produkcji Rolniczej.
Do zakresu działania Inspektora Głównego Państwową Inspekcję Produkcji Rolniczej należało:
Poza powszechnymi i rocznymi spisami rolnymi ustalono potrzebę dokonywania trzech ocen plonów w postaci:
Wykaz roślin uprawnych i ziemiopłodów objętych ocenami Państwowej Inspekcji Plonów.
Państwowa Inspekcja Plonów dokonywała oceny roślin i ziemiopłodów w zakresie:

</doc>
<doc id="5174604" url="https://pl.wikipedia.org/wiki?curid=5174604" title="BWV 243">
BWV 243



</doc>
<doc id="5174606" url="https://pl.wikipedia.org/wiki?curid=5174606" title="Bołonino (obwód kurski)">
Bołonino (obwód kurski)

Bołonino () – wieś (ros. деревня, trb. dieriewnia) w zachodniej Rosji, w sielsowiecie sołdatskim rejonu fatieżskiego w obwodzie kurskim.
Geografia.
Miejscowość położona jest nad Usożą (lewy dopływ Swapy w dorzeczu Sejmu) w pobliżu ujścia jej dopływu Chałczi, 2,5 km od centrum administracyjnego sielsowietu (Sołdatskoje), 10 km na południowy zachód od centrum administracyjnego rejonu (Fatież), 49 km na północny zachód od Kurska, 8 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajduje się 16 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 12 osób.

</doc>
<doc id="5174607" url="https://pl.wikipedia.org/wiki?curid=5174607" title="Wim Albers">
Wim Albers



</doc>
<doc id="5174608" url="https://pl.wikipedia.org/wiki?curid=5174608" title="Štadión FC Rohožník">
Štadión FC Rohožník

Štadión FC Rohožník – stadion sportowy w Rohožníku, na Słowacji. Obiekt może pomieścić 1500 widzów. Swoje spotkania rozgrywają na nim piłkarze klubu FC Rohožník.

</doc>
<doc id="5174610" url="https://pl.wikipedia.org/wiki?curid=5174610" title="Eukryfia">
Eukryfia

Eukryfia ("Eucryphia" Cav.) – rodzaj roślin z rodziny radziliszkowatych ("Cunoniaceae"). Obejmuje 7 gatunków, z czego pięć występuje we wschodniej Australii – od Queensland po Tasmanię, a dwa ("E. cordifolia" i "E. glutinosa") rosną w Ameryce Południowej – w środkowym i południowym Chile oraz w południowej Argentynie. Są to drzewa i krzewy rosnące w wilgotnych lasach strefy umiarkowanej oraz w miejscach wilgotnych na skalistych zboczach. Rozwijają się na glebach kwaśnych, wyjątkiem jest "E. cordifolia" rosnąca na podłożu wapiennym. Kwiaty są pachnące i zapylane przez owady.
Ze względu na atrakcyjne kwiaty rozwijające się późnym latem są uprawiane jako rośliny ozdobne w łagodnym klimacie (wymagają ochrony przed mrozami, stałego dostępu do wody i przepuszczalnego podłoża). Wyhodowano liczne odmiany, często pochodzenia mieszańcowego. Są uprawiane, zyskując na popularności, w Australii i Nowej Zelandii, w USA (zwłaszcza na zachodnim wybrzeżu) oraz w krajach zachodniej Europy w zasięgu łagodnego klimatu morskiego. W Polsce możliwa jest uprawa w gruncie tylko najbardziej mrozoodpornego gatunku – "E. glutinosa" – pod okryciem zimą i tylko w zachodniej części kraju. Eukryfie są też cenionymi roślinami miododajnymi (zwłaszcza "E. lucida" na Tasmanii). Gatunki drzewiaste ("E. moorei" i "E. cordifolia") dostarczają wartościowego drewna.
Systematyka.
Rodzaj z rodziny radziliszkowatych ("Cunoniaceae") należącej do rzędu szczawikowców ("Oxalidales"). W niektórych ujęciach systematycznych bywał wyodrębniany w monotypową rodzinę eukryfiowatych "Eucryphiaceae". W obrębie rodziny radziliszkowatych stanowi monotypową podrodzinę "Eucryphioideae".
Skamieniałości liści klasyfikowanych do tego rodzaju i datowanych na późny paleocen znaleziono w Australii.

</doc>
<doc id="5174611" url="https://pl.wikipedia.org/wiki?curid=5174611" title="Eucryphia">
Eucryphia



</doc>
<doc id="5174612" url="https://pl.wikipedia.org/wiki?curid=5174612" title="Przygody Galla Asteriksa">
Przygody Galla Asteriksa



</doc>
<doc id="5174617" url="https://pl.wikipedia.org/wiki?curid=5174617" title="Piotr Thor">
Piotr Thor

Piotr Jan Thor (ur. 1946, zm. 13 stycznia 2021) – polski lekarz, fizjolog i patofizjolog.
Życiorys.
Studiował na Wydziale Lekarskim Akademii Medycznej w Krakowie, angażując się w działalność koła naukowego przy Zakładzie Biofizyki, gdzie rozpoczął badania w dziedzinie gastroenterologii doświadczalnej i fizjologii układu krążenia i w tych dziedzinach specjalizował się przez całą karierę. W 1969 r. rozpoczął pracę w Instytucie Fizjologii Akademii Medycznej w Krakowie, stopień doktora otrzymał w 1974, a pracę habilitacyjną ukończył w 1988 r. W 1996 r. uzyskał tytuł profesora, a rok później został kierownikiem Zakładu Patofizjologii Doświadczalnej Katedry Patofizjologii Collegium Medicum Uniwersytetu Jagiellońskiego, a w 1999 r. kierownikiem Katedry Patofizjologii i pozostał na tym stanowisku do przejścia na emeryturę w 2017 r. Po przejściu na emeryturę objął stanowisko kierownika Zakładu Fizjologii na Uniwersytecie Rzeszowskim, gdzie przez rok prowadził zajęcia z fizjologii i patofizjologii.
Prowadził badania w zakresie wydzielania żołądkowego i trzustkowego, motoryki przewodu pokarmowego, neurogastroenterologii i regulacji osi jelitowo-mózgowej. Autor ponad 300 prac oryginalnych i poglądowych w zakresie m.in. gastroenterologii doświadczalnej oraz fizjologii układu krążenia oraz trzech wydań podręcznika "Patofizjologia". Promotor 18 doktorów oraz opiekun 5 przewodów habilitacyjnych.
Członek m.in. Komitetu Nauk Fizjologicznych Polskiej Akademii Nauk oraz Komisji Nauk Medycznych Oddziału Krakowskiego Polskiej Akademii Nauk"", Polskiego Towarzystwa Urologicznego, Polskiego Towarzystwa Fizjologicznego, Polskiego Towarzystwa Gastroenterologicznego oraz European Society of Neurogastroenterology. W latach 2010–2017 redaktor naczelny czasopisma "Folia Medica Cracoviensia".
Odznaczony Złotym Krzyżem Zasługi.
Zmarł 13 stycznia 2021 r. i został pochowany na cmentarzu Prądnik Czerwony w Krakowie (kw. E-XV-zach.-6).

</doc>
<doc id="5174619" url="https://pl.wikipedia.org/wiki?curid=5174619" title="Iłów (przystanek kolejowy)">
Iłów (przystanek kolejowy)

Iłów (, ) – przystanek kolejowy w pobliżu miejscowości Iłów, w rejonie miadzielskim, w obwodzie mińskim, na Białorusi. Położony jest na linii Połock - Mołodeczno.

</doc>
<doc id="5174620" url="https://pl.wikipedia.org/wiki?curid=5174620" title="Maciej Pruszczyński">
Maciej Pruszczyński

Maciej Pruszczyński (ur. 1937, zm. 18 maja 2021) – polski lekarz patomorfolog.
Życiorys.
Urodził się w 1937 r. Ukończył studia na Akademii Medycznej w Łodzi, po czym został pracownikiem Zakładu Anatomii Patologicznej Akademii Medycznej w Łodzi. W 1971 r. uzyskał stopień doktora habilitowanego, a w 1980 r. tytuł profesora nadzwyczajnego na Akademii Medycznej w Łodzi. W 1985 r. wygrał konkurs na stanowisko konsultanta w Instytucie Patologii Uniwersytetu w Nijmegen. Po osiągnięciu wieku emerytalnego powrócił do Łodzi.
W swojej pracy zajmował się głównie patologią guzów kości i tkanek miękkich oraz patologią pediatryczną. 
W 1981 r. został odznaczony Krzyżem Kawalerskim Orderu Odrodzenia Polski oraz Złotym Krzyżem Zasługi.
Zmarł 18 maja 2021 r.

</doc>
<doc id="5174623" url="https://pl.wikipedia.org/wiki?curid=5174623" title="Štadión MŠK Námestovo">
Štadión MŠK Námestovo

Štadión MŠK Námestovo – stadion sportowy w Namiestowie, na Słowacji. Obiekt może pomieścić 2000 widzów. Swoje spotkania rozgrywają na nim piłkarze klubu MŠK Námestovo.

</doc>
<doc id="5174626" url="https://pl.wikipedia.org/wiki?curid=5174626" title="Elżbieta Domańska-Janczewska">
Elżbieta Domańska-Janczewska

Elżbieta Domańska-Janczewska (zm. 10 czerwca 2021) – polska lekarka, prof. dr hab. n. med. związana z Warszawskim Uniwersytetem Medycznym (absolwentka uczelni, rocznik 1958), współtwórczyni ogólnopolskiego programu rozpoznawania i prowadzenia cukrzycy ciężarnych. Pochowana na Starych Powązkach w Warszawie.

</doc>
<doc id="5174629" url="https://pl.wikipedia.org/wiki?curid=5174629" title="Instytut naukowego ateizmu (Brno)">
Instytut naukowego ateizmu (Brno)

Instytut naukowego ateizmu Czechosłowackiej Akademii Nauk () – państwowy instytut badawczy w Brnie, zajmujący się zagadnieniami naukowego ateizmu i działający od 1972 do 1983.
Historia Instytutu.
W 1967 roku powstał Gabinet Filozofii () w Brnie, związany z Instytutem Filozofii Czechosłowackiej Akademii Nauk. W 1972 roku na bazie Gabinetu Filozofii został utworzony Instytut naukowego ateizmu. W 1983 instytut uległ reorganizacji: postanowiono połączyć z nim Laboratorium Psychologiczne Czechosłowackiej Akademii Nauk () i do 1990 organizacja była nazywana Instytutem Badania Wiedzy Społecznej i Naukowego Ateizmu ().

</doc>
<doc id="5174631" url="https://pl.wikipedia.org/wiki?curid=5174631" title="Wiereńki (przystanek kolejowy)">
Wiereńki (przystanek kolejowy)

Wiereńki (, ) – przystanek kolejowy w pobliżu miejscowości Wiereńki, w rejonie dokszyckim, w obwodzie witebskim, na Białorusi. Położony jest na linii Połock - Mołodeczno.

</doc>
<doc id="5174636" url="https://pl.wikipedia.org/wiki?curid=5174636" title="Marcin Markowski">
Marcin Markowski

Marcin Markowski (ur. w 1978 r. w Kartuzach) – grafik, wykładowca na Uniwersytecie Artystycznym w Poznaniu. Ukończył poznańską ASP w Pracowni Ilustracji i Wydawnictw prof. Mirosława Adamczyka. Autor plakatów, wydawnictw i identyfikacji wizualnych oraz opraw plastycznych. Współpracuje z instytucjami kulturalnymi (m.in. Teatr Polski w Poznaniu, Teatr Wielki w Poznaniu, Teatr Syrena w Warszawie, CK „Zamek” w Poznaniu oraz BWA w Bydgoszczy).
Uczestnik krajowych i międzynarodowych wystaw plakatu oraz grafiki wydawniczej m.in. w Polsce, Chinach, Japonii, Taiwanie, Boliwii, Słowacji, Bułgarii, Węgrzech i USA.
Za twórczość projektową otrzymał wiele prestiżowych nagród. Jego prace publikowane były w wielu wydawnictwach, katalogach i czasopismach na całym świecie.
Autor książki „100 × 70 przestrzeń plakatu” (2018), nagrodzonej złotym medalem na European Design Award 2016 w Wiedniu.
Muzyka.
Współzałożyciel zespołu Morga (który tworzą: Joanna Markowska – śpiew; Marcin Markowski – gitara; Grzegorz Myćka – bas; Wojciech Luchowski – bębny).

</doc>
<doc id="5174637" url="https://pl.wikipedia.org/wiki?curid=5174637" title="Halina Plewińska">
Halina Plewińska

Halina Franciszka Plewińska (ur. 1929 w Ostrowcu Świętokrzyskim, zm. 14 sierpnia 2021) – polska stomatolożka, prof. dr hab. n. med.
Życiorys.
Urodziła się w 1929 r. w Ostrowcu Świętokrzyskim. W 1952 roku ukończyła studia na Akademii Medycznej w Łodzi i po studiach pracowała na tej samej uczelni m.in. jako kierowniczka Kliniki Chirurgii Szczękowo-Twarzowej (1994–2000) i prodziekan ds. Studenckich Oddziału Stomatologicznego. Była też łódzkim konsultantem wojewódzkim w dziedzinie chirurgii szczękowo-twarzowej. Prof. dr hab. n. med. Rozwijała łódzką szkołę chirurgii ortognatycznej i prowadziła badania w zakresie budowy żuchwy u osób dotkniętych progenią i opracowała własną technikę operacyjną plastyki mięśni żwaczy pozwalającą uniknąć nawrotów progenii.
Zmarła 14 sierpnia 2021 r.

</doc>
<doc id="5174639" url="https://pl.wikipedia.org/wiki?curid=5174639" title="Parafianowo (stacja kolejowa)">
Parafianowo (stacja kolejowa)

Parafianowo (, , ros. nazwa normatywna Парафьяново) – stacja kolejowa w miejscowości Parafianowo, w rejonie dokszyckim, w obwodzie witebskim, na Białorusi. Położona jest na linii Połock - Mołodeczno. Jest to najbliżej położona stacja kolejowa dla stolicy rejonu Dokszyc.
Stacja powstała przed I wojną światową.

</doc>
<doc id="5174641" url="https://pl.wikipedia.org/wiki?curid=5174641" title="Roman Mazur">
Roman Mazur

Roman Stanisław Mazur (ur. 11 maja 1929, zm. 20 sierpnia 2021) – polski neurolog.
Życiorys.
Ukończył Akademię Medyczną w Gdańsku w 1954 r., a stopień doktora habilitowanego uzyskał w 1971 r., a rok później został pracownikiem Zespołu Nauczania Klinicznego Akademii Medycznej w Gdańsku z siedzibą w Bydgoszczy jako jego kierownik. Od 1985 r. kierował zorganizowaną przez siebie Katedrą i Klinika Neurologii, która weszła w skład nowo powstałej Akademii Medycznej w Bydgoszczy. W 1987 r. otrzymał tytuł profesora nadzwyczajnego, a profesora zwyczajnego w 1995 r.
Członek m.in. Amerykańskiej Akademii Neurologii, Światowej Federacji Neurologicznej, Polskiego Towarzystwa Neurologicznego (honorowy) i Polskiego Towarzystwa Udaru Mózgu (twórca i prezes honorowy). Sprawował funkcję przewodniczącego Rady Szkolnictwa Medycznego przy Ministrze Zdrowia.
Odznaczony Krzyżem Oficerskim Orderu Odrodzenia Polski, Medalem Komisji Edukacji Narodowej i odznaką "Zasłużony Nauczyciel PRL".
Zmarł 20 sierpnia 2021 r. Pochowany w Toruniu na cmentarzu przy ulicy Wybickiego.

</doc>
<doc id="5174642" url="https://pl.wikipedia.org/wiki?curid=5174642" title="Lophospiza">
Lophospiza

Lophospiza – rodzaj ptaka z podrodziny jastrzębi (Accipitrinae) w obrębie rodziny jastrzębiowatych (Accipitridae).
Zasięg występowania.
Rodzaj obejmuje gatunki występujące w południowej i południowo-wschodniej Azji. 
Morfologia.
Długość ciała 28–46 cm, rozpiętość skrzydeł 51–90 cm; masa ciała samic 299–563 g, samców 212–352 g.
Systematyka.
Podział systematyczny.
Takson wyodrębniony z "Accipiter" na podstawie badań molekularnych. Do rodzaju należą następujące gatunki:

</doc>
<doc id="5174643" url="https://pl.wikipedia.org/wiki?curid=5174643" title="Łukasz Garbal">
Łukasz Garbal

Łukasz Garbal (ur. 1976) – polski edytor, pisarz, polonista.
Absolwent polonistyki Katolickiego Uniwersytetu Lubelskiego. Doktor nauk humanistycznych. Laureat Nagrody im. księdza Józefa Tischnera 2019 w kategorii publicystyka lub eseistyka na tematy społeczne oraz Nagrody im. Jerzego Giedroycia 2019 za książkę "Jan Józef Lipski. Biografia źródłowa", t. 1,2.
Publikacje.
opracowania pism Jana Józefa Lipskiego:
opracowania listów Jana Józefa Lipskiego z Jerzym Giedroyciem:

</doc>
<doc id="5174644" url="https://pl.wikipedia.org/wiki?curid=5174644" title="Axer">
Axer



</doc>
<doc id="5174646" url="https://pl.wikipedia.org/wiki?curid=5174646" title="Krogulec czubaty">
Krogulec czubaty



</doc>
<doc id="5174647" url="https://pl.wikipedia.org/wiki?curid=5174647" title="Lophospiza trivirgatus">
Lophospiza trivirgatus



</doc>
<doc id="5174648" url="https://pl.wikipedia.org/wiki?curid=5174648" title="Przestrzeń Urysohna">
Przestrzeń Urysohna



</doc>
<doc id="5174650" url="https://pl.wikipedia.org/wiki?curid=5174650" title="Krogulec plamisty">
Krogulec plamisty



</doc>
<doc id="5174651" url="https://pl.wikipedia.org/wiki?curid=5174651" title="Lophospiza griseiceps">
Lophospiza griseiceps



</doc>
<doc id="5174654" url="https://pl.wikipedia.org/wiki?curid=5174654" title="Cortinarius paleaceus">
Cortinarius paleaceus



</doc>
<doc id="5174655" url="https://pl.wikipedia.org/wiki?curid=5174655" title="Zasłonak pelargoniowy">
Zasłonak pelargoniowy



</doc>
<doc id="5174658" url="https://pl.wikipedia.org/wiki?curid=5174658" title="Uniwersalna przestrzeń Urysohna">
Uniwersalna przestrzeń Urysohna

Uniwersalna przestrzeń Urysohna (albo przestrzeń Urysohna) – zupełna i ośrodkowa przestrzeń metryczna ("U", "d") o tej własności, że dla dowolnej skończonej przestrzeni metrycznej "X" oraz punktu "x" z przestrzeni "X" każde izometryczne zanurzenie
przedłuża się do izometrycznego zanurzenia
tj. takiej izometrii, że
Istnienie takiej przestrzeni metrycznej zostało wykazane przez Pawła Urysohna. Inna konstrukcja przestrzni Urysohna (także takich gdzie pomija się założenie ośrodkowości) została przedstawiona przez Miroslava Katětova.
Przestrzeń Urysohna jest uniwersalna ze względu na klasę ośrodkowych przestrzeni metrycznych, tj. zawiera izometryczną kopię każdej takiej przestrzeni.

</doc>
<doc id="5174659" url="https://pl.wikipedia.org/wiki?curid=5174659" title="Microspizias">
Microspizias

Microspizias – rodzaj ptaka z podrodziny jastrzębi (Accipitrinae) w obrębie rodziny jastrzębiowatych (Accipitridae).
Zasięg występowania.
Rodzaj obejmuje gatunki występujące w Ameryce Centralnej i Południowej. 
Morfologia.
Długość ciała 24–30 cm, rozpiętość skrzydeł 38–53 cm; masa ciała 61,5–134 g.
Systematyka.
Etymologia.
"Microspizias": "mikros" mały; σπιζιας "spizias" „jastrząb”. 
Podział systematyczny.
Do rodzaju należą następujące gatunki:

</doc>
<doc id="5174661" url="https://pl.wikipedia.org/wiki?curid=5174661" title="Georgi Leonidze">
Georgi Leonidze



</doc>
<doc id="5174663" url="https://pl.wikipedia.org/wiki?curid=5174663" title="Zasłonak deszczowy">
Zasłonak deszczowy

Zasłonak deszczowy ("Thaxterogaster pluvius" (Fr.) Niskanen &amp; Liimat.) – gatunek grzybów należący do rodziny zasłonakowatych ("Cortinariaceae").
Systematyka i nazewnictwo.
Pozycja w klasyfikacji według Index Fungorum: "Thaxterogaster, Cortinariaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy opisał go w 1821 r. Elias Fries nadając mu nazwę "Agaricus pluvius". Ten sam autor w 1838 r. przeniósł go do rodzaju "Cortinarius". W 2022 r. Tuula Niskanen i Kare Liimatainen przenieśli go do rodzaju "Aureonarius"
Synonimy:
Polską nazwę podał Andrzej Nespiak w 1975 r. Jest niespójna z aktualną nazwą naukową.
Morfologia.
Średnica 1–4 cm, początkowo półkulisty, potem łukowaty, w końcu płasko rozpostarty, zwykle z niskim garbem. Brzeg wąski, białawy, lekko prązkowany. Powierzchnia gładka o barwie od żółtej do żółtobrązowej, na środku zwykle ciemniejsza. Jest nieco higrofaniczny; w stanie suchym blaknie i staje się białawy. Zasnówka biała.
Początkowo białe, później żółtobrązowe.
Wysokość 3–6 (8) cm, grubość 0,4–0,7 cm, cylindryczny lub pałkowaty. W młodych owocnikach biały i śluzowaty, potem żółknący.
Białawy lub żółtawy. Zapach niewyraźny, lekko rzodkiewkowy lub jodoformowy. Skórka kapelusza w smaku jest gorzka.
Zarodniki eliptyczne, 6,5–8 × 4,5–5,5 µm, lekko brodawkowate.
Występowanie i siedlisko.
Znane jest występowanie "Cortinatius pluvius" w niektórych krajach Europy oraz w USA i Kanadzie. Do 2003 r. znane było tylko jedno jego stanowisko w Polsce. Podał je Faliński i in. w Białowieskim Parku Narodowym w 1997 r. Władysław Wojewoda, który przytoczył to stanowisko dodaje uwagę, że rozprzestrzenienie i stopień zagrożenia tego gatunku w Polsce nie są znane. Nowsze stanowiska podaje internetowy atlas grzybów. Zaliczony w nim jest do gatunków rzadkich i wartych objęcia ochroną.
Naziemny grzyb mykoryzowy. Rośnie od sierpnia do października w lasach iglastych (sosna, świerk, jodła) i liściastych (brzoza). Preferuje gleby kwaśne i piaszczyste.

</doc>
<doc id="5174665" url="https://pl.wikipedia.org/wiki?curid=5174665" title="Jastrząb drobny">
Jastrząb drobny



</doc>
<doc id="5174667" url="https://pl.wikipedia.org/wiki?curid=5174667" title="Microspizias superciliosus">
Microspizias superciliosus



</doc>
<doc id="5174668" url="https://pl.wikipedia.org/wiki?curid=5174668" title="Regina Fuden">
Regina Fuden



</doc>
<doc id="5174670" url="https://pl.wikipedia.org/wiki?curid=5174670" title="Gorki (sielsowiet sołdatski)">
Gorki (sielsowiet sołdatski)

Gorki () – chutor w zachodniej Rosji, w sielsowiecie sołdatskim rejonu fatieżskiego w obwodzie kurskim.
Geografia.
Miejscowość położona jest nad Nikowcem (prawy dopływ Rudy w dorzeczu Usoży), 9,5 km od centrum administracyjnego sielsowietu (Sołdatskoje), 13 km na południowy zachód od centrum administracyjnego rejonu (Fatież), 41 km na północny zachód od Kurska, 11 km od drogi magistralnej (federalnego znaczenia) M2 «Krym» (część trasy europejskiej E105).
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor zamieszkiwały 3 osoby.

</doc>
<doc id="5174673" url="https://pl.wikipedia.org/wiki?curid=5174673" title="Krogulec kryzowany">
Krogulec kryzowany



</doc>
<doc id="5174674" url="https://pl.wikipedia.org/wiki?curid=5174674" title="Microspizias collaris">
Microspizias collaris



</doc>
<doc id="5174676" url="https://pl.wikipedia.org/wiki?curid=5174676" title="Kuchnia (serial telewizyjny)">
Kuchnia (serial telewizyjny)

Kuchnia – polski serial komediowy emitowany na antenie Polsatu od 4 września 2021 roku oraz od 4 września 2021 roku w Polsat Box Go. Produkcja jest adaptacją serialu emitowanego w Rosji w latach 2012–2016 znanego w Polsce pod tytułem "Kuchnia na Maksa".
Fabuła.
Kucharz Maks (Patryk Cebulski) rozpoczyna pracę w restauracji "Claude Monet" specjalizującej się w kuchni francuskiej. Ekipą kucharzy zarządza wybuchowy szef kuchni Wiktor (Tomasz Karolak). Serial opowiada zawodowe i prywatne historie z życia osób pracujących w restauracji.
Spis serii.
Uwaga: w przypadku pierwszej serii tabela zawiera informacje odnoszące się wyłącznie do pierwszej emisji telewizyjnej, nie uwzględniono w niej ewentualnych prapremier w serwisach internetowych (np. Polsat Box Go); w przypadku drugiej serii uwzględniono wyłącznie platformę jej pierwszej publikacji.
Produkcja.
Zdjęcia do serialu rozpoczęły się w lutym 2021 roku. W główne role wcielili się Tomasz Karolak, Patryk Cebulski, Maria Dębska, Marta Żmuda Trzebiatowska oraz Eryk Lubos.
15 października 2021 roku ruszyły zdjęcia do drugiego sezonu. Do obsady dołączyli Jarosław Boberek i Michał Mikołajczak.
27 czerwca 2022 kierownictwo Polsatu poinformowało o odłożeniu emisji drugiej serii w związku z rosyjską licencją serialu. Ostatecznie sezon ten zaczął być jednak premierowo publikowany w Polsat Box Go jesienią 2022, czyli w sezonie, w którym odcinki miały pojawić się na antenie stacji. Termin premiery sezonu został jednak przesunięty o około miesiąc.

</doc>
<doc id="5174677" url="https://pl.wikipedia.org/wiki?curid=5174677" title="Titanokorys">
Titanokorys

Titanokorys – rodzaj żyjących w kambrze przydennych bezkręgowców z rzędu "Radiodonta", osiągających pół metra długości. Gatunkiem typowym jest opisany w 2021 r. "Titanokorys gainesi".

</doc>
<doc id="5174679" url="https://pl.wikipedia.org/wiki?curid=5174679" title="Hartington">
Hartington



</doc>
<doc id="5174681" url="https://pl.wikipedia.org/wiki?curid=5174681" title="Instytut naukowego ateizmu (Moskwa)">
Instytut naukowego ateizmu (Moskwa)

Instytut naukowego ateizmu () – państwowy instytut badawczy w Moskwie, który powstał w 1964 roku. Zajmował się historią religii i zagadnieniami naukowego ateizmu. W instytucie istniała aspirantura. Po rozpadzie ZSRR instytut został zlikwidowany.

</doc>
<doc id="5174683" url="https://pl.wikipedia.org/wiki?curid=5174683" title="Instytut naukowego ateizmu">
Instytut naukowego ateizmu



</doc>
<doc id="5174689" url="https://pl.wikipedia.org/wiki?curid=5174689" title="Chruścielak szarogardły">
Chruścielak szarogardły



</doc>
<doc id="5174690" url="https://pl.wikipedia.org/wiki?curid=5174690" title="Dassault Falcon 10X">
Dassault Falcon 10X

Dassault Falcon 10X – projekt francuskiego samolotu dyspozycyjnego wytwórni Dassault Aviation, określanego również anglojęzycznym terminem "business jet". W momencie prezentacji była to największa maszyna dyspozycyjna w ofercie Dassault.
Historia.
6 maja 2021 roku Dassault Aviation po raz pierwszy oficjalnie zaprezentował swój projekt nowego samolotu dyspozycyjnego. Maszyna ma charakteryzować się wieloma nowymi rozwiązaniami, niestosowanymi dotychczas w tego typu samolotach Dassault. Falcon 10X będzie posiadał skrzydła wykonane z kompozytów węglowych stając się tym samym pierwszym komercyjnym samolotem dyspozycyjnym francuskiego producenta, w którym zastosowano tego typu konstrukcję. Dassault dysponuje doświadczeniem w tego typu rozwiązaniach, budując wielozadaniowe samoloty bojowe Dassault Rafale. Skrzydło ma również charakteryzować się relatywnie dużym wydłużeniem i skosem. Do napędu samolotu wybrano jednostki Rolls-Royce Pearl 10X. Nowe silniki są przystosowane do spalania zrównoważonych paliw lotniczych. Mają również charakteryzować się zmniejszonym o 5% zużyciem paliwa w porównaniu do jednostek poprzedniej generacji. Przed instalacją silników na docelowym Falconie 10X, Pearl 10X przejdzie próby obejmujące między innym testy w powietrzu na specjalnie zmodyfikowanym Boeingu 747. Załoga będzie miała do dyspozycji duże, kolorowe, dotykowe wielofunkcyjne wyświetlacze oraz wyświetlacze przezierne FalconEye. Sterowanie będzie odbywało się za pomocą bocznych drążków sterowych. Maszyna będzie dysponowała awioniką Honeywell Primus Epic. Pasażerowie samolotu będą korzystali z największej kabiny pasażerskiej jaką zaprojektował Dassault. Jej szerokość będzie wynosiła 2,77 m a wysokość 2,03 m. Dzięki modułowej budowie, kabina pasażerska ma być podatna na re aranżacje zgodnie z wymaganiami klientów. Samolot będzie dysponował bardzo dużym zasięgiem umożliwiającym mu loty trwające ponad 15 godzin. Według planów producenta, maszyna ma wejść do eksploatacji w 2025 roku.

</doc>
<doc id="5174691" url="https://pl.wikipedia.org/wiki?curid=5174691" title="Nowaja Żyzń (rejon fatieżski)">
Nowaja Żyzń (rejon fatieżski)

Nowaja Żyzń () – chutor w zachodniej Rosji, w sielsowiecie sołdatskim rejonu fatieżskiego w obwodzie kurskim.
Geografia.
Miejscowość położona jest nad Rudą (główny dopływ Usoży w dorzeczu Swapy) i jej dopływem Grjaznaja Rudka, 10 km od centrum administracyjnego sielsowietu (Sołdatskoje), 14 km na południowy zachód od centrum administracyjnego rejonu (Fatież), 43 km na północny zachód od Kurska, 14 km od drogi magistralnej (federalnego znaczenia) M2 «Krym» (część trasy europejskiej E105).
W chutorze znajduje się 17 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor zamieszkiwało 11 osób.

</doc>
<doc id="5174692" url="https://pl.wikipedia.org/wiki?curid=5174692" title="Andre Mazon">
Andre Mazon



</doc>
<doc id="5174693" url="https://pl.wikipedia.org/wiki?curid=5174693" title="Derkaczek">
Derkaczek



</doc>
<doc id="5174699" url="https://pl.wikipedia.org/wiki?curid=5174699" title="Pa mis muchachas">
Pa mis muchachas

„Pa mis muchachas” to piosenka wykonywana przez amerykańskie wokalistki Christinę Aguilerę i Becky G oraz pochodzące z Argentyny artystki Nicki Nicole i Nathy Peluso. Utwór wydano na singlu 22 października 2021 roku nakładem Sony Music Latin. Był to pierwszy singel promujący minialbum Aguilery "La Fuerza".
Singel odniósł umiarkowany sukces na listach przebojów, zajmując 7. miejsce na liście "Billboardu" Spain Digital Songs, 8. miejsce w notowaniu Mexico Espanol Airplay, 18. pozycję na amerykańskiej liście Latin Pop Airplay czy miejsce 24. w węgierskim zestawieniu Single Top 40 slágerlista. Ponadto uplasował się w czołowej dziesiątce list airplayowych Chile, Dominikany, Gwatemali, Panamy, Peru, Portoryko i Salwadoru, wydawanych przez Monitor Latino. Nagranie zyskało pozytywne recenzje krytyków i było nominowane do nagrody Latin Grammy w trzech kategoriach (między innymi jako najlepsza piosenka roku).
Informacje o utworze.
Pierwsze doniesienia o nagraniu pojawiły się w sieci pod koniec września 2021 roku. W komunikacie prasowym wytwórni Sony Music napisano, że utwór „Pa mis muchachas” „otwiera nowy rozdział” w karierze Aguilery i pozwala artystce „dumnie celebrować swoje latynoskie dziedzictwo”. Piosenka była pierwszą, jaką napisano z myślą o nadchodzącym, hiszpańskojęzycznym albumie Aguilery. Sesje studyjne odbyły się w Miami na Florydzie.
„Pa mis muchachas” to piosenka o „mocnym latynoskim brzmieniu”, łącząca w sobie takie gatunki muzyczne, jak guaracha, salsa i kubański son. Zawiera też elementy trapu, reggaetonu i latynoskiego jazzu. Tematyką tekstu utworu jest emancypacja kobiet oraz celebrowanie kobiecego ciała.
Autorami utworu są Aguilera, Peluso, Nicole Denise Cucco, Rebbeca Gomez, Kat Dahlia, Yasmil Marrufo, Jorge Luis Chacín i Yoel Henríquez, a za produkcję odpowiadają Federico Vindver i Jean Rodríguez. Nagranie skomponowano w tonacji a-moll, jest ono oparte na umiarkowanie szybkich ruchach 118 uderzeń na minutę.
Wydanie singla.
Wkrótce po wydaniu singel odniósł sukces na listach przebojów iTunes Store: zajął pierwsze miejsce między innymi w Meksyku, Kolumbii, Ekwadorze i Kostaryce, a także szczyt notowania Top 100 Latin Songs w Stanach Zjednoczonych. Był również notowany na listach najpopularniejszych utworów serwisu Spotify, między innymi w Hiszpanii, Urugwaju i Argentynie.
Utwór zadebiutował w notowaniu "Billboardu" Mexico Espanol Airplay na pozycji dwudziestej drugiej, a następnie, jako szczytowe, zajął na liście miejsce ósme.
Na liście "Billboardu" Argentina Hot 100 piosenka debiutowała z pozycji dziewięćdziesiątej, a później, 27 listopada 2021, uplasowała się na miejscu osiemdziesiątym trzecim.
W Gwatemali 14 listopada nagranie objęło miejsce piętnaste listy Top 20 Airplay (General), kompilowanej przez Monitor Latino, a w kolejnym tygodniu uplasowało się na pozycji dziewiątej.
W Salwadorze piosenka zadebiutowała na miejscu osiemnastym listy przebojów airplayowych, a finalnie wspięła się na pozycję szóstą.
Pod koniec listopada 2021 ogłoszono, że „Pa mis muchachas” to jedna z dwudziestu najczęściej streamowanych żeńskich, hiszpańskojęzycznych kolaboracji roku.
Opinie.
Serwis Amazon Music umieścił „Pa mis muchachas” na 39. miejscu listy stu najlepszych latynoskich piosenek 2021 roku. W omówieniu dla miesięcznika "Harper’s Bazaar", zestawiającym dwadzieścia trzy najlepsze utwory roku, Bianca Betancourt uznała, że piosenka jest „śmiałym, pełnym życia hymnem dla kobiecej przyjaźni”. Według Betancourt nagranie przypomina, że „Aguilera pozostaje jedną z najsilniejszych wokalistek swego pokolenia – bez względu na język, w którym śpiewa”. Harrison Brocklehurst (dziennikarz "The Tab") stwierdził, że „Pa mis muchachas” to jeden z najlepszych singli w karierze Aguilery oraz jeden z najlepszych utworów 2021 roku. Jacob Uitti ("American Songwriter") przypisał singlowi miejsce czwarte na liście dziesięciu najlepszych piosenek w dorobku Aguilery.
Recenzje.
Utwór został pozytywnie oceniony przez krytyków. Paige Mastrandrea, dziennikarka magazynu "Ocean Drive", chwaliła nagranie za „nostalgiczne wibracje”, a Lucas Villa, w omówieniu dla "Rolling Stone", skwitował je jako „potężne”. Redakcja portalu Kronika24.pl uznała „Pa mis muchachas” za „żywą i taneczną” piosenkę. Jordi Bardají ("Jenesaispop") pochwalił utwór za „dobrze ucieleśniony popowy potencjał”, „eskapistyczny ton” oraz „spektakularną improwizację wokalną” (w ostatniej jego minucie). Bardají stwierdził, że "bridge" w „Pa mis muchachas” jest jednym z najlepszych, jakie ukazały się w nagraniach muzycznych z 2021 roku. Wysoko ocenił też wers piosenki: „Gdy płaczę, mieszam swoje łzy z tequilą i cytryną, a potem wstaję”. Pip Ellwood-Hughes, dziennikarz serwisu "Entertainment Focus", docenił inspiracje twórców muzyką kubańską i napisał, że rytm utworu jest „zaraźliwy”.
W omówieniu minialbumu "La Fuerza" dla portalu "Prime News" Albert Nowicki uznał „Pa mis muchachas” za najbardziej „chillujące” spośród sześciu nagrań, za kompozycję „pełną dziarskiej wokalizy, akrobacji głosem i filuterności”. Zuzanna Janicka ("The-Rockferry") nazwała piosenkę „kubańskim manifestem "girl power"”. Enrique Cerros, dziennikarz "NEIU Independent", twierdził, że utwór stanowi odpowiedź na przebój Aguilery z 2001 roku, „Lady Marmalade”.
Teledysk.
Teledysk kręcony był w Buenos Aires, Los Angeles i Madrycie.
Pierwsza zapowiedź wideo ukazała się na YouTubie 19 października 2021 roku, a nazajutrz odsłonięto trzydziestosekundowy zwiastun. Klip miał swoją telewizyjną premierę 22 października na łamach stacji MTV Live, MTVU oraz MTV Latin America. W ramach promocji, za którą odpowiadała grupa mediowa ViacomCBS, na terenie Times Square pojawiły się też wizualne billboardy emitujące teledysk.
W teledysku, którego akcja toczy się w luksusowej rezydencji, Aguilera występuje jako szefowa mafijna. W klipie pojawiają się dwie osie fabularne.
Cassie Gill z serwisu "NewsBreak" pochwaliła klip za „pikanterię”, „seksowną scenę taneczną” oraz „przykuwające wzrok stylizacje”.
Scenę, w której Aguilera pije tequilę prosto z butelki i zmysłowo tańczy z inną kobietą, zainspirował film biograficzny "Frida" z 2002 roku, a właściwie podobna sekwencja z udziałem Salmy Hayek.
W listopadzie „Pa mis muchachas” brał udział w głosowaniu na najlepszy wideoklip emitowany przez stację MTV Latin America. Pod koniec grudnia 2021 stacja Radio Disney Latino wyłoniła klip jako drugi najlepszy teledysk roku.
Promocja i wykonania koncertowe.
Utwór został wykorzystany na ścieżce dźwiękowej hiszpańskiego reality show "La isla de las tentaciones", nadawanego przez Telecinco/Cuatro. 18 listopada Aguilera, Becky G, Nicki Nicole i Peluso udzieliły wywiadu stacji telewizyjnej Univision, zapowiadając swój nadchodzący występ. Odbył się on tego samego dnia podczas 22. ceremonii wręczenia nagród Latin Grammy Awards w Las Vegas. Aguilera promowała dwa nowe single („Pa mis muchachas”, „Somos nada”), a na scenie nosiła kreację "haute couture" od Jean-Paula Gaultiera – czarny gorset i eleganckie, koronkowe body.
Występ pochwalił między innymi wokalista Adam Lambert. Latynoska Akademia Muzyki (The Latin Recording Academy) uznała, że występ był „dekadenckim popisem” odwołującym się do ruchu "girl power". Magazyny "People" i Remezcla okrzyknęły galową kreację Aguilery za jedną z najlepszych, jakie gwiazdy zaprezentowały na czerwonym dywanie.
Pod koniec listopada Aguilera wykonała piosenkę w ramach prywatnego koncertu dla przedsiębiorstwa Fidelity Investments. 1 grudnia artystka zaśpiewała „Pa mis muchachas” podczas wydarzenia muzycznego World AIDS Day w Los Angeles. Aguilera wykonała utwór w trakcie Mallorca Live Festival pod koniec czerwca 2022 roku.
Twórcy.
Informacje za Sony Music:

</doc>
<doc id="5174702" url="https://pl.wikipedia.org/wiki?curid=5174702" title="Grzegorz Myćka">
Grzegorz Myćka

Grzegorz Myćka (ur. 1989 w Grodzisku Wielkopolskim) – grafik i ilustrator, doktorant na Wydziale Grafiki i Komunikacji Wizualnej Uniwersytetu Artystycznego w Poznaniu.
Zajmuje się grafiką warsztatową i projektową, ilustracją oraz krótkimi formami animowanymi.
Laureat krajowych i międzynarodowych konkursów plakatu, ilustracji i filmu animowanego.
Autor murali – np. pracy "Rasizm" przy ul. Solnej w Poznaniu.
Wybrane nagrody i wyróżnienia.
Dwukrotny stypendysta Miasta Zielona Góra w dziedzinie sztuk plastycznych.
Uczestnik wielu międzynarodowych wystaw, m.in. Biennale del Cartel w Boliwii, Taiwan International Graphic Design Award, Triennale Plakatu w Trnawie, Międzynarodowego Biennale Plakatu w Warszawie, Biennale Plakatu Polskiego w Katowicach, Międzynarodowego Biennale Plakatu Teatralnego w Rzeszowie, Międzynarodowego Triennale Grafiki w Falun.
Współtworzy grupę artystyczno-projektową BiG Poster, która zajmuje się m.in. prowadzeniem warsztatów z tworzenia plakatu czy wydawaniem czasopisma „BiG Poster Zin”. Członek kolektywu ilustratorów z Poznania Ilu Nas Jest.
Współzałożyciel i basista w zespole Morga.

</doc>
<doc id="5174703" url="https://pl.wikipedia.org/wiki?curid=5174703" title="CEDC">
CEDC



</doc>
<doc id="5174706" url="https://pl.wikipedia.org/wiki?curid=5174706" title="Nadieżda (obwód kurski)">
Nadieżda (obwód kurski)

Nadieżda () – chutor w zachodniej Rosji, w sielsowiecie sołdatskim rejonu fatieżskiego w obwodzie kurskim.
Geografia.
Miejscowość położona jest nad Rudą (główny dopływ Usoży w dorzeczu Swapy) i jej dopływem Nikowcem, 9 km od centrum administracyjnego sielsowietu (Sołdatskoje), 13,5 km na południowy zachód od centrum administracyjnego rejonu (Fatież), 43 km na północny zachód od Kurska, 13 km od drogi magistralnej (federalnego znaczenia) M2 «Krym» (część trasy europejskiej E105).
W chutorze znajdują się 4 posesje.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor zamieszkiwała 1 osoba.

</doc>
<doc id="5174712" url="https://pl.wikipedia.org/wiki?curid=5174712" title="Jean-Yves Berteloot">
Jean-Yves Berteloot

Jean-Yves Berteloot (ur. 27 sierpnia 1958 w Saint-Omer) – francuski aktor. 
W 1990 był nominowany do nagrody Césara jako najbardziej obiecujący aktor za rolę Pierre’a Graveya w melodramacie "Chrzciny" ("Baptême", 1989).

</doc>
<doc id="5174723" url="https://pl.wikipedia.org/wiki?curid=5174723" title="Biała trucizna">
Biała trucizna

Biała trucizna – polski film fabularny (dramat) z 1932 roku. Obraz nie zachował się do dnia dzisiejszego.
Piosenki do filmu wykonał Mieczysław Fogg, zaś w scenach tanecznych udział wzięli: Zizi Halama i Feliks Parnell.
Fabuła.
Film opowiada historię Jana Kańskiego, uzależnionego od kokainy przemysłowca. Wciągnięty w nałóg za przyczyną pięknej kobiety, odwraca się od rodziny i przyjaciół. Ratunek przed ostatecznym upadkiem zawdzięcza kilkuletniej córce, która wyrusza na poszukiwania ojca.

</doc>
<doc id="5174727" url="https://pl.wikipedia.org/wiki?curid=5174727" title="Kostina (sielsowiet sołdatski)">
Kostina (sielsowiet sołdatski)

Kostina () – wieś (ros. деревня, trb. dieriewnia) w zachodniej Rosji, w sielsowiecie sołdatskim rejonu fatieżskiego w obwodzie kurskim.
Geografia.
Miejscowość położona jest nad rzeką Griaznaja Rudka (prawy dopływ Rudy w dorzeczu Usoży), 12,5 km od centrum administracyjnego sielsowietu (Sołdatskoje), 17 km na południowy zachód od centrum administracyjnego rejonu (Fatież), 42 km na północny zachód od Kurska, 15 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajduje się 26 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 17 osób.

</doc>
<doc id="5174732" url="https://pl.wikipedia.org/wiki?curid=5174732" title="Maria Nowicka (aktorka)">
Maria Nowicka (aktorka)

Maria Nowicka (ur. 19 stycznia 1912, zm. 3 listopada 1934 w Warszawie) – polska aktorka filmowa.
Była zauważana przede wszystkim ze względu na swą urodę. Wróżono jej karierę filmową (wspominał o niej w jednej ze swych książek Jerzy Waldorff). Ostatecznie zagrała tylko w jednej produkcji - filmie "Biała trucizna" z 1932 roku (reż. Alfred Niemirski). Ponadto występowała w warszawskim teatrzyku Wesoły Wieczór (1930-1931). W 1931 roku zdobyła tytuł Miss Zakopanego, była również modelką w reklamie opon marki Englebert. 
Chorowała na gruźlicę, która stała się przyczyną jej śmierci. Została pochowana na Cmentarzu Powązkowskim w Warszawie.

</doc>
<doc id="5174734" url="https://pl.wikipedia.org/wiki?curid=5174734" title="Kolonia Wirginia">
Kolonia Wirginia

Kolonia Wirginia () lub Prowincja Wirginia (ang. "Province of Virginia"), potocznie i skrótowo: Wirginia (ang. "Virginia") – Była brytyjska kolonia, najstarsza z trzynastu istniejących w czasach przed wojną o niepodległość Stanów Zjednoczonych. Terytorium kolonii znajdowało się mniej więcej na obszarze obecnego stanu o tej samej nazwie. Ponadto obejmowała także obszary dzisiejszych stanów: Wirginia Zachodnia i Kentucky. 
Pochodzenie nazwy.
Nazwa kolonii pochodzi prawdopodobnie od przydomka królowej Anglii Elżbiety I Tudor, nazywanej „Królową-Dziewicą” (ang. "The Virgin Queen"). Historycy uważają, że angielski żeglarz Sir Walter Raleigh zasugerował tę nazwę około 1584 roku.
Historia.
Wirginia była pierwszą trwałą angielską później brytyjską kolonią w Ameryce Północnej, istniejącą w latach 1606–1776, po wcześniejszych nieudanych próbach kolonizacji Nowej Fundlandii przez Humphreya Gilberta w 1583 roku i wyspy Roanoke (w dzisiejszej wschodniej Karolinie Północnej) przez Waltera Raleigha pod koniec lat 80. XVI wieku.
Założycielem nowej kolonii była „Wirgińska Kompania Londyńska” (ang. "The Virginia Company of London"). W 1606 roku wydano przez angielskiego króla Jakuba I pierwszą kartę Wirginii, dokument regulujący tryb osadnictwa na nowych ziemiach w Ameryce Północnej. Na mocy tego aktu powstała czternastoosobowa Rada Królewska dla Wirginii, której objęła zarząd nad obszarami rozciągającymi się wzdłuż amerykańskiego wybrzeża między 34 a 45 równoleżnikiem. 
Pierwszą już nieistniejącą osadą był Jamestown, założona w 14 maja 1607 na północnym brzegu rzeki James, na terytorium Indian Powatan. Osada powstała po wylądowaniu w Ameryce trzech angielskich niewielkich statków: „Susan Constant”, „Godspeed” i „Discovery”, należących do pierwszej wyprawy Wirgińskiej Kompanii Londyńskiej, z grupą 39 marynarzy i 104 przyszłych osadników na pokładzie, pod dowództwem kapitanów Christophera Newporta, Bartholomew Gosnolda i Johna Ratcliffe’a. Od września 1608 pierwszym przywódcą („admirałem”) osady został kapitan John Smith, pokonując w wyborach kontrkandydata Johna Ratcliffe’a. W październiku tego samego roku dotarł do osady statek z zaopatrzeniem – „Mary and Margaret” – na pokładzie którego znajdowało się 17 dalszych osadników (ang. "seaventie"), głównie „Holendrów, Niemców i Polaków”. 
Pierwszym dochodowym towarem Wirginii był tytoń, którego produkcja miała znaczący wpływ na model społeczny kolonii.
W 1609 roku wybuchła I wojna z Powatanami, zakończona pokojem w 1614 roku, w którym córka wodza Indian Powatana, słynna Pocahontas, wyszła za mąż za kolonistę i plantatora tytoniu Johna Rolfe'a.
W latach 1609–1610 w Jamestown miała miejsce klęska głodu, tak zwany „Czas Głodu” (ang. "Starving Time") który przetrwało zaledwie 65 kolonistów. Mieszkańcy dopuszczali się nawet kanibalizmu. 
W 1619, gdy liczba mieszkańców przekroczyła tysiąc, powstała „Rada Mieszkańców” (ang. "The House of Burgesses"). Jednym z pierwszych jej zarządzeń była rozbudowa plantacji w centra handlowo-rzemieślnicze tak, by po jakimś czasie zaczęły przekształcać się w ośrodki miejskie, stolice hrabstw. W tym samym roku wybuch strajk polskich hutników szkła walczących o równouprawnienie polityczne – pierwszy w historii Ameryki Północnej strajk robotniczy. Również w tym samym roku sprowadzono do kolonii pierwszych 20 czarnych niewolników, którzy początkowo mieli trafić do Hiszpanii, jednakże zostali przejęci przez piratów pod holenderską banderą i skierowani do portu w Wirginii. Nie byli to jednak pierwsi niewolnicy w historii kolonii, już wcześniej ubodzy Irlandczycy, Anglicy, Holendrzy czy Niemcy, którzy nie mieli pieniędzy na podróży przez Ocean Atlantycki, po dotarciu na miejsce stawali się własnością osadników i mieli w obowiązku przepracować wyznaczoną liczbę lat, dostając w zamian jedynie wyżywienie i miejsce do spania. Po spełnieniu tego warunku, odzyskiwali wolność i otrzymywali własny kawałek ziemi.
W 1622 roku w czasie II wojny z Powatanami nastąpił atak Indian na Jamestown i innych angielskich osad w kolonii, zakończony masakrą ok. 350 osadników (mężczyzn, kobiet i dzieci).
W 1624 roku król Jakub I cofnął statut Kompanii Wirgińskiej, a kolonia przeszła pod władzę królewską jako kolonia królewska (ang. "royal colony"). Po angielskiej wojnie domowej w latach 1642 do 1651 Wirginia została nazwana przez króla Karola II „Starym Dominium” (ang. "The Old Dominion") ze względu na lojalność wobec monarchii w czasach Protektoratu i Wspólnoty Angielskiej.
W 1676 doszło do rebelii przeciwko rządom królewskiego gubernatora, sir Williama Berkeleya. Powstaniu przewodził jego krewniak, plantator, niejaki Nathaniel Bacon; skutkiem było spalenie osady Jamestown do gruntu; po kolejnym pożarze w roku 1699 zdecydowano się o przeniesieniu pozostałych kolonistów do dawnej Middle Plantation, dziś Colonial Williamsburg w Williamsburgu i ustanowienie ją nową stolicą Wirginii.
W latach 1755-1759 Wirginia przyjęła ok. 1100 deportowanych przez władze brytyjskie Akadyjczyków, francuskojęzycznych mieszkańców terenów byłej opanowanej przez Brytyjczyków francuskiej kolonii Akadii (współcześnie część Nowej Szkocji), wysiedlenia były usprawiedliwiane wzrostem napięcia międzynarodowego i zbliżającą się wojną.
Wirginia była jedną z trzynastu kolonii brytyjskich, które w 1775 roku przyłączyły się do rewolty przeciwko królowi Jerzemu III i wzięła udział w rewolucji amerykańskiej. 12 czerwca 1776 roku uchwalono Deklaracje praw Wirginii, akt prawny napisany przez George'a Masona, opierający się na zasadach wyznawanych przez Johna Locke'a, zgodnie z którymi prawa człowieka stanowią fundament istnienia nowo powstałego państwa Amerykańskiego, którego Wirginia stała się częścią. W 1783 roku został podpisany traktat paryski, w którym Wielka Brytania uznała niepodległość Stanów Zjednoczonych.
Z pierwszych pięciu prezydentów USA, czterech pochodziło z Wirginii i byli to: George Washington, Thomas Jefferson, James Madison i James Monroe. Tworzą oni tak zwaną dynastię wirginijską.

</doc>
<doc id="5174735" url="https://pl.wikipedia.org/wiki?curid=5174735" title="Álvaro Cervera">
Álvaro Cervera

Álvaro Cervera Díaz (ur. 20 września 1965 w Santa Isabel) – hiszpański trener i piłkarz, grający na pozycji napastnika.
Kariera piłkarska.
Cervera występował w juniorskich zespołach takich klubów jak Alegría, CD Tenerife, Perines czy Racing Santander. W 1984 zadebiutował w seniorskiej drużynie Racingu Santander. W 1987 roku przeszedł do klubu RCD Mallorca. W latach 1991–1992 wystąpił w kilku meczach reprezentacji Hiszpanii. W 1992 roku został piłkarzem klubu Valencia CF. 3 lata później, powrócił na 2 lata do Racingu Santander. Ostatnie lata kariery piłkarskiej, spędził w słabszych klubach, reprezentując Hércules CF, Águilas CF, UD Almería, CD San Fernando oraz Ontinyent CF. W 2001 roku ogłosił zakończenie piłkarskiej kariery.
Kariera trenerska.
Cervera rozpoczął karierę trenerską w słabszych klubach, z niższych lig, trenując Catarroja CF, CD Castellón, UD Almansa, Alicante CF, Cultural Leonesa, Real Jaén oraz Real Unión. W 2011 roku został szkoleniowcem Recreativo Huelva. W marcu 2012 roku odszedł z tego klubu, powracając do Racingu Santander, tym razem w roli szkoleniowca. Jego przygoda trenerska w tym klubie zakończyła się jednak szybko, gdyż już po 3 miesiącach został zwolniony. Po tym objął funkcję trenera w klubie CD Tenerife. Już po sezonie pracy awansował z tą drużyną do Segunda División. W 2015 roku został zwolniony z tego stanowiska. W 2016 roku został ogłoszony trenerem klubu Cádiz CF. W sezonie 2019/20 awansował z tym klubem do Primera División, zajmując 2 miejsce w tabeli. W pierwszym sezonie po awansie, prowadzone przez niego Cádiz zajęło 12 miejsce w tabeli La Ligi.

</doc>
<doc id="5174739" url="https://pl.wikipedia.org/wiki?curid=5174739" title="Brigadirowo">
Brigadirowo

Brigadirowo () – wieś (ros. деревня, trb. dieriewnia) w zachodniej Rosji, w sielsowiecie sołdatskim rejonu fatieżskiego w obwodzie kurskim.
Geografia.
Miejscowość położona jest nad rzeką Griaznaja Rudka (prawy dopływ Rudy w dorzeczu Usoży), 12,5 km od centrum administracyjnego sielsowietu (Sołdatskoje), 16 km na południowy zachód od centrum administracyjnego rejonu (Fatież), 41 km na północny zachód od Kurska, 14 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajduje się 28 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 19 osób.

</doc>
<doc id="5174740" url="https://pl.wikipedia.org/wiki?curid=5174740" title="Esat Stavileci">
Esat Stavileci

Esat Stavileci (ur. 11 lipca 1942 r. w Gjakovej, zm. 15 sierpnia 2015 w Prisztinie) – kosowski prawnik, profesor Wydziału Prawa Uniwersytetu w Prisztinie.
Życiorys.
Esat Stavileci urodził się 11 lipca 1942 r. w Gjakovej. Ukończył tam szkołę podstawową i średnią. Studiował prawo na Uniwersytecie w Prisztinie. Kontynuował studia podyplomowe prawnicze na Uniwersytecie w Zagrzebiu. Uzyskał doktorat z prawa na Uniwersytecie w Sarajewie w 1974 roku.
Od 1965 do przejścia na emeryturę pracował jako profesor na Wydziale Prawa na Uniwersytecie w Prisztinie, jednak po przejściu na emeryturę prowadził studia magisterskie i doktoranckie
Zmarł 15 sierpnia 2015 roku w Prisztinie. Pochowany został w Gjakovej dwa dni później. W pogrzebie uczestniczyli między innymi Atifete Jahjaga (prezydent Kosowa w latach 2011-2016), Isa Mustafa (premier Kosowa w latach 2014-2017), Arsim Bajrami (kosowski Minister Nauki i Technologii) i Hivzi Islami (przewodniczący Akademii Nauk i Sztuk Kosowa).

</doc>
<doc id="5174742" url="https://pl.wikipedia.org/wiki?curid=5174742" title="Makaron instant">
Makaron instant



</doc>
<doc id="5174746" url="https://pl.wikipedia.org/wiki?curid=5174746" title="W Racing Team">
W Racing Team

W Racing Team (WRT) – belgijski zespół wyścigowy założony w 2009 roku. Zespół znany jest głównie ze startów w seriach wyścigowych samochodów GT. W latach 2019–2020 startował w DTM, a od 2021 roku ściga się prototypami LMP2 w World Endurance Championship.
Historia zespołu.
2021.
21 stycznia zespół ogłosił rozpoczęcie programu LMP2 w World Endurance Championship z Robinem Frijnsem potwierdzonym jako pierwszy kierowca załogi. 26 lutego Ferdinand Habsburg oraz Charles Milesi zostali potwierdzeni jako pozostali kierowcy tej ekipy. Załoga ta zdobyła tytuł mistrzowski kierowców oraz zespołów LMP2 wygrywając 3 wyścigi, w tym Le Mans, oraz 4-krotnie stając na podium.
12 lutego WRT poinformował o programie wyścigowym LMP2 w European Le Mans Series z Robertem Kubicą w składzie. 2 marca Louis Delétraz i Yifei Ye zostali potwierdzeni jako pozostali kierowcy tej załogi. Załoga ta zdobyła tytuł mistrzowski kierowców i zespołów LMP2 wygrywając 3 wyścigi i 4-krotnie stając na podium. Kubica, Delétraz i Ye wystartowali też w wyścigu Le Mans. Rozpoczynali oni ostatnie okrążenie wyścigu jako liderzy klasy LMP2, jednak z powodu zwarcia w sterowniku silnika samochód zatrzymał się na torze. Nie przekroczyli oni linii mety i z tego powodu zostali niesklasyfikowani w tym wyścigu.
W GT World Challenge Europe zespół WRT wystawił 3 auta. Załoga z Driesem Vanthoorem i Charles'em Weertsem w składzie zdobyła tytuł mistrzowski zespołów oraz kierowców cyklu Sprint Cup oraz pełnego sezonu GT World Challenge Europe. WRT zdobył tytuł mistrzowski zespołów cyklu Endurance Cup.
2022.
11 stycznia WRT ogłosił wystawienie dwóch prototypów LMP2 w World Endurance Championship. Drugie auto wystawione zostało we współpracy ze szwajcarskim RealTeam. 
Sean Gelael, Robin Frijns i René Rast stanowili skład załogi #31 WRT. Dries Vanthoor zastąpił René Rasta podczas wyścigu 6 Hours of Fuji. Frijns i Gelael uplasowali się na 2. miejscu w klasyfikacji kierowców LMP2. To samo miejsce zajęło auto #31 WRT w klasyfikacji zespołów. Załoga #31 wygrała 3 wyścigi i 4-krotnie stawała na podium.
Rui Andrade, Ferdinand Habsburg i Norman Nato byli kierowcami załogi #41 RealTeam by WRT. Uplasowali się oni na 4. miejscu w klasyfikacji kierowców jak i zespołów LMP2. Załoga #41 wygrała 1 wyścig i 3-krotnie stawała na podium.
13 stycznia zespół WRT poinformował o zakontraktowaniu Valentino Rossiego na sezon 2022 serii GT World Challenge Europe. Łącznie belgijski zespół wystawił 5 aut w ramach GT World Challenge Europe. Załoga Dries Vanthoor–Charles Weerts obroniła tytuły mistrzowskie kierowców i zespołów w cyklu Sprint Cup.
2 sierpnia zespół ogłosił zakończenie wieloletniej współpracy z Audi Sport. Tego samego dnia BMW ogłosiło nawiązanie współpracy z zespołem WRT, w ramach której belgijski zespół ma wystawić dwa prototypy BMW M Hybrid V8 w World Endurance Championship od sezonu 2024.
3 października zespół WRT po raz pierwszy przetestował samochód BMW M4 GT3.
2023.
W wyścigu 24H Dubai zespół WRT zadebiutował z BMW M4 GT3 w warunkach wyścigowych. Załoga #7 Team WRT w składzie Mohammed Saud Fahad Al Saud, Diego Menchaca, Jean-Baptiste Simmenauer, Dries Vanthoor i Jens Klingmann zwyciężyła w wyścigu.
11 stycznia lista zgłoszeń na pełny sezon World Endurance Championship ujawniła, że WRT wystawi dwa auta w kategorii LMP2. W załodze #31 pozostał Sean Gelael, a w #41 Rui Andrade. 2 lutego zespół WRT ogłosił, że do załogi #41 dołączą Louis Delétraz i Robert Kubica. 17 lutego zespół WRT poinformował, że Robin Frijns i Ferdinand Habsburg będą pozostałymi kierowcami załogi #31.
28 lutego WRT przedstawił pełne plany wyścigowe w GT World Challenge Europe. Zespół zaplanował wystawienie 4 aut zarówno w pucharze Sprint jak i pucharze Endurance.
Osiągnięcia i wyniki.
Wygrane wyścigi długodystansowe.
"Źródło:" 
Mistrzostwa.
"Źródło:" 

</doc>
<doc id="5174749" url="https://pl.wikipedia.org/wiki?curid=5174749" title="Marek Słowiaczek">
Marek Słowiaczek

Marek Słowiaczek (ur. 29 stycznia 1976 w Trzyńcu) – polski poeta, pisarz, publicysta, dziennikarz, żeglarz oraz działacz społeczny na Zaolziu. Marek Słowiaczek publikuje po polsku, jest autorem kilku tomików poetyckich, powieści oraz licznych artykułów literackich, które ukazują się na łamach dziennika Głos - gazeta Polaków w Republice Czeskiej. 
Życiorys.
Marek Słowiaczek urodził się w Trzyńcu, wychował się w małej podbeskidzkiej miejscowości Boconowice. Na jego twórczość oraz działalność wpłynęły rodzinne opowieści dotyczące życia i działalności pradziadka Franciszka Skuliny (dyrektor miejscowej polskiej szkoły) oraz dziadka Wilhelma Słowiaczka (aktor, reżyser i działacz społeczny). Słowiaczek uczęszczał do Szkoły Podstawowej im. Henryka Sienkiewicza w Jabłonkowie, gdzie na jego wiersze zwrócił uwagę poeta i publicysta Wilhelm Przeczek, a w późniejszych latach poeta Jan Pyszko. Natomiast twórczość miejscowego pisarza Władysława Sikory w znacznym stopniu wpłynęły na warsztat poetycki Marka Słowiaczka. 
W 1989 roku rozpoczął naukę w Technikum Rolniczym w Czeskim Cieszynie. Po uzyskaniu świadectwa maturalnego postanowił kontynuować dalszą naukę na Uniwersytecie Jagiellońskim w Krakowie na wydziale Filologii Polskiej, specjalizacja nauczycielska. Stopień magistra uzyskał w 1999 po obronie pracy magisterskiej pod tytułem "„Pejzaże Beskidu Morawsko Śląskiego w twórczości Władysława Młynka, Jana Pyszki i Wilhelma Przeczka”." Na studiach współpracował ze studencką grupą literacką "Per-jodyk." Na łamach czasopisma o tym samym tytule publikował swoje prace. 
W 1998 poślubił Monikę Katarzynę Bojarską. Po studiach zamieszkali razem w Boconowicach na Zaolziu. W roku 2000 urodził się syn Grzegorz, w roku 2003 drugi syn Krzysztof. 
W roku 2001 Marek Słowiaczek rozpoczął pracę w stowarzyszeniu Kongres Polaków w Republice Czeskiej, gdzie wykonywał pracę kierownika biura kancelarii. Rok później stanął na czele spółki POL-PRESS s.r.o., która zajmuje się wydawaniem gazety Głos, w której także publikuje. 
W roku 2007 rozpoczął studia doktoranckie na Uniwersytecie Opolskim, w Instytutucie Filologii Polskiej. W czasie studiów zajmował się kwestią bilingwizmu w literaturze na Śląsku Cieszyńskim (przewód doktorski pt. "Bilingwizm twórczy w literaturze młodego pokolenia Zaolzian na przełomie XX i XXI wieku"). Po czterech latach przerwał studia doktoranckie. 
W roku 2016 objął funkcję prezesa MK PZKO w Boconowicach. W latach 2016–2018 pełnił funkcję prezesa koła Macierzy Szkolnej przy Polskiej Szkole Podstawowej im. Henryka Sienkiewicza w Jabłonkowie. 
Jako poeta zadebiutował w 2014 tomem poetyckim pt. "Cisza skrzydeł". Twórczość Słowiaczka charakteryzuje się daleko idącym uniwersalizmem i chęcią oderwania się od twórczości regionalnej. W roku 2018 ukazał się zbiór prozy poetyckiej pt. "Różnolitość_#roznolitosc""." W krótkich opowiadaniach Słowiaczek potwierdził swą przynależność do bycia obywatelem świata, a nie tylko mieszkańcem Zaolzia. Trzecia publikacja Słowiaczka ukazała się w 2022 roku. Chodzi o tom poetycki pt. "Dialog kolorów""." Wiersze zawarte w tej książce charakteryzują się wnikliwą obserwacją świata, a sama oprawa graficzna również ma wpływ na całościowe postrzeganie tego dzieła. Od 2017 Marek Słowiaczek jest współorganizatorem uroczystej gali „Tacy Jesteśmy", która promuje osiągnięcia Polaków mieszkających w Republice Czeskiej. 
Linki zewnętrzne.
Marek Słowiaczek – Literatura polska na Zaolziu (1920-2020) (kc-cieszyn.pl)

</doc>
<doc id="5174751" url="https://pl.wikipedia.org/wiki?curid=5174751" title="Łotariewka">
Łotariewka

Łotariewka () – osiedle typu wiejskiego w zachodniej Rosji, w sielsowiecie sołdatskim rejonu fatieżskiego w obwodzie kurskim.
Geografia.
Miejscowość położona jest nad Nikowcem (prawy dopływ Rudy w dorzeczu Usoży), 13 km od centrum administracyjnego sielsowietu (Sołdatskoje), 14 km na południowy zachód od centrum administracyjnego rejonu (Fatież), 38 km na północny zachód od Kurska, 9,5 km od drogi magistralnej (federalnego znaczenia) M2 «Krym» (część trasy europejskiej E105).
W osiedlu znajduje się 5 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. osiedle zamieszkiwało 7 osób.

</doc>
<doc id="5174757" url="https://pl.wikipedia.org/wiki?curid=5174757" title="Oliver Glasner">
Oliver Glasner

Oliver Glasner (ur. 28 sierpnia 1974 w Salzburgu) – austriacki trener i piłkarz, grający na pozycji obrońcy. Obecnie pełni funkcję trenera niemieckiego klubu Eintracht Frankfurt.
Kariera piłkarska.
Glasner zadebiutował w barwach seniorskiej drużyny klubu SV Ried w 1995 roku. Spędził w tym klubie niemal całą karierę, odchodząc jedynie w 2003 roku na roczne wypożyczenie do LASK Linz. W 2011 roku ogłosił zakończenie kariery piłkarskiej.
Kariera trenerska.
Glasner rozpoczął karierę trenerską, obejmując w 2014 roku klub, w którym spędził karierę piłkarską, czyli SV Ried. Po roku pracy w tym klubie, objął inny swój były klub a więc LASK Linz. W sezonie 2018/19 zdobył z tym klubem wicemistrzostwo Austrii, co dało możliwość gry w kwalifikacjach do Ligi Mistrzów w kolejnym sezonie. Po tym sukcesie został ogłoszony nowym szkoleniowcem niemieckiego klubu VfL Wolfsburg. W sezonie 2020/21 zajął z zespołem 4 miejsce w Bundeslidze, kwalifikując się do Ligi Mistrzów. Na początku sezonu 2021/22 został ogłoszony nowym trenerem Eintrachtu Frankfurt.

</doc>
<doc id="5174760" url="https://pl.wikipedia.org/wiki?curid=5174760" title="Kościół św. Lamberta w Düsseldorfie">
Kościół św. Lamberta w Düsseldorfie



</doc>
<doc id="5174763" url="https://pl.wikipedia.org/wiki?curid=5174763" title="Zap">
Zap



</doc>
<doc id="5174766" url="https://pl.wikipedia.org/wiki?curid=5174766" title="Giovanni Giuda Giona Battista">
Giovanni Giuda Giona Battista

Giovanni Giuda Giona Battista (; ur. 28 października 1588 w Safedzie, zm. 26 maja 1668 w Rzymie) – rabin, bibliotekarz watykański, dyplomata polski.
Życiorys.
Battista urodził się w rodzinie żydowskiej w galilejskim Safedzie 28 października 1588 roku jako Judah Jonah ben Isaak. Studiował Talmud i podróżował po Europie, m.in. Włoszech, Niemczech, Holandii i Polsce. Będąc w Warszawie w 1625 roku przeszedł na katolicyzm i przyjął chrzest. Wstąpił na służbę na polskim dworze królewskim, został wysłany z misją dyplomatyczną do Istambułu. Uznany przez Turków za szpiega, uszedł z życiem dzięki interwencji ambasadora Republiki Weneckiej. Po przybyciu do Włoch osiadł w Pizie, gdzie uczył hebrajskiego i aramejskiego. Zatrudniony przez Kongregację Rozkrzewiania Wiary, przeniósł się do Rzymu. Był zatrudniony w Bibliotece Watykańskiej. Do jego uczniów należał cysters Giulio Barolocci, autor dzieła "Bibliotheca Magna Rabbinica". W 1668 Battista opublikował hebrajskie tłumaczenie z łaciny Ewangelii ze wstępem autorstwa papieża Klemensa IX. Giovanni Battista zmarł w Rzymie 26 maja 1668 roku.

</doc>
<doc id="5174769" url="https://pl.wikipedia.org/wiki?curid=5174769" title="Riebiendier">
Riebiendier

Riebiendier () – osiedle typu wiejskiego w zachodniej Rosji, w sielsowiecie sołdatskim rejonu fatieżskiego w obwodzie kurskim.
Geografia.
Miejscowość położona jest w dorzeczu Nikowca (prawy dopływ Rudy w dorzeczu Usoży), 12 km od centrum administracyjnego sielsowietu (Sołdatskoje), 13 km na południowy zachód od centrum administracyjnego rejonu (Fatież), 38 km na północny zachód od Kurska, 9 km od drogi magistralnej (federalnego znaczenia) M2 «Krym» (część trasy europejskiej E105).
W osiedlu znajdują się 22 posesje.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. osiedle zamieszkiwało 14 osób.

</doc>
<doc id="5174777" url="https://pl.wikipedia.org/wiki?curid=5174777" title="Pittosporum tobira">
Pittosporum tobira



</doc>
<doc id="5174780" url="https://pl.wikipedia.org/wiki?curid=5174780" title="Pittosporaceae">
Pittosporaceae



</doc>
<doc id="5174782" url="https://pl.wikipedia.org/wiki?curid=5174782" title="Heksametylenodiamina">
Heksametylenodiamina

Heksametylenodiamina, HMDA – organiczny związek chemiczny z grupy diamin. Jest jednym z kluczowych związków w procesie otrzymywania nylonu 6-6 poprzez polikondensację z kwasem adypinowym. Cząsteczka składa się z sześciowęglowego łańcucha węglowodorowego zakończonego grupami aminowymi. Jest bezbarwną substancją stałą o typowym rybim zapachu aminy.
Synteza.
Współcześnie heksametylenodiamina produkowana jest praktycznie wyłącznie przez katalityczne uwodornienie adyponitrylu:
Proces ten prowadzi się w fazie ciekłej w obecności amoniaku, który pełni role nośnika ciepła i może poprawiać wydajność poprzez zminimalizowanie reakcji ubocznych. Katalizatory oparte są zazwyczaj na kobalcie lub żelazie.
Substrat do powyższej reakcji, adyponitryl, można otrzymać przemysłowo różnymi metodami, np. :
Zastosowania.
HMDA jest szeroko stosowana w przemyśle włókienniczym i tworzyw sztucznych jako podstawowy półprodukt w produkcji nylonu, wysoko wytrzymałych żywic, dodatków do wody kotłowej i klejów poliamidowych. Polimery uzyskiwane z HMDA są dopuszczone do kontaktu z żywnością – np. polikondensaty z kwasem tereftalowym lub izoftalowym mogą mieć kontakt z żywnością, z wyjątkiem napojów zawierających ponad 8% alkoholu.
Biodegradacja.
Wytwarzanie i wykorzystywanie HMDA do produkcji żywic poliamidowych może skutkować jego uwalnianiem do środowiska różnymi drogami. W fazie gazowej ulega degradacji w atmosferze w wyniku reakcji z rodnikami hydroksylowymi powstającymi fotochemicznie. Biodegradacja następuje w warunkach tlenowych.
Bezpieczeństwo.
HMDA wykazuje umiarkowaną toksyczność ostrą. LD50 przy podaniu doustnym szczurom i myszom wynosi od 750 do 1500 mg/kg. Działa szkodliwie po połknięciu lub w kontakcie ze skórą. Może spowodować poważne oparzenia skóry oraz uszkodzenia oczu, a także podrażnienie dróg oddechowych. Długotrwałe narażenie na kontakt z małymi ilościami HMDA nie jest zasadniczo szkodliwe.

</doc>
<doc id="5174783" url="https://pl.wikipedia.org/wiki?curid=5174783" title="Ludwig Nohl">
Ludwig Nohl

Karl Friedrich Ludwig Nohl (ur. 5 grudnia 1831 w Iserlohn, zm. 15 grudnia 1885 w Heidelbergu) – niemiecki muzykolog.
Życiorys.
Studiował prawo w Bonn, Heidelbergu i Berlinie. W Berlinie odbył także studia muzykologiczne u Siegfrieda Dehna i Friedricha Kiela. W 1853 roku podjął pracę jako referendarz w Bonn. W 1856 roku z powodu problemów zdrowotnych udał się do Francji i Włoch. W 1858 roku porzucił karierę prawnika i osiadł w Heidelbergu, gdzie w 1860 roku uzyskał stopień doktora muzyki.
W 1861 roku wyjechał do Monachium. W latach 1865–1868 był wykładowcą Uniwersytetu Monachijskiego. Od 1868 do 1872 roku mieszkał w Badenweiler. W 1872 roku wrócił do Heidelbergu i podjął pracę na tamtejszym uniwersytecie.
W swojej pracy naukowej zajmował się wielkimi niemieckimi kompozytorami, pisząc poświęcone im monografie, a także zajmując się edycją pozostałych po nich listów i innych dokumentów. Jego badania mają znaczenie wyłącznie historyczne, są współcześnie odrzucane ze względu na bezkrytyczny stosunek autora do materiałów źródłowych.

</doc>
<doc id="5174788" url="https://pl.wikipedia.org/wiki?curid=5174788" title="Ratusz w Miasteczku Śląskim">
Ratusz w Miasteczku Śląskim

Ratusz w Miasteczku Śląskim – zabytkowy (figurujący w gminnej ewidencji zabytków) budynek znajdujący się w Miasteczku Śląskim, przy zachodniej pierzei Rynku.
Historia.
W archiwach brakuje opisów i informacji na temat pierwszego ratusza założonego w 1561 roku Miasteczka Śląskiego (pierwotnie pod nazwą "Georgenberg"); zdaniem badaczy z Instytutu Tarnogórskiego najprawdopodobniej był to drewniany budynek znajdujący się na którejś z parcel przy Rynku.
Po wojnie trzydziestoletniej splądrowane miasto zaczęło stopniowo podupadać. W XVIII wieku, w wyniku wyczerpania złóż kruszców i upadku górnictwa, Miasteczko zatraciło swój miejski charakter i coraz częściej było określane mianem "Marktflecken" – osady targowej – np. w spisie wsi Franza A. Zimmermanna zawartym w "Beiträge zur Beschreibung von Schlesien" z 1783 roku. Taki stan rzeczy został prawnie usankcjonowany w 1808 roku, kiedy to wydano pruską ordynację miast, w poczcie których Miasteczko się nie znalazło, stając się gminą wiejską z zarządem gminy ("Gemeindevorstand"). Paradoksalnie była to jednak sytuacja korzystna z punktu widzenia miejscowych obywateli, gdyż jako mieszkańcy gminy wiejskiej płacili mniejsze podatki. Jednocześnie, zgodnie z wieloletnią tradycją, na czele Miasteczka wciąż stał burmistrz.
15 stycznia 1866 roku rząd Prus nadał Miasteczku statut miasta na podstawie nowej ordynacji miejskiej z 1853 roku. W miejsce zarządu gminy wrócił magistrat, wtedy też zaistniała potrzeba stworzenia przestronnej siedziby dla władz miasta. Udało się to dopiero w 1900 roku, kiedy to zakupiono od Rudolfa Pringsheima masywny dom z okazałym szczytem wzniesiony ok. 1890 roku, położony przy zachodniej pierzei miasteczkowskiego rynku.
W 1945 roku, pod koniec II wojny światowej lub tuż po jej zakończeniu, budynek magistratu spłonął w nie do końca jasnych okolicznościach. Rok później Miasteczko ponownie utraciło prawa miejskie – aż do 1963 roku. W latach 50. XX w. budynek odbudowano, a w na początku lat 60. – przebudowano.
W 1997 roku na fasadzie ratusza odsłonięto tablicę upamiętniającą Jana Bondkowskiego – działacza narodowego i samorządowego, burmistrza miasta w latach 1920–1922, który był pierwszym polskim burmistrzem na przejętym od Niemiec Górnym Śląsku.
Od 23 kwietnia 2021 roku każdego dnia o godzinie 12:01 z wieży ratusza rozbrzmiewa hejnał skomponowany przez prof. dr. hab. Stanisława Dziewiora z okazji 460. rocznicy pierwszego nadania Miasteczku Śląskiemu praw miejskich.
Budynek był remontowany w latach 1995 oraz 2019.
Architektura.
Budynek trzykondygnacyjny, z wysuniętą przed elewację czworoboczną wieżą o rozszerzonych węgłach i z półkolistymi arkadami. Jej górna część jest węższa, ze ściętymi narożnikami, zwieńczona kopulastym hełmem z latarnią i iglicą. Od strony frontowej wieży znajduje się balkon wsparty na kroksztynach.

</doc>
<doc id="5174790" url="https://pl.wikipedia.org/wiki?curid=5174790" title="Eugeniusz Grzędzielski">
Eugeniusz Grzędzielski

Eugeniusz Stanisław Grzędzielski (ur. 17 lutego 1880 w Rokietnicy, zm. 29 maja 1947 w Krakowie) – polski nauczyciel, oficer wojskowy.
Życiorys.
Eugeniusz Stanisław Grzędzielski urodził się 17 lutego 1888 w Rokietnicy. W Rokietnicy urodził się także Jan Grzędzielski (ur. 1875, także nauczyciel i oficer zaopatrzenia w armii austriackiej).
4 czerwca 1907 złożył egzamin nauczycielski w zakresie historii i geografii. Od 7 września 1907 podjął pracę w zawodzie w C. K. I Wyższym Gimnazjum w Rzeszowie. W charakterze zastępcy nauczyciela (suplent) uczył tam geografii, historii, języka polskiego, historii kraju rodzinnego. W Rzeszowie był członkiem tamtejszego gniazda Polskiego Towarzystwa Gimnastycznego „Sokół”. Na początku drugiego półrocza w roku szkolnym 1908/1909 został mianowany nauczycielem rzeczywistym w C. K. Wyższej Szkole Realnej. Uczył historii powszechnej, geografii, był zawiadowcą gabinetu geograficzno-historycznego. W Śniatyniu pracował do 1910.
W szeregach C. K. Armii w grupie urzędników zaopatrzenia wojskowego od około 1903 do około 1910 był akcesistą zaopatrzenia w rezerwie. Następnie został przeniesiony do ewidencji C. K. Obrony Krajowej i zweryfikowany w stopniu akcesisty zaopatrzenia w grupie nieaktywnych urzędników zaopatrzenia obrony krajowej z dniem 1 stycznia 1903 i przydzielony do 36 pułku piechoty w Kołomyi od około 1912, a od około 1913 w tym samym charakterze figurował w rezerwie. Podczas I wojny światowej został awansowany na oficjała zaopatrzenia w stosunku ewidencji z dniem 1 listopada 1914. Pomiędzy 1914 a 1916 został odznaczony Złotym Krzyżem Zasługi Cywilnej na wstążce Medalu Waleczności.
W niepodległej II Rzeczypospolitej pozostawał nauczycielem. W latach 20. pracował w Państwowym Seminarium Nauczycielskim Żeńskim w Sandomierzu przy ulicy Długosza 7, ucząc tam historii i geografii.
Zmarł 29 maja 1947 w Krakowie i został pochowany na tamtejszym Cmentarzu Salwatorskim. Miał synów: Władysława (1920–2007) i Jana (1924–1997).

</doc>
<doc id="5174791" url="https://pl.wikipedia.org/wiki?curid=5174791" title="Jan Grzędzielski">
Jan Grzędzielski

Jan Zygmunt Grzędzielski (ur. 10, 20 lub 21 lutego 1875 w Rokietnicy, zm. ?) – polski nauczyciel, dyrektor gimnazjalny, major rezerwy administracji Wojska Polskiego.
Życiorys.
Jan Zygmunt Grzędzielski urodził się 10, 20 lub 21 lutego 1875 w Rokietnicy. Był synem Juliana i Marii z domu Mickiewicz. W Rokietnicy urodził się także Eugeniusz Grzędzielski (ur. 1875, także nauczyciel i oficer zaopatrzenia w armii austriackiej).
Został profesorem gimnazjalnym. 18 lipca 1901 w Sanoku zawarł związek małżeński z Zofią Marią Kazimierą Nowak (ur. 1870, córka adiunkta podatkowego Floriana Nowaka).
W szeregach C. K. Armii w grupie urzędników zaopatrzenia wojskowego od około 1900 do około 1906 był akcesistą zaopatrzenia w rezerwie. Następnie został przeniesiony do ewidencji C. K. Obrony Krajowej i zweryfikowany w stopniu akcesisty zaopatrzenia w grupie nieaktywnych urzędników zaopatrzenia obrony krajowej z dniem 1 stycznia 1900 i przydzielony do 16 pułku piechoty w Krakowie do około 1912. Przed 1901 został odznaczony Brązowym Medalem Jubileuszowym Pamiątkowym dla Sił Zbrojnych i Żandarmerii.
Po odzyskaniu przez Polskę niepodległości został przyjęty do Wojska Polskiego. Został zweryfikowany w stopniu majora rezerwy w korpusie oficerów administracji dział gospodarczy ze starszeństwem z dniem 1 czerwca 1919. W 1922 jego oddziałem macierzystym był Wojskowy Okręgowy Zakład Gospodarczy 9. Około 1923, 1924 był oficerem rezerwowym Okręgowego Zakładu Gospodarczego 3 w Grodnie. W 1934 jako pierwszy na liście starszeństwa major rezerwy w grupie oficerów pospolitego ruszenia korpusu oficerów administracji pozostawał wówczas w ewidencji Powiatowej Komendy Uzupełnień Sieradz.
W niepodległej II Rzeczypospolitej pozostawał nauczycielem. W pierwszej połowie lat 20. był dyrektorem Państwowego Gimnazjum Żeńskiego im. Emilii Plater w Grodnie i uczył tam historii. W 1926 jako etatowy profesor Państwowego Gimnazjum im. Stanisława Staszica w Chrzanowie był urlopowany celem pełnienia kierownictwa Miejskiego Liceum Żeńskiego im. św. Jadwigi w Pszczynie, gdzie jednocześnie uczył historii i geografii. Pozostając nadal nauczycielem chrzanowskiego gimnazjum rozporządzeniem z 26 października 1926 został mianowany dyrektorem Państwowego Gimnazjum im. Bolesława Chrobrego w Piotrkowie z ważnością od 1 listopada 1926 do 31 sierpnia 1927. Jako pozostający w stanie nieczynnym dyrektor piotrkowskiego gimnazjum został przeniesiony w stan spoczynku z dniem 28 lutego 1930.

</doc>
<doc id="5174792" url="https://pl.wikipedia.org/wiki?curid=5174792" title="Port lotniczy Dillon's Bay">
Port lotniczy Dillon's Bay



</doc>
<doc id="5174794" url="https://pl.wikipedia.org/wiki?curid=5174794" title="Gerardo Seoane">
Gerardo Seoane

Gerardo Seoane Castro (ur. 30 października 1978 w Lucernie) – szwajcarski trener i piłkarz, grający na pozycji obrońcy.
Kariera piłkarska.
Seoane jest wychowankiem klubu FC Rothenburg. Występował także w juniorskich drużynach klubu FC Luzern. W 1995 roku zadebiutował w seniorskiej drużynie FC Luzern. 2 lata później został piłkarzem klubu FC Sion. W latach 1997–1999 występował w barwach reprezentacji Szwajcarii U-21. W 1998 roku przeszedł do hiszpańskiego klubu Deportivo La Coruña, gdzie występował jednak głównie w rezerwach tego klubu. W 1999 roku został, na rok, wypożyczony do AC Bellinzona. W 2002 roku opuścił Deportivo na rzecz FC Aarau. 2 lata później został piłkarzem Grasshopper Club. W 2007 roku powrócił do FC Luzern. W 2010 roku ogłosił zakończenie kariery piłkarskiej.
Kariera trenerska.
Seoane rozpoczął karierę trenerską, prowadząc młodzieżowe drużyny FC Luzern. W 2013 roku tymczasowo pełnił funkcję trenera pierwszego zespołu tego klubu. W styczniu 2018 roku został ogłoszony pełnoprawnym trenerem FC Luzern. Odszedł z klubu pół roku później, kiedy został szkoleniowcem BSC Young Boys. Poprowadził on ten zespół trzykrotnie do Mistrzostwa Szwajcarii a także raz do Pucharu Szwajcarii. W lipcu 2021 roku został trenerem niemieckiego klubu Bayer Leverkusen.

</doc>
<doc id="5174795" url="https://pl.wikipedia.org/wiki?curid=5174795" title="Dali's Dilemma">
Dali's Dilemma



</doc>
<doc id="5174796" url="https://pl.wikipedia.org/wiki?curid=5174796" title="I'm Just a Kid">
I'm Just a Kid



</doc>
<doc id="5174803" url="https://pl.wikipedia.org/wiki?curid=5174803" title="Lubimowka (rejon fatieżski)">
Lubimowka (rejon fatieżski)

Lubimowka () – wieś (ros. деревня, trb. dieriewnia) w zachodniej Rosji, w sielsowiecie sołdatskim rejonu fatieżskiego w obwodzie kurskim.
Geografia.
Miejscowość położona jest nad Rudą (główny dopływ Usoży w dorzeczu Swapy), 7 km od centrum administracyjnego sielsowietu (Sołdatskoje), 12 km na południowy zachód od centrum administracyjnego rejonu (Fatież), 44 km na północny zachód od Kurska, 10,5 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajduje się 41 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 41 osób.

</doc>
<doc id="5174804" url="https://pl.wikipedia.org/wiki?curid=5174804" title="Lubimowka">
Lubimowka

Lubimowka () – nazwa toponimów w Rosji
m.in.:

</doc>
<doc id="5174818" url="https://pl.wikipedia.org/wiki?curid=5174818" title="Rudka (rejon fatieżski)">
Rudka (rejon fatieżski)

Rudka () – wieś (ros. деревня, trb. dieriewnia) w zachodniej Rosji, w sielsowiecie sołdatskim rejonu fatieżskiego w obwodzie kurskim.
Geografia.
Miejscowość położona jest nad Rudą (główny dopływ Usoży w dorzeczu Swapy), 8 km od centrum administracyjnego sielsowietu (Sołdatskoje), 12,5 km na południowy zachód od centrum administracyjnego rejonu (Fatież), 44 km na północny zachód od Kurska, 10,5 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajduje się 17 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 28 osób.

</doc>
<doc id="5174825" url="https://pl.wikipedia.org/wiki?curid=5174825" title="Prooksydanty">
Prooksydanty

Prooksydanty – substancje chemiczne, które wywołują stres oksydacyjny, albo poprzez generowanie reaktywnych form tlenu, albo przez hamowanie systemów antyoksydacyjnych. Stres oksydacyjny wytwarzany przez te chemikalia może uszkadzać komórki i tkanki, na przykład przedawkowanie przeciwbólowego paracetamolu (acetaminofenu) może śmiertelnie uszkodzić wątrobę, częściowo poprzez wytwarzanie reaktywnych form tlenu.
Niektóre substancje mogą służyć jako przeciwutleniacze lub prooksydanty, w zależności od warunków. Niektóre z ważnych warunków obejmują stężenie substancji chemicznej oraz obecność tlenu lub metali przejściowych. Chociaż z punktu widzenia termodynamicznego jest to bardzo korzystne, redukcja tlenu cząsteczkowego lub nadtlenku odpowiednio do ponadtlenku lub rodnika hydroksylowego jest zabroniona. To znacznie zmniejsza tempo tych reakcji, umożliwiając w ten sposób istnienie życia tlenowego. W rezultacie, redukcja tlenu zazwyczaj obejmuje albo początkowe tworzenie tlenu singletowego, albo sprzęganie spin-orbita poprzez redukcję metalu przejściowego, takiego jak mangan, żelazo lub miedź. Ten zredukowany metal następnie przenosi pojedynczy elektron do tlenu cząsteczkowego lub nadtlenku.
Podział.
Jednym z kryteriów podziałowych prooksydantów jest podział na środki o właściwościach prooksydacyjnych. W tabeli poniżej przedstawiono różne klasy prooksydantów, mechanizmy generowania przez nie stresu oksydacyjnego i sposoby zapobiegania tym zjawiskom.
Witaminy prooksydacyjne.
Witaminy, które są czynnikami redukującymi, mogą być prooksydantami. Witamina C ma działanie przeciwutleniające, gdy redukuje substancje utleniające, takie jak nadtlenek wodoru, jednak może również redukować jony metali, co prowadzi do generowania wolnych rodników poprzez reakcję Fentona.
2 Fe2+ + 2 H2O2 → 2 Fe3+ + 2 OH· + 2 OH−
2 Fe3+ + askorbinian → 2 Fe2+ + dehydroaskorbinian
Jon metalu w tej reakcji może zostać zredukowany, utleniony, a następnie ponownie zredukowany w procesie zwanym cyklem redoks, który może generować reaktywne formy tlenu. 
Względne znaczenie przeciwutleniających i prooksydacyjnych działań witamin przeciwutleniających jest obszarem aktualnych badań, ale na przykład witamina C wydaje się mieć głównie działanie przeciwutleniające w organizmie. Jednak mniej danych jest dostępnych dla innych przeciwutleniaczy dietetycznych, takich jak przeciwutleniacze polifenolowe, cynk, selen i witamina E.
Właściwości antyoksydacyjne selenu uwarunkowane są przede wszystkim jego rolą jako niezbędnego składnika centrum aktywnego peroksydazy glutationowej. Wskazuje się także na zdolność Se do regeneracji witaminy E w układach biologicznych. Wykazano bowiem, iż wzbogacanie mięsa mieszaniną witaminy E i Se w celu zahamowania procesów oksydacyjnych, a w konsekwencji stabilizacji barwy, jest bardziej efektywne niż samą witaminą E czy Se. Postuluje się, że Se i witamina E mogą odgrywać istotną rolę w zapobieganiu raka prostaty.
Najczęściej występującą formą witaminy E w przyrodzie jest α-tokoferol, który ma największą aktywność biologiczną. Jest on również jednym z głównych związków chroniących organizm przed stresem oksydacyjnym. Uczestniczy w pierwszej linii obrony przed RFT efektywnie wygaszając 1O2 w efekcie czego nie dochodzi do jego reakcji z resztami wielonienasyconych kwasów tłuszczowych fosfolipidów błon komórkowych oraz hamowana jest reakcja peroksydacji i generowania ich rodników. W drugiej linii obrony szybko reaguje z wolnymi rodnikami nadtlenkowymi lipidów i unieczynnia je, a równocześnie przerywa ich wytwarzanie oraz hamuje ciąg wolnorodnikowych reakcji łańcuchowych uszkadzających komórki. Podczas redukcji Fe3+ do Fe2+ i Cu2+ do Cu+ tokoferole stymulują powstawanie rodników *OH.
Witamina A (retinol) jako antyoksydant działa zarówno w I jak i II linii obrony przed RFT (podobnie jak witamina E). W procesach prewencyjnych efektywnie wygasza tlen singletowy a w reakcjach wolnorodnikowych na etapie terminacji neutralizuje wolne rodniki powstające podczas peroksydacji lipidów. Właściwości antyoksydacyjne witaminy A wynikają z obecności w cząsteczce sprzężonych układów wiązań C=C w łańcuchu bocznym. Retinol ma większą zdolność usuwania rodnika peroksylowego w porównaniu z witaminą E.
Zastosowanie w medycynie i biotechnologii.
Kilka ważnych środków przeciwnowotworowych wiąże się z DNA i generuje reaktywne formy tlenu. Należą do nich adriamycyna i inne antracykliny, bleomycyna i cisplatyna. Środki te mogą wykazywać specyficzną toksyczność wobec komórek rakowych ze względu na niski poziom obrony antyoksydacyjnej występującej w guzach. Ostatnie badania pokazują, że dysregulacja redoks wynikająca ze zmian metabolicznych i zależność od sygnalizacji mitogennej i przeżywalności przez reaktywne formy tlenu stanowi szczególną podatność komórek nowotworowych, na które mogą być selektywnie ukierunkowane prooksydacyjne, niegenotoksyczne chemioterapeutyki redoks.

</doc>
<doc id="5174826" url="https://pl.wikipedia.org/wiki?curid=5174826" title="Boris Gulko">
Boris Gulko



</doc>
<doc id="5174827" url="https://pl.wikipedia.org/wiki?curid=5174827" title="Dom Carlos I">
Dom Carlos I



</doc>
<doc id="5174830" url="https://pl.wikipedia.org/wiki?curid=5174830" title="Edward Wójcikiewicz">
Edward Wójcikiewicz

Edward Jan Wójcikiewicz vel Wojcikiewicz (ur. 1 sierpnia 1888 w Łużnej, zm. 17 sierpnia 1958) – porucznik artylerii Wojska Polskiego, kawaler Orderu Virtuti Militari.
Życiorys.
Urodził się 1 sierpnia 1888 we wsi Łużna, w ówczesnym powiecie gorlickim Królestwa Galicji i Lodomerii, w rodzinie Tomasza.
W czasie wojny z bolszewikami walczył w szeregach I dywizjonu 11 Pułku Artylerii Ciężkiej. 1 czerwca 1921, w stopniu porucznika, pełnił służbę w Centralnej Szkole Pirotechnicznej, a jego oddziałem macierzystym był 11 Dywizjon Artylerii Ciężkiej. 8 stycznia 1924 został zatwierdzony w stopniu porucznika ze starszeństwem z 1 czerwca 1919 i 1048. lokatą w korpusie oficerów rezerwy artylerii. W 1922 posiadał przydział w rezerwie do 10 Pułku Artylerii Ciężkiej w Przemyślu, a od następnego roku do 2 Pułku Artylerii Ciężkiej w Chełmie.
Jako osadnik wojskowy otrzymał działkę w Prozorokach, gdzie pracował jako nauczyciel. W 1932 był referentem kulturalno-oświatowym oddziału Związku Strzeleckiego w Prozorokach. W 1934, jako oficer pospolitego ruszenia pozostawał w ewidencji Powiatowej Komendy Uzupełnień Postawy. Posiadał przydział do Oficerskiej Kadry Okręgowej Nr III. Był wówczas „przewidziany do użycia w czasie wojny”. 2 kwietnia 1936 Komitet Krzyża i Medalu Niepodległości odrzucił wniosek o nadanie mu tego odznaczenia „z powodu braku pracy niepodległościowej”. 11 listopada 1936 uczestniczył w obchodach Święta Niepodległości jako przedstawiciel żołnierzy rezerwy i osadników. 24 lutego 1940 został zesłany do miejscowości Kriesty w rejonie wierchnietojemskim obwodu archangielskiego, a następnie przeniesiony do Astrachania w obwodzie stalingradzkim. 7 września 1941 został zwolniony na mocy amnestii. Zmarł 17 sierpnia 1958. Został pochowany na cmentarzu Gunnersbury w Londynie.

</doc>
<doc id="5174831" url="https://pl.wikipedia.org/wiki?curid=5174831" title="Nicki Nicole">
Nicki Nicole

Nicole Denise Cucco (ur. 25 sierpnia 2000 r. w Rosario) – argentyńska raperka i wokalistka, znana jako Nicki Nicole.
Kariera.
W kwietniu 2019 roku wydała singlowy utwór „Wapo Traketero”. Wkrótce potem nagrała piosenkę „Bzrp Music Sessions, Vol. 13” we współpracy z Bizarrapem. Nagranie zajęło trzecie miejsce w notowaniu Argentina Hot 100, wydawanym przez "Billboard". Współpracowała z Christiną Aguilerą przy singlu „Pa mis muchachas” (z gościnnym udziałem Becky G i Nathy Peluso).
Jej debiutancki album studyjny, "Recuerdos", ukazał się w listopadzie 2019 roku i zajął szczyt argentyńskiej listy przebojów, wydawanej przez CAPIF. W 2020 roku Nicki Nicole była nominowana do nagrody Latin Grammy w kategorii "najlepsza nowa artystka". W 2021 zdobyła nominację do nagrody LOS40 Music jako "najlepsza nowa wykonawczyni muzyki latynoskiej".

</doc>
<doc id="5174833" url="https://pl.wikipedia.org/wiki?curid=5174833" title="Borys Gulko">
Borys Gulko



</doc>
<doc id="5174835" url="https://pl.wikipedia.org/wiki?curid=5174835" title="Narodowy Komitet Ocalenia Ludu (Mali)">
Narodowy Komitet Ocalenia Ludu (Mali)

Narodowy Komitet Ocalenia Ludu (fr. "Comité national pour le salut du peuple") była dyktaturą wojskową, ukształtowaną po zamachu stanu, który się odbył w dniu 18 sierpnia 2020, w którym obalono prezydenta Ibrahima Boubacara Keïtę. Na czele junty wojskowej stał Assimi Goita. 18 stycznia 2021 Narodowy Komitet Ocalenia Ludu został rozwiązany, jednak ówczesny przewodniczący junty Assimi Goita obalił 24 maja 2021 ówczesnego pełniącego obowiązki prezydenta Mali Ba N’Daou.

</doc>
<doc id="5174836" url="https://pl.wikipedia.org/wiki?curid=5174836" title="Pospornica">
Pospornica

Pospornica, skorzec ("Pittosporum") – rodzaj roślin z rodziny pospornicowatych. Obejmuje 226 gatunków. Zasięg rodzaju obejmuje środkową i południową Afrykę, wyspy na Oceanie Indyjskim (Madagaskar, Seszele, Maskareny), południową i wschodnią Azję, Australię, Nową Zelandię i wyspy na Pacyfiku. Jeden izolowany gatunek "P. coriaceum" rośnie na Maderze i jednym stanowisku na Teneryfie. Niektóre gatunki rozprzestrzenione zostały poza naturalnym zasięgiem. Pospornica falista "P. undulatum" jest bardzo problematycznym gatunkiem inwazyjnym w Ameryce Środkowej, na Azorach, w południowej Afryce, Australii, Nowej Zelandii i na Hawajach. Rośliny te zasiedlają lasy różnych typów, często rosną na terenach skalistych i na wybrzeżach. Ich zwykle wonne kwiaty zapylane są przez owady. 
Z nasion "Pittosporum resiniferum" pozyskuje się olej palący się jasnym płomieniem, wykorzystywany do oświetlania pomieszczeń w Azji Południowo-Wschodniej. Drewno pospornicy falistej "P. undulatum" służy do wyrobu kijów golfowych, a z kwiatów tego gatunku pozyskuje się wonny olejek. Olejek z "P. stenopetalum" jest z kolei tak cuchnący, że odstraszać ma duchy. Liczne gatunki uprawiane są jako ozdobne ze względu na pachnące kwiaty i ozdobne ulistnienie: pospornica japońska "P. tobira", falista "P. undulatum", "P. crassifolium", "P. eugenioides", "P. tenuifolium". Ostatni z tych gatunków należy do najbardziej mrozoodpornych i bywa spotykany w uprawie także w zachodniej Polsce (zimą wymaga okrycia). Niektóre gatunki wykorzystywane są jako rośliny lecznicze (np. "P. napaulense"). Jadalnych nasion dostarcza "P. pullifolium".
Systematyka.
Rodzaj z rodziny pospornicowatych "Pittosporaceae".

</doc>
<doc id="5174837" url="https://pl.wikipedia.org/wiki?curid=5174837" title="Pittosporum">
Pittosporum



</doc>
<doc id="5174844" url="https://pl.wikipedia.org/wiki?curid=5174844" title="Natalia Pogonina">
Natalia Pogonina



</doc>
<doc id="5174851" url="https://pl.wikipedia.org/wiki?curid=5174851" title="Soumaïla Cissé">
Soumaïla Cissé

Soumaïla Cissé (ur. 20 grudnia 1949 – zm. 25 grudnia 2020) – malijski polityk, który sprawował funkcję ministra finansów rządu Mali w latach 1993–2000. Trzykrotnie kandydował bez powodzenia na prezydenta, w 2002, 2013 i 2018 roku; we wszystkich trzech przypadkach został pokonany w drugiej turze. Od 2014 roku był przewodniczącym Związku na rzecz Republiki i Demokracji, malijskiej partii politycznej.
Życie i kariera.
Urodził się w Nianfuke, niedaleko Timbuktu, 20 grudnia 1949. Cissé studiował w "l'Institut des Sciences de l'Ingénieur de Montpellier" we Francji, aby zostać inżynierem oprogramowania. Pracował dla kilku dużych francuskich firm (IBM – France, le Groupe Pechiney, le Groupe Thomson i firma lotnicza Air Inter) przed powrotem do Mali w 1984 roku, aby pracować w "Compagnie malienne pour le développement du Textile" (CMDT).
Po utworzeniu Sojuszu na rzecz Demokracji w Mali i wyborze w 1992 r. kandydata ADEMA Alpha Oumara Konaré na prezydenta, Cissé został sekretarzem generalnym. W 1993 r. został ministrem finansów, a w 2000 r. ministrem sprzętu, zarządzania terytorium, środowiska i urbanistyki w rządzie Mandé Sidibé.
Cissé został wybrany na trzeciego wiceprzewodniczącego ADEMA-PASJ na pierwszym nadzwyczajnym kongresie partii, który odbył się w dniach 25–28 listopada 2000 r. W styczniu 2002 roku zrezygnował z pracy w rządzie, aby poświęcić się przygotowaniom do wyborów prezydenckich w 2002 roku, a ADEMA–PASJ wybrała go na swojego kandydata na następcę Alpha Oumar Konaré. Cissé zajął drugie miejsce w pierwszej turze wyborów z 21,31% głosów,  ale przegrał z Amadou Toumani Touré w drugiej turze, zdobywając 34,99% głosów.
Cissé opowiedział się przeciwko zamachowi stanu w Mali z 2012 r. i został ciężko ranny 18 kwietnia, gdy rebelianci zaatakowali go w jego domu. Kolejny okres spędził we Francji i Senegalu.
Cissé kandydował w wyborach prezydenckich w Mali w 2013 roku. W drugiej rundzie przegrał z Ibrahimem Boubacarem Keïtą, Cissé kandydował w wyborach prezydenckich w Mali w 2018 roku. Po raz kolejny przegrał w drugiej turze z Ibrahimem Boubacarem Keïtą i uzyskał 32% głosów.
Porwanie.
26 marca 2020 r., podczas kampanii w regionie Timbuktu, Cissé został wzięty jako zakładnik przez nieznaną grupę dżihadystyczną. Kilka dni po porwaniu został wybrany do Zgromadzenia Narodowego, ale rządzący potwierdzili, że nic nie wiedzieli o miejscu jego pobytu. Później potwierdzono, że został uprowadzony przez dżihadystów i został zwolniony wraz z Sophie Pétronin 6 października.
Śmierć.
Cissé zmarł w Neuilly-sur-Seine we Francji 25 grudnia 2020, w wieku 71 lat, po zarażeniu się COVID-19 podczas pandemii COVID-19 we Francji. 

</doc>
<doc id="5174853" url="https://pl.wikipedia.org/wiki?curid=5174853" title="(Don’t Fear) The Reaper">
(Don’t Fear) The Reaper

(Don’t Fear) The Reaper – piosenka rockowa zespołu Blue Öyster Cult, wydana w 1976 roku jako singel promujący album "Agents of Fortune".
Treść.
Autorem piosenki jest Buck Dharma. Utwór mówi o nieuchronności śmierci i przekonaniu, że nie powinniśmy się jej bać. Autor ponadto określił utwór jako piosenkę miłosną, w której miłość transcenduje fizyczną egzystencję partnerów. Zaprzeczył jednocześnie, iżby piosenka miała nakłaniać do samobójstwa mimo faktu, że pojawia się w niej odniesienie do Romea i Julii. Postaci Romea i Julii miały jedynie stanowić zdaniem Dharmy przykład osób, które wierzyły, że będą razem po śmierci. Z kolei zwrot „40 000 men and women every day” był liczbą osób, które miały umierać każdego dnia; nie było to zgodne z prawdą, ponieważ wówczas codziennie umierało 135 000 ludzi.
Buck Dharma powiedział, że pisząc piosenkę zastanawiał się, co by było, gdyby umarł młodo i spotkał się z bliskimi w życiu pozagrobowym. Do napisania utworu sprowokowała muzyka zdiagnozowana u niego arytmia, w wyniku której myślał o swojej śmierci.
Odbiór.
„(Don’t Fear) The Reaper” było głównym singlem albumu "Agents of Fortune" i stało się pierwszym międzynarodowym przebojem grupy, zajmując m.in. dwunaste miejsce na liście Hot 100 oraz szesnaste na liście UK Singles Chart. Przyczynił się także do znacznego zainteresowania zespołem w Wielkiej Brytanii w momencie ukazania się tam singla w 1978 roku. Utwór został przez magazyn „Rolling Stone” wybrany piosenką roku 1976. Ponadto piosenka znalazła się na liście najlepszych piosenek wszech czasów według „Rolling Stone”, „Mojo” oraz „Q”.

</doc>
<doc id="5174854" url="https://pl.wikipedia.org/wiki?curid=5174854" title="Morozow (rejon fatieżski)">
Morozow (rejon fatieżski)

Morozow () – chutor w zachodniej Rosji, w sielsowiecie sołdatskim rejonu fatieżskiego w obwodzie kurskim.
Geografia.
Miejscowość położona jest nad Rudą (główny dopływ Usoży w dorzeczu Swapy), 12 km od centrum administracyjnego sielsowietu (Sołdatskoje), 16 km na południowy zachód od centrum administracyjnego rejonu (Fatież), 43 km na północny zachód od Kurska, 15 km od drogi magistralnej (federalnego znaczenia) M2 «Krym» (część trasy europejskiej E105).
W chutorze znajduje się 39 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor zamieszkiwało 37 osób.

</doc>
<doc id="5174855" url="https://pl.wikipedia.org/wiki?curid=5174855" title="Henri Squire">
Henri Squire

Henri Squire (ur. 27 września 2000 w Duisburgu) – niemiecki tenisista, finalista juniorskiego Australian Open w grze podwójnej.
Kariera tenisowa.
W 2018 roku, startując w parze z Rudolfem Mollekerem awansował do finału juniorskiego Australian Open. Wówczas niemiecka para przegrała z duetem Hugo Gaston-Clément Tabur.
Najwyżej sklasyfikowany w rankingu gry pojedynczej był na 562. miejscu (1 listopada 2021), a w klasyfikacji gry podwójnej na 1094. pozycji (13 września 2021).

</doc>
<doc id="5174857" url="https://pl.wikipedia.org/wiki?curid=5174857" title="(Don't Fear) The Reaper">
(Don't Fear) The Reaper



</doc>
<doc id="5174863" url="https://pl.wikipedia.org/wiki?curid=5174863" title="Road agent's spin">
Road agent's spin



</doc>
<doc id="5174864" url="https://pl.wikipedia.org/wiki?curid=5174864" title="I Can't Hold Back">
I Can't Hold Back



</doc>
<doc id="5174865" url="https://pl.wikipedia.org/wiki?curid=5174865" title="I'd Do Anything (singel Simple Plan)">
I'd Do Anything (singel Simple Plan)



</doc>
<doc id="5174866" url="https://pl.wikipedia.org/wiki?curid=5174866" title="Port lotniczy Cox's Bazar">
Port lotniczy Cox's Bazar



</doc>
<doc id="5174867" url="https://pl.wikipedia.org/wiki?curid=5174867" title="Soumaili Cissé">
Soumaili Cissé



</doc>
<doc id="5174874" url="https://pl.wikipedia.org/wiki?curid=5174874" title="Minister do spraw europejskich">
Minister do spraw europejskich



</doc>
<doc id="5174878" url="https://pl.wikipedia.org/wiki?curid=5174878" title="Natori (1922)">
Natori (1922)

Natori (jap. 名取) – japoński krążownik lekki z okresu międzywojennego i II wojny światowej, trzecia jednostka typu "Nagara". Zwodowany 16 kwietnia 1922 roku, wszedł do służby w Dai-Nippon Teikoku Kaigun (Cesarska Marynarka Wojenna Wielkiej Japonii) 15 września 1922 roku. Okręt brał udział w wojnie chińsko-japońskiej i walkach na Pacyfiku, w tym bitwie w Cieśninie Sundajskiej. Został zatopiony 18 sierpnia 1944 roku w wyniku ataku torpedowego amerykańskiego okrętu podwodnego w pobliżu ujścia cieśniny San Bernardino.
Uzbrojenie główne stanowiło początkowo siedem pojedynczych dział kalibru 140 mm. Wyporność standardowa krążownika wynosiła 5170 ts, a długość 162,15 m. Napęd stanowiły cztery zespoły turbin, do których parę dostarczało dwanaście kotłów, pozwalające na osiągnięcie maksymalnej prędkości wynoszącej 36 węzłów.
Zamówienie i budowa.
„Natori” powstał jako trzecia jednostka z serii krążowników lekkich typu "Nagara" – stanowiących rozwinięcie znajdujących się jeszcze wówczas w budowie jednostek typu "Kuma". Okręty te powstały na mocy decyzji dowództwa Japońskiej Marynarki Wojennej z roku 1917 o budowie ośmiu krążowników o wyporności normalnej wynoszącej 5500 ts. W 1918 roku zamówienie poszerzono o dodatkowe trzy okręty. W ten sposób Flota Cesarska zyskała pięć okrętów typu "Kuma" oraz sześć jednostek typu "Nagara", których przedstawicielem był właśnie „Natori”. Okręty obu typów wybudowano w tym samym układzie kadłuba i rozwiązań technologicznych zastosowanych przy budowie krążowników. W stosunku do okrętów reprezentujących projekt "Kuma", krążowniki typu "Nagara" miały większy pomost bojowy, który zyskał kilka dodatkowych kondygnacji, oraz wyrzutnie torpedowe większego kalibru.
Nazwa dla nowo budowanego krążownika została nadana 17 lipca 1919 roku. Stępkę pod budowę „Natori” położono 14 grudnia 1920 roku w stoczni Mitsubishi w Nagasaki; jednostka otrzymała numer stoczniowy 338. Wodowanie krążownika odbyło się 16 kwietnia 1922 roku, zaś uroczyste wprowadzenie do służby miało miejsce 15 września 1922 roku w mieście Sasebo.
Opis.
Skrócony opis konstrukcji.
Kadłub krążowników typu "Nagara" miał 162,15 m długości całkowitej, zaś na linii wodnej długość wynosiła 156,65 m. Szerokość jednostki wynosiła 14,17 m, natomiast jej zanurzenie wynosiło 4,85 m. Wyporność standardowa wynosiła 5170 ts, zaś normalna 5690 ts. Pełna wyporność okrętów tego typu po modernizacji w 1936 roku wynosiła 7737–7997 ton. Załoga jednostki liczyła nominalnie 450 osób, w tym 37 oficerów. W przypadku, kiedy okręt miał pełnić funkcję okrętu flagowego, to zaokrętowane było na nim dodatkowych 27 osób (w tym 5 oficerów).
„Natori” napędzany był przez cztery zespoły turbin parowych Parsonsa, do których parę dostarczało dwanaście kotłów opalanych paliwem płynnym i węglem. Po modernizacji kotły opalano wyłącznie paliwem płynnym. Każdy zespół turbin za pośrednictwem własnej przekładni redukcyjnej napędzał swoją linię wału napędowego, zakończoną pojedynczą, trójpłatową śrubą napędową. Układ napędowy generował maksymalną moc wynoszącą 90 000 KM, co pozwalało osiągnąć krążownikowi maksymalną prędkość prawie 36 węzłów. Zasięg jednostki wynosił 8500 Mm przy prędkości 10 węzłów, 6000 Mm przy 14 w. oraz 1000 Mm przy prędkości wynoszącej 23 węzły. Energię elektryczną na okręcie zapewniały dwa spalinowe generatory prądu stałego o mocy odpowiednio 66 i 88 kW. Generowały one prąd o napięciu 110 V, a zainstalowano je w przedziale maszynowni.
Zastosowany układ opancerzenia kadłuba obejmował pas pancerny o grubości 63,5 mm, łączący się z pokładem górnym, o długości 73,17 m oraz wysokości 4,87 m, z czego 0,84 m znajdowało się poniżej linii wodnej. Pas ten znajdował się na obu burtach i chronił pomieszczenia kotłowni oraz maszynowni przed pociskami dział kalibru do 102 mm. Wykonany był z dwóch warstw stali o wysokiej odporności na rozciąganie. Pokład główny jednostki pokryto płytami pancernymi o grubości 28,5 mm. Główne działa kal. 140 mm osłonięto maskami pancernymi o grubości 10 mm. Komory amunicyjne dział głównych zostały opancerzone płytami o grubości 32 mm, natomiast opancerzenie podajników amunicyjnych wynosiło 16 mm.
Uzbrojenie i wyposażenie.
Okręt miał dwa maszty: jeden za dziobówką, a drugi na śródokręciu w okolicach rufy. Na dziobowym maszcie znajdował się dalocelownik Typu 13 służący do kierowania ogniem artyleryjskim, stanowisko dowodzenia artylerią i dwa reflektory. „Natori” miał dalmierz o bazie 4 metry. W kwietniu 1944 roku na krążowniku zamontowano radar ostrzegania powietrznego Typu 21.
Okręt wyposażono pierwotnie w platformę startową dla samolotu myśliwskiego Mitsubishi 1MF, znajdującą się na dziobie przed nadbudówką, z hangarem w nadbudówce, która nie okazała się jednak praktyczna i nie była używana. Platforma ta została zastąpiona między lipcem 1931 a wrześniem 1932 roku przez obrotową katapultę dla wodnosamolotów typu Kure Nr 2 Model 3 zamontowaną na pokładówce rufowej. Mimo to, platforma startowa została usunięta na tym okręcie dopiero w 1934 roku. Od czasu instalacji katapulty okręt używał wodnosamolotów Nakajima E8N lub Kawanishi E7K. Ostatni typ samolotu używany był wtedy, gdy okręt pełnił rolę jednostki flagowej.
W momencie wejścia do linii krążownik uzbrojony był w siedem głównych dział okrętowych L/50 Typ 3 kalibru 140 mm, w pojedynczych stanowiskach osłoniętych maskami pancernymi. Dwa działa umiejscowione były na dziobie, w układzie tandemu. Lufa działa numer jeden skierowana była w kierunku dziobu, zaś lufę działa numer dwa w położeniu marszowym skierowano na nadbudówkę. Po bokach nadbudówki ulokowano po jednym dziale (jedno na każdą burtę), zaś pozostałe trzy działa zamontowano wzdłuż płaszczyzny symetrii kadłuba – dwa stanowiska umiejscowiono za ostatnim kominem na śródokręciu, a ostatnie działo ulokowane było na rufie. Dla pięciu dział przewidziano zapas pocisków wynoszący 120 sztuk, zaś dla dwóch bocznych dział zapas ten wynosił 105 sztuk. Dodatkowo „Natori” dysponował dwiema armatami salutacyjnymi kal. 57 mm.
W zakresie uzbrojenia przeciwlotniczego „Natori” był wielokrotnie przezbrajany. W momencie wejścia do służby składało ono się z dwóch pojedynczych armat przeciwlotniczych kal. 76,2 mm (8 cm), zamontowanych po bokach pierwszego komina. Zapas amunicji dla każdej z armat wynosił 240 sztuk, była ona rozdzielnego ładowania. Uzbrojenie to uzupełniały dwa karabiny maszynowe Typu 3 kalibru 6,5 mm, umiejscowione pomiędzy drugim a trzecim kominem. Na przełomie 1931/1932 roku na okręcie zamontowano stanowisko poczwórnych wkm Hotchkiss kalibru 13,2 mm na platformie przed nadbudówką dziobową (początkowo były zainstalowane na platformie startowej, usuniętej w 1934 roku). Dwie armaty plot. kal. 76,2 mm zastąpiono dwoma podwójnymi stanowiskami karabinów maszynowych Typu 93 kal. 13,2 mm podczas remontu trwającego od czerwca 1936 roku do marca 1937 roku. Stanowiska te zastąpiono w 1940 roku podwójnymi stanowiskami dział Typu 96 kal. 25 mm. Jako jedyny okręt tego typu, „Natori” otrzymał w 1937 roku eksperymentalne podwójne stanowisko automatycznych armat plot. kal. 40 mm produkcji Vickersa. Karabiny kal. 6,5 mm zostały zastąpione na przełomie 1931/1932 roku przez dwa karabiny maszynowe Lewis kal. 7,7 mm. Podczas remontu, który odbywał się okresie od 1 czerwca 1942 do 31 marca 1943 roku, zdemontowano stanowiska artyleryjskie numer 5 i 7 kalibru 140 mm. W miejscu zdemontowanej armaty numer 7 zamontowano podwójne działo uniwersalne kalibru 127 mm Typu 89. Poprawiono także uzbrojenie przeciwlotnicze krążownika, montując na jego pokładzie dodatkowe stanowiska działek kal. 25 mm. Łącznie okręt miał 14 luf kal. 25 mm w układzie 2 × III, które znajdowały się nad rufowymi wyrzutniami torped, 2 × II ulokowane po bokach komina przedniego i 4 × I. Na „Natorim” zachowano poczwórne stanowisko karabinów kal. 13,2 mm.
Okręt miał także cztery podwójne wyrzutnie torped kalibru 610 mm, do których używano torped Typu 8. „Natori” miał także zainstalowane tory minowe dla 48 min morskich.
Służba.
Okres międzywojenny.
Okręt wprowadzono do służby 15 września 1922 roku w mieście Sasebo. Nazwa jednostki pochodzi od rzeki przepływającej w północno-wschodniej części Honsiu. „Natori” włączono w skład 5 Eskadry (jap. Sentai 5). W lutym i marcu 1923 roku okręt wraz z jednostkami flotylli operował na wodach Morza Południowochińskiego oraz odwiedził wyspy Ogasawara (dawne wyspy Bonin).
W 1925 roku jednostka została okrętem flagowym Sentai 5. Na przełomie marca i kwietnia tego samego roku okręt, wchodząc w skład Sentai 5, wraz 2 Flotyllą Niszczycieli udał się w rejs w okolice Qingdao oraz rzeki Jangcy. Od 1 maja 1926 roku do początku 1928 roku, krążownik przebywał w rezerwie w Sasebo. W roku 1928 okręt został jednostką flagową 2. Flotylli Niszczycieli. W grudniu tego samego roku jednostkę skierowano do Sentai 3. Przez okres roku krążownik operował w rejonie Qingdao i Qinhuangdao.
Od 30 listopada 1929 roku okręt znajdował się w rezerwie w Sasebo. Od lipca 1931 roku do września 1932 roku „Natori” przeszedł modernizację w Sasebo. Polegała ona między innymi na unowocześnieniu i przebudowie nadbudówki. 20 maja 1933 roku jednostka powróciła do Sentai 3, zaś 15 listopada tego samego roku okręt przeniesiono do Sentai 7. Od 15 maja do 15 czerwca 1934 roku w Sasebo okręt przeszedł kolejną modyfikację, polegającą na poprawieniu jego stateczności. W listopadzie 1934 roku „Natori” włączono w skład Sentai 8.
Od listopada 1935 roku do grudnia 1936 roku krążownik ponownie trafił do rezerwy w Sasebo. Dodatkowo od 9 czerwca 1936 roku do 20 marca 1937 roku, okręt przeszedł modernizację, podczas której wzmocniono kadłub, zaś dwa działa plot. kal. 76,2 mm zastąpiono dwoma podwójnymi stanowiskami karabinów maszynowych kal. 13,2 mm. Poczwórne stanowisko wkm kal. 13,2 mm na dziobówce zostało zastąpione przez eksperymentalne, podwójne stanowisko armat plot. kal. 40 mm produkcji Vickersa. Po remoncie „Natori” powrócił w skład Sentai 8. W czerwcu 1937 roku okręt wraz z Sentai 8 operował w rejonie Szanghaju. Związane to było z wybuchem wojny chińsko-japońskiej. W listopadzie tego samego roku krążownik wspierał desant w okolicach Hangzhou. 22 listopada 1937 roku jednostka ponownie trafiła do rezerwy.
15 grudnia 1938 roku okręt włączono w siły Sentai 9, gdzie operował w na wodach chińskich aż do 15 listopada 1939 roku, kiedy to okręt skierowano do rezerwy. W czasie jego postoju poddano go modyfikacji. W 1940 roku „Natori” mianowano jednostką flagową 5. Flotylli Niszczycieli (5. FN).
Lata 1941–1942.
W styczniu oraz lutym 1941 roku okręt bazował w Sajgonie (obecnym Ho Chi Minh). W kwietniu tego samego roku okręt wraz z siłami 5. FN wszedł w skład Trzeciej Floty bazującej na Tajwanie. W lipcu i sierpniu 1941 roku okręt uczestniczył w zajęciu Indochin Francuskich. W grudniu 1941 roku okręt uczestniczył w eskorcie okrętów transportowych z piechotą, które 10 grudnia lądować miały w okolicach Aparri. W dniu planowanego desantu okręt został zaatakowany przez grupę trzech bombowców Boeing B-17 Flying Fortress. W wyniku ataku jednostka odniosła lekkie uszkodzenia. Pod koniec grudnia okręt wszedł w skład 2 Zespołu Eskortowego kadm. Chūichi Hara. 31 grudnia 1941 roku okręt opuścił Magong jako eskorta ponad 40 okrętów transportowych.
8 stycznia 1942 roku okręt uczestniczył w wysadzeniu desantu w Singorze, po czym powrócił do Magong. Krążownik brał udział w bitwie o Jawę. 18 lutego 1942 roku okręt wraz z ośmioma niszczycielami opuścił Camrahn i eskortował 56 statków transportowych z desantem na Banten. W późniejszym czasie, przed lądowaniem desantu do eskorty dołączyła bliźniacza „Yura” wraz z kolejnymi niszczycielami. W nocy 1 marca 1942 roku okręt wraz z eskortowanymi jednostkami inwazyjnymi natknął się na dwa alianckie krążowniki USS „Houston” (CA-30) oraz HMAS „Perth”. „Natori”, jako jeden z najbliżej znajdujących się okrętów japońskich, rozpoczął walkę z okrętami alianckimi. W czasie bitwy w Cieśninie Sundajskiej oba okręty alianckie zostały zatopione. 10 marca 1942 roku okręt przydzielono do Sentai 16. W kwietniu okręt holował uszkodzony w wyniku ataku torpedowego okrętu USS „Seawolf” (SS-197), krążownik „Naka”.
Od 22 czerwca tego samego roku okręt patrolował cieśninę Malakka. Podczas wchodzenia do bazy morskiej w Surabai 22 sierpnia 1942 roku, okręt otarł się kadłubem o wrak, w wyniku czego doznał uszkodzeń kadłuba. Po dokonaniu prowizorycznych napraw, okręt udał się do Sasebo na remont. Od października do grudnia okręt operował w rejonie Makasaru, zaś 3 listopada okręt uczestniczył w desancie na wyspy Tanimbar.
Lata 1943–1944.
W styczniu 1943 roku okręt miał holować uszkodzony torpedowiec „Tomozuru”, jednak 9 stycznia „Natori” w odległości około 18 Mm od wyspy Ambon został zaatakowany przez amerykański okręt podwodny USS „Tautog” (SS-199). Dwie wystrzelone torpedy trafiły w rufę krążownika. Eksplozja spowodowała oderwanie się od reszty kadłuba 20-metrowej części rufy. Krytycznie uszkodzona jednostka z trudem dotarła do zatoki Ambon. 21 stycznia tego samego roku okręt został zaatakowany ponownie przez grupę bombowców Consolidated B-24 Liberator. Krążownik doznał poważnych uszkodzeń, głównie w rejonie kotłowni numer dwa. Zginęło 20 członków załogi. Tego samego dnia okręt w eskorcie torpedowca i stawiacza min opuścił zatokę. Od 23 do 27 stycznia 1943 roku okręt naprawiano w Makassarze, następnie poddano go naprawie w Singapurze w dniach 2 lutego do 30 kwietnia tego samego roku. Od 1 czerwca 1943 roku aż do 31 marca 1944 roku okręt przechodził remont kapitalny oraz modernizację.
W czasie modernizacji na przełomie lat 1943–1944, na okręcie zdemontowano m.in. działa główne nr 5 i 7, zamontowano zdwojoną armatę przeciwlotniczą kal. 127 mm oraz zwiększono liczbę działek plot. kal. 25 mm. 15 maja 1944 roku okręt mianowano okrętem flagowym 3. Flotylli Niszczycieli. W okresie od czerwca do sierpnia 1944 roku, okręt wykonywał rejsy operacyjne pomiędzy Palau a Davao. 10 sierpnia tego samego roku okręt opuścił Manilię jako eskorta statku transportowego w kierunku Palau.
18 sierpnia 1944 roku około godziny 03:00 podczas opuszczania cieśniny San Bernardino okręt został trafiony torpedą z okrętu podwodnego USS „Hardhead” (SS-365). W wyniku trafienia doszło do zalania przedziałów oraz wybuchu licznych pożarów. Około godziny 03:30 okręt otrzymał trafienie drugą torpedą w prawą burtę, w okolice masztu rufowego. Przez kilka godzin załoga starała się uratować krążownik, jednak ten nabierał wody coraz szybciej. O godzinie 07:00 zaczęto opuszczać jednostkę. Kilka minut po godzinie 07:00 okręt zatonął na pozycji . Zginęło 330 członków załogi, uratowano zaś 194 marynarzy. „Natori” został skreślony ze stanu floty 10 października 1944 roku.

</doc>
<doc id="5174882" url="https://pl.wikipedia.org/wiki?curid=5174882" title="Saccharomyces boulardii">
Saccharomyces boulardii

Saccharomyces boulardii – gatunek jednokomórkowych grzybów.
Charakterystyka.
"Saccharomyces boulardii" jest tropikalnym szczepem drożdży, po raz pierwszy wyizolowanym z owoców liczi i mangostanu z Indochin w 1934 roku przez francuskiego naukowca o nazwisku Henri Boulard. "Saccharomyces boulardii", choć podobny do "Saccharomyces cerevisiae", różni się cechami niepatogennymi i bioterapeutycznymi. Jest skutecznym probiotykiem zwalczającym wiele zaburzeń żołądkowo-jelitowych i jest dostępny w sprzedaży w 90 krajach na całym świecie. "S. boulardii" jest grzybem niesystemowym, przeżywającym tylko w przewodzie pokarmowym przy niskich poziomach pH i zdolnym do wzrostu w temperaturze do 37 °C. "S. boulardii" jest stosowany w leczeniu różnych zaburzeń żołądkowo-jelitowych, biegunki wywołanej przez antybiotyki, biegunki wywołanej przez zgłębnik nosowo-żołądkowy, biegunki u dzieci i dorosłych oraz biegunki wywołanej przez infekcje wirusowe. Wykazano również, że osłabia działanie toksyn wywołanych przez choroby bakteryjne.
"S. boulardii" wzbudza zainteresowanie na całym świecie, szczególnie ze względu na szeroki wachlarz interakcji z innymi mikrobami i zdolność do wyłączania zaburzeń żołądkowo-jelitowych i objawów biegunki. Obecne badania analizują naukę o taksonomii, w szczególności badając związek między S. boulardii i jego bliskim krewnym, "S. cerevisiae." Chociaż ich struktura genomowa jest prawie w 100% podobna i większość twierdzi, że powinny należeć do tego samego gatunku", S. boulardii" posiada unikalne zdolności, które pozwalają mu przetrwać w najbardziej ekstremalnych warunkach. Wiadomo również, że "S. boulardii" wydziela wiele proteaz, które mają zdolność hamowania działania cytokin prozapalnych.
Budowa.
Struktura genomu.
Chociaż nie przeprowadzono znaczących badań nad strukturą genomu "S. boulardii", wynika to częściowo z faktu, że jest on niemal identyczny z genomem "S. cerevisiae." a ten był pierwszym eukariotycznym genomem, który został całkowicie zsekwencjonowany. Sekwencjonowanie genomu było wynikiem współpracy na całym świecie. Sekwencja zawiera 13 000 000 par zasad, 6 275 genów, z których 5885 to potencjalne geny kodujące białka. Około 140 genów jest ściśle związanych z określaniem rybosomalnego RNA, 40 genów jest związanych z małymi jądrowymi cząsteczkami RNA, a 275 funkcjonuje jako geny transferowego RNA. Zaobserwowano, że istnieje znaczna ilość redundancji. Około 23% genomu jest identyczne z genomem ludzkim. Chromosomy posiadają pojedynczą liniową, dwuniciową nić DNA.
Budowa i metabolizm komórek.
"S. boulardii" to owalne komórki o grubych ściankach, które mają około 10 µm długości na 5 µm szerokości. Ściana komórkowa "S. boulardii" stanowi około 30% suchej masy komórki i składa się głównie z polisacharydów (85%) i białek (15%). Szeroko zakrojone analizy biochemiczne wykazują, że glukoza, N-acetyloglukozamina (GlcNAc) i reszty mannozy stanowią odpowiednio 80–90%, 1–2% i 10–20% całego polisacharydu.
Klasyfikowany jest jako beztlenowiec, co oznacza, że może rosnąć w warunkach tlenowych lub beztlenowych. Chociaż preferuje wykorzystanie glukozy, możliwe jest wykorzystanie monosacharydów, polisacharydów, oligosacharydów, etanolu, octanu, glicerolu, pirogronianu i mleczanu. Glukoza w procesie metabolizmu przechodzi przez szlak glikolityczny. "S. bouldardii" są heterotrofami, co oznacza, że pozyskują energię z glukozy ponadto preferuje fermentację nad oddychaniem w stosunku 98 do 2%. Ścieżka fermentacji znana jest jako ścieżka Embden-Myerofa (EMP), która daje produkty w postaci etanolu. Zużycie glukozy ostatecznie prowadzi do stanu znanego jako „depresja komórkowa”, która inicjuje utlenianie etanolu do dwutlenku węgla i wody. Źródła węgla, które są niefermentowalne, muszą wejść w proces glukoneogenezy.
Taksonomia.
"S. boulardii" długi czas klasyfikowany był jako odrębny gatunek od "S. cerevisiae". Badania z 2003 podważyły słuszność takigo ujęcia taksonomicznego, wykazując, że "S. boulardii i S. cerevisiae" należą w istocie do tego samego gatunku. Zastosowano przy tym różne narzędzia diagnostyczne, w tym kariotypowanie i hybrydyzację CHEF, Ty fingerprinting oraz porównanie genomów za pomocą mikromacierzy hybrydyzacyjnych. Porównawcze hybrydyzacje genomowe dla analizy całego genomu, porównanie sekwencjonowania DNA specyficznych genów (SRB1/PSA1, PKC1, CHS1, CHS3; geny mitochondrialne COX2 i COX3) wykazały, że "S. boulardii" i "S. cerevisiae" w rzeczywistości należą do tego samego gatunku. Sekwencje domeny D1/D2 26S rDNA były w 100% identyczne. Analiza sekwencji mitochondrialnego genu oksydazy cytochromu-c II (COX2) dała w 100% identyczne sekwencje. Kariotypy elektroforetyczne okazały się identyczne, co sugeruje, że "S. boulardii" nie powinien być uznawany za odrębny gatunek. 
W badaniach z 2007 roku wykazano jednak, że "S. boulardii" różni się znacząco od "S. cerevisiae". Stwierdzono różnice w liczbie kopii genów w regionach subtelomerycznych, jak również w liczbie retrotranspozonów drożdżowych. Ogólne różnice występowały zarówno na poziomie genomicznym, jak i fizjologicznym, szczególnie w przypadku sporulacji, liczby kopii poszczególnych chromosomów i genów, zdolności do pseudoprzełączania oraz przetrwania w niskich poziomach kwasowości, przy czym dwie ostatnie cechy mają bezpośredni wpływ na probiotyczny charakter "Saccharomyces boulardii".
Znaczenie dla zdrowia.
"Saccharomyces boulardii" działa jak transporter uwalniający enzymy, białka, czynniki troficzne podczas tranzytu jelitowego, aby poprawić obronę immunologiczną gospodarza, trawienie i wchłanianie składników odżywczych. Jest w stanie wydzielać poliaminy (sperminę i spermidynę) podczas tranzytu jelitowego w celu regulacji ekspresji genów i syntezy białek. "S. boulardii" łagodzi objawy uszkodzenia jelit i zapalenia wywołanego przez szereg patogenów. Ponadto, "S. bouldardii" promuje wydzielanie przeciwciała znanego jako Immunoglobina A (IgA) w jelicie czczym szczura (znajdującym się w jelicie cienkim). IgA są skuteczne jako obrona przed drobnoustrojami chorobotwórczymi w przewodzie pokarmowym i oddechowym.
Zapalenie jelita grubego i czasami cienkiego jest spowodowane infiltracją komórek T, które gromadzą się w węzłach chłonnych. "S. boulardii" zmniejsza stan zapalny poprzez kontrolowanie i ograniczanie infiltracji komórek T, szczególnie tych komórek T w obrębie jelita grubego. Dalsze badania sugerują alternatywne metody mechanizmu działania przeciwzapalnego drożdży. Stwierdzono, że "S. boulardii" wywiera działanie przeciwzapalne poprzez modulację sygnalizacji komórek gospodarza i ekspresji genów prozapalnych. W szczególności, drożdże probiotyczne są w stanie zablokować aktywację NF-kappaB i ekspresję genu IL-8 w komórkach nabłonka jelitowego, co skutkuje zmniejszeniem stanu zapalnego. W oddzielnym badaniu naukowcy odkryli, że "S. boulardii" może również modulować ekspresję PPAR-gamma. Stymulacja ekspresji PPAR-gamma przez "S. boulardii" skutkuje zmniejszeniem odpowiedzi komórek nabłonka jelitowego na cytokiny prozapalne.
Patologia.
Chociaż wiele osób klasyfikuje "Saccharomyces boulardii" jako drożdże niepatogenne, istnieją dowody na to, że "S. boulardii" jest w stanie działać jako patogen oportunistyczny, powodując fungemię "Saccharomyces". Takie przypadki zostały zidentyfikowane jako skojarzenia z zakażeniem drożdżakami przez założone cewnik. Inne podobne gatunki, takie jak "Saccharomyces cerevisiae", który jest blisko spokrewniony z patogennym gatunkiem "Candida", są znane jako pojawiające się patogeny oportunistyczne. W ostatniej dekadzie coraz częściej dokumentowano ciężkość przypadków fungemii "Saccharomyces", szczególnie z "S. boulardii i S. cerevisiae."
Pacjentom cierpiącym na alergię na drożdże nie zaleca się spożywania "Saccharomyces boulardii", ponieważ stwierdzono, że może on powodować pogorszenie objawów u pacjentów z obniżoną odpornością.
Na początku XXI wieku odnotowano przypadki inwazyjnych zakażeń wywołanych przez "S. boulardii", a konkretnie przez Ultra-Levure – francuską etykietę. Budzi to duży niepokój, ponieważ probiotyk ten został udostępniony komercyjnie w wielu krajach. Obecne badania koncentrują się na perspektywie zdolności "S. boulardii" do przekształcenia się w patogen oportunistyczny, tymczasem wielu badaczy i firm biotechnologicznych pracuje nad rozwojem i ulepszeniem probiotyku w celu zwalczania zaburzeń żołądkowo-jelitowych, biegunki, raka i infekcji chirurgicznych. Potencjalne zastosowania probiotyków mogą być rewolucyjne, ale przede wszystkim potrzebne są wysiłki, aby poszerzyć wiedzę na temat probiotyków, a konkretnie ich mechanizmów działania, jak również ustalić dlaczego, jak i kiedy zawodzą.
Zastosowanie w biotechnologii.
"Saccharomyces boulardii" ze względu na swoje właściwości niepatogenne i bioterapeutyczne jest skutecznie stosowany w leczeniu i zapobieganiu zaburzeń żołądkowo-jelitowych już od 1900 roku. W 1953 r. francuska firma biotechnologiczna Biocodex Laboratories (Montrouge, Francja) opracowała komercyjnie "S. boulardii" w formie liofilizowanej (opatentowany proces odwadniania), głównie jako lek na biegunkę związaną z antybiotykami. Obecnie jest on dostępny w ponad 90 krajach w Europie, Ameryce Południowej i Afryce. "S. boulardii" jest sprzedawany pod wieloma różnymi nazwami – we Francji występuje pod nazwą Ultra-Levure, a w Wielkiej Brytanii jest znany jako Diarsafe. Obecnie w Stanach Zjednoczonych oczekuje na zatwierdzenie, ponieważ jest poddawany badaniom klinicznym III fazy przez Food and Drug Administration (FDA).

</doc>
<doc id="5174883" url="https://pl.wikipedia.org/wiki?curid=5174883" title="Stefan Jakubowski">
Stefan Jakubowski



</doc>
<doc id="5174885" url="https://pl.wikipedia.org/wiki?curid=5174885" title="Kulon rzeczny">
Kulon rzeczny

Kulon rzeczny ("Burhinus senegalensis") – gatunek średniej wielkości ptaka z rodziny kulonów (Burhinidae). Zamieszkuje tropikalne tereny Afryki, na południe od Sahary oraz w Dolinie i Delcie Nilu. Swym wyglądem przypomina kulona zwyczajnego ("Burhinus oedicnemus") i nadwodnego ("B. vermiculatus"). Gatunek ten nie jest zagrożony wyginięciem, IUCN przyznaje mu status najmniejszej troski (LC), jednak jego populacja jest raczej skromna. 
Taksonomia.
Gatunek ten opisał William Swainson w roku 1837. Holotyp odłowiono w Senegalu (epitet gatunkowy honoruje holotyp). Autor nadał gatunkowi nazwę "Œdicnemus senegalensis". Obecnie (stan z roku 2021) kulon rzeczny umieszczany jest w rodzaju "Burhinus"; nie wyróżnia się podgatunków (gatunek monotypowy). Najbliższym krewnym kulona rzecznego jest kulon plamisty ("B. capensis").
Etymologia.
Nazwa rodzajowa "Burhinus" pochodzi od dwóch greckich słów: "Bou" – duży, wielki i "rhinos" – nos.
Filogenetyka.
Przeprowadzono badania DNA i RAG-1, aby sprawdzić pokrewieństwo między ptakami z rzędu siewkowych (Charadriiformes), między siewkowcami (Charadrii) i mewowcami (Lari). Poniższy kladogram opisuje pozycję systematyczną kulona rzecznego (poniżej znajduje się fragment rodzaju "Burhinus" z kladogramu):
Występowanie.
Gatunek ten występuje szeroko w Afryce. Stwierdzony w Senegalu, Gambii, Nigerii, Kamerunie, Czadzie, Republice Środkowoafrykańskiej, Demokratycznej Republice Konga, Sudanie i Sudanie Południowym, Etiopii, Somalii, Tanzanii, Ugandzie, Rwandzie, Erytrei, Dżibuti. Obecny także na wyspie Sokotra należącej do Jemenu. Lęgowy także w Egipcie, w Delcie Nilu i rejonie Kairu. Preferuje siedliska bardziej podmokłe, błotniste brzegi rzek, zakrzewienia przybrzeżne, piaszczyste wybrzeża, pola uprawne, niż np. suche stepy. Jest to nocny ptak, ale potrafi także być aktywny w dzień.
Morfologia.
Długość ciała dorosłego osobnika to 35–39 cm (HBW szacuje długość ciała na 32–38 cm). 
Kulon rzeczny jest podobny do kulona zwyczajnego ("B. oedicnemus") i kulona nadwodnego ("B. vermiculatus"), często jest z nimi mylony. Jest jednak od nich nieco mniejszy. Dziób kulona rzecznego jest mocniejszy niż u zwyczajnego, ponadto u "B. senegalensis" na dziobie dominuje więcej czerni, a u jego nasady widoczne są małe rozbłyski żółci. Nogi kulona rzecznego są koloru zielonkawożółtego, u zwyczajnego jaskrawożółte. Ogon także się różni u "B. senegalensis" – sterówki zewnętrzne gładsze niż u kulona. Kulon rzeczny posiada szary pasek na skrzydle, bez białej plamy w jego środku, ma także duże plamy na lotkach. Młody osobnik (juv.) bardzo podobny do dorosłego, ale jego plamy na skrzydłach są większe. 
Głos.
Głos kulona rzecznego jest łudząco podobny do dźwięku ostrygojada zwyczajnego ("Haematopus ostralegus"). Kulon rzeczny wydaje serię płaczliwych odgłosów (gwizdów), które z czasem wolno opadają, a piosenka się kończy. Odgłos kulona rzecznego: „piupi pi-pi-pii-pii-pii-pi-pi…”.
W nocy natomiast ptak ten zaczyna bardzo głośno śpiewać, można usłyszeć jego gwizdy i trele.
Ekologia i zachowanie.
Odżywianie się.
Ptak ten nie jest wybredny. Odżywia się przede wszystkim bezkręgowcami np. chrząszczami (Coleoptera), prostoskrzydłymi (Orthoptera), mięczakami (Mollusca), skorupiakami (Crustacea), ale nie gardzi także drobnymi kręgowcami: jaszczurkami (Lacertilia), płazami (Amphibia) np. Neobatrachia, kijankami oraz małymi ssakami, jak gryzonie (Rodentia). Ptak powoli skrada się do ofiary, a następnie błyskawicznie ją chwyta szybkim uderzeniem dzioba. Duże oczy kulona mogą sugerować, że jest to nocny drapieżca. Co ciekawe, często poluje w małych grupkach ok. 1 km od brzegu.
Wędrówki.
Jest to gatunek raczej osiadły. Migracje tego ptaka często są związane z porą deszczową lub porą suchą. Większość migrantów to populacje ptaków z zachodniej Afryki, przeważnie zimują w Demokratycznej Republice Konga oraz Senegalu. Ptaki występujące w Sierra Leone i Nigerii są osiadłe, czasem jednak odbywają krótkie podróże.
Rozmnażanie.
Kulony rzeczne tworzą monogamiczne pary. Okres godowy zaczyna się często przed porą deszczową, wtedy kiedy poziom wody w rzece jest niski. Gniazda są często zakładane na zalanych wysepkach. Jaja są składane w różnych miesiącach, w zależności od zasięgu występowania: od marca do czerwca w Egipcie, od kwietnia do sierpnia w Senegambii, w kwietniu w Sierra Leone, głównie od marca do sierpnia w Nigerii, od maja do września w Mali, od marca do czerwca oraz od września do listopada w Kenii. Dorosłe ptaki są bardzo terytorialne i agresywne w okresie lęgowym, jednak populacje egipskie często przebywają w małych koloniach: obserwowano 21 gniazd blisko siebie. Podczas ataku przyjmują pozycję typową dla kulonów (z rozłożonymi skrzydłami i wyciągniętą szyją). Gniazdo to płytki, piaszczysty dołek w ziemi, czasem wyściełany muszelkami lub fragmentami gałązek. Samica składa 2 jaja. Pisklęta są koloru szarego z czarnymi kropkami. Młode przez 1 dzień życia spędzają w gnieździe. Oboje rodzice opiekują się pisklętami, mimo to pisklęta to typowe zagniazdowniki. 
Status.
Międzynarodowa Unia Ochrony Przyrody (IUCN) uznaje kulona rzecznego za gatunek najmniejszej troski (LC – "Least Concern"), ze względu na swój duży zasięg występowania. Liczebność populacji została oszacowana na 13 000 – 33 000 (niektóre źródła mówią, że 25 000 – 100 000) osobników dorosłych. Trend liczebności populacji nie jest jednak znany.

</doc>
<doc id="5174888" url="https://pl.wikipedia.org/wiki?curid=5174888" title="Pozdniakowo (obwód kurski)">
Pozdniakowo (obwód kurski)

Pozdniakowo () – wieś (ros. деревня, trb. dieriewnia) w zachodniej Rosji, w sielsowiecie sołdatskim rejonu fatieżskiego w obwodzie kurskim.
Geografia.
Miejscowość położona jest nad Rudą (główny dopływ Usoży w dorzeczu Swapy) i jej dopływem ruczajem Oriechowskij, 15 km od centrum administracyjnego sielsowietu (Sołdatskoje), 20 km na południowy zachód od centrum administracyjnego rejonu (Fatież), 45 km na północny zachód od Kurska, 18 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajduje się 77 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwały 153 osoby.

</doc>
<doc id="5174889" url="https://pl.wikipedia.org/wiki?curid=5174889" title="Janus integer">
Janus integer

Janus integer ang "currant stem girdler" – gatunek błonkówki z rodziny ździeblarzowatych.
Zasięg występowania.
Występuje w Ameryce Północnej.
Budowa ciała.
Ubarwienie ciała czarne z szerokim, pomarańczowo-czerwonym pasem w środkowej części odwłoka.
Biologia i ekologia.
W stanie Nowy Jork imago pojawiają się od połowy do końca maja. Samice składają jaja (owalne w kształcie, koloru żółtawobiałego) w miękiszu młodych pędów porzeczek, kilka centymetrów od ich czubka. Larwy wylęgają się po około 11 dniach, po czym żerują we wnętrzu pędów, powodując ich obumieranie i opadanie. Kończą one żer na początku września, następnie zimują w jedwabnym kokonie, w którym przepoczwarczają się wczesną wiosną.
Znaczenie dla człowieka.
Szkodnik porzeczek. Introdukowany z Palearktyki gąsienicznik "Collyria coxator" jest używany do jego biologicznej kontroli.

</doc>
<doc id="5174890" url="https://pl.wikipedia.org/wiki?curid=5174890" title="Roman Wojtusiak">
Roman Wojtusiak

Roman Józef Wojtusiak (ur. 28 grudnia 1906 w Krakowie, zm. 5 grudnia 1987 tamże) – polski zoolog i profesor Uniwersytetu Jagiellońskiego, specjalista w zakresie ekologii sensorycznej, psychologii i behawioralnej zwierząt. Autor prac naukowych dotyczących orientacji przestrzennej owadów, nietoperzy i ptaków, prekursor badań zoopsychologicznych, inicjator polskich badań biologii morza.
Życiorys.
Syn Romana, urzędnika kolejowego, i jego żony Karoliny z domu Najbor. W latach 1925–1929 studiował na Wydziale Filozoficznym Uniwersytetu Jagiellońskiego w zakresie zoologii i geografii. Od 1926 był asystentem, a następnie starszym asystentem prof. Tadeusza Garbowskiego. W 1928 otrzymał stypendium i prowadził badania w Morskiej Stacji Biologicznej w Roscoff we Francji, w 1929 uczestniczył w Morskim Kursie Naukowym Biologicznym w Wielkiej Wsi. Również w 1929 złożył egzamin ze Studium Pedagogicznego, a w 1933 na nauczyciela szkół średnich, po którym odbył staż nauczycielski w Gimnazjum św. Anny w Krakowie. W 1930 zwiedził Instytut Oceanograficzny w Splicie, następnie uzyskał doktorat z zoologii. W 1932 będąc stypendystą Funduszu Kultury Narodowej odbył roczne studia naukowe na uniwersytecie w Getyndze u prof. Alfreda Kühna, w Wiedniu u Hansa Leo Przibrama oraz w Monachium u Karla von Frischa. W 1933 zaprojektował plan badań orientacji ptaków, który prowadził w późniejszych latach. W 1935 został mianowany najmłodszym na UJ docentem na podstawie pracy habilitacyjnej. Przebywał w Stacji Morskiej w Helgolandzie i w Warnie, od 1936 był adiunktem oraz kierował zakładem Psychogenetyki. W 1939 został aresztowany przez hitlerowców w ramach Sonderakton Krakau i wywieziony do Wrocławia, a następnie do obozów koncentracyjnych w Dachau i Sachsenhausen. Jego żona Halina Wojtusiakova z domu Franckiewicz napisał do Karla von Frischa i Alfreda Kühna list z prośbą o interwencję. Podczas pobytu Kühna w Getyndze, Roman Wojtusiak spotkał swojego studenta Waltera Greite, który później został oficerem SS w Ahnenerbe. Greite pomógł uwolnić Romana Wojtusiaka, co miało miejsce 8 września 1940 r., a nastąpiło dzięki wstawiennictwu Karla von Frischa. Po powrocie do Krakowa od 1941 pracował jako kustosz Muzeum Przyrodniczego w Krakowie. Uczestniczył w tajnym nauczaniu, od 1943 do 1945 wykładał na tajnych kompletach akademickich zoologię ogólną i systematyczną oraz zoogeografię, ratował zbiory naukowe i biblioteczne. Po zakończeniu działań wojennych w styczniu 1945 powrócił na stanowisko adiunkta, od 1946 ponownie został docentem i mianowany kierownikiem Zakładu Psychogenetycznego. W tym samym roku odbył 3-tygodniową podróż naukową z ramienia British Council po Wielkiej Brytanii, odwiedził zakłady naukowe w Londynie, Cambridge, Oksfordzie, Tring oraz Stację Morską w Plymouth. Jako delegat władz polskich i reprezentant Polskiej Akademii Umiejętności w Krakowie przejął zbiory Muzeum Wojska Polskiego II Armii z Bliskiego Wschodu. W 1948 został mianowany tytularnym profesorem zoologii UJ, w 1954 profesorem nadzwyczajnym, w tym czasie zakład przemianowano na Katedrę Zoopsychologii i Etologii Zwierząt. W 1952 przebywał jako delegat Ministerstwa Szkolnictwa Wyższego w Albanii, a następnie z ramienia PAU w Bułgarii. W 1958 jako stypendysta Fundacji Rockefellera odbył podróż naukową po Stanach Zjednoczonych. W 1960 Roman Wojtusiak został profesorem zwyczajnym, w 1975 katedrę, którą kierował, ponownie przemianowano na Zakład Zoopsychologii i Etologii Zwierząt. W 1976 przeszedł na emeryturę, w 1981 odbyła się uroczystość odnowienia doktoratu w 50-lecia jego uzyskania.
Pochowany na Cmentarzu Rakowickim.
Praca naukowa.
Wkład w naukę zoologii Romana Wojtusiaka był zróżnicowany i obejmował studia z zakresu oceanografii, ochrony środowiska, etologii i entomologii. Opracował konstrukcję hełmu do nurkowania, który miał mu pomóc w badaniach organizmów podwodnych żyjących w Zatoce Gdańskiej. Należał do grupy założycieli Tatrzańskiego Parku Narodowego. Był promotorem wielu prac naukowych, publikował książki i ok. 120 artykułów i komunikatów oraz 250 artykułów popularnonaukowych w czasopismach. Jego imieniem nazwano rodzaj Romanaria oraz podgatunek ćmy Zygaena filipendulae wojtusiaki. Jego syn Janusz Wojtusiak został również zoologiem.

</doc>
<doc id="5174891" url="https://pl.wikipedia.org/wiki?curid=5174891" title="Cocculus">
Cocculus



</doc>
<doc id="5174894" url="https://pl.wikipedia.org/wiki?curid=5174894" title="Yeni Adana Stadyumu">
Yeni Adana Stadyumu

Yeni Adana Stadyumu – stadion piłkarski w Adanie, w Turcji. Został otwarty 19 lutego 2021 roku. Może pomieścić 33 543 widzów. Swoje spotkania rozgrywają na nim piłkarze klubów Adanaspor i Adana Demirspor.
Budowa stadionu rozpoczęła się w 2014 roku. Z powodu opóźnień w budowie termin otwarcia był wielokrotnie przekładany, ostatecznie obiekt został ukończony pod koniec 2020 roku, a otwarcia dokonano 19 lutego 2021 roku. Stadion powstał na północnych przedmieściach Adany, około 10 km od centrum miasta. Budowa kosztowała 140 mln TRY i została sfinansowana ze środków publicznych. Arena powstała dla dwóch głównych klubów piłkarskich Adany, Adanasporu i Adana Demirsporu, które przed otwarciem nowego stadionu rozgrywały swoje spotkania na położonym w centrum miasta 5 Ocak Fatih Terim Stadyumu.
Nowy obiekt może pomieścić 33 543 widzów. Trybuny znajdują się tuż za liniami końcowymi boiska i otaczają je ze wszystkich stron. Składają się one z dwóch kondygnacji, przedzielonych pasem lóż i miejsc biznesowych. Krzesełka dla widzów na trybunach tworzą kolorową mozaikę przedstawiającą płomienie, połowa krzesełek jest niebiesko-granatowa (nawiązanie do barw Adana Demirsporu), a połowa pomarańczowo-biała (nawiązanie do barw Adanasporu). Z zewnątrz stadion zwieńczony jest elewacją, a widownię przykrywa dach.

</doc>
<doc id="5174896" url="https://pl.wikipedia.org/wiki?curid=5174896" title="Rachela Fajgenberg">
Rachela Fajgenberg

Rachela Fajgenberg, ps. „Rachel Imri” (ur. 1885 w Lubaniu, zm. 1972 w Tel Awiwie) – żydowska pisarka tworząca w językach jidysz i hebrajskim.
Życiorys.
Urodziła się w 1885 roku w Lubaniu. Jej ojciec, nauczyciel Talmudu, zmarł, gdy miała cztery lata. Wychowała ją matka, Sara Epstein, która za pieniądze zyskane ze sprzedaży zbiorów książkowych męża otworzyła sklep, dzięki któremu mogła opłacić naukę dzieci. Relacja matki z córką stała się jednym z głównych motywów w późniejszej autobiografii Racheli. Dzięki matce Fajgenberg otrzymywała tradycyjne, religijne wykształcenie oraz uczyła się prywatnie hebrajskiego, jidysz, rosyjskiego i arytmetyki, lecz w wieku dwunastu lat, ze względu na chorobę rodzica, musiała zacząć prowadzić sklep i dom. W następnym roku napisała pod wpływem lektury popularnych książek Szomera (właśc. Nachuma Majera Szajkiewicza) swą pierwszą powieść "Josef un Roze", lecz ze względu na gwałtowną reakcję otoczenia zniszczyła rękopis. Po śmierci matki w 1900 roku Fajgenberg przejęła w pełni odpowiedzialność za prowadzenie sklepu. Po pewnym czasie sklep zamknięto, a Fajgenberg wyjechała z babką do Odessy, gdzie przez cztery lata pracowała w warsztacie krawieckim.
Zadebiutowała w 1905 roku autobiografią "Di kinder-joren", która ukazywała się w odcinkach na łamach petersburskiego czasopisma „Dos Leben”. Powieść udało się opublikować dzięki wujowi ze strony matki, Zalmanowi Epsteinowi, który zainteresował się manuskryptem i przekazał go wydawcy Saulowi Ginzburgowi. Powieść została pozytywnie przyjęta i doczekała się wydania książkowego w 1909 roku.
Dzięki Ginzburgowi Fajgenberg wyjechała do Petersburga, gdzie zdobyła uprawnienia nauczycielskie i przez rok kontynuowała naukę w ramach Historyczno-Literackich Wyższych Kursów Żeńskich założonych przez Nikołaja Rajewa. W latach 1911–1912 słuchała wykładów uniwersyteckich na wydziale języków i literatury w Lozannie, ale ze względów finansowych przerwała edukację. Jednocześnie publikowała krótką prozę na łamach takich periodyków jak: „Unzer Leben”, „Der Moment”, „Hajnt”, czy „Ejropeisze Literatur” i związała się z żydowskim środowiskiem literackim.
W 1914 roku wyszła za mąż za dwadzieścia pięć lat starszego farmaceutę G. Szapirę, z którym miała syna. Gdy zamieszkała z mężem w Janówce koło Odessy, porzuciła pisarstwo na rzecz prowadzenia domu. Podczas fali pogromów, która przetoczyła się przez Ukrainę w 1919 roku, zniszczono jej dom, a Fajgenberg wraz z synem ukrywała się przez całe lato u okolicznych chłopów. Gdy dotarła z dzieckiem do Odessy, powróciła do pisania i zaczęła spisywać dla gminy żydowskiej świadectwa osób ocalałych z pogromów w ramach akcji prowadzonej przez Mordechaja Spektora. Zajęła się także tłumaczeniem dla planowanej Biblioteki Powszechnej wydawnictwa Daat.
W latach 20. głównym tematem jej pracy literackiej było świadectwo pogromów na Ukrainie. W 1921 roku ukończyła pracę nad zbiorem reportaży "Baj di bregn fun Dniester" opisującym żydowską diasporę Naddniestrza w latach 1918–1921, po czym wyjechała z Ukrainy, przebywając sukcesywnie w Kiszyniowie, Bukareszcie i Warszawie. Opublikowała wiele tekstów o pogromach na łamach takich pism jak kiszyniowski „Der Jid”, nowojorskie „Forwerts” i „Tog”, warszawskie „Hajnt” i „Der Moment” oraz rumuński „Mantureo”. Tłumaczenia jej prozy w jidysz pojawiały się w dziennikach hebrajskich „Ha-Arec” i „Dawar”. Tłumaczyła także na jidysz twórczość Siemiona Juszkiewicza. W drugiej połowie lat 20. przebywała przez pewien czas w Paryżu, gdzie zaangażowała się w działania na rzecz uniewinnienia Szolema Szwarcbarda, zabójcy Symona Petlury. Jej książka "A pinkes fun a tojter szot – churbn Dubowe" (pol. „Kronika martwego miasteczka – zagłada Dubowy”) została przetłumaczona na francuski dla komitetu obrony Szwarcbarda. Fajgenberg tekst przekazała także wydawcy „Parizer Hajnt” Samuelowi Jackanowi, jednak ten uznał, że jego treść jest zbyt drastyczna dla gazety; kronikę zamiast niego opublikował konkurencyjny „Der Moment”. Według literaturoznawcy Davida G. Roskiesa twórczość Fajgenberg zapowiadała dokumentalne powieści o Zagładzie.
Drugim znaczącym motywem w twórczości Fajgenberg była rola kobiety w zmieniającym się społeczeństwie. W powieści "Ojf fremde wegn" (1925) – pierwszej powieści w jidysz napisanej przez kobietę – opisała romans żonatego mężczyzny z wolną kobietą na tle zmian technologicznych i społecznych sztetla. W latach 1927–1928 Fajgenberg publikowała na łamach dziennika „Der Moment” serię artykułów dla kobiet i prowadziła rubrykę "Di froj in der hejm – di froj in der welt" (pol.: „Kobieta w domu – kobieta w świecie”). W następnym roku autorka znalazła się na ósmym miejscu w ankiecie na ulubionego pisarza żydowskiego organizowanej przez „Der Moment”. W latach 1928–1930 przeprowadziła w Polsce serię odczytów, a tłumaczenia jej artykułów pojawiały się na łamach polskojęzycznej prasy żydowskiej takiej jak tygodnik „Ewa”.
Była poważaną pisarką; redaktorzy czołowych gazet Samuel Jackan i Cwi Pryłucki nazywali ją „naszą utalentowaną pisarką”. Należała do pierwszych żydowskich zawodowych powieściopisarek. Dostrzeżone zostały także jej bezkompromisowość i wojownicza natura: Rachela Auerbarch opisała ją jako „wściekłą ciotkę na tradycyjnym weselu”, Melech Rawicz zaś pisał o niej, iż „wywalczyła drogę dla profesjonalnej autorki publicystyki i książek. Gdy mówię «wywalczyła», właśnie to mam na myśli, gdyż Rachela Fajgenberg jest naturą waleczną”.
W latach 30. Fajgenberg zaczęła skupiać się na tworzeniu po hebrajsku. W 1933 roku zamieszkała na stałe w Palestynie, gdzie publikowała już głównie po hebrajsku pod imieniem Rachel Imri. Przez trzy lata była korespondentką dziennika „Der Moment”, publikowała także na łamach lokalnej, hebrajskojęzycznej prasy takiej jak „Ha-Aretz”, „Dawar”, czy „Ha-Olam ha-Zeh” oraz na łamach lokalnej prasy jidyszowej „Di Goldene Kejt” i „Lecte Najes”. Zależało jej na tłumaczeniu literatury jidysz na hebrajski, by z jednej strony oswoić emigrantów z nowym językiem, a z drugiej by zachować dziedzictwo diaspory. W tym celu założyła wydawnictwo Ha-Measef. Po wydaniu trzech książek autorstwa Izraela Jehoszuy Singera, Dawida Bergelsona i Mosze Kulbaka w latach 1945–1947, wydawnictwo upadło ze względu na problemy finansowe i brak popytu. Choć od tej chwili Fajgenberg porzuciła dalsze plany publikacji literatury jidyszowej, nie przestała pisać po hebrajsku o pisarzach jidyszowych. Planowała także założyć miesięcznik poświęcony tematowi i teatr ludowy wystawiający sztuki jidyszowe po hebrajsku. W połowie lat 60. otrzymała nagrodę im. Chaima Grinberga.
Zmarła w 1972 roku w Tel Awiwie.

</doc>
<doc id="5174900" url="https://pl.wikipedia.org/wiki?curid=5174900" title="Małgorzata Gembicka">
Małgorzata Gembicka

Małgorzata Gembicka (ur. 22 kwietnia 1985, zm. 3 października 2021) – polska pływaczka i trenerka, wychowanka Śląska Wrocław.
Życiorys.
Była wychowanką Śląska Wrocław, od 2004 reprezentowała barwy AZS AWF Wrocław, od 2008 ponownie Śląska Wrocław. jej trenerami byli Danuta Pasikowska, Jerzy Bujak i Piotr Albiński.
Na mistrzostwach Polski seniorów wywalczyła indywidualnie 37 medali i 18 medali w sztafecie.
Reprezentowała Polskę na Olimpjskim festiwalu młodzieży Europy (EYOF) w Esbjergu (1999), zdobywając srebrne medale w wyścigach na 100 i 200 metrów stylem motylkowym i brązowy w sztafecie 4 x 100 metrów stylem zmiennym (z Joanną Bocer, Joanną Lisek i Joanną Wojtyczką). Podczas mistrzostw Europy juniorek w Dunkierce (2000) zdobyła brązowe medale w wyścigach na 100 i 200 metrów stylem motylkowym. 
Na mistrzostwach Europy na krótkim basenie w 2000 zajęła 8. miejsce w wyścigu na 200 metrów stylem motylkowym (był to jej jedyny finał w seniorskiej imprezie mistrzowskiej), na 50 metrów stylem motylkowym 23. miejsce, na 100 metrów stylem motylkowym 12. miejsce, a w 2001 21. miejsce na 50 metrów stylem motylkowym. 22. miejsce na 100 metrów stylem motylkowym i 13. miejsce na 200 metrów stylem motylkowym
Była 18-krotną rekordzistka kraju w kategorii juniorów 13, 14 i 15 lat. Rekordy Polski 14-latków na basenie 50-metrowym poprawiła odpowiednio: na 100 metrów stylem motylkowym 12 lipca 1999, wynikiem 1:03,42, na 200 metrów stylem motylkowym 14 lipca 2000, wynikiem 2:16,62 (podczas EYOF) Rekordy Polski 15-latków na basenie 50-metrowym poprawiła odpowiednio: na 100 metrów stylem motylkowym 30 lipca 2000, wynikiem 1:01,70, na 200 metrów stylem motylkowym 27 lipca 2000, wynikiem 2:14,60 (podczas MEJ).
Ukończyła studia w Akademii Wychowania Fizycznego we Wrocławiu. Po zakończeniu kariery sportowej pracowała jako nauczycielka w sportowej Szkole Podstawowej nr 72 i Szkole Podstawowej nr 76 we Wrocławiu oraz trenerka w WKS Śląsk.
Pochowana na Cmentarzu Grabiszyńskim we Wrocławiu.

</doc>
<doc id="5174906" url="https://pl.wikipedia.org/wiki?curid=5174906" title="Ondřej Štyler">
Ondřej Štyler

Ondřej Štyler (ur. 1 czerwca 2000 w Pradze) – czeski tenisista, zwycięzca juniorskiego French Open 2018 w grze podwójnej.
Kariera tenisowa.
W karierze wygrał jeden deblowy turniej rangi ITF.
W 2018 roku, startując w parze z Naokim Tajimą wygrał juniorski French Open w grze podwójnej. Wówczas w finale czesko-japońska para przegrała z deblem Ray Ho-Tseng Chun-hsin. W tym samym sezonie, podczas Wimbledonu dotarł do finału juniorskiego turnieju w grze podwójnej. Startując w parze z Nicolásem Mejíą przegrał w decydującym meczu z Otto Virtanenen oraz Yankım Erelem.
Najwyżej sklasyfikowany w rankingu gry pojedynczej był na 1117. miejscu (17 grudnia 2018), a w klasyfikacji gry podwójnej na 694. pozycji (10 czerwca 2019).

</doc>
<doc id="5174908" url="https://pl.wikipedia.org/wiki?curid=5174908" title="Ondrej Styler">
Ondrej Styler



</doc>
<doc id="5174913" url="https://pl.wikipedia.org/wiki?curid=5174913" title="Crinodendron">
Crinodendron



</doc>
<doc id="5174914" url="https://pl.wikipedia.org/wiki?curid=5174914" title="Wiktor Jankowski (laryngolog)">
Wiktor Jankowski (laryngolog)

Wiktor Jankowski (ur. 1905, zm. 1988) – polski lekarz laryngolog, prof. dr hab.
Życiorys.
Urodził się w 1905 r. Ukończył w 1930 Wydział Lekarski Uniwersytetu Jana Kazimierza we Lwowie. W latach 1930–1946 pracował kolejno jako asystent, starszy asystent i docent Kliniki Otolaryngologicznej Uniwersytetu Jana Kazimierza we Lwowie. Habilitowany w 1939 r. W latach 1946–1954 docent i profesor tytularny Kliniki Otolaryngologicznej Wydziału Lekarskiego Uniwersytetu Wrocławskiego (od 1950 r. Akademii Medycznej we Wrocławiu), mianowany profesorem nadzwyczajnym w 1954, zwyczajnym w 1963, a w latach 1954–1975 kierownik tej kliniki. W latach 1954–1957 prorektor ds. nauki Akademii Medycznej we Wrocławiu. W 1984 r. otrzymał tytuł "doktora honoris causa" Akademii Medycznej we Wrocławiu. Odznaczony Krzyżem Kawalerskim Orderu Odrodzenia Polski, Medalem X-lecia PRL.
Autor pionierskich prac z zakresu antropologii twarzoczaszki.
Zmarł w 1988 r. i został pochowany na cmentarzu św. Wawrzyńca.

</doc>
<doc id="5174915" url="https://pl.wikipedia.org/wiki?curid=5174915" title="Bunino (rejon fatieżski)">
Bunino (rejon fatieżski)

Bunino () – wieś (ros. деревня, trb. dieriewnia) w zachodniej Rosji, w sielsowiecie sołdatskim rejonu fatieżskiego w obwodzie kurskim.
Geografia.
Miejscowość położona jest nad ruczajem Oriechowskij (prawy dopływ Rudy w dorzeczu Usoży), 18 km od centrum administracyjnego sielsowietu (Sołdatskoje), 22 km na południowy zachód od centrum administracyjnego rejonu (Fatież), 42 km na północny zachód od Kurska, 20,5 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajduje się 41 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 25 osób.

</doc>
<doc id="5174917" url="https://pl.wikipedia.org/wiki?curid=5174917" title="Natalia Zdebska">
Natalia Zdebska



</doc>
<doc id="5174921" url="https://pl.wikipedia.org/wiki?curid=5174921" title="Natala Dobrynśka">
Natala Dobrynśka



</doc>
<doc id="5174924" url="https://pl.wikipedia.org/wiki?curid=5174924" title="Clerodendrum">
Clerodendrum



</doc>
<doc id="5174925" url="https://pl.wikipedia.org/wiki?curid=5174925" title="1-je Gniezdiłowo">
1-je Gniezdiłowo

1-je Gniezdiłowo, także Pierwoje Gniezdiłowo () – wieś (ros. село, trb. sieło) w zachodniej Rosji, w sielsowiecie sołdatskim rejonu fatieżskiego w obwodzie kurskim.
Geografia.
Miejscowość położona jest nad Rudą (główny dopływ Usoży w dorzeczu Swapy), 18 km od centrum administracyjnego sielsowietu (Sołdatskoje), 23 km na południowy zachód od centrum administracyjnego rejonu (Fatież), 48 km na północny zachód od Kurska, 22 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajdują się 72 posesje.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 49 osób.

</doc>
<doc id="5174926" url="https://pl.wikipedia.org/wiki?curid=5174926" title="Natala Ryżkowa">
Natala Ryżkowa



</doc>
<doc id="5174928" url="https://pl.wikipedia.org/wiki?curid=5174928" title="Erazm Wardziński">
Erazm Wardziński

Erazm Eryk Wardziński (ur. 12 listopada 1919 w Korytowie, zm. 12 lipca 1993 w Highcliffe) – kapitan pilot Polskich Sił Powietrznych w Wielkiej Brytanii, kawaler Virtuti Militarii.
Życiorys.
Miał pięciu braci: Witolda, Edwarda, Franciszka, Henryka i Zygmunta. W 1938 roku rozpoczął naukę w Szkole Podchorążych Lotnictwa. Po wybuchu II wojny światowej został ewakuowany i przez Rumunię, Liban i Francję przedostał się do Wielkiej Brytanii. Wstąpił do Polskich Sił Powietrznych, otrzymał numer służbowy RAF P-1581. W czerwcu 1941 roku został skierowany na szkolenie do 58 Operation Training Unit (OTU), które ukończył w sierpniu. Otrzymał przydział do 303 dywizjonu myśliwskiego, 21 sierpnia został przeniesiony do 302 dywizjonu myśliwskiego. 17 kwietnia 1942 roku w rejonie Cherbourga podczas operacji Circus 2 zgłosił prawdopodobne zestrzelenie Messerschmitta Bf 109.
W lutym 1943 roku rozpoczął naukę w Szkole Oficerów Lotnictwa, którą ukończył w listopadzie i powrócił do służby w 302 dywizjonie myśliwskim. 19 września 1943 roku uzyskał pewne zwycięstwo nad FW 190. Następnie został przeniesiony do 3 dywizjonu myśliwskiego RAF latającego na samolotach Hawker Typhoon. 29 lutego 1944 roku pilotował Typhoona IB QO-P (JP921), który został zestrzelony przez obronę przeciwlotniczą. Udało mu się uniknąć niewoli i dołączył do holenderskiego ruchu oporu. 4 października 1944 roku został wyzwolony przez wojska alianckie i powrócił do Wielkiej Brytanii. W lutym 1945 roku powrócił do latania bojowego i został mianowany dowódcą eskadry w 308 dywizjonie myśliwskim. 20 marca 1945 roku został ponownie zestrzelony podczas lotu bojowego na samolocie Spitfire Mk XVI (TB734). Również i w tym przypadku uniknął niewoli, udało mu się przedostać na tereny opanowane przez oddziały alianckie. 21 kwietnia 1945 roku powrócił do 308 dywizjonu. W maju 1945 roku został skierowany na kurs dowódców dywizjonu, który ukończył w lipcu. Został przydzielony do sztabu 1 Polskiego Skrzydła Myśliwskiego. Po zakończeniu działań wojennych nie zdecydował się na powrót do komunistycznej Polski, pozostał na emigracji w Wielkiej Brytanii.
1 września 1948 został przyjęty do służby w RAF na podstawie dziesięcioletniego kontraktu (6 lat służby czynnej i 4 lata w rezerwie) w stopniu kapitana ze starszeństwem z 15 lutego 1945 (numer służbowy 500070). W RAF pracował do emerytury. Latał w składzie grupy akrobacyjnej Red Arrows, po zakończeniu służby pośredniczył w kontaktach pomiędzy brytyjskimi i radzieckimi przedsiębiorstwami. 16 lutego 1951 otrzymał brytyjskie obywatelstwo.
Na liście Bajana został sklasyfikowany na 253. miejscu z jednym pewnym zwycięstwem i jednym uszkodzeniem.
Ordery i odznaczenia.
Za swą służbę otrzymał odznaczenia:

</doc>
<doc id="5174929" url="https://pl.wikipedia.org/wiki?curid=5174929" title="We Don't Play We Riot">
We Don't Play We Riot



</doc>
<doc id="5174930" url="https://pl.wikipedia.org/wiki?curid=5174930" title="Dywizja Gomesa Freire'a">
Dywizja Gomesa Freire'a



</doc>
<doc id="5174931" url="https://pl.wikipedia.org/wiki?curid=5174931" title="Please Don't Almost Kill Me">
Please Don't Almost Kill Me



</doc>
<doc id="5174933" url="https://pl.wikipedia.org/wiki?curid=5174933" title="Life's What You Make It">
Life's What You Make It



</doc>
<doc id="5174934" url="https://pl.wikipedia.org/wiki?curid=5174934" title="Reakcja eliminacji Cope'a">
Reakcja eliminacji Cope'a



</doc>
<doc id="5174935" url="https://pl.wikipedia.org/wiki?curid=5174935" title="Claire's">
Claire's



</doc>
<doc id="5174936" url="https://pl.wikipedia.org/wiki?curid=5174936" title="Małgorzata Kozłowska (aktorka)">
Małgorzata Kozłowska (aktorka)

Małgorzata Kozłowska (ur. 4 lutego 1995 w Warszawie) – polska aktorka teatralna, filmowa, serialowa i dubbingowa, wokalistka.
Życiorys.
W wieku trzech lat wygrała swój pierwszy konkurs piosenki dziecięcej. Uczęszczała do szkoły muzycznej I stopnia w klasie skrzypiec oraz Studia Wokalnego Grażyny Alber. Studiowała zarządzanie na Uniwersytecie Warszawskim, które przerwała w 2015. W 2020 ukończyła studia w zakresie aktorstwa dramatycznego na Wydziale Aktorskim Akademii Teatralnej im. Aleksandra Zelwerowicza w Warszawie.
Jako aktorka zadebiutowała w 2011 rolą Kamili w serialu "Plebania". Następnie zagrała m.in. Marlenkę w filmie "Ixjana" braci Skolimowskich oraz Natalię Majewską w dwóch sezonach serialu "Krew z krwi". Występuje w spektaklu "Lunapark" w Teatrze Narodowym w Warszawie.
Od 2013 pracuje również jako aktorka głosowa. Użycza głosu m.in. w serialach Disneya, Netflixa, pełnometrażowych filmach animowanych oraz grach (np. "Cyberpunk 2077").
Prowadzi kanały na YouTube oraz Spotify.

</doc>
<doc id="5174937" url="https://pl.wikipedia.org/wiki?curid=5174937" title="Colletia">
Colletia



</doc>
<doc id="5174940" url="https://pl.wikipedia.org/wiki?curid=5174940" title="Fabryka abstrakcyjna (wzorzec projektowy)">
Fabryka abstrakcyjna (wzorzec projektowy)



</doc>
<doc id="5174944" url="https://pl.wikipedia.org/wiki?curid=5174944" title="Cyanastrum">
Cyanastrum



</doc>
<doc id="5174948" url="https://pl.wikipedia.org/wiki?curid=5174948" title="2-je Gniezdiłowo">
2-je Gniezdiłowo

2-je Gniezdiłowo, także Wtoroje Gniezdiłowo () – wieś (ros. село, trb. sieło) w zachodniej Rosji, w sielsowiecie sołdatskim rejonu fatieżskiego w obwodzie kurskim.
Geografia.
Miejscowość położona jest nad Rudą (główny dopływ Usoży w dorzeczu Swapy), 16,5 km od centrum administracyjnego sielsowietu (Sołdatskoje), 23 km na południowy zachód od centrum administracyjnego rejonu (Fatież), 47 km na północny zachód od Kurska, 22 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajduje się 25 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 13 osób.

</doc>
<doc id="5174949" url="https://pl.wikipedia.org/wiki?curid=5174949" title="The Book of Boba Fett">
The Book of Boba Fett



</doc>
<doc id="5174955" url="https://pl.wikipedia.org/wiki?curid=5174955" title="Szule (imię)">
Szule (imię)

Szule (deseret 𐐟𐐆𐐅𐐢) – imię męskie występujące w wyznaniach należących do ruchu świętych w dniach ostatnich (mormonów).
Pochodzenie.
Pochodzi z Księgi Mormona, jednego z pism świętych przynależnych do kanonu tej tradycji religijnej. Nosił je w niej jeden z wczesnych władców jeredyckich, syn Kiba.
Występowanie i popularność.
Wśród świętych w dniach ostatnich jest rzadko wybieranym imieniem. Może to wynikać z jego sporadycznej obecności w Księdze Mormona, a co za tym idzie z nieznacznego jedynie zakorzenienia w materiałach publikowanych przez Kościół. Wierni nie zawsze identyfikują je jako imię wywiedzione z pism świętych, nawet jeżeli są dobrze zaznajomieni z fundacyjnym tekstem mormonizmu. Inne imiona, takie jak Nefi, Moroni, Alma czy Ammon pojawiają się w podręcznikach, przemówieniach czy prasie kościelnej częściej. Rodzeństwo wspomnianego w badaniach chłopca również nosiło imiona pochodzące z Księgi Mormona.
Jako imię specyficznie mormońskie znalazło odbicie w kulturze Kościoła, z którego wierzeń wyrosło. Artykuł na łamach pisma „Friend” z maja 1994 wskazuje, że imię zaczerpnięte z Księgi Mormona może być powodem do dumy oraz wywierać pozytywny wpływ na życie duchowe noszącego je człowieka. Podobną tematykę porusza numer tego samego pisma z lutego 1995.
Międzynarodowa ekspansja mormonizmu przyczyniła się do pojawienia się imienia Szule również poza granicami Stanów Zjednoczonych. Występuje chociażby wśród nowozelandzkich Maorysów (w zapisie Hure).

</doc>
<doc id="5174957" url="https://pl.wikipedia.org/wiki?curid=5174957" title="Zygmunt Nowicki (senator)">
Zygmunt Nowicki (senator)



</doc>
<doc id="5174964" url="https://pl.wikipedia.org/wiki?curid=5174964" title="Baby's Coming Back/Transylvania">
Baby's Coming Back/Transylvania



</doc>
<doc id="5174965" url="https://pl.wikipedia.org/wiki?curid=5174965" title="Baby's Breath">
Baby's Breath



</doc>
<doc id="5174966" url="https://pl.wikipedia.org/wiki?curid=5174966" title="Platinum Lover's Day">
Platinum Lover's Day



</doc>
<doc id="5174967" url="https://pl.wikipedia.org/wiki?curid=5174967" title="Can't Nobody">
Can't Nobody



</doc>
<doc id="5174971" url="https://pl.wikipedia.org/wiki?curid=5174971" title="I Can't Go To Sleep">
I Can't Go To Sleep



</doc>
<doc id="5174972" url="https://pl.wikipedia.org/wiki?curid=5174972" title="Wu-Tang Clan Ain't Nuthing Ta F' Wit">
Wu-Tang Clan Ain't Nuthing Ta F' Wit



</doc>
<doc id="5174974" url="https://pl.wikipedia.org/wiki?curid=5174974" title="It's Yourz">
It's Yourz



</doc>
<doc id="5174978" url="https://pl.wikipedia.org/wiki?curid=5174978" title="Can't Deny It">
Can't Deny It



</doc>
<doc id="5174979" url="https://pl.wikipedia.org/wiki?curid=5174979" title="Gangsta Don't Play">
Gangsta Don't Play



</doc>
<doc id="5174980" url="https://pl.wikipedia.org/wiki?curid=5174980" title="Loso's Way">
Loso's Way



</doc>
<doc id="5174982" url="https://pl.wikipedia.org/wiki?curid=5174982" title="Young'n (Holla Back)">
Young'n (Holla Back)



</doc>
<doc id="5174983" url="https://pl.wikipedia.org/wiki?curid=5174983" title="Can't Let You Go">
Can't Let You Go



</doc>
<doc id="5174984" url="https://pl.wikipedia.org/wiki?curid=5174984" title="You Be Killin' Em">
You Be Killin' Em



</doc>
<doc id="5174988" url="https://pl.wikipedia.org/wiki?curid=5174988" title="Can't Dance">
Can't Dance



</doc>
<doc id="5174992" url="https://pl.wikipedia.org/wiki?curid=5174992" title="Slava Marlow">
Slava Marlow

Slava Marlow, właściwie Artiom Artiomowicz Gotlib (ros.: Артём Артёмович Готлиб; ur. 27 października 1999) – rosyjski producent muzyczny, beatmaker i kompozytor, znany przede wszystkim ze swojej twórczości z Morgensternem.
Życiorys.
Wczesne życie i edukacja.
Artem Artemowicz Gotlib urodził się 27 października 1999 roku w Nowosybirsku (obwód nowosybirski, Rosja). Jego rodzice rozwiedli się, gdy był dzieckiem. Jego ojciec, Artem Markowicz Gotlib, był zastępcą dyrektora moskiewskiego Muzeum Historii Gułagu, a także członkiem Związku Dziennikarzy Federacji Rosyjskiej i Rosyjskiego Towarzystwa Geograficznego. Matka pracuje jako psychoterapeutka.
27 października 2012 Slava ukończył Szkołę Muzyczną w klasie fortepianu, przez około rok uczył się w klasie saksofonu.
Swój pierwszy utwór skomponował w 2015 roku, a 8 sierpnia 2016 roku stworzył swój kanał w serwisie YouTube.
Jego pierwszymi teledyskami były „Donut” (2016) i „Król Snapchata” (2017).
W 2018 roku, tuż po ukończeniu studiów, przeniósł się do Petersburga. Tam rozpoczął studia w Instytucie Filmu i Telewizji na Wydziale Sztuki ekranowej, na specjalności „producent filmowy i telewizyjny”. W 2019 przeniósł się do Moskwy i wziął urlop akademicki. 10 marca 2021 został zdymisjonowany decyzją administracji Instytutu, przyczyna nie została ujawniona.
Kariera.
2019-obecnie: Współpraca z Morgensternem, „Artem”, inne projekty.
W październiku 2019 rozpoczął współpracę z rosyjskim raperem, producentem muzycznym i autorem tekstów Alisherem Morgensternem, co przyniosło mu szeroką sławę.
20 grudnia 2019 Morgenstern opublikował singiel „Yung Hefner”, który był pierwszym dziełem Alishera z Marlowem jako producent.
12 lutego 2020 roku wydał utwór „Tik Tok Challenge”, który stał się popularny w aplikacji TikTok. Użytkownicy sieci społecznościowej rozpowszechnili nowy trend pod hashtagiem „#ямогувоттаквот”. W sierpniu 2020 roku z wykorzystaniem tego utworu nakręcono ponad 700 tysięcy filmów.
3 sierpnia 2020 r. w wywiadzie dla magazynu Forbes Slava opowiedział o tym, jak zarobił pierwszy milion po przeprowadzce do Moskwy, prowadząc kursy beatmakingu.
22 października 2020 roku Slava opublikował podcast zatytułowany „Artem” (ros.: Артём) na swoim kanale YouTube. Powiedział, że jego prawdziwe nazwisko, które do tej pory było utrzymywane w tajemnicy, to Artem Artemowicz Gotlib, i że nieznani ludzie wyłudzili od niego w ciągu ostatniego roku duże sumy pieniędzy za ukrywanie tych informacji. Podzielił się historią ze swojego życia, gdy jego rodzice rozwiedli się i po pewnym czasie z nieujawnionego powodu nie kochał ojca. Z tego powodu przestał lubić swoje nazwisko, imię i drugie imię, po czym wymyślił pseudonim Slava Marlow i użył go zamiast swoich prawdziwych imion. W tym samym dniu solowy utwór „Znowu się upijam” znalazł się na szczycie listy przebojów Apple Music.
23 października 2020 r. Slava wydał minialbum „Artem”, w którym wzięli udział Morgenstern i Eljay.
11 marca 2021 został gościem programu telewizyjnego „Evening Urgant”.
Życie prywatne.
28 września 2021 r. w wywiadzie dla dziennikarza i vlogera Jurija Dudy przyznał, że jest zakochany we vlogerce Karinie Karambaibi. Para spotyka się od lutego 2021 roku.

</doc>
<doc id="5175005" url="https://pl.wikipedia.org/wiki?curid=5175005" title="Dwanaście prac Asteriksa (film)">
Dwanaście prac Asteriksa (film)



</doc>
<doc id="5175007" url="https://pl.wikipedia.org/wiki?curid=5175007" title="Dennis Moore">
Dennis Moore



</doc>
<doc id="5175013" url="https://pl.wikipedia.org/wiki?curid=5175013" title="Anoplosyllinae">
Anoplosyllinae

Anoplosyllinae – podrodzina wieloszczetów z rzędu Phyllodocida i rodziny Syllidae. Obejmuje 45 opisanych gatunków, zgrupowanych w pięciu rodzajach.
Morfologia.
Wieloszczety o ciele walcowatym, smukłym, drobnym do niewielkiego. Prostomium zaopatrzone jest w parę zrośniętych nasadami, niezmodyfikowanych, pozbawionych blizny środkowej głaszczków, parę dłuższych od nich, gładkich czułków bocznych oraz również dłuższy od głaszczków i gładki czułek środkowy. Narządami wzroku są cztery zaopatrzone w soczewki oczy, a niekiedy ponadto para plamek ocznych na przedzie prostomium. Narządy nuchalne wykształcone są w postaci dwóch gęsto orzęsionych rowków umieszczonych grzbietowo-bocznie między prostomium a perystomem. Perystom zaopatrzony jest w dwie pary gładkich cirrusów okołogębowych (wąsów przyustnych). Mogąca się wywracać na zewnątrz gardziel (ryjek) jest prosta, stosunkowo krótka, pozbawiona uzbrojenia. Grzbietowe szczecinki proste przednich segmentów ciała (chetigerów) są często większe i innego kształtu niż na segmentach tylnej części ciała. Parapodia są jednogałęziste, każde zaopatrzone w cirrus grzbietowy (dorsalny) i brzuszny (wentralny). Przednie cirrusy grzbietowe są gładkie, dalsze zaś mogą mieć zagięcia (stawy) zaznaczone silnymi przewężeniami. Cirrusy brzuszne umieszczone są na parapodiach pośrodkowo, co jest apomorfią podrodziny. Pygidium zaopatrzone jest w wąsy odbytowe (cirrusy analne) pozbawione cirroforu.
Ekologia i występowanie.
Zwierzęta morskie, wolno żyjące, preferujące wody płytsze. Występuje u nich rozwój z epitokią w formie epigamii. Osobniki niedojrzałe żyją na dnie wód, wchodząc w skład zoobentosu. Przy osiąganiu dojrzałości płciowej powiększają się ich oczy i przydatki głowowe oraz rozwijają się pławne szczeciny grzbietowe (notochety), umożliwiające przejście w pływającą fazę pelagiczną. Szczegóły rozrodu znane są u nielicznych gatunków. U jednego stwierdzono inkubację jaj na brzusznej stronie ciała.
Takson ten ma zasięg kosmopolityczny. Należący do tej podrodziny "Streptosyllis websteri" jest jedynym reprezentantem rodziny Syllidae w wodach polskiego Bałtyku.
Taksonomia.
Podrodzina ta wprowadzona została w 2009 roku przez Teresę Aguado i Guillerma San Martína na podstawie wyników molekularno-morfologicznej analizy filogenetycznej. Zalicza się do niej 5 rodzajów.
Podrodzina ta stanowi grupę o monofiletyzmie dobrze wspartym danymi molekularnymi i morfologicznymi, a jako jej apomorfie wymienia się nieuzbrojoną gardziel, pośrodkowo osadzone cirrusy brzuszne i ziarenkowanie na wierzchu perystomu, choć to ostatnie wtórnie utraciły rodzaje "Anoplosyllis" i "Streptospinigera". Nawiązujący do tej podrodziny klad rozpoznany został nie tylko w analizie z 2009 roku, ale także wcześniejszych analizach Aguado i innych z 2007 roku oraz Franka Lichera z 1999 roku. Podrodzina ta stanowi grupę siostrzaną dla niemal wszystkich pozostałych Syllidae. Tylko cztery rodzaje pojawiają się na drzewach rodowych rodziny w pozycji bardziej bazalnej od niej.

</doc>
<doc id="5175017" url="https://pl.wikipedia.org/wiki?curid=5175017" title="Haplostomides hawaiiensis">
Haplostomides hawaiiensis

Haplostomides hawaiiensis – gatunek widłonogów z rodziny Botryllophilidae. Nazwa naukowa tego gatunku skorupiaków została opublikowana w 1994 roku przez zoologa Shigeko Ooishi. Gatunek został ujęty w Catalogue of Life.

</doc>
<doc id="5175019" url="https://pl.wikipedia.org/wiki?curid=5175019" title="Haplostomides hibernicus">
Haplostomides hibernicus

Haplostomides hibernicus – gatunek widłonogów z rodziny Botryllophilidae. Nazwa naukowa tego gatunku skorupiaków została opublikowana w 1895 roku przez zoologów Thomasa i Andrew Scottów.

</doc>
<doc id="5175020" url="https://pl.wikipedia.org/wiki?curid=5175020" title="Lisicite">
Lisicite

Lisicite () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 28 mieszkańców.

</doc>
<doc id="5175021" url="https://pl.wikipedia.org/wiki?curid=5175021" title="Zenok (imię)">
Zenok (imię)

Zenok' (deseret 𐐞𐐀𐐤𐐊𐐗) – imię męskie występujące w wyznaniach należących do ruchu świętych w dniach ostatnich (mormonów).
Pochodzenie.
Pochodzi z Księgi Mormona, jednego z pism świętych przynależnych do kanonu tej tradycji religijnej. Miał je nosić jeden ze starotestamentalnych proroków, który wspominany jest jedynie wszakże w mormońskiej świętej księdze.
Występowanie i popularność.
Wśród świętych w dniach ostatnich jest dość rzadko wybieranym imieniem. Może to wynikać z jego sporadycznej obecności w Księdze Mormona, a co za tym idzie z nieznacznego jedynie zakorzenienia w materiałach publikowanych przez Kościół. Wierni nie zawsze identyfikują je jako imię wywiedzione z pism świętych, nawet jeżeli są dobrze zaznajomieni z fundacyjnym tekstem mormonizmu. Inne imiona, takie jak Nefi, Moroni, Alma czy Ammon, pojawiają się w podręcznikach, przemówieniach czy prasie kościelnej znacznie częściej. Rodzeństwo wspomnianego w badaniach chłopca również nosiło imiona pochodzące z Księgi Mormona.
Jako imię specyficznie mormońskie znalazło odbicie w kulturze Kościoła, z którego wierzeń wyrosło. Artykuł na łamach pisma „Friend” z maja 1994 wskazuje choćby, że imię zaczerpnięte z Księgi Mormona może być powodem do dumy oraz wywierać pozytywny wpływ na życie duchowe noszącego je człowieka. Podobną tematykę porusza numer tego samego pisma z lutego 1995.
Międzynarodowa ekspansja mormonizmu przyczyniła się do pojawienia się imienia Zenok również poza granicami Stanów Zjednoczonych. Występuje chociażby wśród nowozelandzkich Maorysów (w zapisie Henoka).

</doc>
<doc id="5175023" url="https://pl.wikipedia.org/wiki?curid=5175023" title="Majstorowo">
Majstorowo

Majstrowo () – wieś w Bułgarii, w obwodzie Kyrdżali, w gminie Kyrdżali. Miejscowość wyludniała.

</doc>
<doc id="5175024" url="https://pl.wikipedia.org/wiki?curid=5175024" title="Makedonci">
Makedonci

Makedonci () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 160 mieszkańców.

</doc>
<doc id="5175025" url="https://pl.wikipedia.org/wiki?curid=5175025" title="Martino">
Martino

Martino () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 7 mieszkańców.

</doc>
<doc id="5175027" url="https://pl.wikipedia.org/wiki?curid=5175027" title="Miładinowo">
Miładinowo

Miładinowo () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 531 mieszkańców.

</doc>
<doc id="5175028" url="https://pl.wikipedia.org/wiki?curid=5175028" title="Giancarlo Pajetta">
Giancarlo Pajetta

Giancarlo Pajetta (ur. 24 czerwca 1911 w Turynie, zm. 13 września 1990 w Rzymie) – włoski polityk i działacz komunistyczny, partyzant, wieloletni członek Izby Deputowanych, poseł do Parlamentu Europejskiego I i II kadencji.
Życiorys.
Pochodził z bogatej rodziny o poglądach komunistycznych, syn prawnika i nauczycielki. Politykiem został również jego brat Giuliano. W 1927 ze względu na przystąpienie do PCI skazano go na 2 lata więzienia oraz zakazano nauki w szkołach średnich przez 3 lata. Po uwolnieniu wyemigrował do Francji, gdzie organizował młodzieżówkę FGCI pod pseudonimem „Nullo”. W 1933 wysłany z tajną misją do Parmy, został ponownie złapany i skazany na 21 lat pozbawienia wolności. Po uwolnieniu w 1943 uczestniczył w partyzantce antyfaszystowskiej. W 1944 wybrany współprzewodniczącym Komitetu Wyzwolenia Włoch (północnych) wspólnie z Ferruccio Parrim i Alfredo Pizzonim; uczestniczył w negocjacjach dyplomatycznych z aliantami, objął też funkcję szefa sztabu partyzantów. Po wojnie związany z prasą komunistyczną, był dyrektorem dziennika „l'Unità” (1969–1970) oraz periodyku kulturalno-politycznego „Rinascita”. Autor kilku książek, w tym autobiografii.
W 1945 wybrany do Rady Narodowej, a w 1946 do Zgromadzenia Konstytucyjnego (tymczasowych parlamentów), następnie nieprzerwanie od 1948 do śmierci zasiadał w Izbie Deputowanych od I do X kadencji. W ramach partii komunistycznej reprezentował skrzydło reformatorskie, od 1948 do 1986 zasiadał w jej komitecie centralnym, a od 1969 do 1988 w biurze politycznym. Odpowiadał głównie za kwestie zagraniczne, kilkukrotnie był też wysłannikiem partii do ZSRR i krajów bloku wschodniego. Zyskał popularność jako mówca w parlamencie, uczestniczył też w licznych protestach. W 1979 i 1989 wybierano go posłem do Parlamentu Europejskiego, przystąpił do Grupy Sojuszu Komunistycznego. W 1988 brano go pod uwagę jako następcę Alessandro Natty na stanowisku szefa PCI, jednak został uznany za zbyt wiekowego.
Przez wiele lat związany z polityk Miriam Mafai, miał syna i dwie córki. Zmarł nagle 13 września 1990 na zawał serca po powrocie z partyjnego święta Festa de l'Unità, na krótko przed rozwiązaniem PCI. W jego pogrzebie uczestniczyło około 200 000 osób.

</doc>
<doc id="5175030" url="https://pl.wikipedia.org/wiki?curid=5175030" title="Kosiłowka">
Kosiłowka

Kosiłowka () – osiedle typu wiejskiego w zachodniej Rosji, w sielsowiecie sołdatskim rejonu fatieżskiego w obwodzie kurskim.
Geografia.
Miejscowość położona jest na prawym brzegu Usoży (lewy dopływ Swapy w dorzeczu Sejmu), 1 km od centrum administracyjnego sielsowietu (Sołdatskoje), 8 km na zachód od centrum administracyjnego rejonu (Fatież), 48 km na północny zachód od Kurska, 5 km od drogi magistralnej (federalnego znaczenia) M2 «Krym» (część trasy europejskiej E105).
W osiedlu znajduje się 10 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. osiedle zamieszkiwały 34 osoby.

</doc>
<doc id="5175031" url="https://pl.wikipedia.org/wiki?curid=5175031" title="Murgowo">
Murgowo

Murgowo () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 448 mieszkańców.

</doc>
<doc id="5175032" url="https://pl.wikipedia.org/wiki?curid=5175032" title="Streptosyllis">
Streptosyllis

Streptosyllis – rodzaj wieloszczetów z rzędu Phyllodocida, rodziny Syllidae i podrodziny Anoplosyllinae. Obejmuje 14 opisanych gatunków. Są drapieżne. W fazie atokicznej zasiedlają dno mórz (bental), natomiast w fazie epitokicznej pływają w toni wodnej (pelagialu).
Morfologia.
Wieloszczety o ciele walcowatym, smukłym, małych rozmiarów, zwykle około 2–3 mm długości. Prostomium zaopatrzone jest w parę zrośniętych nasadami, pozbawionych blizny środkowej głaszczków, czasem zredukowanych do postaci brodawek, parę dłuższych od nich, gładkich czułków bocznych oraz również dłuższy od głaszczków i gładki czułek środkowy. Narządami wzroku są cztery zaopatrzone w soczewki oczy, a okazjonalnie ponadto para plamek ocznych na przedzie prostomium. Narządy nuchalne wykształcone są w postaci dwóch gęsto orzęsionych rowków umieszczonych grzbietowo-bocznie między prostomium a perystomem. Perystom zaopatrzony jest w dwie pary gładkich cirrusów okołogębowych (wąsów przyustnych). Mogąca się wywracać na zewnątrz gardziel (ryjek) jest prosta, stosunkowo krótka, pozbawiona uzbrojenia, zaopatrzona w wieniec miękkich papilli. Grzbietowa strona ciała pozbawiona jest brodawek (papilli). Parapodia są jednogałęziste, każde zaopatrzone w cirrus grzbietowy (dorsalny) i brzuszny (wentralny). Cirrus grzbietowy może być gładki, pseudoczłonowany lub też podzielony przewężeniami (stawami) na właściwe człony. Cirrusy brzuszne umieszczone są na parapodiach pośrodkowo, co jest apomorfią podrodziny. Kształt cirrusa brzusznego jest palcowaty, a długość niekiedy przekracza długość płata parapodium. Acikule czasem są powiększone, zwłaszcza na przednich segmentach (chetigerach). Na parapodiach występują homogomficzne lub hemigomficzne szczecinki złożone o sierpowatych, rzadko kolcowatych wyrostkach oraz grzbietowe szczecinki proste (niezłożone), natomiast brak jest brzusznych szczecinek prostych. Wszystkie grzbietowe szczecinki proste są jednakowego typu. Pygidium zaopatrzone jest w trzy wąsy odbytowe (cirrusy analne), dwa boczne i jeden pośrodkowy, pozbawione cirroforu.
Ekologia i występowanie.
Zwierzęta morskie, wolno żyjące, preferujące płytkie wody przybrzeżne. Są drapieżnikami. W przewodach pokarmowych "S. websteri" znajdywano szczątki okrzemek, otwornic, małżoraczków oraz widłonogów z rzędu Harpacticoida.
Występuje u nich rozwój z epitokią w formie epigamii. Osobniki niedojrzałe żyją na dnie wód, wchodząc w skład zoobentosu. Przy osiąganiu dojrzałości płciowej powiększają się ich oczy i przydatki głowowe oraz rozwijają się pławne szczeciny grzbietowe (notochety), umożliwiające przejście w pływającą fazę pelagiczną.
Rodzaj o szerokim zasięgu. Znany jest z mórz oblewających Europę, Afrykę Północną, Azję Zachodnią, Makaronezję, atlantyckich wybrzeży Ameryki Północnej, wód przybrzeżnych Ziemi Ognistej, Hajnanu i Australii. Należący do tego rodzaju "S. websteri" jest jedynym reprezentantem rodziny Syllidae w wodach polskiego Bałtyku.
Taksonomia.
Rodzaj ten wprowadzony został w 1884 roku przez Harrisona Edwina Webstera i Jamesa Everarda Benedicta jako takson monotypowy z jednym gatunkiem, "S. arenae", opisanym w tej samej publikacji. W 1887 roku Webster i Benedict opisali kolejny gatunek, a następne dwa opisane zostały w 1914 roku przez Rowlanda Southerna. Współcześnie do rodzaju tego zalicza się 14 opisanych gatunków:

</doc>
<doc id="5175033" url="https://pl.wikipedia.org/wiki?curid=5175033" title="Leonard Zawisławski">
Leonard Zawisławski

Leonard Zawisławski (ur. 2 listopada 1890 w Warszawie, zm. 21 sierpnia 1967 w Łodzi) – polski operator filmowy.
Życiorys.
Od 1907 praktykował w Przedsiębiorstwie Instalacyjno-Elektrycznym inż. Adolfa Kipmana, skąd w 1909 roku przeniósł się do pracy w Ogrodzie Zabaw na Dynasach, gdzie był elektrykiem i kinomechanikiem. W 1911 roku zatrudnił się w wytwórni filmowej "Sfinks" jako mechanik, laborant i operator. W 1912 roku został wcielony do armii carskiej. Służył w Litewskim Pułku Lejbgwardii, m.in. obsługując projektor filmowy i realizując filmy dokumentalne i instruktażowe. Podczas I wojny światowej został ranny podczas walk pod Górą Kalwarią, wskutek czego leczył się w Warszawie i na terenie Rosji. Po powrocie do Polski w 1918 roku ponownie pracował w "Sfinksie", początkowo jako asystent Zbigniewa Gniazdowskiego, a od 1922 roku - jako samodzielny operator filmowy.
Podczas II światowej kierował laboratorium atelier "Falangi" (1939–1941). Był członkiem Armii Krajowej z przydziałem do Biura Informacji i Propagandy Komendy Głównej Armii Krajowej. Po upadku powstania warszawskiego został wywieziony na roboty w głąb Rzeszy. Po wyzwoleniu służył w Sekcji Filmowo-Fotograficznej Sztabu 1. Dywizji Pancernej gen. Stanisława Maczka. Po powrocie do kraju w 1947 roku został zatrudniony w Wytwórni Filmów Oświatowych w Łodzi, gdzie realizował filmy dokumentalne. Od 1954 roku był wykładowcą łódzkiej Państwowej Wyższej Szkoły Filmowej.
Został pochowany na cmentarzu Zarzew w Łodzi.

</doc>
<doc id="5175034" url="https://pl.wikipedia.org/wiki?curid=5175034" title="Haplostomides luteolus">
Haplostomides luteolus

Haplostomides luteolus – gatunek widłonogów z rodziny Botryllophilidae. Nazwa naukowa tego gatunku skorupiaków została opublikowana w 1977 roku przez zoologów Shigeko Ooishi i Rolfa Dietera Illga. Gatunek został ujęty w Catalogue of Life.

</doc>
<doc id="5175035" url="https://pl.wikipedia.org/wiki?curid=5175035" title="Haplostomides otagoensis">
Haplostomides otagoensis

Haplostomides otagoensis – gatunek widłonogów z rodziny Botryllophilidae. Nazwa naukowa tego gatunku skorupiaków została opublikowana w 2001 roku przez zoologa Shigeko Ooishi. 

</doc>
<doc id="5175037" url="https://pl.wikipedia.org/wiki?curid=5175037" title="Gerhard Pająkowski">
Gerhard Pająkowski



</doc>
<doc id="5175038" url="https://pl.wikipedia.org/wiki?curid=5175038" title="Haplostomides sanamyani">
Haplostomides sanamyani

Haplostomides sanamyani – gatunek widłonogów z rodziny Botryllophilidae. Nazwa naukowa tego gatunku skorupiaków została opublikowana w 2003 roku przez zoologów Andreya Marchenkova i Geoffrey'a Allena Boxshalla. 

</doc>
<doc id="5175040" url="https://pl.wikipedia.org/wiki?curid=5175040" title="Ochluwec">
Ochluwec

Ochluwec () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 308 mieszkańców.

</doc>
<doc id="5175041" url="https://pl.wikipedia.org/wiki?curid=5175041" title="Bernd Hollerbach">
Bernd Hollerbach

Bernd Hollerbach (ur. 8 grudnia 1969 w Würzburgu) – niemiecki piłkarz grający na pozycji lewego obrońcy, a następnie trener piłkarski. Od 2021 jest trenerem klubu Sint-Truidense VV.
Kariera klubowa.
Swoją piłkarską karierę Hollerbach rozpoczął w 1976 roku w juniorach amatorskiego klubu ASV Rimpar. W 1988 roku przeszedł do Würzburger Kickers. Do końca 1990 roku grał w jego barwach w Oberlidze. W 1991 roku przeszedł do pierwszoligowego FC St. Pauli. 2 marca 1991 zadebiutował w nim w wygranym 1:0 wyjazdowym meczu z Bayernem Monachium. Na koniec sezonu 1990/1991 spadł z St. Pauli do drugiej ligi. Zawodnikiem St. Pauli był do końca sezonu 1994/1995.
Latem 1995 roku Hollerbach przeszedł do 1. FC Kaiserslautern. 11 sierpnia 1995 zaliczył w nim swój debiut w zremisowanym 1:1 wyjazdowym meczu z Borussią Dortmund. W Kaiserslautern grał przez pół roku.
Na początku 1996 roku Hollerbach został zawodnikiem Hamburger SV. Swój debiut w nim zanotował 11 lutego 1996 w zwycięskim 2:1 domowym meczu z Bayernem Monachium. W 2003 roku zdobył z HSV Puchar Ligi Niemieckiej. Po sezonie 2003/2004 zakończył karierę sportową.
Kariera trenerska.
Po zakończeniu kariery piłkarskiej Hollerbach został trenerem. W latach 2005-2006 prowadził VfL 93 Hamburg. Następnie w latach 2006-2007 pracował w VfB Lübeck. W latach 2007-2009 był pracownikiem VfL Wolfsburg, gdzie był asystentem Felixa Magatha, a także krótko w 2008 prowadził rezerwy tego klubu. W latach 2009-2011 był asystentem Magatha w FC Schalke 04, a w latach 2011-2012 - ponownie w VfL Wolfsburg.
W 2014 roku Hollerbach ponownie pracował samodzielnie. Do 2017 roku pracował w Würzburger Kickers. Następnie prowadził Hamburger SV (2018) i Royal Excel Mouscron (2019-2020). W 2021 został trenerem Sint-Truidense VV.

</doc>
<doc id="5175042" url="https://pl.wikipedia.org/wiki?curid=5175042" title="Oresznica">
Oresznica

Oresznica () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 190 mieszkańców.

</doc>
<doc id="5175043" url="https://pl.wikipedia.org/wiki?curid=5175043" title="Penjowo">
Penjowo

Penjowo () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 183 mieszkańców.

</doc>
<doc id="5175044" url="https://pl.wikipedia.org/wiki?curid=5175044" title="Maria Radu">
Maria Radu

Maria Radu (ur. 25 maja 1959) – rumuńska lekkoatletka, biegaczka średniodystansowa, medalistka halowych mistrzostw Europy i mistrzyni uniwersjady.
Kariera sportowa.
Odpadła w przedbiegach biegu na 1500 metrów na mistrzostwach Europy juniorów w 1977 w Doniecku. Zdobyła brązowy medal w biegu na 3000 metrów na uniwersjadzie w 1981 w Bukareszcie.
Zdobyła srebrny medal w biegu na 1500 metrów na halowych mistrzostwach Europy w 1983 w Budapeszcie, przegrywając jedynie z Brigitte Kraus z Republiki Federalnej Niemiec, a wyprzedzając Ivanę Kleinovą z Czechosłowacji. 
Zwyciężyła w biegu na 3000 metrów i zdobyła brązowy medal w biegu na 1500 metrów na uniwersjadzie w 1983 w Edmonton. Zajęła 12. miejsce w biegu na 1500 metrów i odpadła w eliminacjach biegu na 3000 metrów na mistrzostwach świata w 1983 w Helsinkach. Zajęła 7. miejsce w biegu na 1500 metrów na halowych mistrzostwach Europy w 1984 w Göteborgu.
Była mistrzynią Rumunii w biegu na 3000 metrów w 1984.
Rekordy życiowe Radu:

</doc>
<doc id="5175046" url="https://pl.wikipedia.org/wiki?curid=5175046" title="Haplostomides scotti">
Haplostomides scotti

Haplostomides scotti – gatunek widłonogów z rodziny Botryllophilidae. Nazwa naukowa tego gatunku skorupiaków została opublikowana w 1924 roku przez francuskich zoologów Edouarda Chattona i Hervé'a Haranta.

</doc>
<doc id="5175049" url="https://pl.wikipedia.org/wiki?curid=5175049" title="Paulillgia polycarpae">
Paulillgia polycarpae

Paulillgia polycarpae – gatunek widłonogów z rodziny Botryllophilidae. Nazwa naukowa tego gatunku skorupiaków została opublikowana w 1982 roku przez francuskiego zoologa Claude Monniota.

</doc>
<doc id="5175050" url="https://pl.wikipedia.org/wiki?curid=5175050" title="Cezary Cieśliński">
Cezary Cieśliński

Cezary Cieśliński (ur. 1965 w Warszawie) – polski filozof, laureat Nagrody Fundacji na rzecz Nauki Polskiej za rok 2021 "za rozwiązanie kluczowych problemów deflacjonistycznej teorii prawdy". 
Doktoryzował się w 1999 na Uniwersytecie Warszawskim. Habilitację uzyskał w 2010 na podst. pracy pt. „Deflacyjna koncepcja prawdy. Wybrane zagadnienia logiczne”. W 2021 otrzymał tytuł profesora. Zainteresowania naukowe: logika matematyczno-filozoficzna, teoria modeli, teoria prawdy i filozofia języka.

</doc>
<doc id="5175055" url="https://pl.wikipedia.org/wiki?curid=5175055" title="Digoksygenina">
Digoksygenina

Digoksygenina – organiczny związek chemiczny z grupy steroidów. Stosowana jest jako nieradioaktywny marker w badaniach kwasów nukleinowych. Digoksygenina jest haptenem, otrzymywanym z lanatozydu C i digoksyny (w których jest aglikonem), występujących w warunkach naturalnych w naparstnicy.
Zastosowanie.
Pochodne digoksygeniny zostały wykorzystane do znakowania DNA, RNA i oligonukleotydów. DIG doskonale nadaje się do tego celu, gdyż nie występuje naturalnie w komórkach zwierzęcych, w przeciwieństwie do biotyny, która była stosowana w pierwszej nieradioaktywnej metodzie detekcji kwasów nukleinowych. Dodatkowymi zaletami digoksygeniny są: łatwość łączenia jej z nukleotydami, dostępność przeciwciał anty-DIG o wysokim powinowactwie oraz fakt, że jej rozmiar i hydrofilność umożliwiają wbudowywanie znakowanych nią nukleotydów do kwasów nukleinowych.
Etapy badania kwasów nukleinowych.
Badanie kwasów nukleinowych przy użyciu DIG obejmuje zasadniczo 3 etapy:
Metody znakowania.
Znakowanie oligonukleotydów.
Istnieją trzy sposoby znakowania oligonukleotydów:

</doc>
<doc id="5175058" url="https://pl.wikipedia.org/wiki?curid=5175058" title="Oziorowka">
Oziorowka

Oziorowka () – nazwa miejscowości

</doc>
<doc id="5175059" url="https://pl.wikipedia.org/wiki?curid=5175059" title="Ozierowka">
Ozierowka

Ozierowka () – nazwa toponimów w Rosji

</doc>
<doc id="5175060" url="https://pl.wikipedia.org/wiki?curid=5175060" title="Ozierowka (rejon fatieżski)">
Ozierowka (rejon fatieżski)

Ozierowka () – osiedle typu wiejskiego w zachodniej Rosji, w sielsowiecie sołdatskim rejonu fatieżskiego w obwodzie kurskim.
Geografia.
Miejscowość położona jest nad Usożą (lewy dopływ Swapy w dorzeczu Sejmu), 1 km od centrum administracyjnego sielsowietu (Sołdatskoje), 8 km na zachód od centrum administracyjnego rejonu (Fatież), 48 km na północny zachód od Kurska, 5 km od drogi magistralnej (federalnego znaczenia) M2 «Krym» (część trasy europejskiej E105).
W osiedlu znajdują się 3 posesje.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. osiedle zamieszkiwało 8 osób.

</doc>
<doc id="5175062" url="https://pl.wikipedia.org/wiki?curid=5175062" title="Bolesław Książek (ujednoznacznienie)">
Bolesław Książek (ujednoznacznienie)



</doc>
<doc id="5175064" url="https://pl.wikipedia.org/wiki?curid=5175064" title="Kévin Denkey">
Kévin Denkey

Ahoueke Steeve Kévin Denkey (ur. 30 listopada 2000 w Lomé) – togijski piłkarz grający na pozycji napastnika. Od 2021 jest zawodnikiem klubu Cercle Brugge.
Kariera klubowa.
Swoją piłkarską karierę Denkey rozpoczął w 2014 roku w Nîmes Olympique. W 2016 roku zaczął grać w rezerwach tego klubu, a 13 stycznia 2017 w zremisowanym 0:0 wyjazdowym meczu z Le Havre AC. Do końca 2018 grał jednak jedynie w rezerwach tego klubu.
Na początku 2019 roku Denkey został na pół roku wypożyczony do drugoligowego AS Béziers. Zadebiutował w nim 15 marca 2019 w wygranym 1:0 domowym meczu z AJ Auxerre. Latem 2019 wrócił do Nîmes, w którym w sezonach 2019/2020 i 2020/2021 grał w Ligue 1.
10 stycznia 2021 Denkey został zawodnikiem belgijskiego Cercle Brugge, do którego przeszedł za 2 miliony euro. W barwach tego klubu swój debiut zaliczył 17 stycznia 2021 w przegranym 0:1 domowym meczu ze Standardem Liège.
Kariera reprezentacyjna.
W reprezentacji Togo Denkey zadebiutował 9 września 2018 w zremisowanym 0:0 meczu kwalifikacji do Pucharu Narodów Afryki 2019 z Beninem, rozegranym w Lomé.

</doc>
<doc id="5175066" url="https://pl.wikipedia.org/wiki?curid=5175066" title="VNTR">
VNTR

VNTR (z – zmienna liczba powtórzeń tandemowych) – miejsce w genomie zawierające powtarzający się motyw więcej niż 3 nukleotydów, np. ...ACTGACTGACTGACTGACTG... Sekwencję taką można zapisać w formacie np. (ACTG)n, gdzie "n" oznacza liczbę powtórzeń motywu ACGT. W powtarzające się fragmenty są ułożone jeden obok drugiego (jeśli powtarzające się fragmenty są rozdzielone innymi sekwencjami, noszą one nazwę ). Loci VNTR na ogół charakteryzują się wysokim poziomem zmienności w populacji. Można je podzielić ze względu na długość motywu na sekwencje mikrosatelitarne o długości motywu od 4–5 par zasad (bp) i sekwencje minisatelitarne (czasem utożsamiane z VNRT) o długości motywu od 6 (czasem minimalna liczba określana jest jako większa, np. 16 lub 20 bp) do ok. 100 par zasad (niektórzy autorzy wskazują mniejszą liczbę, np. 64 bp). Do sekwencji powtarzalnych należy również satelitarne DNA.
W genetyce, biologii molekularnej oraz inżynierii genetycznej znajdowanie liczby powtórzeń motywu w locus ułatwia odczytywanie DNA organizmów. Po raz pierwszy metoda VNTR została zastosowana w procesie tworzenia genetycznej mapy człowieka. Technika VNTR opiera się na analizie tandemowo powtarzających się sekwencji par zasad o długości kilkunastu do kilkudziesięciu nukleotydów. Liczba powtórzeń sekwencji minisatelitarnych może wynosić nawet do 1000 i jest często zróżnicowana wśród genotypów tego samego gatunku biologicznego, co jest powodowane licznymi zdarzeniami rekombinacyjnymi.
Historia VNTR.
Pierwszy wysoko zmienny region został wyizolowany z biblioteki ludzkiego DNA w 1980 r. Opisano wówczas obecność 8 alleli o różnej długości u 11 analizowanych osobników. Heterozygotyczność próby wyniosła 0,79. Wynik tych badań stanowi o ich jednoznacznej przewadze nad klasycznym systemem markerów RFLP. W następnych latach wykryto kilka innych zmiennych regionów związanych z genem insuliny, genem i pseudogenem i onkogenem HRas. W przeprowadzonej analizie sekwencji nukleotydowych opisanych elementów potwierdziła charakter polimorfizmu oparty na występowaniu zmiennej liczby tandemowo powtarzalnych jednostek. Dodatkową zaletą nowego systemu markerowego, jak się okazało, jest możliwość używania wielu enzymów restrykcyjnych, wynikająca z polimorfizmu insercyjno-delecyjnego.
W 1985 r. Alec Jeffreys opisał krótką sekwencję złożoną z czterokrotnego powtórzenia motywu 33 par zasad, zlokalizowaną w pierwszym intronie ludzkiego genu mioglobiny. Podobne sekwencje odnaleziono także w innych wysoko zmiennych obszarach genomu. Motyw GGGNNGTGGGG występuje w wielu opisanych rejonach charakteryzujących się zmienną liczbą tandemowych powtórzeń i jest częścią jednostki powtarzającej się każdego locus minisatelitarnego. Ten rdzeniowy rejon jest prawdopodobnie odpowiedzialny za tworzenie się minisatelitów przez inicjację tandemowej duplikacji unikatowych sekwencji DNA i utrzymywanie różnorodności w liczbie jednostek powtórzonych danego locus dzięki nierównemu crossing-over między jednostkami.
Charakterystyka VNTR.
Sekwencje minisatelitarne są wysoce mutowalne, ze wskaźnikami mutacji germinalnych szacowanymi pomiędzy 10−3 a 10−7 na podział komórki. Ten wskaźnik mutacji, który znacznie przewyższa wskaźnik SNP, czyni VNTR przydatnymi w metodzie genetycznych odcisków palców. Przewiduje się również, że VNTR charakteryzują się wysoką heterozygotycznością, wahającą się od 43% do 59%, a liczba kopii kilku loci VNTR jest u ludzi zróżnicowana populacyjnie, co sugeruje, że te VNTR nie byłyby przydatne w badaniach populacyjnych. Ponad połowa z dotychczas zidentyfikowanych ludzkich loci VNTR jest zlokalizowana w pobliżu lub w obrębie genów, a niektóre z nich występują w obrębie kodujących eksonów. Dlatego też potencjalny wpływ VNTR-ów na ekspresję genów lub produktów białkowych jest znaczny. Wykazano, że VNTR zawierają miejsca wiążące czynniki transkrypcyjne, takie jak NF-κB i Myc/HLH, są związane ze zmianami w poziomie ekspresji genów, w tym ekspresji specyficznej dla danej tkanki, a także z różnicami w splicingu genów.
Struktura VNTR.
Minisatelity składają się z powtarzających się, na ogół bogatych w GC, motywów o długości od 10 do ponad 100 par zasad. Te warianty powtórzeń przeplatają się tandemowo. Niektóre minisatelity zawierają centralną sekwencję (lub „jednostkę rdzeniową”) zasad nukleinowych „GGGCAGGANG” (gdzie N może być dowolną zasadą) lub ogólniej, składają się z motywów sekwencji puryn (adenina (A) i guanina (G)) oraz pirymidyn (cytozyna (C) i tymina (T)). Hiperzmienne minisatelity mają jednostki rdzeniowe o długości 9-64 bp i występują głównie w regionach centromerowych. U człowieka 90% minisatelitów znajduje się w regionie sub-telomerycznym chromosomów. Sama sekwencja telomerowa człowieka jest tandemowym powtórzeniem TTAGGG TTAGGG TTAGGG TTAGGG...
Markery VNTR.
Markery VNTR, jako wysoko informatywny polimorfizm długości fragmentów restrykcyjnych, dotyczący tandemowo powtarzalnych jednostek sekwencji nukleotydowych, zostały po raz pierwszy opisane w 1987 r. przez Yusuke Nakamurę. Użyto sondy oligonukleotydowe komplementarne do tandemowo powtarzalnych regionów genu mioglobiny (sekwencje rdzeniowe), pseudogenu zeta-globiny, genu insuliny, genu X wirusa HBV w celu przeszukiwania kosmidowych bibliotek DNA ludzkiego. Wiele ze sklonowanych, wysoko zmiennych sekwencji nie należało do rodziny sekwencji pochodzących z genu mioglobiny. Z ich sekwencji Nakamura wyprowadził nową sekwencję rdzeniową, różną od sekwencji Jeffreys’a – GNNGTGGG – i używając oligonukleotydów na niej bazujących oznaczyli ponad 200 nowych loci. W genomie człowieka występuje prawdopodobnie kilka tysięcy loci VNTR, różniących się sekwencjami rdzeniowymi. Niektóre z nich zlokalizowane są w: końcu 5’ genu insuliny, genie mieliny, regionie JH ciężkiego łańcucha immunoglobuliny, końcu 3’ genu h-ras, genie , genie kolagenu typu II i genie apolipoproteiny B. Loci VNTR są rozproszone we wszystkich ludzkich autosomach, chromosomie X i regionie homologii X-Y (nie opisano dotychczas sekwencji charakterystycznej dla chromosomu Y), wykazują jednak preferencje do ich terminalnych rejonów. Rozmieszczenie minisatelitów w chromosomach różnych gatunków zwierząt nie jest dokładnie poznane. W 1995 r. wyniki nielicznych jeszcze wówczas badań potwierdzały lokalizację ludzkich minisatelitów w zakończeniach chromosomów, ich niemal równomierne rozproszenie w genomie szczura i pośrednią lokalizację w genomie świni. Odcinki DNA zawierające sekwencje minisatelitarne u świni i szczura często korespondują z cytogenetycznymi markerami terminalnych odcinków chromosomów człowieka.
Metody genotypowania VNTR.
Pomimo ich biologicznego znaczenia, do lat 20. XXI w. zidentyfikowano i szczegółowo zbadano stosunkowo niewiele ludzkich VNTR. Stale rosnąca dostępność dokładnych danych pochodzących z sekwencjonowania całego genomu (WGS, z ) stwarza jednak możliwość wysokowydajnego genotypowania VNTR w całym genomie. Ponadto pojawienie się zestawów danych WGS uzyskanych bez stosowania PCR zmniejsza tendencyjność selekcji locus i umożliwia lepsze filtrowanie fałszywie dodatnich wariantów VNTR. Niemniej jednak genotypowanie zmienności w miejscach powtórzeń pozostaje wyzwaniem. Niewiele jest dostępnych narzędzi o wysokiej wydajności do genotypowania minisatelitów.
Metody genotypowania VNTR:
Zastosowanie VNTR.
Markery VNTR szybko okazały się użyteczne w medycynie, m.in.:

</doc>
<doc id="5175067" url="https://pl.wikipedia.org/wiki?curid=5175067" title="Piotr Kijewski">
Piotr Kijewski

Piotr Lucjan Kijewski (ur. 19 maja 1937 w Łomży) – polski geolog, specjalista geologii złożowej, górnictwa rud miedzi i ochrony środowiska. Długoletni kierownik Zakładu Geologii Stosowanej KGHM Cuprum.
Życiorys.
Urodził się w Łomży w 1937. Maturę uzyskał w 1956 w Liceum Ogólnokształcącym w Zgorzelcu. Studia z zakresu geologii ukończył w 1965 na Wydziale Nauk Przyrodniczych Uniwersytetu Wrocławskiego. W 1970 odbył studia podyplomowe z zakresu mineralogii i petrografii na Wydziale Geologiczno-Poszukiwawczym AGH w Krakowie. Stopień doktora nauk technicznych otrzymał w 1987 w Instytucie Górnictwa Politechniki Wrocławskiej na podstawie rozprawy "Budowa i właściwości soli kamiennej najstarszej w cechsztynie monokliny przedsudeckiej." Promotorem doktoratu był prof. Jan B. Tomaszewski.
W 1995 na Akademii Górniczo-Hutniczej w Krakowie ukończył studia podyplomowe z zakresu ochrony środowiska przyrodniczego i zasobów mineralnych, które zakończył pracą (pod kierunkiem prof. Jakuba Siemka) "Głębinowe zatłaczanie solanek kopalnianych jako metoda ochrony środowiska wodnego".
W okresie 1965–1968 pracował w Zakładach Przemysłowych R-1 w Kowarach poszukujących rud uranu. Był pracownikiem Zakładu Geologii Stosowanej KGHM Cuprum od jego utworzenia przez Jana Tomaszewskiego w 1968. W latach 1982–2002 był kierownikiem tego Zakładu. Pracował także w Zakładzie Mechaniki Górotworu. Z ośrodkiem badawczym KGHM Cuprum był związany do 2015.
Działalność naukowa.
Prowadził prace badawcze z zakresu geologii złożowej, geologii kopalnianej, mechaniki górotworu i hydrogeologii w obszarze złoża rud miedzi Lubin-Sieroszowice. W szczególności zajmował się:
Za udział w opracowaniu teorii na temat: „Pochodzenie lubińskich złóż miedzi w świetle analizy sedymentologicznej” otrzymał w 1974 Nagrodę Sekretarza Naukowego PAN. W 1980 został nominowany przez Ministra Ochrony Środowiska, Zasobów Naturalnych i Leśnictwa na członka Rady Geologicznej. W latach 1993–2001 był członkiem Sekcji Wiertnictwa i Górnictwa Otworowego Komitetu Górnictwa PAN. Prezes Wyższego Urzędu Górniczego powołał go w 2010 na członka Komisji do spraw Zagrożenia Wyrzutami Gazów i Skał w Podziemnych Zakładach Górniczych Wydobywających Rudy Metali. W latach 2007–2014 był członkiem Sekcji Rud Metali Komitetu Górnictwa PAN w Krakowie. W latach 2006–2010 był członkiem Rady Naukowej KGHM Cuprum – Centrum Badawczo-Rozwojowego.
Jest współautorem patentu związanego z usytuowaniem filarów podporowych w eksploatacji kopalń.
Odznaczenia.
Został odznaczony Złotym Krzyżem Zasługi (2002), Odznaką Zasłużony dla Polskiej Geologii, Odznaką Zasłużony dla Górnictwa RP (srebrna i złota), Medalem 50-lecia Polskiej Miedzi. Posiada Honorową Szpadę Górniczą. Jest Dyrektorem Górniczym I stopnia.
Inne informacje.
Uprawiał lekkoatletykę. W 1956 na zawodach Szkolnych Zespołów Sportowych w Łodzi w biegu na 100 metrów uzyskał wynik 10,9 s.
Jest długoletnim członkiem i uczestnikiem wypraw jaskiniowych Sekcji Grotołazów Wrocław. W 1964 był kierownikiem wyprawy eksploracyjnej w Jaskini Czarnej. W środowisku górskim i jaskiniowym jest nazywany „Cjano”.
W 2008 wydał zbiór własnych pieśni gwareckich z lat 1973–2008.
W latach 2015–2016 podjął inicjatywę renowacji wczesnobarokowych empor i malowideł w kościele parafialnym pod wezwaniem Matki Boskiej Szkaplerznej w Starym Węglińcu. W 2019 wykonano renowację następnych trzech malowideł.

</doc>
<doc id="5175068" url="https://pl.wikipedia.org/wiki?curid=5175068" title="Małgorzata Kozłowska">
Małgorzata Kozłowska



</doc>
<doc id="5175070" url="https://pl.wikipedia.org/wiki?curid=5175070" title="Hans C. Hansen">
Hans C. Hansen

Hans Christian Hansen (ur. 23 listopada 1806 w Kopenhadze, zm. 10 października 1890 w Salinie) – duński marynarz, skrzypek i misjonarz, jedna z postaci wczesnej historii ruchu świętych w dniach ostatnich (mormonów).
Życiorys.
Urodził się w stołecznej Kopenhadze, jako syn Ole Petera Hansena i Marthy Margrety Osmundsen. Był marynarzem, w związku z wykonywanym zawodem wielokrotnie podróżował do Stanów Zjednoczonych. Podczas jednej z tych podróży zetknął się z niedawno zorganizowanym Kościołem Jezusa Chrystusa Świętych w Dniach Ostatnich, został ostatecznie członkiem tej wspólnoty religijnej. Chrzest przyjął w Bostonie z rąk Freemana Nickersona latem 1842. Rok później osiadł w Nauvoo, ówczesnym centrum organizacyjnym Kościoła. Pracował przy budowie świątyni w tym mieście. Dobrze poznał również Josepha Smitha, pierwszego mormońskiego przywódcę. Swe błogosławieństwo patriarchalne otrzymał od Hyruma Smitha 26 listopada 1843. Był jednym z wczesnych uczestników kultu świątynnego, swe obdarowanie otrzymał 13 grudnia 1845 w świątyni w Nauvoo.
Dołączył do fali mormońskiej migracji na zachód, do doliny Wielkiego Jeziora Słonego w lipcu 1847. Zaangażowany w działalność misyjną młodego Kościoła, został wysłany na misję do ojczystego kraju, na której posługiwał od 1862 do 1863. Koszty podróży pokrył samodzielnie, powracając do swego pierwotnie wykonywanego zawodu. Utalentowany skrzypek, jeden z pierwszych grających na tym instrumencie w Utah, był częścią orkiestry przy Salt Lake Theater. Samotnik, do końca życia pozostał kawalerem. Mieszkał w Salinie, w tym też mieście zmarł i został pochowany. Zapisy świątynne wskazują, że w lipcu 1892 został połączony wieczyście w obrzędzie pieczętowania z Marią Jordan i Elizabeth Escox. Ceremonia miała miejsce w świątyni Manti.
Jego młodszym bratem był Peter Olsen Hansen, tłumacz Księgi Mormona na język duński.

</doc>
<doc id="5175071" url="https://pl.wikipedia.org/wiki?curid=5175071" title="Wiktor Jankowski (lekarz)">
Wiktor Jankowski (lekarz)



</doc>
<doc id="5175077" url="https://pl.wikipedia.org/wiki?curid=5175077" title="Tadeusz Wieczorek (1922–1988)">
Tadeusz Wieczorek (1922–1988)



</doc>
<doc id="5175078" url="https://pl.wikipedia.org/wiki?curid=5175078" title="Piłka nożna w Jugosławii">
Piłka nożna w Jugosławii

Piłka nożna ( , , , , ) była najpopularniejszym sportem w Jugosławii. Jej głównym organizatorem na terenie Jugosławii pozostawał Fudbalski savez Jugoslavije (FSJ).
Piłkarska reprezentacja Jugosławii zdobyła jeden złoty medal olimpijski (1960). Jugosłowiańskie kluby zdobyły jeden raz Puchar Europy Mistrzów Krajowych, Puchar Miast Targowych i Puchar Interkontynentalny.
W Prvej saveznej lidze grały najbardziej znane kluby świata, takie jak Crvena zvezda, Partizan, Dinamo Zagrzeb i Hajduk Split.
Ljupko Petrović jako jedyny jugosłowiański menedżer, który wygrał rozgrywki Ligi Mistrzów (dawniej Pucharu Europy).
Historia.
Piłka nożna zaczęła zyskiwać popularność w Jugosławii pod koniec XIX wieku. Najwcześniejsze zapisy o piłce nożnej w Chorwacji pochodzą z 1873 roku, kiedy angielscy inżynierowie i technicy ze "Stabilimento tecnico Fiumano" grali w Rijece z inżynierami budującymi lokalną linię kolejową, z udziałem miejscowych zawodników. Pierwszy zarejestrowany mecz piłki nożnej rozegrany w Królestwie Chorwacji, która była wówczas w składzie Austro-Węgier, został rozegrany w 1880 roku w miejscowości Županja, pomiędzy angielskimi pracownikami "The Oak Extract Company" a miejscową młodzieżą. W 1890 roku uczniowie szkół średnich zakładają w Rijece pierwsze szkolne kluby piłkarskie. Sport ten został dalej spopularyzowany w Chorwacji przez Franjo Bučara w latach 90. XIX wieku. Chorwackie tłumaczenie nazwy sportu, "nogomet", zostało wymyślone przez językoznawcę Slavko Rutznera Radmilovića w 1893 lub 1894 roku. Nazwę przyjęto również w języku słoweńskim.
Najwcześniejsze oficjalnie zarejestrowane kluby powstały w Puli przed przełomem wieków, kiedy to w sierpniu 1899 r. miejscowi założyli "Club Iris", a później w tym samym roku "Veloce Club", obydwa wielosportowe stowarzyszenia, które posiadały również bardzo popularne sekcje piłkarskie. Pierwszymi klubami założonymi w ówczesnym Królestwie Chorwacji i Slawonii były HAŠK i PNIŠK w 1903 roku.
Do Serbii piłka nożna po raz pierwszy dotarła wiosną 1896 roku, kiedy żydowski student Hugo Buli, po powrocie ze studiów w Niemczech, przywiózł pierwszą piłkę z Berlina do Belgradu. Przywiózł piłkę kolegom z belgradzkiego towarzystwa gimnastycznego Soko, a 12 maja założył pierwszą sekcję piłkarską w Europie Południowo-Wschodniej.
Na terytoria Słowenii, odkąd była częścią Austro-Węgier, piłka nożna przybyła pod koniec XIX wieku z Wiednia. Pierwszy klub piłkarski został założony w 1900 roku przez mniejszość niemiecką w Lublanie, "Laibacher Sportverein". Wkrótce po nich pojawiła się mniejszość węgierska w Lendavie (NK Nafta w 1903) i niemiecka w Celje (Athletik SK w 1906).
Gra dotarła do Bośni i Hercegowiny na początku XX wieku, a Sarajewo (1903) i Mostar (1905) były pierwszymi miastami, w których zaczęły organizować mecze.
Po rozpadzie Austro-Węgier, 1 grudnia 1918 proklamowano powstanie zjednoczonego Królestwa Serbów, Chorwatów i Słoweńców (SHS). Po założeniu jugosłowiańskiej federacji piłkarskiej – NSJ (chorw. Nogometni Savez Jugoslavije) w kwietniu 1919 roku w Zagrzebiu, rozpoczął się proces zorganizowania pierwszych ligowych Mistrzostw Królestwa Serbów, Chorwatów i Słoweńców w sezonie 1923. Do 1927 roku rozgrywki odbywały się systemem pucharowym. W sezonie 1928 organizowane pierwsze ligowe rozgrywki. W rozgrywkach brało udział 6 zespołów, grając systemem kołowym. W sezonie 1931/32 i 1935/36 rozgrywano systemem pucharowym. Zwycięzca turnieju otrzymywał tytuł mistrza Jugosławii.
3 października 1929 zmieniono nazwę państwa na Królestwo Jugosławii, również Związek Piłkarski w maju 1930 został przeniesiony do Belgradu i przyjął serbską nazwę "FSJ (Fudbalski savez Jugoslavije)". Protestując na przemieszczenie siedziby chorwaccy piłkarze i trenerzy bojkotowali do 1945 reprezentację narodową Jugosławii. Podczas okupacji niemieckiej w latach 1941–1945 prowadzone osobno rozgrywki mistrzostw Chorwacji oraz mistrzostw Serbii.
W 1945 po utworzeniu Socjalistycznej Federacyjnej Republiki Jugosławii kontynuowano rozgrywki o mistrzostwo Jugosławii w najwyższej lidze, zwanej "Prva savezna liga".
Rozgrywki zostały rozwiązane w 1991 roku, gdy po rozpadzie Jugosławii powstało pięć niepodległych państw (25 czerwca 1991 Słowenia i Chorwacja, Macedonia 17 września 1991, Bośnia i Hercegowina 3 marca 1992 i Federalna Republika Jugosławii 27 kwietnia 1992).
Format rozgrywek ligowych.
W obowiązującym systemie ligowym do 1991 roku trzy najwyższe klasy rozgrywkowe były ogólnokrajowe (Prva savezna liga, Druga savezna liga i Treća savezna liga). Dopiero na czwartym poziomie pojawiały się grupy regionalne.
Puchary.
Rozgrywki pucharowe rozgrywane w Jugosławii to:

</doc>
<doc id="5175079" url="https://pl.wikipedia.org/wiki?curid=5175079" title="Jacek Sienkiewicz">
Jacek Sienkiewicz

 

</doc>
<doc id="5175080" url="https://pl.wikipedia.org/wiki?curid=5175080" title="Pawłowka (ujednoznacznienie)">
Pawłowka (ujednoznacznienie)

Pawłowka () – nazwa toponimów w Rosji
m.in.:

</doc>
<doc id="5175081" url="https://pl.wikipedia.org/wiki?curid=5175081" title="Pawłowka (rejon fatieżski)">
Pawłowka (rejon fatieżski)

Pawłowka () – chutor w zachodniej Rosji, w sielsowiecie sołdatskim rejonu fatieżskiego w obwodzie kurskim.
Geografia.
Miejscowość położona jest nad Usożą (lewy dopływ Swapy w dorzeczu Sejmu), 1,5 km od centrum administracyjnego sielsowietu (Sołdatskoje), 7,5 km na zachód od centrum administracyjnego rejonu (Fatież), 49 km na północny zachód od Kurska, 5 km od drogi magistralnej (federalnego znaczenia) M2 «Krym» (część trasy europejskiej E105).
W chutorze znajdują się 3 posesje.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor zamieszkiwały 3 osoby.

</doc>
<doc id="5175090" url="https://pl.wikipedia.org/wiki?curid=5175090" title="Paul Bellitzer von Russdorff">
Paul Bellitzer von Russdorff



</doc>
<doc id="5175091" url="https://pl.wikipedia.org/wiki?curid=5175091" title="Piłka nożna w Wielkiej Brytanii">
Piłka nożna w Wielkiej Brytanii

Piłka nożna ( ) jest najpopularniejszym sportem w Wielkiej Brytanii i zorganizowana na osobnych zasadach w każdym z czterech krajów wchodzących w skład Zjednoczonego Królestwa (Anglia, Szkocja, Walia i Irlandia Północna), z których każdy ma narodowy związek piłki nożnej odpowiedzialny za ogólne zarządzanie piłką nożną w swoim kraju. Reprezentacja Wielkiej Brytanii w piłce nożnej jest powoływana jedynie na Igrzyska Olimpijskie. W innych międzynarodowych turniejach piłkarskich kraje Wielkiej Brytanii (Anglia, Szkocja, Walia i Irlandia Północna) są reprezentowane przez własne drużyny narodowe.
Piłkarska reprezentacja Wielkiej Brytanii zdobyła trzy złote medale olimpijskie (1900, 1908, 1912).
W angielskiej lidze grają najbardziej znane kluby świata, takie jak Liverpool, Manchester United, Manchester City, Nottingham Forest, Aston Villa, Chelsea, Arsenal i Tottenham Hotspur, a w szkockiej Celtic oraz Rangers.
Historia.
Piłka nożna w Wielkiej Brytanii była znana już w średniowieczu. Sport ten uprawiano na ulicach, placach miejskich, bez żadnych ograniczeń i przepisów. Podczas gier często dochodziło do wypadków, zranień, a także kalectw i śmierci. Władze lokalne, następnie specjalne edykty królewskie zabraniały gry w piłkę. W XIV wieku Anglicy tę grę nazwali football.
Pod koniec XIX wieku piłkę nożną (football) wprowadzono do programów nauczania wychowania fizycznego w szkołach. Pierwsze piłkarskie kluby na świecie powstały w Anglii przy szkołach średnich i wyższych uczelniach.
W 1863 roku odbył się zjazd przedstawicieli istniejących klubów piłkarskich w Londynie, mający na celu ustalenie i ujednolicenia przepisów gry. W 1871 roku oddzielono piłkę nożną od rugby. Wówczas rozegrano pierwsze mecze piłkarskie o Puchar Anglii. W 1888 roku utworzono ligę piłkarską i wprowadzono zawodowstwo.
Każdy z krajów Zjednoczonego Królestwa ma krajowy związek piłkarski odpowiedzialny za ogólne zarządzanie piłką nożną w swoim kraju: The Football Association (FA) jest odpowiedzialny za Anglię i został założony w 1863 roku, Scottish Football Association (SFA) został założony w 1873 roku, a następnie Football Association of Wales (FAW) w 1876 roku i Irish Football Association (IFA) w 1880 roku.
Format rozgrywek ligowych.
Istnieją oddzielne systemy klubowych lig piłkarskich dla Anglii, Szkocji, Walii i Irlandii Północnej, chociaż niektóre kluby grają poza własnym systemem, głównie ze względów logistycznych. Walia nie organizowała ligi krajowej aż do 1992 r. (chociaż ligi regionalne istniały wcześniej), co wyjaśnia, dlaczego cztery najlepsze walijskie kluby grają w systemie, który jest obecnie uważany za angielski.
Puchary.
Każdy związek piłkarski organizuje swoje rozgrywki o własny puchar narodowy, FA Cup w Anglii, Puchar Szkocji w Szkocji, Puchar Walii w Walii i Puchar Irlandii Północnej w Irlandii Północnej. Tradycyjnie te puchary były najbardziej liberalne w stosunku do tego, kogo akceptują, z wieloma drużynami spoza tego kraju (i/lub systemu ligowego). Niedawno przepisy zostały zaostrzone, a konkursy są otwarte tylko dla drużyn, które grają w systemie ligi piłkarskiej tego kraju.
Istnieje również wiele innych pucharów, które mają bardziej rygorystyczne wymagania, ale mają mniejszy prestiż, w tym Football League Cup w Anglii, Scottish League Cup w Szkocji, Welsh Premier League Cup w Walii i Irish League Cup w Irlandii Północnej. Niektóre poprzednie puchary przekroczyły nawet granice Wielkiej Brytanii, takie jak Anglo-Scottish Cup. Innym konkursem pucharowym, który przekracza granice Wielkiej Brytanii, jest obecny Champions Cup (All-Ireland), w którym biorą udział mistrzowie ligi Irlandii Północnej i Republiki Irlandii.

</doc>
<doc id="5175092" url="https://pl.wikipedia.org/wiki?curid=5175092" title="Stanisław Bejm">
Stanisław Bejm

Stanisław Bejm (ur. 30 kwietnia 1922 w Kuźnicy Starej, zm. 30 czerwca 1975 w Huddinge koło Sztokholmu) – polski funkcjonariusz Służby Bezpieczeństwa, ambasador w Szwecji (1969–1972).
Życiorys.
Stanisław Bejm był synem Józefa (stolarza) i Teresy z d. Sendal. W połowie kwietnia 1940 został wysłany na roboty przymusowe do Kluczborka. Ze względu na trudne warunki pracy i złe traktowanie pod koniec sierpnia 1940 zdecydował się na ucieczkę i przez kilka tygodni się ukrywał. W połowie września zatrudnił się w kopalni rudy żelaza „Krystyna” w Pankach jako pomocnik magazyniera. Po kilku tygodniach został aresztowany za ucieczkę z Kluczborka. Po trzymiesięcznym areszcie w Lublińcu odesłano go do kopalni w Pankach. W lutym 1944 wraz z całą rodziną i kilkoma innymi osobami został z niejasnych powodów ponownie aresztowany przez Gestapo. Po dwóch miesiącach powrócił do pracy w kopalni. W sierpniu 1944 powierzono mu samodzielne prowadzenie administracji magazynu głównego. Względnie dobre traktowanie miało wynikać ze znajomości języka niemieckiego, podejrzewano go także o bycie folksdojczem.
Po wejściu Armii Czerwonej w styczniu 1945 Stanisław Bejm został stenotypistą w komendzie Milicji Obywatelskiej w Pankach. Równocześnie od marca do kwietnia 1945 pracował dorywczo w Zarządzie Gminnym w Przystajni. W marcu 1945 został członkiem Polskiej Partii Socjalistycznej. 25 kwietnia 1945 rozpoczął pracę w Urzędzie Bezpieczeństwa w Oleśnie, od stanowiska młodszego oficera śledczego. Skierowano go na siedmiotygodniowy kurs praktyczny do WUBP w Katowicach. 27 października 1945 został awansowany na stanowisko oficera śledczego, pełniąc w praktyce obowiązki kierownika Referatu Śledczego. Od 1 lutego 1947 na stanowisku starszego oficera śledczego Wydziału Śledczego. W lutym 1947 przeniesiony do WUBP w Katowicach. Wystąpił z PPS i w lutym 1947 został członkiem Polskiej Partii Robotniczej. W maju 1947 skierowany na półroczny kurs do Centrum Wyszkolenia Ministerstwa Bezpieczeństwa Publicznego w Legionowie. W trakcie szkolenia awansowany na chorążego. Dzięki bardzo dobrym wynikom w listopadzie 1947 powierzono mu stanowisko wykładowcy. Bejm kierował także komórką odpowiedzialną za rozpracowywanie siatek wywiadowczych organizowanych przez polskich emigrantów i osoby związane z krajowym podziemiem, a także filtrację i obserwację środowiska powojennych repatriantów. 1 czerwca 1953 został zastępcą naczelnika Wydziału VII Departamentu I MBP (tzw. Wydziału Dyplomatycznego), która zajmowała się aktywnością zachodnich przedstawicielstw dyplomatycznych, konsularnych i handlowych w PRL.
Do połowy października 1960 był szefem Podgrupy Operacyjnej „Karpaty” w rezydenturze w Berlinie. Po powrocie, 15 grudnia 1960, objął funkcję wicedyrektora Departamentu II Ministerstwa Spraw Wewnętrznych; zajmował się nadzorowaniem Wydziału I (Amerykańskiego), Wydziału III (Zachodnioniemieckiego), Wydziału IV (Francuskiego) oraz Wydziału VIII, który odpowiadał za monitorowanie działalności placówek dyplomatyczno-konsularnych akredytowanych w PRL, a także wydziałów II (kontrwywiadowczych) KW MO w Kielcach, Koszalinie, Krakowie, Opolu i Warszawie. Odpowiadał też za koordynowanie współdziałania z Departamentem IV MSW (wyznaniowym), Biurem „A” MSW (szyfrów), Biurem „B” MSW (obserwacji) oraz Biurem „W” (perlustracji korespondencji). 2 lipca 1962 Bejm otrzymał awans na pułkownika.
1 marca 1965 przesunięto go na etat niejawny wywiadu. W połowie października 1969 objął funkcję ambasadora w Szwecji. Z uwagi na charakter stanowiska nie zlecono mu zadań operacyjnych, a jedynie odpowiadał za „prowadzenie działalności informacyjno-rozpoznawczej, stwarzanie odpowiednich warunków dla rezydentury i ułatwianie pracy jej oficerom”. Został odwołany 15 września 1972 ze względu na zły stan zdrowia. Po powrocie został doradcą ministra w Departamencie IV Ministerstwa Spraw Zagranicznych, odpowiedzialnego za kraje Europy Zachodniej. Zły stan zdrowia uniemożliwiał mu normalną pracę. 30 czerwca 1975 zmarł w klinice w Huddinge w Szwecji. Pochowano go z honorami na Cmentarzu Wojskowym na Powązkach w Warszawie (kwatera B21-2-9).

</doc>
<doc id="5175096" url="https://pl.wikipedia.org/wiki?curid=5175096" title="A Love Letter to You">
A Love Letter to You

A Love Letter to You – debiutancki komercyjny mixtape amerykańskiego rapera i piosenkarza Trippiego Redda. Został wydany 26 maja 2017 roku przez TenThousand Projects i Caroline Distribution. Składa się z 12 piosenek. Album osiągnął 64 miejsce na liście Billboard 200.
Promocja.
Główny singel z albumu, zatytułowany „Love Scars”, miał premierę 24 listopada 2016 roku na SoundCloud. Piosenka została później wydana na iTunes.
Odbiór.
A Love Letter to You zyskało uznanie krytyków, którzy chwalili jego harmonijne wykonanie i różnorodność.
Sprzedaż.
A Love Letter to You osiągnęło numer 64 na liście Billboard 200 i numer 32 na Top R&amp;B/Hip-Hop Albums. W marcu 2018 r. mixtape sprzedał się prawie w ilości 300 000 sztuk. 20 czerwca 2019 r. mixtape otrzymał certyfikat złotej płyty od RIAA za łączną sprzedaż w liczbie ponad 500 000 sztuk w Stanach Zjednoczonych.
Lista utworów.
Opracowano na podstawie materiału źródłowego.

</doc>
<doc id="5175097" url="https://pl.wikipedia.org/wiki?curid=5175097" title="Chochłowka (rejon fatieżski)">
Chochłowka (rejon fatieżski)

Chochłowka () – chutor w zachodniej Rosji, w sielsowiecie sołdatskim rejonu fatieżskiego w obwodzie kurskim.
Geografia.
Miejscowość położona jest nad Usożą (lewy dopływ Swapy w dorzeczu Sejmu), 1 km od centrum administracyjnego sielsowietu (Sołdatskoje), 8 km na zachód od centrum administracyjnego rejonu (Fatież), 49 km na północny zachód od Kurska, 6,5 km od drogi magistralnej (federalnego znaczenia) M2 «Krym» (część trasy europejskiej E105).
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor nie był zamieszkany.

</doc>
<doc id="5175098" url="https://pl.wikipedia.org/wiki?curid=5175098" title="Samodzielna Dywizja Kawalerii (URL)">
Samodzielna Dywizja Kawalerii (URL)

Samodzielna Dywizja Kawalerii – wielka jednostka kawalerii Armii Ukraińskiej Republiki Ludowej.
Formowanie i walki.
Samodzielna Dywizja Kawalerii powstała formalnie w połowie lipca 1920 z oddziałów kawalerii walczących w składzie ukraińskich dywizji piechoty. W momencie powołania liczyła około sześciuset żołnierzy. Walczyła w obronie Zbrucza i pod Husiatynem. W sierpniu 1920 biła się pod Monasterzyskami. Podczas polskiej ofensywy w Galicji Wschodniej, 15 września przerwała front sowiecki i we współdziałaniu z polską 8 Dywizją Piechoty dokonała oskrzydlenia sowieckich oddziałów. Pod Tarnopolem dokonała obejścia i wyszła na tyły nieprzyjaciela tym samym uniemożliwiając mu zajęcie obrony na linii Seretu. Od 25 do 28 września walczyła o Płoskirów i Starokonstantynów.
Struktura organizacyjna.
Skład w lipcu 1920:
23 lipca liczebność dywizji wynosiła: 111 oficerów, 4 lekarzy, 14 urzędników wojskowych, 628 szeregowych liniowych, 201 nieliniowych; 480 koni wierzchowych, 24 zaprzęgowe i 216 taborowych; 100 wozów; 467 karabinów, 9 pistoletów, 433 szable, 70 lanc, 54 karabiny maszynowe, 5 lekkich dział polowych

</doc>
<doc id="5175101" url="https://pl.wikipedia.org/wiki?curid=5175101" title="Rezerwat Burejski">
Rezerwat Burejski

Rezerwat Burejski (ros. Государственный природный заповедник «Буреинский») – ścisły rezerwat przyrody (zapowiednik) w Rosji położony w rejonie wierchnieburieńskim w Kraju Chabarowskim. Jego obszar wynosi 3584,44 km², a strefa ochronna wokół rezerwatu 533,00 km². Rezerwat został utworzony dekretem rządu Rosyjskiej Federacyjnej Socjalistycznej Republiki Radzieckiej z dnia 12 sierpnia 1987 roku. Siedziba dyrekcji mieści się w miejscowości Czegdomyn.
Opis.
Rezerwat znajduje się w dorzeczu rzek Lewaja Bureja i Prawaja Bureja (które w dalszym biegu tworzą rzekę Bureja), w miejscu styku pasm górskich: od północy pasma Ezop, od wschodu pasma Dusse-Aliń, a od południa Gór Burejskich. Najwyższy punkt rezerwatu jest na wysokości 2325 m n.p.m., a najniższy 550 m n.p.m. Istnieją tu liczne rzeki i kilka jezior.
Klimat monsunowy. Najzimniejszym miesiącem jest styczeń (średnia temperatura minus 33,1 °C), najcieplejszym lipiec (średnia temperatura plus 16,8 °C). Okres bez mrozu trwa średnio 62 dni.
Flora.
Do wysokości około 1200–1400 m n.p.m. rezerwat pokrywa tajga (68% powierzchni rezerwatu). Lasotundra występuje na wysokościach od 1200 do 1600 m n.p.m. (22% powierzchni), a tundra górska od 1600 do 2200 m n.p.m. (10% powierzchni). Tajgę tworzą głównie świerk ajański ("Picea ajanensis") i modrzew z gatunku "Larix cajanderi". Wyżej rośnie sosna karłowa ("Pinus pumila") i brzoza z gatunku "Betula lanata". W dolinach rzek rosną przeważnie drzewa z gatunku "Chosenia arbutifolia" i topole z gatunku "Populus suaveolens". W rezerwacie można też spotkać brzozy z gatunku "Betula platyphylla", olsze z gatunku "Alnus fruticosa", wierzby z gatunku Salix cardiophylla i "Salix schwerinii", olsze szorstkie ("Alnus hirsuta"), świerki syberyjskie ("Picea obovata").
Fauna.
W rezerwacie występuje 36 gatunków ssaków. Są to m.in. łoś euroazjatycki, piżmowiec syberyjski, renifer tundrowy, jeleń szlachetny, soból tajgowy, norka amerykańska, wydra europejska, rosomak tundrowy, gronostaj europejski, łasica syberyjska, niedźwiedź brunatny, wilk szary, ryś euroazjatycki, polatucha syberyjska, myszarka japońska, lemingowiec leśny, szczekuszka północna.
Żyją tu 192 gatunki ptaków. Rzadkie gatunki to bielik, rybołów, sokół wędrowny, puchacz zwyczajny, borowiak syberyjski. Rezerwat zamieszkują też m.in. jemiołuszka japońska, głuszec czarnodzioby, kobczyk amurski, żuraw białogłowy, płochacz syberyjski.

</doc>
<doc id="5175103" url="https://pl.wikipedia.org/wiki?curid=5175103" title="Pepeliszte">
Pepeliszte

Pepeliszte () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 329 mieszkańców.

</doc>
<doc id="5175105" url="https://pl.wikipedia.org/wiki?curid=5175105" title="Perperek">
Perperek

Perperek () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 744 mieszkańców.

</doc>
<doc id="5175107" url="https://pl.wikipedia.org/wiki?curid=5175107" title="Ludwig Bernhard">
Ludwig Bernhard

Ludwig Bernhard (ur. 6 lipca 1875 w Berlinie, zm. 16 stycznia 1935 tamże) – niemiecki ekonomista.
Życiorys.
Był synem Leopolda (fabrykanta, protestanta pochodzenia żydowskiego) i Clary.
Studiował politologię i inżynierię mechaniczną w Monachium i Berlinie. Habilitował się w Berlinie. Od 1903 był wykładowcą na Freidrich-Wilhelms-Universität w Berlinie, a od 1904 profesorem na Akademii Królewskiej w Poznaniu. W 1906 został profesorem zwyczajnym na Uniwersytecie w Greifswaldzie, a w 1907 na Uniwersytecie w Kolonii. W 1909 wrócił do Berlina, gdzie objął stanowisko profesora nauk politycznych na Friedrich-Wilhelms-Universität.
Początkowo zajmował się zagadnieniami płacowymi, a następnie poświęcił się kwestii walki narodowej z Polakami, w tym sposobami eliminacji ich z życia gospodarczego Prus. Bezpośrednio przed wybuchem I wojny światowej włączył się w dyskurs na temat niemieckiej polityki społecznej, krytykując ją, m.in. za „histerię emerytalną“. W ostatnich latach życia studiował zagadnienia związane z gospodarką faszystowską.
Mimo ewidentnie niechętnego nastawienia do Polaków jego praca "Die Polenfrage" (1907) stanowiła wyraźną pochwałę polskiej aktywności organizacyjnej. Wskazywała też na polskie duchowieństwo, jako na warstwę bardzo istotną w kierowaniu polskim systemem organizacyjnym oraz na zręczność polskich kół kierowniczych w wykorzystaniu pruskiego prawa do osiągania polskich celów narodowych. Konsekwentnie proponował nasilanie niemieckiej kolonizacji w Wielkopolsce – miała ona dążyć do zmiany stosunków narodowościowych na ziemiach zaboru pruskiego.
Wybrane dzieła.
Napisał m.in.:

</doc>
<doc id="5175109" url="https://pl.wikipedia.org/wiki?curid=5175109" title="Petlino">
Petlino

Petlino () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 427 mieszkańców.

</doc>
<doc id="5175110" url="https://pl.wikipedia.org/wiki?curid=5175110" title="Kaplica św. Barbary i Kościół świętych Apostołów Piotra i Pawła w Warszawie">
Kaplica św. Barbary i Kościół świętych Apostołów Piotra i Pawła w Warszawie



</doc>
<doc id="5175112" url="https://pl.wikipedia.org/wiki?curid=5175112" title="Powet">
Powet

Powet () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 152 mieszkańców.

</doc>
<doc id="5175113" url="https://pl.wikipedia.org/wiki?curid=5175113" title="Szanszynka">
Szanszynka

Szanszynka () – wieś (ros. деревня, trb. dieriewnia) w zachodniej Rosji, w sielsowiecie sołdatskim rejonu fatieżskiego w obwodzie kurskim.
Geografia.
Miejscowość położona jest nad Usożą (lewy dopływ Swapy w dorzeczu Sejmu), 0,5 km od centrum administracyjnego sielsowietu (Sołdatskoje), 9 km na zachód od centrum administracyjnego rejonu (Fatież), 49 km na północny zachód od Kurska, 6 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajduje się 13 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 30 osób.

</doc>
<doc id="5175114" url="https://pl.wikipedia.org/wiki?curid=5175114" title="Giampaolo Dianin">
Giampaolo Dianin

Giampaolo Dianin (ur. 29 października 1962 w Teolo) – włoski duchowny katolicki, biskup Chioggii od 2022.
Życiorys.
Święcenia kapłańskie otrzymał 7 czerwca 1987 i został inkardynowany do diecezji padewskiej. Był m.in. dyrektorem kurialnego wydziału ds. rodzin, diecezjalnym asystentem Akcji Katolickiej oraz rektorem padewskiego seminarium duchownego.
3 listopada 2021 papież Franciszek mianował go ordynariuszem diecezji Chioggia. Sakry udzielił mu 16 stycznia 2022 biskup Claudio Cipolla.

</doc>
<doc id="5175115" url="https://pl.wikipedia.org/wiki?curid=5175115" title="Estêvão Binga">
Estêvão Binga

Estêvão Binga (ur. 2 września 1966 w Twei) – angolański duchowny katolicki, biskup pomocniczy Bengueli od 2022.
Życiorys.
Prezbiterat.
Święcenia kapłańskie otrzymał 28 kwietnia 1996 i został inkardynowany do diecezji Benguela. Po święceniach studiował w Burgos, a po powrocie do kraju objął funkcję prefekta dyscypliny w benguelskim seminarium. W 2005 został rektorem tej uczelni.
Episkopat.
3 listopada 2021 papież Franciszek mianował go biskupem pomocniczym diecezji Benguela ze stolicą tytularną "Nasbinca". Sakry udzielił mu 6 lutego 2022 biskup António Francisco Jaca.

</doc>
<doc id="5175117" url="https://pl.wikipedia.org/wiki?curid=5175117" title="Prilepci">
Prilepci

Prilepci () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 399 mieszkańców.

</doc>
<doc id="5175118" url="https://pl.wikipedia.org/wiki?curid=5175118" title="Propast">
Propast

Propast () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 145 mieszkańców.

</doc>
<doc id="5175121" url="https://pl.wikipedia.org/wiki?curid=5175121" title="Pydarci">
Pydarci

Pydarci () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 88 mieszkańców.

</doc>
<doc id="5175123" url="https://pl.wikipedia.org/wiki?curid=5175123" title="Rani list">
Rani list

Rani list () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 837 mieszkańców.

</doc>
<doc id="5175124" url="https://pl.wikipedia.org/wiki?curid=5175124" title="Rezbarci">
Rezbarci

Rezbarci () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 786 mieszkańców.

</doc>
<doc id="5175125" url="https://pl.wikipedia.org/wiki?curid=5175125" title="YSL Records">
YSL Records



</doc>
<doc id="5175127" url="https://pl.wikipedia.org/wiki?curid=5175127" title="Ridowo">
Ridowo

Ridowo () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 18 mieszkańców.

</doc>
<doc id="5175129" url="https://pl.wikipedia.org/wiki?curid=5175129" title="Sedłowina">
Sedłowina

Sedłowina () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 369 mieszkańców.

</doc>
<doc id="5175130" url="https://pl.wikipedia.org/wiki?curid=5175130" title="Administracyjna służba rolna">
Administracyjna służba rolna

Administracyjna służba rolna – inspektorzy rolni zatrudnieni w urzędzie gminy z zadaniem realizacji zadań naczelnika gminy w dziedzinie rolnictwa, gospodarki żywnościowej i leśnictwa.
Powołanie administracyjnej służby rolnej.
Rozporządzeniem Rady Ministrów z 1981 r. powołana została administracyjna służba rolna.
Do zadań administracyjnej służby rolnej należało:
Wykaz stanowisk w administracyjnej służbie rolnej.
W zależności od charakteru gminy (gminy miejsko-wiejskie i wiejskie) naczelnik gminy zatrudniał osoby na następujących stanowiskach:
Liczba zatrudnionych osób w administracyjnej służbie rolnej.
W 1982 r. liczba zatrudnianych osób w administracyjnej służbie rolnej wyniosła inspektorów na 2070 gmin. Najwyższy odsetek zatrudnionych fachowców w stosunku do liczby gmin odnotowano na stanowiskach inspektorów do spraw gospodarki ziemią (78,6%), inspektorów do spraw planowania i statystyki (77,6%) oraz inspektorów do spraw gospodarki żywnościowej (71,5%).

</doc>
<doc id="5175131" url="https://pl.wikipedia.org/wiki?curid=5175131" title="Sestrinsko">
Sestrinsko

Sestrinsko () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 91 mieszkańców.

</doc>
<doc id="5175133" url="https://pl.wikipedia.org/wiki?curid=5175133" title="Sewdalina">
Sewdalina

Sewdalina () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 58 mieszkańców.

</doc>
<doc id="5175134" url="https://pl.wikipedia.org/wiki?curid=5175134" title="Wu Shuang Pu">
Wu Shuang Pu

Wu Shuang Pu (無雙譜; Tabela Niezrównanych Bohaterów) to książka z 1694 r. zawierająca drzeworyty malarza Jin Shi (金史, ok. 1625-1695), imię grzecznościowe Jin Guliang (金古良). Ta książka zawiera biografie i wyimaginowane portrety 40 wybitnych Chińczyków od dynastii Han do dynastii Song, każdy z nich opatrzony stosownym wierszem. Ilustracje do książki były szeroko rozpowszechniane, szczególnie przy dekoracji przedmiotów porcelanowych. Jin opracował książkę razem z Zhu Gui (朱圭). Jin powiada w swojej książce iż ci bohaterowie są niezrównani...

</doc>
<doc id="5175135" url="https://pl.wikipedia.org/wiki?curid=5175135" title="Skaliszte">
Skaliszte

Skaliszte () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 309 mieszkańców.

</doc>
<doc id="5175136" url="https://pl.wikipedia.org/wiki?curid=5175136" title="Polskie wojska taborowe w wojnie polsko-bolszewickiej">
Polskie wojska taborowe w wojnie polsko-bolszewickiej

Polskie wojska taborowe w wojnie polsko-bolszewickiej – organizacja i działania wojsk taborowych w okresie wojny polsko-bolszewickiej.
Wojska taborowe zapewniały transport między magazynami centralnymi i związkami operacyjnymi a związkami taktycznymi oraz w ramach związków taktycznych i oddziałów. Podstawą były tabory konne zorganizowane w kolumny taborowe. Ich liczbę ocenia się na około 100.
Organa naczelne wojsk taborowych.
W początkowym okresie tworzenia struktur Ministerstwa Spraw Wojskowych, w powstałym w grudniu 1918 Departamencie Gospodarczym znajdowała się Sekcja Taborowa kierowana przez mjr. Aureliusza Karola Passelliego. Po reorganizacji, 24 kwietnia 1919 utworzony został Departament dla Spraw Koni i Taborów kierowany przez gen. Zygmunta Łempickiego. W składzie departamentu znajdowała się Sekcja Taborowa. Do jej zadań należało opracowywanie planów dyslokacji wojsk taborowych, jak też ich wyposażenia w konie i sprzęt. Po reorganizacji władz naczelnych w maju 1919, w Ministerstwie Spraw Wojskowych powołany został Inspektorat Wojsk Taborowych z mjr. Passellim na czele. Na początku 1920 nastąpiła kolejna reorganizacja i od lutego Inspektorat włączony został do Sztabu Generalnego ND WP. W nowej strukturze MSWojsk. za powyższe sprawy odpowiadał Departament IV Koni, a w nim Sekcja Remontu ppłk. Władysława Okszy-Orzechowskiego. 
Wojska taborowe miały także komórkę usytuowaną w Sztabie Generalnym WP. Był to Oddział IV Techniczny zajmującą się między innymi tą problematyką, zaś od marca 1919 Oddział IV - Główne Kwatermistrzostwo, gdzie znajdowała się Sekcja Taborów.
Jednostki wojsk taborowych.
Na szczeblu związku operacyjnego występował Referat Koni i Taborów, a na szczeblu dywizji piechoty i brygady jazdy było to dowództwo taborów. Formacjami bojowymi wojsk taborowych były kolumny taborowe. Przy każdej dywizji piechoty działały też ruchome warsztaty taborowe o numeracji jak macierzysta dywizja, natomiast przy armiach, armijne warsztaty taborowe i magazyny taborów. Na szczeblu brygady jazdy znajdowało się dowództwo taborów liczące etatowo 8 oficerów i 20 podoficerów i szeregowców. Podlegała mu kolumna taborowa, w składzie której służyło 3 oficerów i 127 podoficerów i szeregowców oraz ruchome warsztaty taborowe z jednym oficerem i 43 szeregowcami.
Żołnierze wojsk taborowych na mundurach nosili łapki czekoladowo-brązowe, wypustki jasnoniebieska.

</doc>
<doc id="5175137" url="https://pl.wikipedia.org/wiki?curid=5175137" title="Lidia Goebel">
Lidia Goebel

Lidia (Ligia) Goebel (ur. 7 kwietnia 1904 w Warszawie, zm. 28 lub 31 marca 1980 tamże) – polska aktorka teatralna i filmowa.
Życiorys.
W 1930 wzięła udział w konkursie piękności Miss Polonia. Była słuchaczką Państwowego Instytutu Sztuki Teatralnej w Warszawie. Jako aktorka debiutowała w 1934 roku na scenie warszawskiego Teatru Ateneum. W latach 1935-1938 grała na scenach teatrów zrzeszonych w Towarzystwie Krzewienia Kultury Teatralnej, a w sezonie 1938/1939 występowała jako tancerka w Teatrze 8.15.
Podczas II wojny światowej pracowała jako kelnerka. Po zakończeniu walk, w latach 1946–1948 była członkinią zespołu Miejskich Teatrów Dramatycznych w Warszawie. Po 1949 roku porzuciła aktorstwo.
Została pochowana na Cmentarzu Powązkowskim w Warszawie (kwatera 233, rząd I, miejsce 10–12).

</doc>
<doc id="5175138" url="https://pl.wikipedia.org/wiki?curid=5175138" title="Skałna gława">
Skałna gława

Skałna gława () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 180 mieszkańców.

</doc>
<doc id="5175139" url="https://pl.wikipedia.org/wiki?curid=5175139" title="Skyrbino">
Skyrbino

Skyrbino () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 143 mieszkańców.

</doc>
<doc id="5175140" url="https://pl.wikipedia.org/wiki?curid=5175140" title="Sneżinka">
Sneżinka

Sneżinka () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 14 mieszkańców.

</doc>
<doc id="5175142" url="https://pl.wikipedia.org/wiki?curid=5175142" title="Sokolane">
Sokolane

Sokolane () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 307 mieszkańców.

</doc>
<doc id="5175144" url="https://pl.wikipedia.org/wiki?curid=5175144" title="Soliszte">
Soliszte

Soliszte () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 352 mieszkańców.

</doc>
<doc id="5175145" url="https://pl.wikipedia.org/wiki?curid=5175145" title="Sokołsko">
Sokołsko

Sokołsko () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 3 mieszkańców.

</doc>
<doc id="5175147" url="https://pl.wikipedia.org/wiki?curid=5175147" title="Sredinka">
Sredinka

Sredinka () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 246 mieszkańców.

</doc>
<doc id="5175149" url="https://pl.wikipedia.org/wiki?curid=5175149" title="Staro mjasto">
Staro mjasto

Staro mjasto () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 8 mieszkańców.

</doc>
<doc id="5175152" url="https://pl.wikipedia.org/wiki?curid=5175152" title="MOK Marsonia">
MOK Marsonia

MOK Marsonia – chorwacki klub siatkarski ze Slavonskiego Brodu założony jako szkoła siatkarska 30 czerwca 2009 roku.
Od sezonu 2015/2016 występuje w centralnych rozgrywkach organizowanych przez Chorwacki Związek Piłki Siatkowej. Początkowo startował w 2. lidze. W sezonie 2018/2019 został mistrzem 2. ligi wschodniej i uzyskał awans do najwyższej klasy rozgrywkowej – Superligi.
MOK Marsonia swoje mecze domowe rozgrywa w hali sportowej Vijuš ("sportska dvorana Vijuš").
Klub zajmuje się również szkoleniem młodzieży w ramach szkoły siatkarskiej i prowadzi drużyny juniorów, kadetów i kadetów młodszych.
Bilans sezonów.
Poziom rozgrywek:

</doc>
<doc id="5175153" url="https://pl.wikipedia.org/wiki?curid=5175153" title="Strażewci">
Strażewci

Strażewci () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 61 mieszkańców.

</doc>
<doc id="5175156" url="https://pl.wikipedia.org/wiki?curid=5175156" title="Strachił wojwoda (miejscowość)">
Strachił wojwoda (miejscowość)

Strachił wojwoda () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 110 mieszkańców.

</doc>
<doc id="5175158" url="https://pl.wikipedia.org/wiki?curid=5175158" title="Stremci">
Stremci

Stremci () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 760 mieszkańców.

</doc>
<doc id="5175162" url="https://pl.wikipedia.org/wiki?curid=5175162" title="Stremowo">
Stremowo

Stremowo () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 228 mieszkańców.

</doc>
<doc id="5175163" url="https://pl.wikipedia.org/wiki?curid=5175163" title="Swatbare">
Swatbare

Swatbare () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 140 mieszkańców.

</doc>
<doc id="5175164" url="https://pl.wikipedia.org/wiki?curid=5175164" title="Sziroko pole">
Sziroko pole

Sziroko pole () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 879 mieszkańców.

</doc>
<doc id="5175165" url="https://pl.wikipedia.org/wiki?curid=5175165" title="Weleszani">
Weleszani

Weleszani () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 143 mieszkańców.

</doc>
<doc id="5175166" url="https://pl.wikipedia.org/wiki?curid=5175166" title="Cactus Jack Records">
Cactus Jack Records

Cactus Jack Records – wytwórnia płytowa założona przez amerykańskiego rapera i piosenkarza Travisa Scotta. Obecni wykonawcy w wytwórni to; Travis Scott, Sheck Wes, Don Toliver, Luxury Tax, SoFaygo, Chase B i WondaGurl.
Wytwórnia posiada również własny dział wydawniczy, Cactus Jack Publishing.
Historia.
W marcu 2017 roku Travis Scott ogłosił, że uruchomi własną wytwórnię pod nazwą Cactus Jack Records. Podczas wywiadu Scott powiedział: „Nie robię tego, aby mieć kontrolę finansową nad moją muzyką. Chcę przede wszystkim pomagać innym artystom, wprowadzać nowe nazwiska, zapewniać możliwości. Chcę zrobić dla nich to, co mi się przydarzyło, ale lepiej.” We wrześniu 2017 roku Smokepurpp podpisał kontrakt z wytwórnią, ale odszedł nieco później w 2019 roku. 17 grudnia hip-hopowy duet Huncho Jack (składający się ze Scotta i Quavo z hiphopowego trio Migos) wydał swój debiutancki album Huncho Jack, Jack Huncho pod tą wytwórnią. Huncho Jack, Jack Huncho znalazł się na trzecim miejscu na liście Billboard 200.
W lutym 2018 roku wytwórnia podpisała umowę z Sheck Wesem we wspólnym kontrakcie z Interscope Records i wytwórnią Kanye Westa GOOD Music. 10 marca Wes ogłosił swój debiutancki album studyjny zatytułowany Mudboy, który ukazał się 5 października. 3 sierpnia Scott wydał swój trzeci album studyjny Astroworld. Później w tym samym miesiącu, Don Toliver podpisał kontrakt z wytwórnią po tym, jak pojawił się w piosence z albumu Astroworld „Can’t Say”. Astroworld znalazł się na pierwszym miejscu Billboard 200, podczas gdy Mudboy osiągnął miejsce 17.
29 listopada 2019 roku Scott ogłosił pierwszy kompilacyjny album wytwórni zatytułowany JackBoys, który ukazał się 27 grudnia. Album znalazł się na pierwszym miejscu na liście Billboard 200, stając się pierwszym numerem jeden nowej dekady.
13 marca 2020 roku Toliver wydał swój debiutancki album studyjny zatytułowany Heaven or Hell pod szyldem wytwórni, który był wspierany przez trzy single: „No Idea”, „Can’t Feel My Legs” i „Had Enough”. Album znalazł się na 7 miejscu na liście Billboard 200. 24 kwietnia Scott i Kid Cudi wydali piosenkę zatytułowaną „The Scotts” pod taką samą nazwą duetu jak tytuł. 21 lipca kanadyjski producent muzyczny i bliski współpracownik wytwórni WondaGurl podpisał umowę wydawniczą z oddziałem wydawniczym Cactus Jack, Cactus Jack Publishing i Sony/ATV Music Publishing, we współpracy z jej własną wytwórnią płytową i wydawnictwem Wonderchild Music.
24 czerwca 2021 r. Scott ogłosił współpracę między Cactus Jack a marką modową Dior, której kolekcja odzieży męskiej została ujawniona następnego dnia w transmisji na żywo, która zawierała również fragmenty nadchodzącego, czwartego albumu studyjnego Scotta, Utopia.
Pod koniec września 2021 Toliver i Chase B ogłosili, że w październiku wydadzą własne solowe projekty zatytułowane odpowiednio Life of a Don i Escapism. Toliver później wydał Life of a Don 8 października. Album znalazł się na drugim miejscu na liście Billboard 200.

</doc>
<doc id="5175167" url="https://pl.wikipedia.org/wiki?curid=5175167" title="Wołowarci">
Wołowarci

Wołowarci () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 111 mieszkańców.

</doc>
<doc id="5175169" url="https://pl.wikipedia.org/wiki?curid=5175169" title="Wyrbenci">
Wyrbenci

Wyrbenci () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 48 mieszkańców.

</doc>
<doc id="5175171" url="https://pl.wikipedia.org/wiki?curid=5175171" title="Zajczino">
Zajczino

Zajczino () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 43 mieszkańców.

</doc>
<doc id="5175172" url="https://pl.wikipedia.org/wiki?curid=5175172" title="Documenta Occupationis Teutonicae">
Documenta Occupationis Teutonicae

Documenta Occupationis Teutonicae – seria wydawnicza Instytutu Zachodniego w Poznaniu wydawana od 1945.
Geneza i historia.
Seria stanowi istotne źródło wiedzy o historii okupacji niemieckiej w Polsce. Pomysłodawcą serii był prof. Karol Marian Pospieszalski, który jesienią 1945 otrzymał od Kiryła Sosnowskiego, ówczesnego kierownika działu wydawniczego Instytutu Zachodniego, propozycję wydawania niewielkich zbiorów dokumentów niemieckich, jako aneksów do "Przeglądu Zachodniego". Sosnowski był wtedy kierownikiem sekcji dokumentacyjnej Instytutu. W zbliżonym czasie dr Zbigniew Jaroszewski odnalazł na Górnym Śląsku egzemplarz memoriału niemieckiego "Die Bedeutung des Polen-Problems für die Rüstungswirtschaft Oberschlesiens". Przekazał go prof. Zygmuntowi Wojciechowskiemu, a ten z kolei Kiryłowi Sosnowskiemu. Dokument ten wydano w 1945 jako pierwszy w serii.
Dotychczas wydano 17 tomów w serii. Dzięki otrzymanym środkom finansowym z Narodowego Programu Rozwoju Humanistyki przygotowano w latach 2014-2019 anglojęzyczny reprint tomów I-VIII.
Tytuł.
W celu ustalenia tytułu Pospieszalski skontaktował się z prof. Janem Sajdakiem, proponując "Documenta Occupationis Germanicae", jednak słowo "Teutonice" bardziej odpowiadało prof. Sajdakowi.
Tomy.
Kolejne tomy:

</doc>
<doc id="5175173" url="https://pl.wikipedia.org/wiki?curid=5175173" title="Kościół św. Faustyny Kowalskiej w Łasku">
Kościół św. Faustyny Kowalskiej w Łasku

Kościół świętej Faustyny Kowalskiej w Łasku – rzymskokatolicki kościół parafialny należący do parafii pod tym samym wezwaniem (dekanat łaski archidiecezji łódzkiej).
Budowa świątyni została rozpoczęta w 2000 roku. Kościół został zaprojektowany przez architektów Pawła Marciniaka i Dariusza Witasiaka. W dniu 4 października 2009 roku arcybiskup Władysław Ziółek wmurował kamień węgielny do świątyni i w tym dniu została odprawiona pierwsza msza w murach nowej budowli.

</doc>
<doc id="5175179" url="https://pl.wikipedia.org/wiki?curid=5175179" title="’74–’75">
’74–’75

’74–’75 – ballada rockowa zespołu The Connells, wydana w 1993 roku jako singel promujący album "Ring".
Treść.
Ten nieskomplikowany muzycznie utwór jest nostalgiczną opowieścią o czasach licealnych. Podmiot liryczny wspomina w nim swoją miłość z tamtego okresu.
Odbiór.
W 1995 roku piosenka stała się hitem w Europie, osiągając szczytowe miejsca na listach przebojów m.in. w Niemczech, Norwegii i Szwecji. W Wielkiej Brytanii utwór zajął czternaste miejsce. Nie był natomiast notowany na liście Hot 100. Piosenka została ponadto wykorzystana w filmie "Victor, syn Dolly" w reżyserii Jamesa Mangolda.

</doc>
<doc id="5175186" url="https://pl.wikipedia.org/wiki?curid=5175186" title="Edgaras Utkus">
Edgaras Utkus

Edgaras Utkus (ur. 22 czerwca 2000 w Wilnie) – litewski piłkarz grający na pozycji środkowego pomocnika. Od 2021 jest zawodnikiem klubu Cercle Brugge.
Kariera klubowa.
Swoją piłkarską karierę Utkus rozpoczynał w 2015 roku Litewskiej Akademii Piłkarskiej o nazwie Nacionalinė Futbolo Akademija. W 2018 roku wyjechał do Francji do klubu AS Monaco. W 2019 roku zaczął grać w czwartoligowych rezerwach tego klubu. Zadebiutował w nich 17 sierpnia 2019 w przegranym 0:2 wyjazdowym meczu z rezerwami Olympique Lyon. Zawodnikiem rezerw Monaco był do końca sezonu 2020/2021.
20 lipca 2021 Utkus został zawodnikiem belgijskiego Cercle Brugge. W barwach tego klubu swój debiut zaliczył 27 lipca 2021 w wygranym 1:0 wyjazdowym meczu z Beerschotem.
Kariera reprezentacyjna.
Utkus ma za sobą występy w młodzieżowych reprezentacjach Litwy na szczeblach U-17, U-19 i U-21. W reprezentacji Litwy zadebiutował 11 listopada 2020 w wygranym 2:1 towarzyskim meczu z Wyspami Owczymi, rozegranym w Wilnie.

</doc>
<doc id="5175192" url="https://pl.wikipedia.org/wiki?curid=5175192" title="Don Toliver">
Don Toliver

Caleb Zackery Donald Toliver (ur. 12 czerwca 1994 w Houston), znany zawodowo jako Don Toliver – amerykański piosenkarz i raper. Swój pierwszy mixtape wydał w sierpniu 2018 roku. Znany jest z singli „No Idea” i „After Party”, z jego debiutanckiego albumu studyjnego Heaven or Hell (2020), który zyskał popularność w aplikacji TikTok. W sierpniu 2020 roku wystąpił wraz z Navem i Gunną w piosence „Lemonade” od Internet Money.
Wczesne życie.
Toliver urodził się i wychował w Houston w Teksasie. Nie miał doświadczenia muzycznego przed rozpoczęciem kariery w 2017 roku. Jego ojciec był raperem na początku 2000 roku i często grał przy Calebie muzykę.
Kariera.
2017: Playa Familia i single.
Jego pierwszym wydaniem był wspólny mixtape, zatytułowany Playa Familia, z Yungjosh93. Pod koniec 2017 roku Toliver wydał solowe single „Diva” i „I Gotta”. W marcu 2018 podpisał kontrakt z Atlantic Records i We Run It Entertainment. Również na początku 2018 roku Toliver wydał „Make Sumn” i „Checks” z teledyskami.
2018–2020: Przełom, "Cactus Jack" i "Heaven or Hell".
W lipcu 2018 roku Toliver wydał singel „Holdin’ Steel” z udziałem Dice Soho. Piosence towarzyszył również teledysk. 2 sierpnia Toliver wydał swój debiutancki mixtape Donny Womack"."
Następnego dnia, 3 sierpnia 2018 roku, Travis Scott wydał swój trzeci album studyjny Astroworld, na którym Toliver pojawił się w trzynastym utworze „Can’t Say”. Singlowi towarzyszył później teledysk sponsorowany przez Saint Laurent. 6 sierpnia ogłoszono, że Toliver podpisał kontrakt z wytwórnią Scotta Cactus Jack. We wrześniu jego singel „Diva” został zremiksowany przez rapera Kevina Gatesa.
Po swoim występie na Astroworld, Toliver wydał kilka singli pod marką Cactus Jack w całym 2019 roku, w tym: „Back Up” z udziałem Wiz Khalify, „Best You Had”, „Can’t Feel My Legs” i „No Idea”. Piosenka „No Idea” stała się w sensacją w mediach społecznościowych, głównie na platformie TikTok. W listopadzie 2019 Toliver towarzyszył Scottowi podczas drugiego festiwalu Astroworld. 13 grudnia Toliver wydał teledysk do „Can’t Feel My Legs”. 27 grudnia Toliver wraz z innymi członkami Cactus Jack, jako JackBoys, wydali album kompilacyjny JackBoys.
17 stycznia 2020 roku Toliver pojawił się na jedenastym albumie studyjnym amerykańskiego rapera Eminema, Music to be Murdered By, w piosence „No Regrets”.
10 marca 2020 roku Toliver ogłosił swój debiutancki album studyjny Heaven or Hell w mediach społecznościowych oraz zapowiedział datę premiery. Album został wydany trzy dni później, 13 marca i zawierał gościnnie występy; Travisa Scotta, Kaash Paige, Quavo, Offseta i Sheck Wesa.
8 maja 2020 roku Toliver pojawił się w piosence Nav’a „Recap”, z jego trzeciego studyjnego albumu Good Intentions.
24 lipca 2020 roku Toliver i jego DJ Chase B wydali wspólny singel zatytułowany „Cafeteria” z udziałem Gunny z ich nadchodzącego wspólnego projektu, Escapism. Dokładnie tydzień później, 31 lipca, wydał piosenkę zatytułowaną „Clap”, do ścieżki dźwiękowej do filmu F9.
14 sierpnia 2020 r. Toliver pojawił się obok Nav’a i Gunny w utworze „Lemonade” od Internet Money. Piosenka przyniosła mu najwyższą w karierze pozycję na liście Billboard Hot 100, ostatecznie zajmując 6. miejsce. Tego samego dnia pojawił się w piosence Kaash Paige „Grammy Week”, z jej debiutanckiego albumu studyjnego Teenage Fever. Dokładnie tydzień później, 21 sierpnia, wystąpił u boku Big Seana w piosence Nasa „Replace Me”, z jego trzynastego albumu studyjnego, King’s Disease. 22 października wystąpił wraz z Gucci Mane w singlu Rico Nasty „Don’t Like Me”, z jej debiutanckiego albumu studyjnego Nightmare Vacation.
2021: "Life of a Don".
W lutym 2021 Toliver zaprezentował swój kolejny projekt, zatytułowany Life of a Don, na Twitterze. 4 maja Toliver wydał główny singel z albumu „What You Need”. Miesiąc później, 18 czerwca, Toliver wydał drugi singel z albumu, „Drugs N Hella Melodies”, z udziałem swojej partnerki, piosenkarki Kali Uchis.
20 sierpnia 2021 Toliver wydał singel „Don’t Go”, który powstał we współpracy z amerykańskim producentem Skrillex i kanadyjskim piosenkarzem Justinem Bieberem. 29 sierpnia Toliver pojawił się na albumie Kanye Westa Donda w utworze „Moon”, obok Kid Cudi’ego. 28 września Toliver ujawnił datę premiery i okładkę Life of a Don. Life of a Don został wydany 8 października 2021 roku. Album zawierał gościnne występy: Travisa Scotta, Kali Uchisa, SoFaygo, Baby Keema i HVN.
Życie prywatne.
Od 2020 roku spotyka się z kolumbijską piosenkarką Kali Uchis.
Trasy koncertowe.
Supporting

</doc>
<doc id="5175194" url="https://pl.wikipedia.org/wiki?curid=5175194" title="Dimityr Wełkowski">
Dimityr Wełkowski

Dimityr Walentinow Wełkowski (; ur. 22 stycznia 1995 we Wracy) – bułgarski piłkarz występujący na pozycji obrońcy w Miedzi Legnica oraz w reprezentacji Bułgarii.
Kariera klubowa.
Swoją piłkarską karierę Wełkowski rozpoczynał w juniorach takich klubów jak: Botew Wraca (2001-2007), FC Vilafranca (2007-2008) i Łokomotiw Sofia (2008-2013). W 2013 roku został członkiem pierwszego zespołu Łokomotiwu i 26 kwietnia 2014 zadebiutował w nim w bułgarskiej pierwszej lidze w wygranym 3:0 domowym meczu z Neftochimikiem Burgas. Zawodnikiem Łokomotiwu był do końca sezonu 2014/2015.
Latem 2015 roku Wełkowski przeszedł do Łokomotiwu Płowdiw. Swój debiut w nim zaliczył 17 lipca 2015 w przegranym 0:3 wyjazdowym meczu ze Sławią Sofia. W Łokomotiwie spędził trzy sezony. Latem 2018 Wełkowski został piłkarzem Sławii Sofia. Swój debiut w Sławii zanotował 22 lipca 2018 w zremisowanym 1:1 domowym meczu z Beroe Stara Zagora. W Sławii grał do końca 2019 roku.
30 stycznia 2020 Wełkowski został zawodnikiem belgijskiego Cercle Brugge, do którego trafił za 250 tysięcy euro. W barwach tego klubu swój debiut zaliczył 1 lutego 2020 w przegranym 0:1 wyjazdowym meczu z KAS Eupen.
Kariera reprezentacyjna.
Wełkowski ma za sobą występy w młodzieżowych reprezentacjach Bułgarii na szczeblach U-19 i U-21. W seniorskiej reprezentacji Bułgarii zadebiutował 11 października 2020 w przegranym 0:2 meczu Ligi Narodów 2020/21 z Finlandią, rozegranym w Helsinkach.

</doc>
<doc id="5175195" url="https://pl.wikipedia.org/wiki?curid=5175195" title="Piłka nożna w NRD">
Piłka nożna w NRD

Piłka nożna ( ) była najpopularniejszym sportem w Niemieckiej Republice Demokratycznej. Jej głównym organizatorem na terenie NRD pozostawał Deutscher Fußball-Verband (DFV).
Piłkarska reprezentacja NRD zdobyła jeden złoty medal olimpijski (1976)..
W Oberlidze NRD grały najbardziej znane kluby świata, takie jak FC Magdeburg, FC Carl Zeiss Jena, Lokomotive Lipsk, Dynamo Drezno i Dynamo Berlin.
Historia.
NRD istniała od maja 1949 do 3 października 1990. Piłka nożna już wcześniej była szeroko rozpowszechniona na jej terenie. Po zakończeniu II wojny światowej we Wschodnich Niemczech zaczęto tworzyć nowe rozgrywki sportowe, które miały zastąpić Gauligi z czasów nazistowskich. W 1948 przeprowadzono pierwsze rozgrywki systemem pucharowym o mistrzostwo Wschodnich Niemiec, zwane "Ostzonenmeisterschaft". Mistrz Ostzonen miał wziąć udział w mistrzostwach Niemiec w 1948 roku, grając przeciwko 1. FC Nürnberg w Stuttgarcie, ale drużyna SG Planitz nie mogła podróżować z przyczyn politycznych. Do lata 1949 rozegrana 2.edycja Ostzonenmeisterschaft, a zwycięzcą został Union Halle. Latem 1949 utworzono ligę piłkarską "DS-Oberligę" (Deutscher Sportausschuss Oberliga), a 7 października 1949 na terenie byłej radzieckiej strefy okupacyjnej powstała Niemiecka Republika Demokratyczna. W inauguracyjnym sezonie 1949/1950 wystąpiło 14 drużyn i 2 z nich miały spaść do drugiej ligi.
Po założeniu wschodnioniemieckiej federacji piłkarskiej – DFV (niem. "Deutscher Fußball-Verband") 3 lipca 1950 roku, rozpoczął się proces zorganizowania drugich ligowych Mistrzostw NRD w sezonie 1950/51. W turnieju wystartowało 18 drużyn. W kolejnych sezonach liczba uczestników DDR-Oberligi zmieniała się od 17 drużyn do 19 drużyn, podobnie jak liczba spadających o klasę niżej – od 3 do 4. Od 1954 do 1991 roku w pierwszej lidze NRD występowało 14 klubów, a 2 z nich były degradowane do drugiej ligi.
W 1958 roku liga zmieniła nazwę na "Oberligę NRD".
Początkowo Oberliga NRD była rozgrywana systemem jesień-wiosna. Jednak w latach 1956-1960 zmieniono tok rozgrywek na system wiosna-jesień, podobny do tego ze Związku Radzieckiego. Dlatego też w 1955 roku rozegrano jednorundowy sezon, w którym nie wyłoniono mistrza kraju. Z kolei sezon 1961/1962 był sezonem trzyrundowym – trzecią rundę meczów rozgrywano na stadionach neutralnych.
Po zjednoczeniu Niemiec jesienią 1990 roku rozegrano jeszcze jeden sezon Oberligi – sezon 1990/1991 pod nazwą "NOFV-Oberliga" (niem. Nordostdeutsche Fußballverband Oberliga). Struktura ligowa NRD została po sezonie połączona ze strukturą z RFN, a dwa najlepsze zespoły NOFV-Oberligi, Hansę Rostock i Dynamo Drezno włączono do Bundesligi.
Format rozgrywek ligowych.
W obowiązującym systemie ligowym do 1990 roku dwie najwyższe klasy rozgrywkowe były ogólnokrajowe (DDR-Oberliga i DDR-Liga). Dopiero na trzecim poziomie pojawiały się grupy regionalne.
Puchary.
Rozgrywki pucharowe rozgrywane w Niemieckiej Republice Demokratycznej to:

</doc>
<doc id="5175199" url="https://pl.wikipedia.org/wiki?curid=5175199" title="Niewieczerzał">
Niewieczerzał



</doc>
<doc id="5175202" url="https://pl.wikipedia.org/wiki?curid=5175202" title="Jan Wejher">
Jan Wejher



</doc>
<doc id="5175204" url="https://pl.wikipedia.org/wiki?curid=5175204" title="Kościół Przemienienia Pańskiego i św. Walentego w Galewie">
Kościół Przemienienia Pańskiego i św. Walentego w Galewie

Kościół Przemienienia Pańskiego i świętego Walentego w Galewie – rzymskokatolicki kościół parafialny należący do parafii Przemienienia Pańskiego w Galewie (dekanat turecki diecezji włocławskiej).
Jest to świątynia wzniesiona w 1845 roku przez Wincentego i Marię Przechadzkich jako kaplica przy tamtejszym majątku. W latach 1927–1930 budowla została powiększona przez dobudowanie kaplicy Przemienienia Pańskiego i zakrystii w szczycie kościoła, nad którą jest umieszczony balkon. W kościele można zobaczyć: kopię obrazu Zdjęcie z krzyża Rubensa z sygnaturą: Głębocki 1925; obraz męczeństwa św. Erazma namalowany w 1837 roku, rzeźbę o charakterze ludowym – Chrystusa Frasobliwego, kielich w stylu barokowym. Organy pneumatyczne o 8 głosach zostały wykonane przez pana Chojnackiego z Fabianek w 1981 roku. Kościół stanowi Sanktuarium Przemienienia Pańskiego. Corocznie odpust ku czci tego święta ściąga licznych pielgrzymów z najbliższej okolicy.

</doc>
<doc id="5175209" url="https://pl.wikipedia.org/wiki?curid=5175209" title="Kościół św. Franciszka z Asyżu i klasztor Kapucynów w Mińsku">
Kościół św. Franciszka z Asyżu i klasztor Kapucynów w Mińsku

Kościół św. Franciszka z Asyżu (biał. "Касцёл Св. Францішка Асізскага") – kościół katolicki w Mińsku znajdujący się przy ulicy Awiacyjnej 4 we wsi Kopiszcze, w pobliżu rejonu Pierszamajskiego, mikrorejonie Urucze. Do świątyni przylega klasztor Kapucynów.
Historia.
17 września 2015 r. arcybiskup mińsko-mohylewski Tadeusz Kondrusiewicz poświęcił kamień węgielny pod budowę świątyni.

</doc>
<doc id="5175212" url="https://pl.wikipedia.org/wiki?curid=5175212" title="Pieramoha (rejon homelski)">
Pieramoha (rejon homelski)

Pieramoha (; , "Pobieda") – osiedle na Białorusi, w obwodzie homelskim, w rejonie homelskim, w sielsowiecie Ułukauje. Od północy i zachodu graniczy z Homlem.
Pieramoha położona jest pomiędzy linią kolejową Zakapyccie – Homel a drogą magistralną M10.

</doc>
<doc id="5175218" url="https://pl.wikipedia.org/wiki?curid=5175218" title="Lekkoatletyka na Letnich Igrzyskach Olimpijskich 2020 – bieg na 400 m kobiet">
Lekkoatletyka na Letnich Igrzyskach Olimpijskich 2020 – bieg na 400 m kobiet

Bieg na 400 metrów kobiet był jedną z konkurencji lekkoatletycznych rozgrywanych podczas igrzysk olimpijskich w Tokio.
Wystartowało 45 zawodniczek z 34 krajów.
Terminarz.
Godziny rozpoczęcia podane są w czasie tokijskim.
Runda 1.
Rozegrano 6 biegów eliminacyjnych. Do półfinału awansowały 3 pierwsze zawodniczki z każdego biegu oraz 6 z najlepszymi czasami.
Półfinały.
Do finału awansowały dwie pierwsze zawodniczki z każdego biegu oraz dwie z najlepszymi czasami.

</doc>
<doc id="5175219" url="https://pl.wikipedia.org/wiki?curid=5175219" title="Josef Lhévinne">
Josef Lhévinne

Josef Lhévinne, właśc. Iosif Arkadjewicz Lewin (ur. w Orle, zm. 2 grudnia 1944 w Nowym Jorku) – amerykański pianista pochodzenia rosyjskiego.
Życiorys.
W latach 1885–1892 studiował w Konserwatorium Moskiewskim u Wasilija Safonowa. Był też uczniem Nikołaja Zwieriewa. W wieku 15 lat wykonał "V Koncert fortepianowy" Ludwiga van Beethovena z orkiestrą pod batutą Antona Rubinsteina. W 1895 roku został laureatem Konkursu im. Rubinsteina w Berlinie. Wykładał w konserwatoriach w Tbilisi (1900–1902) i Moskwie (1902–1906). W 1906 roku debiutował w Nowym Jorku, grając "V Koncert fortepianowy" Antona Rubinsteina pod batutą Wasilija Safonowa. Od 1907 do 1919 mieszkał w Berlinie, jako obywatel rosyjski był internowany podczas I wojny światowej. W 1919 roku osiadł w Stanach Zjednoczonych. Wykładał w nowojorskiej Juilliard School.
Zasłynął jako wykonawca romantycznych utworów fortepianowych, m.in. Chopina i Czajkowskiego. Od 1898 roku był żonaty z pianistką Rosiną z d. Bessie, z którą występował razem w duecie. Opublikował pracę "Basic Principles in Pianoforte Playing" (Filadelfia 1924).

</doc>
<doc id="5175222" url="https://pl.wikipedia.org/wiki?curid=5175222" title="Lekkoatletyka na Letnich Igrzyskach Olimpijskich 2020 – bieg na 400 m mężczyzn">
Lekkoatletyka na Letnich Igrzyskach Olimpijskich 2020 – bieg na 400 m mężczyzn

Bieg na 400 metrów mężczyzn był jedną z konkurencji lekkoatletycznych rozgrywanych podczas igrzysk olimpijskich w Tokio.
Wystartowało 48 zawodników z 33 krajów.
Terminarz.
Godziny rozpoczęcia podane są w czasie tokijskim.
Runda 1.
Rozegrano 6 biegów eliminacyjnych. Do półfinału awansowało 3 pierwszych zawodników z każdego biegu oraz 6 z najlepszymi czasami.
Półfinały.
Do fianału awansowali dwaj pierwsi zawodnicy z każdego biegu oraz dwaj z najlepszymi czasami.

</doc>
<doc id="5175225" url="https://pl.wikipedia.org/wiki?curid=5175225" title="Lekkoatletyka na Letnich Igrzyskach Olimpijskich 2020 – bieg na 800 m kobiet">
Lekkoatletyka na Letnich Igrzyskach Olimpijskich 2020 – bieg na 800 m kobiet

Bieg na 800 metrów kobiet był jedną z konkurencji lekkoatletycznych rozgrywanych podczas igrzysk olimpijskich w Tokio.
Terminarz.
Godziny rozpoczęcia podane są w czasie tokijskim.
Runda 1.
Rozegrano 6 biegów eliminacyjnych. Do półfinału awansowały 3 pierwsze zawodniczki z każdego biegu oraz 6 z najlepszymi czasami.
Półfinały.
Do finału awansowały dwie pierwsze zawodniczki z każdego biegu oraz dwie z najlepszymi czasami.

</doc>
<doc id="5175227" url="https://pl.wikipedia.org/wiki?curid=5175227" title="Bitki">
Bitki

Bitki – kotlety mięsne z wołowiny lub wieprzowiny. Mięso kroi się na mniejsze kawałki i rozbija tłuczkiem (kotlet bity), następnie po lekkim obsmażeniu na patelni dusi się w rondlu.

</doc>
<doc id="5175229" url="https://pl.wikipedia.org/wiki?curid=5175229" title="SPK (zespół muzyczny)">
SPK (zespół muzyczny)

SPK – australijski zespół industrialny, jeden z najważniejszych projektów pierwszej fali industrialu.
Geneza nazwy, inspiracje oraz historia zespołu.
Graeme Revell pracował jako pielęgniarz na oddziale szpitala psychiatrycznego, gdzie poznał Neila Hilla. Wkrótce Revell i Hill współnie wynajęli mieszkanie i zainteresowali się niemiecką, radykalną grupą marksistowską zwaną "Sozialistisches Patientenkollektiv", z czego wzięli pomysł na nazwę zespołu.
Duet słuchał muzyków, którzy wywarli najsilniejszy wpływ na industrial, tj. Kraftwerk, Can, Neu!, Faust oraz Johna Cage'a.
"Leichenschrei" uchodzi w gronie entuzjastów industrialu za arcydzieło a zarazem album, który zamyka pierwszą falę gatunku.
Koncerty i wydawnictwa koncertowe.
SPK koncertowało intensywnie w pierwszej połowie lat 80. Do dnia dzisiejszego pozostają zespołem, który dawał koncerty o możliwie najbrutalniejszym brzmieniu. Do najważniejszych wydawnictw koncertowych należą wydane na kasetach "The Last Attempt at Paradise" z 1982 oraz "From Science to Ritual" z 1983.
Wydarzenia po rozwiązaniu grupy.
SPK zakończyło działalność w 1988 roku. W efekcie rozwiązania zespołu, Revell przeprowadził się na stałe do Los Angeles, gdzie do dziś komponuje muzykę filmową. Zadebiutował ścieżką dźwiękową do popularnego pod koniec lat 80. thrillera pt. Martwa cisza. 

</doc>
<doc id="5175233" url="https://pl.wikipedia.org/wiki?curid=5175233" title="Debretsion Gebremichael">
Debretsion Gebremichael

Debretsion Gebremichael () – etiopski polityk, od 9 stycznia 2018 roku prezydent autonomicznego regionu Tigraj, przewodniczący Tigrajskiego Ludowego Frontu Wyzwolenia od 27 listopada 2017.
Partia Tigrajski Ludowy Front Wyzwolenia, której przewodzi wygrała nielegalnie przeprowadzone wybory regionalne w Tigraju we wrześniu 2020 roku zdobywając 98% procent głosów. 4 listopada 2020 roku doszło do wybuchu wojny tego regionu z rządem federalnym. 13 listopada 2020 roku przestał być uznawany za prawowitego prezydenta regionu Tigraj przez rząd w Addis Abebie.

</doc>
<doc id="5175235" url="https://pl.wikipedia.org/wiki?curid=5175235" title="Natalia Konoplowa">
Natalia Konoplowa



</doc>
<doc id="5175237" url="https://pl.wikipedia.org/wiki?curid=5175237" title="Izabela Antos">
Izabela Antos

Izabela Antos (ur. 5 grudnia 1986 w Otwocku) – polska urzędniczka państwowa i prawnik, od 2021 podsekretarz stanu w Kancelarii Prezesa Rady Ministrów.
Życiorys.
Ukończyła studia prawnicze na Uniwersytet Kardynała Stefana Wyszyńskiego. Kształciła się na studiach podyplomowych z prawa międzynarodowego, rozpoczęła odbywanie aplikacji radcowskiej. Przez ponad 3 lata pracowała jako specjalista i kierownik zespołu relacji z organami statutowymi w Powszechnym Zakładzie Ubezpieczeń, działała także jako wolontariusz w zespole prawnym przy organizacji Euro 2012. W 2017 przeszła do pracy w Ministerstwie Rozwoju, gdzie doradzała Mateuszowi Morawieckiemu, w 2018 pozostała na stanowisku, gdy Morawiecki został Prezesem Rady Ministrów. W ramach Kancelarii Premiera objęła ponadto funkcję dyrektor Departamentu Instrumentów Rozwojowych. Zasiadła w radach nadzorczych Polskiego Funduszu Rozwoju, AB Lotos Geonafta oraz Orlen Unipetrol.
W październiku 2021 powołana na stanowiska podsekretarza stanu i zastępcy szefa Kancelarii Prezesa Rady Ministrów.

</doc>
<doc id="5175248" url="https://pl.wikipedia.org/wiki?curid=5175248" title="Zygmunt Podczaski">
Zygmunt Podczaski



</doc>
<doc id="5175253" url="https://pl.wikipedia.org/wiki?curid=5175253" title="1 Pułk Piechoty Obszaru Warownego Grodno">
1 Pułk Piechoty Obszaru Warownego Grodno



</doc>
<doc id="5175254" url="https://pl.wikipedia.org/wiki?curid=5175254" title="2 Pułk Piechoty Obszaru Warownego Grodno">
2 Pułk Piechoty Obszaru Warownego Grodno



</doc>
<doc id="5175257" url="https://pl.wikipedia.org/wiki?curid=5175257" title="Kościół konkatedralny św. Aleksandra w Kijowie">
Kościół konkatedralny św. Aleksandra w Kijowie



</doc>
<doc id="5175261" url="https://pl.wikipedia.org/wiki?curid=5175261" title="Tetiana Maluwaneć">
Tetiana Maluwaneć

Tetiana Ołeksandriwna Maluwaneć (ukr. Тетяна Олександрівна Малюванець, ur. 8 sierpnia 1958) – ukraińska lekkoatletka, płotkarka, medalistka halowych mistrzostw Europy. Podczas swojej kariery reprezentowała Związek Radziecki.
Kariera sportowa.
Zdobyła brązowy medal w biegu na 60 metrów przez płotki na halowych mistrzostwach Europy w 1983 w Budapeszcie, przegrywając jedynie z reprezentantkami Niemieckiej Republiki Demokratycznej Bettine Jahn i Kerstin Knabe. 
Rekordy życiowe Maluwaneć:

</doc>
<doc id="5175267" url="https://pl.wikipedia.org/wiki?curid=5175267" title="Antoni Pleszowski">
Antoni Pleszowski

Antoni Pleszowski (ur. 23 września 1857 w Krakowie, zm. w styczniu 1889 w Meranie) – polski artysta rzeźbiarz.
Życiorys.
Urodził się 23 września 1857 w Krakowie. Pochodził z Krakowa. Studiował w tamtejszej Szkole Sztuk Pięknych. Był tam uczniem Walerego Gadomskiego. Później kształcił się w Akademii Sztuk Pięknych w Wiedniu, będąc tam uczniem Caspara von Zumbuscha oraz w Rzymie. Był tam nagradzany i odznaczany za swoje dzieła "Kain" i "Ślepy młodzieniec" (za drugie z nich otrzymał złoty medal od akademii wiedeńskiej). Podczas Wystawy Krajowej w Krakowie w dniu 30 września 1887 otrzymał dyplom honorowy (najwyższa nagroda) w dziedzinie rzeźby za projekt nagrobka pod tytułem "Nad grobem". Przedstawił tam także dzieło pt. "Popiersie", wykonane z terracoty. Była to pierwsza ogólna wystawa dzieł sztuki polskiej w Krakowie. Rzeźba ta przedstawiała bolejącą postać kobiecą. Wspomniane figury ślepego oraz "Nad grobem" w 1889 znajdowały się na wystawie w krakowskich Sukiennicach. Inne dzieło "Smutek" trafiła do Muzeum Narodowego w Krakowie. Kompozycje Pleszowskiego, wykonywane często w brązie i gipsie, były przenoszone na obrazy przez zafascynowanego jego twórczością malarza Emanuela Herncisza i potem drukowane w prasie artystycznej. Rysunkowe reprodukcje rzeźb artysty zamieszczano w niemieckojęzycznym czasopiśmie „Illustrirte Zeitung” oraz w czeskiej gazecie „Zlatá Praha”. Artysta cechował się skromnością, stroniąc od reklamy. Także dlatego, mimo wszelkich podstaw ku temu, nie brał udziału w żadnym z konkursów na pomnik Adama Mickiewicza.
Przez lata zamieszkiwał w Rzymie, a potem osiadł we Lwowie. W ostatnim okresie życia cierpiał na "chorobę piersiową". W związku z tym przebywał w krajach o cieplejszym klimacie. Przez pewien czas żył w Konstantynopolu u swojego wuja Gropplera. Po jego śmierci, nadał chorując, przeniósł się do Meranu. Zmarł w styczniu 1889 tamże. Po jego śmierci napisano w „Kurjerze Lwowskim”, że „"z całego pokolenia młodych rzeźbiarzy był talentem najwybitniejszym, najwięcej przez znawców uznanym i nagradzanym"”.

</doc>
<doc id="5175269" url="https://pl.wikipedia.org/wiki?curid=5175269" title="Szextárgy">
Szextárgy

Szextárgy – piosenka zespołu Tankcsapda, wydana w 2003 roku jako singel promujący album "Élni vagy égni".
Charakterystyka.
Na wydawnictwie zamieszczono cztery utwory – dwa studyjne i dwa koncertowe. Nagrań studyjnych dokonano w styczniu 2003 roku w Acoustair Stúdió w Budapeszcie oraz H.S.B. Stúdió w Dunakeszi, natomiast nagrania koncertowe pochodzą z koncertu w Peczu 20 grudnia 2002 roku. Maxi singel wydano 20 marca 2003 roku.
Tytułowy utwór zajął pierwsze miejsce na liście Single (track) Top 40 lista, utrzymując się na niej przez 81 tygodni.
Lista utworów.
"Źródło: Discogs"
Wykonawcy.
"Źródło: Tankcsapda.com"

</doc>
<doc id="5175272" url="https://pl.wikipedia.org/wiki?curid=5175272" title="Mistrzostwa Ameryki U-20 w Piłce Ręcznej Kobiet 2014">
Mistrzostwa Ameryki U-20 w Piłce Ręcznej Kobiet 2014

Mistrzostwa Ameryki U-20 w Piłce Ręcznej Kobiet 2014 – dziesiąte mistrzostwa Ameryki U-20 w piłce ręcznej kobiet, oficjalny międzynarodowy turniej piłki ręcznej o randze mistrzostw kontynentu organizowany przez PATHF mający na celu wyłonienie najlepszej złożonej z zawodniczek do lat dwudziestu żeńskiej reprezentacji narodowej w Ameryce. Odbył się wraz z mistrzostwami U-18 mężczyzn w dniach 1–5 kwietnia 2014 roku w dwóch halach w Buenos Aires. Tytułu zdobytego w 2012 roku broniła reprezentacja Brazylii.
Mistrzostwa były jednocześnie eliminacjami do MŚ 2014. Kwalifikację uzyskali medaliści zawodów – Brazylia, Urugwaj i Argentyna – a o ich końcowej kolejności decydowała różnica małych punktów.

</doc>
<doc id="5175282" url="https://pl.wikipedia.org/wiki?curid=5175282" title="ARMTV">
ARMTV



</doc>
<doc id="5175291" url="https://pl.wikipedia.org/wiki?curid=5175291" title="Bogusława Jaworska">
Bogusława Jaworska

Bogusława Janina Jaworska (ur. 28 marca 1955) – polska polityk, samorządowiec.
Życiorys.
Absolwentka Akademii Rolniczej w Lublinie. Ukończyła również studia podyplomowe z zakresu ekonomii oraz Studium Prawa Europejskiego na kierunku Prawo Europejskie – Administracja Publiczna. W latach 2006–2018 burmistrz Zwolenia przez okres trzech kolejnych kadencji. Od 2006 wiceprezes stowarzyszenia „Dziedzictwo i rozwój” w Zwoleniu. Jest również inicjatorką i współzałożycielką Zwoleńskiego Uniwersytetu Trzeciego Wieku, który działa od 2007 roku. Bezskutecznie startowała w wyborach 2019 do Parlamentu RP z listy Komitetu Wyborczego Polskiego Stronnictwa Ludowego, którego jest członkiem. Po zakończeniu sprawowania funkcji burmistrz Zwolenia objęła stanowisko zastępcy dyrektora Muzeum Jana Kochanowskiego w Czarnolesie. Od 2019 roku pełni funkcję przewodniczącej Towarzystwa Miłośników Miasta Zwolenia. 

</doc>
<doc id="5175293" url="https://pl.wikipedia.org/wiki?curid=5175293" title="Thomas Raggi">
Thomas Raggi

Thomas Raggi (ur. 18 stycznia 2001 w Rzymie) – włoski gitarzysta i kompozytor. W 2016 roku dołączył do rockowego zespołu Måneskin, z którym wydał trzy płyty oraz wygrał 65. Konkurs Piosenki Eurowizji.

</doc>
<doc id="5175297" url="https://pl.wikipedia.org/wiki?curid=5175297" title="Natalija Mohyłewśka">
Natalija Mohyłewśka



</doc>
<doc id="5175302" url="https://pl.wikipedia.org/wiki?curid=5175302" title="Stefan Petryczayko">
Stefan Petryczayko



</doc>
<doc id="5175309" url="https://pl.wikipedia.org/wiki?curid=5175309" title="Nefeli's tango">
Nefeli's tango



</doc>
<doc id="5175310" url="https://pl.wikipedia.org/wiki?curid=5175310" title="I'd be nowhere without you">
I'd be nowhere without you



</doc>
<doc id="5175312" url="https://pl.wikipedia.org/wiki?curid=5175312" title="Fiddler's Green (Herefordshire)">
Fiddler's Green (Herefordshire)



</doc>
<doc id="5175313" url="https://pl.wikipedia.org/wiki?curid=5175313" title="Fiddler's Green">
Fiddler's Green



</doc>
<doc id="5175314" url="https://pl.wikipedia.org/wiki?curid=5175314" title="Heart's Delight (Swale)">
Heart's Delight (Swale)



</doc>
<doc id="5175315" url="https://pl.wikipedia.org/wiki?curid=5175315" title="Heart's Delight">
Heart's Delight



</doc>
<doc id="5175319" url="https://pl.wikipedia.org/wiki?curid=5175319" title="Alonsoa">
Alonsoa



</doc>
<doc id="5175321" url="https://pl.wikipedia.org/wiki?curid=5175321" title="Jan Stypułkowski">
Jan Stypułkowski



</doc>
<doc id="5175322" url="https://pl.wikipedia.org/wiki?curid=5175322" title="Madejski (ujednoznacznienie)">
Madejski (ujednoznacznienie)



</doc>
<doc id="5175324" url="https://pl.wikipedia.org/wiki?curid=5175324" title="Wacław Nowicki">
Wacław Nowicki



</doc>
<doc id="5175326" url="https://pl.wikipedia.org/wiki?curid=5175326" title="Sejm piotrkowski 1524/1525">
Sejm piotrkowski 1524/1525

Sejm piotrkowski 1525 – Sejm walny Korony Królestwa Polskiego został zwołany 3 listopada 1525 roku do Piotrkowa.
Sejmiki przedsejmowe odbyły się: w Środzie 6 grudnia, pruski w Toruniu 4 grudnia 1525 roku.
Obrady sejmu trwały od 24 grudnia do 21 lutego 1525 roku.

</doc>
<doc id="5175327" url="https://pl.wikipedia.org/wiki?curid=5175327" title="Fryderyk Wettyn">
Fryderyk Wettyn



</doc>
<doc id="5175330" url="https://pl.wikipedia.org/wiki?curid=5175330" title="Amzonia">
Amzonia



</doc>
<doc id="5175332" url="https://pl.wikipedia.org/wiki?curid=5175332" title="Naoki Tajima">
Naoki Tajima

Naoki Tajima (ur. 21 września 2000 w Kumamoto) – japoński tenisista, zwycięzca juniorskiego French Open w grze podwójnej.
Kariera tenisowa.
W karierze wygrał trzy deblowe turnieje rangi ITF.
W 2018 roku, startując w parze z Ondřejem Štylerem wygrał juniorski French Open w grze podwójnej. Wówczas w finale czesko-japońska para przegrała z deblem Ray Ho-Tseng Chun-hsin.
W tym samym sezonie podczas igrzysk olimpijskich młodzieży zdobył złoty medal w grze mieszanej. Startując razem z Yuki Naito pokonał w finale Maríę Camilę Osorio Serrano oraz Nicolása Mejíę 6:2, 6:3.
Najwyżej sklasyfikowany w rankingu gry pojedynczej był na 603. miejscu (20 stycznia 2020), a w klasyfikacji gry podwójnej na 532. pozycji (1 listopada 2021).

</doc>
<doc id="5175334" url="https://pl.wikipedia.org/wiki?curid=5175334" title="Piotr Valentin d'Hauterive">
Piotr Valentin d'Hauterive



</doc>
<doc id="5175337" url="https://pl.wikipedia.org/wiki?curid=5175337" title="Wieża spadochronowa w Krakowie">
Wieża spadochronowa w Krakowie

Wieża spadochronowa w Krakowie – wieża spadochronowa zbudowana w 1953 roku w Nowej Hucie na terenie Łąk Nowohuckich. Miała 48 metrów wysokości. Została rozebrana w latach 70. XX wieku.
Historia.
Rozwojem lotnictwa i sportu spadochronowego po wojnie zajmowała się Liga Lotnicza, która powstała w 1948 roku. Jej zadaniem było utrzymywanie szkół lotniczych, lotnisk sportowych i szybowisk, modelarni i wież spadochronowych.
Pomysł zbudowania wieży spadochronowej w Nowej Hucie powstał już w 1951 roku. Wybrano lokalizację, co nie było łatwe, bo teren był podmokły i przygotowano wykopy pod fundamenty. Prace rozpoczęto jesienią i przeciągnęły się do lutego 1952 roku. Kopano fundamenty, które miały być głębokie na 3 metry. Niestety już na poziomie 2,40 metra w wykopie pokazała się woda. W związku z tym zaplanowano wykopanie 20 studni o głębokości 6 metrów. Po wypełnieniu mieszaniną kamieni i cementu jako tzw. sztuczna skała miały stać się podstawą pod fundamenty wieży.
Konstrukcję wieży dostarczyła i podarowała (nieodpłatnie) jednostka wojskowa. Ponieważ zapał się skończył, do pomysłu wrócono po kilku latach w 1953 roku. Projekt przygotował Jan Gołąbek z Krakowskiej Spółdzielni Technicznej. Pieniądze na budowę wieży zbierały Koła Ligi Lotniczej.
W Kombinacie „dokonano rekonstrukcji” wieży i przewieziono na miejsce, a montaż wykonali pracownicy krakowskiego Mostostalu.
Oddanie wieży o wysokości 48 metrów nastąpiło 9 maja 1953 roku o godz. 17. Zaplanowano z tej okazji pokazy skoków, także dla chętnych, którzy posiadali losy zamieszczone w czasopiśmie Ligi Lotniczej “Skrzydła i Motor”. Tak o otwarciu wieży pisał sprawozdawca Dziennika Polskiego “"Już od przystanku „5" koło „Monopolu" w Czyżynach z daleka widać 40 metrową wieżę spadochronową. W sobotę 9 bm, po południu licznie zdążali w tym kierunku mieszkańcy Krakowa i Nowej Huty, aby wziąć udział w uroczystości oddania wieży do użytku i zobaczyć pierwsze skoki. Przemawiający w imieniu zarządu okręgu Ligi Lotniczej kpt. Chojcan podziękował tym wszystkim, którzy przyczynili się do budowy wieży: władzom związkowym, Zarządowi GI. ZMP, Dyrekcji Budowy Miasto Nowa Huta, młodzieży Kombinatu i robotnikom Mostostalu którzy montowali konstrukcję wieży. Przy dźwiękach marsza granego przez orkiestrę z Kombinatu, pierwszy skacze instruktor krak. Aeroklubu Jan Cierniak, a po nim robotnicy z Kombinatu, którzy pracowali przy budowie wieży: Podleśko, Matonis i in. Zrozumiałą sensację budzi pierwsza kobieta, która skacze z wieży: jest nią 18-letnia Krystyna Rozmarynowska, aktywista ZMP z Kombinatu. Następnie skaczą szczęśliwi posiadacze losów umieszczonych w czasopiśmie “Skrzydła i Motor". Zebrani z zainteresowaniem przyglądają się skokom. Niestety ulewny deszcz ze śniegiem przerywa tą miłą i udaną imprezę"“.
W maju 1953 roku przyłączono Ligę Lotniczą, Ligę Morską i Ligę Przyjaciół Żołnierza LPŻ, a w 1962 roku zmieniono nazwę tej organizacji na Ligę Obrony Kraju LOK. W 1956 roku od Ligi Żołnierza oddzielił się Aeroklub Rzeczypospolitej Ludowej przejmując sprawy związane z organizacją lotnictwa sportowego.
W 1965 roku Głos Nowej Huty napisał, że ostatni skok z wieży wykonano w 1963 roku. Kilka lat później (w 1968 roku) ta sama gazeta przeprowadziła poszukiwania właściciela wieży po liście inż. Jana Żelazko, który napisał, że wieża stoi nie tylko niewykorzystana, ale też niezabezpieczona. Młodzi chłopcy wchodzili na skorodowany podest zrzucając w dół różne przedmioty. Jak się okazało LOK wskazywał na Aeroklub Krakowski, a ten poinformował, że przekazał wieżę Państwowemu Instytutowi Hydrologiczno-Metrologicznemu w Krakowie. Nie znamy dalszego ciągu dziennikarskiego śledztwa. Kolejny tekst z interwencją pojawia się w Głosie w 1970 roku. W 1973 roku wieżą ponownie zainteresowali się dziennikarze "Echa Krakowa". Po interwencji została wysadzona przez żołnierzy z jednostki WOW pod dowództwem mjr Józefa Abrama. Elementy wieży miały być przekazane na złom, ale jeszcze końcem kwietnia 1974 roku na terenie ogrodów działkowych dziennikarze znaleźli resztki wieży. Betonowa podstawa pozostała pośrodku działek za wałem na Łąkach Nowohuckich.

</doc>
<doc id="5175343" url="https://pl.wikipedia.org/wiki?curid=5175343" title="Józef Kaniak (lekarz)">
Józef Kaniak (lekarz)

Józef Kaniak (ur. 17 marca 1909 we Lwowie, zm. 1 kwietnia 1984 we Wrocławiu) – polski lekarz internista, angiolog i diabetolog.
Życiorys.
Ukończył studia medyczne na Uniwersytecie Jana Kazimierza we Lwowie w 1934.
W młodości był lekkoatletą. Zdobył brązowy medal halowych mistrzostw Polski w 1933 w pchnięciu kulą, a także zajął 4. miejsce w biegu na 110 metrów przez płotki i 6. miejsce w rzucie dyskiem na mistrzostwach Polski w 1932 oraz 4. miejsce w pchnięciu kulą w 1933.
Uzyskał stopień doktora nauk medycznych w 1937. Po II wojnie światowej osiedlił się we Wrocławiu. W latach 1950–1967 był kierownikiem Katedry i Kliniki Chorób Zakaźnych Akademii Medycznej we Wrocławiu, po czym objął posadę kierownika I Katedry i Kliniki Chorób Wewnętrznych, zaś w 1970 r. kierownictwo Kliniki Angiologicznej, które pełnił do przejścia na emeryturę w 1979. Ponadto był dziekanem Wydziału Lekarskiego (1962–1965) i prorektorem ds. dydaktyki (1965–1968). Tytuł profesora otrzymał w 1974 r.
Odznaczony m.in. Krzyżem Komandorskim z Gwiazdą Orderu Odrodzenia Polski i odznaką tytułu honorowego „Zasłużony Nauczyciel PRL”.
Zmarł w 1984 r. Został pochowany na cmentarzu św. Wawrzyńca.

</doc>
<doc id="5175344" url="https://pl.wikipedia.org/wiki?curid=5175344" title="Józef Kaniak">
Józef Kaniak



</doc>
<doc id="5175349" url="https://pl.wikipedia.org/wiki?curid=5175349" title="Kazimierz Jabłoński">
Kazimierz Jabłoński



</doc>
<doc id="5175351" url="https://pl.wikipedia.org/wiki?curid=5175351" title="Kazimierz Jabłoński (lekarz)">
Kazimierz Jabłoński (lekarz)

Kazimierz Jabłoński (ur. 1905 r., zm. 2004 r.) – polski lekarz ginekolog i położnik.
Życiorys.
Urodził się w 1905 r. Ukończył studia na Uniwersytecie Jana Kazimierza we Lwowie. Od 1951 r. był kierownikiem II Kliniki Ginekologii i Położnictwa Akademii Medycznej we Wrocławiu, a w latach 1955–1957 pełnił funkcję przewodniczącego zarządu Polskiego Towarzystwa Ginekologicznego. Od 1971 r. był kierownikiem Kliniki Ginekologii Zachowawczej Instytutu Ginekologii i Położnictwa. W latach 1957–1959 sprawował obowiązki prorektora ds. klinicznych Akademii Medycznej we Wrocławiu. 
Zmarł w 2004 r. i został pochowany na cmentarzu św. Wawrzyńca.

</doc>
<doc id="5175353" url="https://pl.wikipedia.org/wiki?curid=5175353" title="The Notion Club Papers">
The Notion Club Papers

The Notion Papers Club (pol. "Notatki Klubu Myśli") – niedokończona powieść J.R.R. Tolkiena z 1945 r. Po raz pierwszy wydana w 1992 r. w ramach "Sauron Defeated" (IX tomu "Historii Śródziemia").
Powieść zawiera (jako części składowe) dwa utwory Tolkiena, będące wariacjami na temat angielskich legend: "King Sheave" (o Sceafie, legendarnym królu Longobardów i protoplaście dynastii z Wesseksu) oraz poemat "The Death of St. Brendan" (poświęcony Brendanowi Żeglarzowi). Publikacji w "Sauron Defeated" towarzyszy także około 40 stron komentarzy autorstwa Christophera Tolkiena, dotyczących "The Notion Papers Club".
Fabuła.
Historia opowiedziana jest w formie notatek ze spotkań Klubu Myśli – klubu dyskusyjnego, którego członkowie mieli się spotykać w latach 80. XX wieku w Oksfordzie.
Głównym bohaterem jest jeden z członków klubu – Alwin Arundel Lowdham. Bierze on ożywiony udział w rozmowach klubowiczów, poświęconych sile mitów i legend. Pewnego dnia Lowdham zaczyna śnić o Numenorze – zaginionej cywilizacji, kojarzonej przez członków klubu z Atlantydą – i dzielić się treścią tych snów z Klubem Myśli. Kolejne wizje na ten temat pozwalają mu odkryć historię Numenoru oraz nauczyć się języków Śródziemia (quenyi, sindarinu i adûnaickiego). Koniec historii sugeruje, że Lowdham może być wcieleniem Elendila (w mitologii Śródziemia będącego mieszkańcem Numenoru).
"The Notion Papers Club" poprzedzone są wstępem, opowiadającym fikcyjną historię znalezienia i publikacji zapisków. Dokumenty miały być znalezione w 2012 roku przez jednego z urzędników Uniwersytetu Oksfordzkiego, opublikowane, a następnie przeanalizowane przez dwóch badaczy.
Historia powstania.
"The Notion Papers Club" to druga próba zmierzenia się Tolkiena z tematem podróży w czasie. W latach 30. XX wieku pisarz umówił się z C.S. Lewisem, że napiszą książki o podróży w czasie i w przestrzeni. Lewis stworzył wówczas powieść pt. "Out of the Silent Planet" (pierwszy tom późniejszej "Trylogii Kosmicznej"); Tolkien planował natomiast napisać opowieść o podróży w czasie, której bohater miał doświadczyć zatopienia Atlantydy. Historia ta miała nosić tytuł "The Lost Road" (pol. Zaginiona droga), ale pisarzowi nie udało się jej dokończyć. Została opublikowana dopiero w 1987 roku w ramach "The Lost Road and Other Writings" (piątej części "Historii Śródziemia").
Inspiracją dla stworzenia przez Tolkiena Klubu Myśli mieli być Inklingowie oraz książka "The Johnson Club Papers" z 1899 roku.
Miejsce w twórczości Tolkiena.
Imię Alwin, noszone przez głównego bohatera, wywodzi się z języka staro-wysoko-niemieckiego i jest odpowiednikiem staroangielskiego imienia Ælfwine, oznaczającego „przyjaciela elfów”. Bohaterowie "The Lost Road" – potomkowie Ælfwine’a Żeglarza (bohatera "Księgi zaginionych opowieści") – również nosili imiona o podobnym znaczeniu i mieli doświadczać wizji zniszczenia Numenoru.
Christopher Tolkien uważał, że gdyby jego ojciec dokończył "The Notion Papers Club", utwór byłby mocniej związany z mitologią Śródziemia. W szczególności Alwin Arundel Lowdham miał być wprost określony jako potomek Ælfwine’a Żeglarza.
Verlyn Flieger, badaczka twórczości Tolkiena, stała na stanowisku, zgodnie z którym ukończenie "The Lost Road" lub "The Notion Papers Club" pozwoliłoby Tolkienowi na stworzenie zarówno wstępu, jak i epilogu mitologii Śródziemia. W ten sposób spełniłoby się marzenie pisarza o przeplataniu się historii, mitu i fikcji literackiej.

</doc>
<doc id="5175354" url="https://pl.wikipedia.org/wiki?curid=5175354" title="Ray Ho">
Ray Ho

Ray Ho (; ur. 13 lutego 2000) – tajwański tenisista, finalista juniorskiego French Open w grze podwójnej.
Kariera tenisowa.
W karierze wygrał cztery deblowe turnieje rangi ITF.
W 2018 roku, startując razem z Tseng Chun-hsin dotarł do finału juniorskiego turnieju French Open w grze podwójnej. W decydującym meczu tajwańska para przegrała z Ondřejem Štylerem oraz Naokim Tajimą 4:6, 4:6.
Najwyżej sklasyfikowany był na 813. miejscu w singlu (14 października 2019) oraz na 411. pozycji w deblu (14 października 2019).

</doc>
<doc id="5175363" url="https://pl.wikipedia.org/wiki?curid=5175363" title="Osiedle bogów">
Osiedle bogów

Osiedle bogów (fr. "Le Domaine des Dieux") – siedemnasty tom o przygodach Gala Asteriksa. Jego autorami są René Goscinny (scenariusz) i Albert Uderzo (rysunki).
Komiks po raz pierwszy wydano w 1971 r. Pierwsze polskie tłumaczenie (autorstwa Jolanty Sztuczyńskiej) pochodzi z 1994 r.
Fabuła.
Juliusz Cezar ma kolejny plan rozprawienia się z wioską nieugiętych Galów. Chce ściąć las otaczający osadę i otoczyć ją budynkami zamieszkałymi przez Rzymian. Galowie byliby wówczas skazani na przystosowanie się do rzymskiego stylu życia.
Realizacja planu zostaje powierzona architektowi Ekierusowi, który wraz z grupą niewolników wyrusza do Armoryki, by nadzorować budowę Osiedla Bogów.
Galowie, dowiedziawszy się o planach Rzymian, początkowo próbują utrudniać ich realizację. Gdy jednak Panoramiks zdaje sobie sprawę, że odbywa się to ze szkodą dla niewolników, decydują się na zmianę podejścia.
Ukończenie pierwszego budynku osiedla sprawia, że na miejsce sprowadzają się pierwsi Rzymianie. Ich obecność wywołuje konflikt w osadzie Galów: część nie życzy sobie nowych przybyszów, a część wita ich gościnnie, widząc okazję do zarobku.
W tej sytuacji Panoramiks wspólnie z Asteriksem wpadają na nowy plan. Zachęcają barda osady, Kakofoniksa, do zamieszkania w osiedlu, licząc na to, że próby wokalne skłonią Rzymian do opuszczenia budynku. Obeliks ma z kolei udawać szaleńca, straszącego Rzymian.
Uwagi.
Komiks stał się podstawą dla francusko-belgijskiego filmu animowanego "".

</doc>
<doc id="5175374" url="https://pl.wikipedia.org/wiki?curid=5175374" title="1 Dywizjon Techniczny Obrony Powietrznej">
1 Dywizjon Techniczny Obrony Powietrznej

1 dywizjon techniczny Obrony Powietrznej (1 dt OP) – pododdział Wojsk Obrony Przeciwlotniczej Sił Powietrznych stacjonujący w Książenicach, podlegał dowódcy 3 Brygady Rakietowej Obrony Powietrznej. Dywizjon został rozformowany w 2001 roku.
Dywizjony techniczne przeznaczone były do przechowywania zapasu rakiet dla dywizjonów ogniowych i końcowego przygotowania rakiet w położenie bojowe w ramach potoku technologicznego (elaboracji rakiet). Zadaniem głównym 1. dywizjonu technicznego było zaopatrywanie dywizjonów ogniowych w rakiety.
Historia.
Zarządzeniem Szefa Sztabu Generalnego nr 0016/Org. z 11 grudnia 1959 i Rozkazem Dowódcy I Korpusu Nr 0037/Org. z 8 marca 1960 roku na bazie 87 i 94 pułków artylerii OPL oraz 60 baterii dowodzenia rozpoczęło się formowanie pierwszych w Polsce dywizjonów ogniowych i dywizjonu technicznego, wyposażonych w przeciwlotnicze zestawy rakietowe S-75 Dźwina. Organizacją tego przedsięwzięcia zgodnie z rozkazem miał się zająć Dowódca 9. Dywizji Artylerii OPL.
W dniach 4–12 października 1960 2. dywizjon ogniowy i 1 dywizjon techniczny, jako pierwsze jednostki w historii Wojsk Rakietowych WOPL OK odbywają strzelania bojowe na poligonie w Aszułuku w ZSRR. Kolejny sprawdzian pracy bojowej 1 dt przechodzi na poligonie w Aszułuku podczas strzelań bojowych 3., 4. i 5. dywizjonów ogniowych w 1961 roku. Kolejne strzelania odbyły się w latach 1967, 1972, 1973, 1977, 1979, 1981 i 1986.
W 1961 roku dywizjon przegrupował się z hangaru nr 2 na lotnisku w Starych Babicach do miejsca stałej dyslokacji m. Książenice.
W sierpniu 1982 roku w strefie technicznej dywizjonu doszło do wypadku z silnikami rakietowymi.

</doc>
<doc id="5175378" url="https://pl.wikipedia.org/wiki?curid=5175378" title="Nights in White Satin">
Nights in White Satin

Nights in White Satin – ballada rockowa zespołu The Moody Blues, wydana w 1967 roku jako singel promujący album "Days of Future Passed".
Powstanie.
Piosenkę napisał Justin Hayward, który rok wcześniej dołączył do The Moody Blues. Zdaniem Haywarda piosenka zawiera wiele wątków autobiograficznych, jako że w momencie pisania utworu kończył pewien romans i rozpoczynał kolejny. Pomysł na tytuł artysta zaczerpnął, kiedy ktoś wręczył Haywardowi w prezencie komplet białych satynowych prześcieradeł. Uszczegółowiając, Hayward powiedział, że tekst mówi „o publiczności w Glastonbury, mieszkaniu w Bayswater i ekstazie w godzinie miłości”.
W piosence wykorzystano orkiestralny akompaniament w wykonaniu London Festival Orchestra. Ponadto w pełnej wersji utworu po jego zakończeniu zostaje odczytany wiersz pt. "Late Lament". Został on napisany przez perkusistę Graeme'a Edge'a, a przeczytał go klawiszowiec Mike Pinder.
Wydanie i odbiór.
Utwór został pierwotnie wydany jako singel w 1967 roku, zajmując m.in. 19. miejsce na liście UK Singles Chart oraz 103. na liście Hot 100. W 1972 roku ponownie wydano singel z uwagi na popularność długich, melancholijnych piosenek, jak „Hey Jude” czy „Layla”. Wówczas to utwór zajął drugie miejsce na liście Hot 100 i dziewiąte w Wielkiej Brytanii. W 1979 roku wydano singel po raz kolejny, a „Nights in White Satin” zajął wówczas 14. pozycję na brytyjskiej liście przebojów.
Covery i wykorzystanie.
Nagrano kilkadziesiąt coverów piosenki. Dokonali tego m.in. tacy artyści, jak Procol Harum, Eric Burdon, Percy Faith, Nancy Sinatra i Il Divo. Hayward w 2013 roku powiedział, że najbardziej ceni wersję Bettye LaVette.
Utwór wykorzystano w filmie Tima Burtona "Mroczne cienie".

</doc>
<doc id="5175382" url="https://pl.wikipedia.org/wiki?curid=5175382" title="Alvaredo">
Alvaredo

Alvaredo – wieś w gminie Melgaço, w dystrykcie Viana do Castelo, w Portugalii. Według danych na rok 2021 wieś zamieszkiwało 489 osób, a gęstość zaludnienia wyniosła 112,1 os./km².
Klimat.
Średnia temperatura wynosi 12 °C. Najcieplejszym miesiącem jest sierpień (22 °C), a najzimniejszym luty (6 °C). Średnia suma opadów wynosi 1236 milimetrów rocznie. Najbardziej wilgotnym miesiącem jest styczeń (179 milimetrów opadów), a najbardziej suchym jest sierpień (6 milimetrów opadów).

</doc>
<doc id="5175384" url="https://pl.wikipedia.org/wiki?curid=5175384" title="Kościół św. Joachima w Kluszczanach">
Kościół św. Joachima w Kluszczanach

Kościół św. Joachima w Kluszczanach – nieistniejący kościół w Kluszczanach na Białorusi. 
Historia.
Drewniany kościół został zbudowany w 1726 roku z fundacji J. Korsaka. W 1905 r. został gruntownie przebudowany. W 1948 r. został zamknięty przez władzę sowiecką. Wierni odzyskali go w 1990 roku. Został następnie odrestaurowany i ponownie konsekrowany 16 października 1993 r.
W nocy 6 czerwca 2017 r. kościół doszczętnie spłonął. Prawdopodobną przyczyną pożaru była awaria sieci i sprzętu elektrycznego. Na miejscu kościoła planowana jest budowa murowanej kaplicy. 
Architektura.
Świątynia była zabytkiem architektury neogotyckiej. Został zbudowany na planie prostokąta z pięcioboczną apsydą, po bokach której znajdowały się niskie zakrystie. Fasada główna była zakończona trójkątnym frontonem i flankowana przez dwukondygnacyjne czworoboczne wieże, nakryte wysokimi hełmami (dobudowane w 1905 roku zamiast centralnej ośmiobocznej dzwonnicy) z wimpergami u podstaw. Taka sama mniejsza sygnaturka wieńczyła dach nad częścią ołtarzową. Wejście prowadziło przez niski ganek przykryty dwuspadowym daszkiem. Cztery filary dzieliły wnętrze na trzy nawy, które przykrywał belkowy strop. 
Świątynię okalał kamienny mur z ceglanymi bramami.
Według białoruskiego architekta i historyka Aleksandra Łakotko budynek był przykładem zaniemeńskiej drewnianej architektury sakralno-monumentalnej, tak jak kościoły w Dudach, Kiemieliszkach i w Chołchle. 

</doc>
<doc id="5175385" url="https://pl.wikipedia.org/wiki?curid=5175385" title="Futbalový štadión na Levickej ulici">
Futbalový štadión na Levickej ulici

Futbalový štadión na Levickej ulici – stadion piłkarski w mieście Vráble, na Słowacji. Obiekt może pomieścić 1500 widzów. Swoje spotkania rozgrywają na nim piłkarze rezerw klubu FC ViOn Zlaté Moravce. Do 2016 roku gospodarzem obiektu był Spartak Vráble.

</doc>
<doc id="5175389" url="https://pl.wikipedia.org/wiki?curid=5175389" title="Natalija Pulkowska">
Natalija Pulkowska



</doc>
<doc id="5175390" url="https://pl.wikipedia.org/wiki?curid=5175390" title="Castro Laboreiro">
Castro Laboreiro

Castro Laboreiro – wieś w gminie Melgaço, w dystrykcie Viana do Castelo, w Portugalii. Według danych na rok 2011 wieś zamieszkiwało 103 osób, a gęstość zaludnienia wyniosła 357,8 os./km².
Klimat.
Średnia temperatura wynosi 12 °C. Najcieplejszym miesiącem jest sierpień (22 °C), a najzimniejszym luty (6 °C). Średnia suma opadów wynosi 1236 milimetrów rocznie. Najbardziej wilgotnym miesiącem jest styczeń (179 milimetrów opadów), a najbardziej suchym jest sierpień (6 milimetrów opadów).

</doc>
<doc id="5175392" url="https://pl.wikipedia.org/wiki?curid=5175392" title="Nicolás Mejía">
Nicolás Mejía

Nicolás Mejía (ur. 11 lutego 2000 w Bogocie) – kolumbijski tenisista, finalista juniorskiego Wimbledonu 2018 w grze podwójnej, reprezentant kraju w rozgrywkach Pucharu Davisa.
Kariera tenisowa.
W karierze wygrał trzy singlowe oraz cztery deblowe turnieje rangi ITF.
W 2018 roku, startując w parze z Ondřejem Štylerem dotarł do finału juniorskiego Wimbledonu w grze podwójnej. W decydującym meczu kolumbijsko-czeska para przegrała z deblem Otto Virtanen-Yankı Erel.
W tym samym sezonie zdobył srebrny medal igrzysk olimpijskich młodzieży w grze mieszanej. Startując razem z Maríą Camilą Osorio Serrano przegrał w finale z Yuki Naito oraz Naokim Tajimą 2:6, 3:6.
Najwyżej sklasyfikowany w rankingu gry pojedynczej był na 274. miejscu (25 października 2021), a w klasyfikacji gry podwójnej na 345. pozycji (7 października 2019).

</doc>
<doc id="5175394" url="https://pl.wikipedia.org/wiki?curid=5175394" title="ZAP">
ZAP

ZAP – dawny amerykański producent elektrycznych rowerów, samochodów osobowych i dostawczych z siedzibą w Santa Rosa działający w latach 1994–2017.
Historia.
Początki.
Przedsiębiorstwo założone zostało pod nazwą ZAP Power Systems w 1994 roku w amerykańskim mieście Sebastopol w Kalifornii przez dwójkę przedsiębiorców, Jima McGreena i Gary'ego Starra, za cel obierając rozwój elektrycznych pojazdów. Początkowo firma specjalizowała się w elektrycznych rowerach, by następnie rozszerzyć zakres swojej działalności także o skutery. W 1997 roku przedsiębiorstwo stale rozwijające zakres swoich usług na polu elektrycznych rowerów uzyskało pierwszego dużego klienta poza Stanami Zjednoczonymi, podpisując umowę na dostarczenie floty elektrycznych rowerów do chińskiego Szanghaju we współpracy z tamtejszym lokalnym partnerem.
Pod koniec lat 90. XX wieku ZAP nawiązał liczne współprace na polu wymiany technologicznej z innymi amerykańskimi przedsiębiorstwami, z kolei w pierwszych latach XXI wieku poszerzyło swoje portfolio o nowe odmiany pojazdów jak m.in. skutery wodne. Taktyka poszerzania swojego portfolio o kolejne rodzaje pojazdów o elektrycznym napędzie skierowało przedsiębiorstwo do przemysłu motoryzacyjnego. 
Samochody.
W 2006 roku firma przedstawiła swój wynik współpracy z niewielkim chińskim przedsiębiorstwem Shandong Jindalu Vehicle specjalizującym się w produkcji trójkołowych elektryznych samochodów, prezentując model ZAP Xebra. Pięciodrzwiowy hatchback importowany był z chińskiej fabryki partnera i sprzedawany na terenie wybranych stanów USA za kwotę 12 tysięcy dolarów. Przez kolejne 3 lata ZAP był w stanie sprzedać ok. 700 sztuk pojazdów na terenie całego kraju. Rok przed zakończeniem produkcji, w 2008 roku, firma była zmuszona zorganizować akcję przywoławczą z powodu usterki układu hamulcowego, która powróciła w 2012 roku. Rok później amerykańska agencja bezpieczeństwa drogowego NHTSA nakazała firmie ZAP odkupienie wszystkich modeli Xebr i zniszczenie ich, uznając pojazdy za stwarzające niebezpieczeństwo na drogach.
W 2007 roku w oparciu o japońską niewielką furgonetkę Daihatsu Zebra zbudowano elektryczny model Truck XL, który trafił do użytku m.in. w amerykańskiej armii. W tym samym roku ZAP nawiązał współpracę z brytyjskim Lotus Cars, kooperując na polu ostatecznie niezrealizowanego projektu trójkołowego hybrydowego samochodu sportowego ZAP Alias. W 2008 roku z kolei ZAP ogłosił plan wdrożenia do seryjnej produkcji prototypu Lotus APX w postaci samochodu w pełni elektrycznego, który również nie doczekał się realizacji.
W 2009 roku ZAP przedstawił niewielką elektryczną furgonetkę Shuttle Van powstałą w kooperacji z chińskim Wulingiem. W styczniu 2011 roku ZAP kontynuował swoją taktykę zaangażowania we współpracę biznesową z chińskimi przedsiębiorstwami, kupując większościowy pakiet akcji w niewielkim przedsiębiorstwie Jonway Automobile. To na podstawie modelu tej firmy, niewielkiego SUV-a Jonway Ufo, opracowany został ostatni, niezrealizowany projekt elektrycznej taksówki marki ZAP w postaci modelu Electric Taxi.
Kontrowersje i likwidacja.
W sierpniu 2008 roku ZAP ogłosił plany budowy fabryki samochodów w miasteczku Franklin w stanie Kentucky, planując wytwarzać tam swoje samochody elektryczne po ukończeniu budowy prowadzącej do utworzenia 4 tysięcy nowych miejsc pracy. Ta nie doszła jednak do skutku z powodu kryzysu finansowego, a sprawa niedoszłej budowy fabryki wywołała falę krytyki wobec władz stanu Kentucky z powodu wypłacenia dotacji dla ZAP, choć te nie zrealizowało swoich planów. Kontrowersje wywołał też niezrealizowany projekt elektrycznego crossovera ZAP X mającego powstać jako rozwinięcie prototypu Lotusa - magazyn Wired opisał zjawisko intensywnej fali inwestycji w ZAP po ambitnych założeniach w sprawie jej planowanego pojazdu, zarzucając firmie inwestycyjne oszustwo.
ZAP w drugiej dekadzie XXI wieku po niezrealizowanych projektach pojazdów mających powstać dzięki współpracy z Lotusem i Jonway Automobile wygasił swoją działalność, nie podejmując się żadnych dalszych działań na polu rozwoju. Ostatnie zgłoszenie do kalifornijskiego rejestru podmiotów gospodarczych miało miejsce w 2016 roku, po czym firma zniknęła z baz, a także nie przedłużyła swojej domeny internetowej.

</doc>
<doc id="5175396" url="https://pl.wikipedia.org/wiki?curid=5175396" title="Billardiera">
Billardiera

Billardiera – rodzaj roślin z rodziny pospornicowatych. Obejmuje 22 gatunki. Wszystkie występują w Australii, zwłaszcza w jej zachodniej części. Zasiedlają miejsca skaliste, cieniste, widne lasy i formacje roślin wrzosopodobnych. Kwiaty zapylane są przez owady.
Kilka gatunków uprawianych jest w Australii jako rośliny ozdobne. Poza Australią uprawiane są najbardziej odporne na chłody gatunki – "Billardiera longiflora" i "B. heterophylla". Ten ostatni pochodzi z Australii południowo-zachodniej, ale stał się inwazyjny w południowo-wschodniej części kraju, a także w Portugalii. Owoce kilku gatunków są jadalne.
Nazwa rodzaju upamiętnia francuskiego przyrodnika Jacquesa-Juliena Houtou de La Billardière'a (1755-1834), badającego przyrodę Australię w czasie wyprawy d’Entrecasteaux.
Systematyka.
Rodzaj z rodziny pospornicowatych "Pittosporaceae".

</doc>
<doc id="5175402" url="https://pl.wikipedia.org/wiki?curid=5175402" title="Stefanaq Pollo">
Stefanaq Pollo

Stefanaq Pollo (ur. 7 lutego 1923 w Përmecie, zm. 15 maja 1997) – albański historyk, dziekan Wydziału Historyczno-Filologicznego Uniwersytetu Tirańskiego, członek albańskiego ruchu oporu podczas II wojny światowej.
Życiorys.
Stefanaq Pollo urodził się 7 lutego 1923 roku, jako syn kupca i działacza narodowego Themistokli Pollo. Po ukończeniu szkoły podstawowej zapisał się do Państwowego Liceum w Korczy. Wyróżniał się zamiłowaniem do historii, literatury i języka albańskiego. Rok szkolny 1938/39 został przerwany 7 kwietnia 1939 - w dniu rozpoczęcia włoskiej inwazji na Albanię. Od 1942 działał w komunistycznej organizacji młodzieżowej, w której szeregach pozostawał do wyzwolenia kraju spod hitlerowskiej okupacji.
Po zakończeniu wojny był redaktorem naczelnym w gazetach "Kushtrimi i Lirisë" i "Rinia". Został wysłany na studia na Uniwersytet Łomonosowa w Moskwie, gdzie studiował w latach 1945-1950. Po ukończeniu studiów wrócił do Albanii. Pełnił funkcję wiceprezesa Akademii Nauk Albanii w latach 1951-1957. W roku 1957 został dziekanem Wydziału Historyczno-Filologicznego Uniwersytetu Tirańskiego. W latach 1972-1989 był dyrektorem Instytutu Historii Akademii Nauk Albanii.
W latach 1964-1991 pełnił funkcję redaktora naczelnego czasopisma "Studime historike".
W latach 1970–1978 był deputowanym do Zgromadzenia Ludowego. Odznaczony Orderem Czerwonego Sztandaru Pracy I kl.

</doc>
<doc id="5175414" url="https://pl.wikipedia.org/wiki?curid=5175414" title="Wielka Kikula">
Wielka Kikula



</doc>
<doc id="5175416" url="https://pl.wikipedia.org/wiki?curid=5175416" title="Kościół św. Franciszka z Asyżu w Mińsku">
Kościół św. Franciszka z Asyżu w Mińsku



</doc>
<doc id="5175417" url="https://pl.wikipedia.org/wiki?curid=5175417" title="Kościół Bożego Ciała w Mińsku">
Kościół Bożego Ciała w Mińsku



</doc>
<doc id="5175424" url="https://pl.wikipedia.org/wiki?curid=5175424" title="Mściciel w masce">
Mściciel w masce

Mściciel w masce () – brytyjski film kostiumowy produkcji Walta Disneya z 1963 roku na podst. cyklu powieści "Doctor Syn" Russella Thorndike’a i Williama Buchanana.
Fabuła.
Anglia, 1775 rok. Brytyjskie władze starają się pochwycić szajkę zamaskowanych przemytników działających w Romney Marsh pod przywództwem bezwzględnego człowieka nazywanego Strachem na Wróble. W rzeczywistości jest to dr Christopher Syn, spokojny wikariusz parafii w Dymchurch, który w masce walczy z uciskiem podatkowym dotykających ubogich. W międzyczasie ścigany jest Amerykanin Simon Bates oskarżony o zdradę i skazany na karę śmierci. Po zdemaskowaniu umyka swym prześladowcom i dociera do plebanii Syna prosząc o azyl.
W swej rezydencji arcywróg Stracha na Wróble, generał Pugh wyraża obawy związane z rewolucją w brytyjskich koloniach w Ameryce Północnej. Goszczący u niego prawnik sir Thomas Banks i jego dzieci – Kate i John sympatyzują z rewolucjonistami. Dalszy konflikt Pugha z Banksami narasta, gdy ten prowadzi bezwzględne poszukiwania Stracha na Wróble prowadząc m.in. do podpaleń okolicznych wiosek będących we włościach Banksa. Pugh zgadza się na złagodzenie poszukiwań pod warunkiem, że Banks będzie współpracował w schwytaniu Stracha na Wróble.
Jednym z podejrzanych o współpracę ze Strachem na Wróble jest rolnik Joe Ransley, któremu Pugh daje ultimatum w postaci udzielenia informacji, inaczej trafi do więzienia. Rozmowę podsłuchuje John, należący do bandy Stracha na Wróble, i przekazuje informacje Synowi. Ten odwiedza Ransleyów i wie, że go zdradzą. Nocą przemytnicy Stracha na Wróble przemycają ładunek z Francji, a Ransley z synami ucieka z przemyconymi beczkami, jednak wpada w zasadzkę wojska. Podczas rozprawy sądowej prokurator Fragg obiecuje mu niższy wyrok w zamian za współpracę. Ransley unika więzienia dzięki interwencji Syna oraz zawartości beczek – morskiej wody.
Zakrystian Mipps, jeden z szajki Stracha na Wróble, śledzi Fragga zatrzymującego się u Ransleya w drodze powrotnej do Londynu. Chce go przekonać do współpracy, jednak Ransley obawiający się zemsty ma wątpliwości. Następnej nocy w ruinach zamkowych Fragg oczekuje Ransleya, jednak dopada go Strach na Wróble ze swymi ludźmi. W trakcie sądu kapturowego dowodzi zdrady Ransleya i wiesza go. Przerażony Fragg ucieka, a gdy większość przemytników znika, okazuje się, że Strach na Wróble upozorował śmierć Ransleya, ale rozkazuje mu zmianę miejsca zamieszkania pod groźbą faktycznej śmierci. Syn organizuje mu fałszywy pogrzeb.
Król Wielkiej Brytanii – Jerzy III udziela reprymendy Pughowi za nieumiejętne postępowanie ze Strachem na Wróble. Wkrótce wojsko ściga jednego z dezerterów. Syn i John odkrywają, że to Harry Banks – starszy brat Johna zaginiony 8 lat temu podczas przymusowego poboru do wojska. Tymczasem podwładny Pugha – porucznik Brackenbury prosi o rękę Kate, jednak Banks nie zgadza się na błogosławieństwo. Harry spotyka się z Batesem ukrywanym przez Syna w kaplicy, jednak nakazuje im ucieczkę. Zostają pochwyceni przez wojsko i osadzeni w lochach Zamku w Dover. Syn i John pod pozorem ostatniej spowiedzi dla skazanych przybywają do Dover, by obmyślić plan uwolnienia więźniów.
Na miejscu Syn tworzy kopię klucza więziennego z woskowego odcisku. Jako Strach na Wróble organizuje swych ludzi, by pozyskiwali Syna i Johna będących na jego usługach. Następnie biją się ze strażnikami więziennymi i w ich mundurach docierają do zamku i z pomocą Brackenbury’ego więźniowie opuszczają jego mury. Strach na Wróble pomaga zorganizować ucieczkę Batesa i Harry’ego, który przed odpływem do Nowego Świata żegna się z rodziną. Pugh musi się mierzyć z kompromitacją, a Brackenbury porzuciwszy pracę w armii jednoczy się z Kate.
Produkcja.
"Mściciel w masce" był trzecią po "Doctor Syn" (1937) i "Captain Clegg" (1962) ekranizacją cyklu o doktorze Synie. Pierwotnie film miał być nakręcony jako 3-częściowy film telewizyjny emitowany w ramach programu "Walt Disney’s Wonderful World of Color". Zdjęcia były kręcone w Pinewood Studios w Iver Heath oraz w hrabstwie Kent. Sceny na plaży były kręcone w Camber Sands, a sceny miejskie w Rye. Wedle jednego z producentów, Hugh Attwoolla, ekipa filmowa wykorzystała prawie te same plenery na terenie Romney Marsh, które pojawiły się w filmie z 1937 roku.
Zrujnowane opactwo wykorzystywanego przez generała Pugha było chronionym zabytkiem, dla którego produkcja musiała wzmóc czujność do tego stopnia, że na trawie ułożono deski, aby nie zostały uszkodzone przez konie. Sceny z kościoła parafialnego kręcono w kościele św. Klemensa w Old Romney, zbudowanym w XII wieku. Prosząc o zgodę na filmowanie, ekipa dowiedziała się, że prace remontowe zostały wstrzymane ze względów budżetowych i dlatego zaproponowała wykonanie kilku napraw, m.in. schodów prowadzących na balkon i ławek. Konsultantem ds. produkcji i robót był proboszcz miejscowej parafii dr David Pope. Po zakończeniu zdjęć studio zaoferowało sumę pieniędzy, która pozwoliła na kontynuowanie renowacji. Jednak lokalne władze powiązały dobroczyńcę z Rank Organization, ówczesną ekipą filmową Walta Disneya, wykorzystującą studia brytyjskiej firmy jako zaplecze.
Piosenkę tytułową wykonał Terry Gilkyson.
Premiera.
"Mściciel w masce" miał oficjalną premierę w Londynie 12 grudnia 1963 roku w podwójnym pokazie z "Mieczem w kamieniu", z kolei w Stanach Zjednoczonych, jak oryginalnie planowano, miał premierę w telewizji 9, 16 i 23 lutego 1964 roku jako 52-minutowe odcinki "Walt Disney’s Wonderful World of Color" na kanale NBC. W latach 70. produkcja została ponownie zmontowana do 95 minut na potrzeby amerykańskiej kinowej premiery, która odbyła się 21 listopada 1975 roku w podwójnym pokazie z "Królewną Śnieżką i siedmiu krasnoludków" lub "Wyspą skarbów".
Film, w wersji brytyjskiej, ukazał się w Polsce w październiku 1966 roku i był dystrybuowany z dokumentem "Pieniński Park Narodowy" produkcji WFO z 1965 roku.
Odniesienia w kulturze popularnej.
Strach na Wróble, superzłoczyńca z komiksów DC Comics, w interpretacji amerykańskiego rysownika Tima Sale’a jest inspirowany kostiumem doktora Syna z filmu.

</doc>
<doc id="5175426" url="https://pl.wikipedia.org/wiki?curid=5175426" title="Mścicel w masce">
Mścicel w masce



</doc>
<doc id="5175430" url="https://pl.wikipedia.org/wiki?curid=5175430" title="Sołowjowka">
Sołowjowka

Sołowjowka () – nazwa toponimów w Rosji

</doc>
<doc id="5175437" url="https://pl.wikipedia.org/wiki?curid=5175437" title="Kolegium Gospodarki Światowej Szkoły Głównej Handlowej w Warszawie">
Kolegium Gospodarki Światowej Szkoły Głównej Handlowej w Warszawie

Kolegium Gospodarki Światowej (KGŚ) – jedno z pięciu kolegiów Szkoły Głównej Handlowej w Warszawie, powstałe 1 października 1992 roku.
Historia.
Kolegium jest spadkobiercą dawnego Wydziału Handlu Zagranicznego Szkoły Głównej Planowania i Statystyki, który został utworzony w 1949 r. Wydział działał początkowo w ramach Akademii Nauk Politycznych (ANP), przemianowanej w 1950 r. w Szkołę Główną Służby Zagranicznej (SGSZ). W 1954 roku Wydział ten został przeniesiony do ówczesnej Szkoły Głównej Planowania i Statystyki.
Czasopisma.
Punktowane czasopisma wydawane przez Kolegium Gospodarki Światowej:

</doc>
<doc id="5175438" url="https://pl.wikipedia.org/wiki?curid=5175438" title="Kolegium Gospodarki Światowej Szkoły Głównej Handlowej">
Kolegium Gospodarki Światowej Szkoły Głównej Handlowej



</doc>
<doc id="5175440" url="https://pl.wikipedia.org/wiki?curid=5175440" title="Justin Mathieu">
Justin Mathieu

Justin Mathieu (ur. 12 kwietnia 1996 w Goirle) – holenderski piłkarz, występujący na pozycji skrzydłowego w holenderskim klubie TOP Oss. Były młodzieżowy reprezentant Holandii.

</doc>
<doc id="5175441" url="https://pl.wikipedia.org/wiki?curid=5175441" title="Joey Suk">
Joey Suk

Joey Suk (ur. 8 lipca 1989 w Deventerze) – holenderski piłkarz indonezyjskiego pochodzenia, występujący na pozycji pomocnika w chorwackim klubie HNK Gorica.

</doc>
<doc id="5175443" url="https://pl.wikipedia.org/wiki?curid=5175443" title="Matthew Steenvoorden">
Matthew Steenvoorden

Matthew Rudolf Maria Steenvoorden (ur. 9 stycznia 1993 w Leidschendamie) – holenderski piłkarz indonezyjskiego pochodzenia, występujący na pozycji środkowego obrońcy w chorwackim klubie HNK Gorica. Były młodzieżowy reprezentant Indonezji i Holandii.

</doc>
<doc id="5175444" url="https://pl.wikipedia.org/wiki?curid=5175444" title="Paulius Golubickas">
Paulius Golubickas

Paulius Golubickas (ur. 19 sierpnia 1999 w Ignalinie) – litewski piłkarz występujący na pozycji ofensywnego pomocnika w chorwackim klubie HNK Gorica, oraz reprezentacji Litwy.

</doc>
<doc id="5175445" url="https://pl.wikipedia.org/wiki?curid=5175445" title="Anthony Kalik">
Anthony Kalik

Anthony Kalik (ur. 5 listopada 1997 w St Leonards) – australijski piłkarz chorwackiego pochodzenia, występujący na pozycji środkowego pomocnika w chorwackim klubie HNK Gorica.

</doc>
<doc id="5175447" url="https://pl.wikipedia.org/wiki?curid=5175447" title="Kristijan Kahlina">
Kristijan Kahlina

Kristijan Kahlina (ur. 24 lipca 1992 w Zagrzebiu) – chorwacki piłkarz grający na pozycji bramkarza w amerykańskim klubie Charlotte FC.
Klubowa Kariera.
Kahlina podpisał kontrakt z zespołem ekspansji Major League Soccer Charlotte FC w grudniu 2021 roku, przed ich inauguracyjnym sezonem.

</doc>
<doc id="5175448" url="https://pl.wikipedia.org/wiki?curid=5175448" title="Aleksandar Jovičić">
Aleksandar Jovičić

Aleksandar Jovičić (wym. ; ur. 18 lipca 1995 w Banja Luce) – bośniacki piłkarz grający na pozycji środkowego obrońcy w chorwackim klubie HNK Gorica oraz reprezentacji Bośni i Hercegowiny.

</doc>
<doc id="5175451" url="https://pl.wikipedia.org/wiki?curid=5175451" title="Łarisa Kosicyna">
Łarisa Kosicyna

Łarisa Kosicyna (ros. Лариса Косицына, ur. 14 grudnia 1963 w Aszchabadzie) – radziecka lekkoatletka, specjalistka skoku wzwyż, trzykrotna medalistka halowych mistrzostw Europy.
Kariera sportowa.
Zdobyła brązowy medal w skoku wzwyż na mistrzostwach Europy juniorów w 1981 w Utrechcie.
Zdobyła srebrny medal na halowych mistrzostwach Europy w 1983 w Budapeszcie, przegrywając jedynie ze swą koleżanką z reprezentacji ZSRR Tamarą Bykową, a wyprzedzając Maryse Éwanjé-Épée z Francji. Zajęła 17. miejsce na mistrzostwach świata w 1983 w Helsinkach.
Zdobyła brązowy medal na halowych mistrzostwach Europy w 1986 w Madrycie, ulegając tylko reprezentantkom Niemieckiej Republiki Demokratycznej Andrei Bienias i Gabriele Günz. Na mistrzostwach Europy w 1986 w Stuttgarcie zajęła 9.–10. miejsce. Zajęła 5. miejsce na mistrzostwach świata w 1987 w Rzymie. Zdobyła brązowy medal na halowych mistrzostwach Europy w 1988 w Budapeszcie, za Stefką Kostadinową z Bułgarii i Heike Redetzky z Republiki Federalnej Niemiec.
Była halową mistrzynią ZSRR w 1986.
Rekordy życiowe Kosicyny:

</doc>
<doc id="5175453" url="https://pl.wikipedia.org/wiki?curid=5175453" title="Massimo Di Giorgio">
Massimo Di Giorgio

Massimo Di Giorgio (ur. 22 marca 1958 w Udine) – włoski lekkoatleta, specjalista skoku wzwyż, mistrz igrzysk śródziemnomorskich i medalista halowych mistrzostw Europy.
Kariera sportowa.
Zajął 4. miejsce w skoku wzwyż na mistrzostwach Europy juniorów w 1975 w Atenach. Na halowych mistrzostwach Europy w 1978 w Mediolanie zajął 15. miejsce, a na mistrzostwach Europy w 1978 w Pradze nie zakwalifikował się do finału. Zajął 9. miejsce na halowych mistrzostwach Europy w 1979 w Wiedniu.
Zwyciężył na igrzyskach śródziemnomorskich w 1979 w Splicie. Na halowych mistrzostwach Europy w 1980 w Sindelfingen zajął 23. miejsce.
Zajął 3. miejsce w finale pucharu Europy w 1981 w Zagrzebiu, a w zawodach pucharu świata w 1981 w Rzymie zajął 6. miejsce. Zajął 8. miejsce na halowych mistrzostwach Europy w 1982 w Mediolanie oraz odpadł w kwalifikacjach na mistrzostwach Europy w 1982 w Atenach.
Zdobył brązowy medal ("ex aequo" z Mirosławem Włodarczykiem z Polski) na halowych mistrzostwach Europy w 1983 w Budapeszcie, przegrywając jedynie z reprezentantami Republiki Federalnej Niemiec Carlo Thränhardtem i Gerdem Nagelem.
Był mistrzem Włoch w skoku wzwyż w 1979, 1980 i 1982, a w hali w 1978, 1979, 1982 i 1983, a także halowym mistrzem Francji w 1983.
Pięciokrotnie poprawiał rekord Włoch w skoku wzwyż, doprowadzając go do wyniku 2,30 m, uzyskanego 13 czerwca 1981 w Udine.
Rekordy życiowe Di Giorgio:

</doc>
<doc id="5175455" url="https://pl.wikipedia.org/wiki?curid=5175455" title="Mattia Bottolo">
Mattia Bottolo

Mattia Bottolo (ur. 3 stycznia 2000 w Bassano del Grappa) – włoski siatkarz, reprezentant kraju, grający na pozycji przyjmującego.
Swoją karierę juniorską rozpoczął w klubie , gdzie już później od sezonu 2019/2020 grał w seniorskiej drużynie. W klubie znajdującym się w Padwie grał do sezonu 2021/2022. Brał udział w Lidze Narodów 2021. W sezonie 2022/2023 będzie bronił barw obecnego Mistrza Włoch - .
Sukcesy reprezentacyjne.
Mistrzostwa Europy:
Mistrzostwa Świata:
Statystyki zawodnika.
Rozgrywki ligowe.
Stan na dzień 30.05.2022

</doc>
<doc id="5175459" url="https://pl.wikipedia.org/wiki?curid=5175459" title="Sołowjowka (rejon fatieżski)">
Sołowjowka (rejon fatieżski)

Sołowjowka () – chutor w zachodniej Rosji, w sielsowiecie sołdatskim rejonu fatieżskiego w obwodzie kurskim.
Geografia.
Miejscowość położona jest nad Usożą (lewy dopływ Swapy w dorzeczu Sejmu), 1,5 km od centrum administracyjnego sielsowietu (Sołdatskoje), 10 km na zachód od centrum administracyjnego rejonu (Fatież), 50 km na północny zachód od Kurska, 7 km od drogi magistralnej (federalnego znaczenia) M2 «Krym» (część trasy europejskiej E105).
W chutorze znajduje się 6 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor zamieszkiwały 3 osoby.

</doc>
<doc id="5175460" url="https://pl.wikipedia.org/wiki?curid=5175460" title="Institute of National Remembrance Review">
Institute of National Remembrance Review

Institute of National Remembrance Review – recenzowany rocznik wydawany od 2019 roku w Instytucie Pamięci Narodowej. Czasopismo jest wydawane w języku angielskim. 
Historia.
Czasopismo adresowane do odbiorcy anglojęzycznego. Artykuły naukowe prezentują problematykę najnowszej historii Polski i Europy Środkowej pod dwoma totalitaryzmami, miejsca pamięci oraz muzea historyczne w Europie Środkowo-Wschodniej, omówienia i recenzje publikacji historycznych. 
Czasopismo otrzymało 20 punktów (MENiS), z przypisanymi dyscyplinami naukowymi „historia”, „nauki o bezpieczeństwie” „nauki o polityce i administracji”. Instytut Pamięci Narodowej udostępnia czasopismo w formie książkowej oraz online.
Czasopismo jest indeksowane przez .
Wskaźnik ICV pisma w bazie Index Copernicus International Journals Masters List za 2020 wyniósł 78.82.
Publikacje w Institute of National Remembrance Review są oznaczane identyfikatorami DOI (identyfikator cyfrowy).
Redakcja.
Redaktorem naczelnym czasopisma jest Anna Karolina Piekarska, zastępcą redaktora naczelnego periodyku jest dr Franciszek Dąbrowski
Rada Naukowa.
W skład Rady Naukowej czasopisma wchodzą:

</doc>
<doc id="5175461" url="https://pl.wikipedia.org/wiki?curid=5175461" title="Jens Knipphals">
Jens Knipphals

Jens Knipphals (ur. 19 maja 1958 w Fallersleben) – niemiecki lekkoatleta, specjalista skoku w dal, medalista halowych mistrzostw Europy. W czasie swojej kariery reprezentował Republikę Federalną Niemiec.
Kariera sportowa.
Zajął 11. miejsce w skoku w dal na mistrzostwach Europy juniorów w 1977 w Doniecku. Na halowych mistrzostwach Europy w 1978 w Mediolanie zajął 8. miejsce.
Zdobył brązowy medal na halowych mistrzostwach Europy w 1983 w Budapeszcie, przegrywając jedynie z reprezentantami Węgier László Szalmą i Gyulą Pálóczim.
Był mistrzem RFN w skoku w dal w 1979 i 1980 oraz brązowym medalistą w latach 1978 i 1981–1983, a także mistrzem w hali w 1978, 1982 i 1983 oraz wicemistrzem w 1981.
Rekordy życiowe Knipphalsa:
Jego syn Sven Knipphals był znanym lekkoatletą, medalistą mistrzostw Europy i olimpijczykiem z 2016.

</doc>
<doc id="5175463" url="https://pl.wikipedia.org/wiki?curid=5175463" title="Nowohebrajski">
Nowohebrajski



</doc>
<doc id="5175467" url="https://pl.wikipedia.org/wiki?curid=5175467" title="Makary z Antiochii">
Makary z Antiochii

Makary z Antiochii (ur. X w. w Armenii, zm. 1012 w Gandawie) – święty katolicki i prawosławny; prawosławny patriarcha Antiochii.
Ormianin, w młodości oddany pod opiekę swojego krewnego Makarego, arcybiskupa Antiochii, którego później zastąpił w jego godności patriarchalnej. Później zrzekł się swojego obowiązku, rozdzielił swoje dobra pośród ubogich i wyruszył do Palestyny. Następnie wyprawił się w podróż misjonarską na zachód Europy działając w Bawarii oraz w Kolonii, Moguncji, Mechelen, Cambrai, Tournai. Zmarł w Gandawie w 1012 r. jako ofiara zarazy, która wówczas panowała w tamtych stronach. Jego szczątki spoczywają w Katedrze Świętego Bawona w Gandawie.

</doc>
<doc id="5175471" url="https://pl.wikipedia.org/wiki?curid=5175471" title="Wiktor Groszkowski">
Wiktor Groszkowski

Wiktor Groszkowski (ur. 17 października 1868 w Kościelnicy, zm. 18 sierpnia 1936 w Łodzi) – wiceprezydent Łodzi, aptekarz.
Życiorys.
Od 1892 był zarządcą apteki Kazimierza Leinwebera na pl. Wolności w Łodzi, następnie dzierżawił ją w latach 1899–1909. W 1909 otworzył aptekę przy ul. Konstantynowskiej 17 (ob. ul. Legionów 17). Posiadał własne laboratorium farmaceutyczne, ponadto założył Instytut Wód Mineralnych i Sztucznych przy ul. 6 Sierpnia 98, który prowadził do 1940.
W 1914 po ucieczce władz carskich z Łodzi uczestniczył w działalności Głównego Komitetu Obywatelskiego zastępującego władze miejskie. Działał w Sekcji Zaprowiantowania Miasta – skupował żywność poza Łodzią i sprowadzał ją do niej. Uczestniczył w pracach Komitetu Opałowego wydzielając opał instytucjom i mieszkańcom miasta. Działał również Komitecie Obywatelskim Niesienia Pomocy Biednym oferując tanie pożyczki ubogim, a także w Komitecie Tanich i Bezpłatnych Kuchni oferując biednym ciepłe posiłki. W okresie okupacji niemieckiej w 1915 odmówił członkostwa w Radzie Miejskiej w Łodzi z nominacji władz okupacyjnych, w konsekwencji zostając osadzonym na 6 miesięcy w obozie jenieckim w Beniaminowie koło Nieporętu.
Od 1919 przez kilka lat wraz z Janem Stypułkowskim oraz Ryszardem Pfeifferem prowadził wydawnictwo „Kurier Łódzki”. W 1923 został wybrany do Rady Miejskiej w Łodzi. W tym samym roku został wiceprezydentem miasta – funkcję tę piastował do 1927. Był jednym z inicjatorów budowy kanalizacji w mieście, budowy szkół i pierwszych łódzkich przedszkoli, zakładu rentgenowskiego. Był jednym z inicjatorów budowy pomnika Tadeusza Kościuszki oraz powstania Nagrody Literackiej miasta Łodzi. Był współtwórcą Stowarzyszenia Robotników Chrześcijańskich w Łodzi, którego początkowo był wiceprezesem, a od 1919 prezesem. Działał w Łódzkim Chrześcijańskim Towarzystwie Dobroczynności, Komitecie Kolonii Letnich dla Biednych i Chorych Dzieci i w Komitecie Opieki Szkolnej. Wspierał inicjatywę „Kropla Mleka” związaną z opieką nad noworodkami i ich matkami. Był również członkiem i założycielem Stowarzyszenia Aptekarzy w Łodzi, członkiem oddziału łódzkiego Towarzystwa Opieki Szkolnej, wiceprezesem Towarzystwa Teatralnego w Łodzi oraz założycielem i prezesem Rady Nadzorczej spółki akcyjnej „Fabryka Papy Dachowej i Produktów Smołowcowych „Gospodarz” w Sieradzu”.
Został pochowany na cmentarzu katolickim przy ul. Ogrodowej w Łodzi.

</doc>
<doc id="5175472" url="https://pl.wikipedia.org/wiki?curid=5175472" title="Kamilla Baar-Kochańska">
Kamilla Baar-Kochańska



</doc>
<doc id="5175474" url="https://pl.wikipedia.org/wiki?curid=5175474" title="Dino Hotić">
Dino Hotić

Dino Hotić (ur. 25 lipca 1995 w Lublanie) – bośniacki piłkarz grający na pozycji prawoskrzydłowego. Od 2020 jest zawodnikiem klubu Cercle Brugge.
Kariera klubowa.
Swoją piłkarską karierę Hotić rozpoczynał w juniorach takich klubów jak: NK Domžale (2005-2008), NK Bravo (2008-2011) i NK Maribor (2011-2013). W 2013 roku został członkiem pierwszego zespołu Mariboru i 2 marca 2013 zadebiutował w nim w słoweńskiej pierwszej lidze w wygranym 4:1 domowym meczu z NK Triglav Kranj. W debiutanckim sezonie wywalczył z Mariborem tytuł mistrza Słowenii oraz zdobył Puchar Słowenii.
W sezonie 2013/2014, w którym Maribor został mistrzem kraju, Hotić został wypożyczony do drugoligowego NK Veržej. Swój debiut w nim zaliczył 10 sierpnia 2013 w przegranym 0:3 domowym meczu z NK Dob.
Po powrocie do Mariboru Hotić wywalczył z tym klubem mistrzostwo Słowenii w sezonie 2014/2015, a w sezonie 2015/2016 - wicemistrzostwo i puchar kraju. W sezonie 2015/2016 był przez pół rundy zawodnikiem NK Krško, do którego był wypożyczony i w którym swój debiut zanotował 27 lutego 2016 w zwycięskim 1:0 wyjazdowym meczu z NK Rudar Velenje. Od lata 2016 ponownie był zawodnikiem Mariboru. W sezonach 2016/2017 i 2018/2019 wywalczył dwa mistrzostwa kraju, a w sezonach 2017/2018 i 2019/2020 - dwa wicemistrzostwa.
6 stycznia 2020 Hotić został zawodnikiem belgijskiego Cercle Brugge, do którego trafił za 1,2 miliona euro. W barwach tego klubu swój debiut zaliczył 19 stycznia 2020 w przegranym 1:2 domowym meczu z Royalem Antwerp FC.
Kariera reprezentacyjna.
Hotić ma za sobą występy w młodzieżowych reprezentacjach Słowenii na szczeblach U-17, U-19 i U-21. Następnie zdecydował się reprezentować Bośnię i Hercegowinę. W reprezentacji Bośni i Hercegowiny zadebiutował 18 listopada 2019 w wygranym 3:0 meczu eliminacji do Euro 2020 z Liechtensteinem, rozegranym w Vaduz.

</doc>
<doc id="5175476" url="https://pl.wikipedia.org/wiki?curid=5175476" title="Grand Prix Meksyku 2021">
Grand Prix Meksyku 2021

Grand Prix Meksyku 2021, oficjalnie Formula 1 Gran Premio de la Ciudad de México 2021 – osiemnasta runda Mistrzostw Świata Formuły 1 w sezonie 2021. Grand Prix odbywa się w dniach 5–7 listopada 2021 na torze Autódromo Hermanos Rodríguez w mieście Meksyk. Wyścig wygrał Max Verstappen (Red Bull), a na podium kolejno stanęli Lewis Hamilton (Mercedes) oraz Sergio Pérez (Red Bull). Po starcie z pole position Valtteri Bottas (Mercedes) ukończył wyścig na piętnastym miejscu.
Klasyfikacja po wyścigu.
Kierowcy.
Źródło: FIA
Konstruktorzy.
Źródło: FIA

</doc>
<doc id="5175477" url="https://pl.wikipedia.org/wiki?curid=5175477" title="Hajastani Hanrajin herrustajnkerut'jun">
Hajastani Hanrajin herrustajnkerut'jun



</doc>
<doc id="5175478" url="https://pl.wikipedia.org/wiki?curid=5175478" title="Franciszek Valentin d'Hauterive">
Franciszek Valentin d'Hauterive



</doc>
<doc id="5175479" url="https://pl.wikipedia.org/wiki?curid=5175479" title="Streptosyllis websteri">
Streptosyllis websteri

Streptosyllis websteri – gatunek wieloszczeta z rzędu Phyllodocida i rodziny Syllidae. Zamieszkuje północną część systemu oceanicznego Atlantyku. Bytuje w wodach płytkich. Żeruje na drobnych organizmach zwierzęcych i protistach.
Taksonomia.
Gatunek ten opisany został po raz pierwszy w 1914 roku przez Rowlanda Southerna. Jako miejsce typowe autor wskazał zatoki Ballinakill i Bofin w irlandzkim hrabstwie Galway. Epitet gatunkowy nadany został na cześć Harrisona Edwina Webstera, jednego z kreatorów rodzaju "Streptosyllis". W 1981 roku Thomas H. Perkins opisał nowy gatunek "Streptosyllis pettiboneae", jako miejsce typowe wskazując wody przybrzeżne Hutchinson Island u wybrzeży Florydy, epitet gatunkowy nadając na cześć Mariana H. Pettibone’a. Gatunek ten zsynonimizowany został z "S. websteri" w 2003 roku przez Guillermo San Martína. Synonimizację tę uznają autorzy "World Polychaeta database".
Morfologia.
Wieloszczet ten osiąga od 3,2 do 5 mm długości ciała. Ciało jest stosunkowo krótkie, delikatnie zbudowane, na przednim końcu słabo, na tylnym zaś bardzo silnie zwężone. W jego skład wchodzi między 30 a 50 segmentów szczecinkonośnych (chetigerów). Na ciele brak jest wzoru barwnego.
Prostomium ma kształt niemal pięciokątny. W przednio-brzusznej części wyposażone jest w parę małych, nitkowatych, zrośniętych podstawami głaszczków z parą poduszeczkowatych płatów wentralnych i parą brodawek widocznych na przedniej krawędzi prostomium. W przednio-bocznych częściach prostomium leżą dwie pary czułków bocznych o gładkiej powierzchni, walcowatym kształcie i długości niewiele większej niż ono. W pobliżu środka prostomium, między pierwszą parą oczu wyrasta pojedynczy czułek środkowy o długości dwukrotnie większej niż ono. W tylno-bocznych częściach prostomium leży para orzęsionych narządów nuchalnych. Za zmysł wzroku odpowiadają dwie pary dużych oczu o okrągłym kształcie i rudobrązowej barwie rozmieszczonych na planie trapezu oraz para drobnych plamek ocznych na przedzie prostomium. Perystom (segment bukalny) jest krótszy od pozostałych, widoczny od strony grzbietowej, zaopatrzony w dwie pary gładkich cirrusów okołogębowych (mackowatych). Mogąca się wywracać w formę ryjka gardziel jest szeroka, nieuzbrojona, pozbawiona walw wewnętrznych, wyposażona w wieniec delikatnych papilli, ku tyłowi sięgająca do trzeciego–piątego chetigeru. Niemal trzykrotnie dłuższy od gardzieli przedżołądek ma beczułkowaty kształt i rozciąga się od piątego do siódmego segmentu.
Grzbietowa strona ciała pozbawiona jest brodawek (papilli). Parapodia są jednogałęziste – tylko neuropodium jest dobrze rozwinięte, występują jednak na nich oba cirrusy, grzbietowy (dorsalny) i brzuszny (wentralny). Acikule mają główkowato zgrubiałe wierzchołki, a te w parapodiach chetigerów od drugiego do piątego są dwukrotnie grubsze niż w parapodiach pozostałych chetigerów. Cirrusy grzbietowe są dobrze rozwinięte, gładkie, maczugowate, długości czułków lub nieco dłuższe; część z nich ma ziarnistości, wskutek których sprawiają wrażenie członowanych. Cirrusy brzuszne są długie, palcowate, dłuższe od płatów parapodialnych i szczecin, zaopatrzone w przysadziste cirrofory i cienkie wierzchołki. Począwszy od chetigeru pierwszego pojedyncze szczecinki grzbietowe proste (niezłożone) są lekko zakrzywione, jednozębne i piłkowane na brzegu, a począwszy od chetigeru szóstego zaopatrzone w przezroczysty kapturek u szczytu. Szczecinki brzuszne proste nie występują. Począwszy od pierwszego chetigeru występują szczecinki złożone o krótkich, dwuzębnych blaszkach, a od chetigeru szóstego takie o blaszkach wydłużonych, zaopatrzonych w dwa ząbki przedkońcowe i lekko piłkowanych oraz takie o blaszkach niewyraźnie rozdwojonych. Na parapodiach chetigerów od drugiego do piątego występują zmodyfikowane szczecinki złożone – dwie grzbietowe z dwoma zębami, długimi blaszkami i piłkowanymi krawędziami oraz od pięciu do ośmiu brzusznych o grubych trzonkach i krótkich, dwuzębnych blaszkach.
Pygidium zaopatrzone jest w trzy cirrusy analne – dwa boczne i jeden środkowo-brzuszny.
Biologia i ekologia.
Są to zwierzęta morskie, wolno żyjące, preferujące płytkie wody przybrzeżne. Żerują na drobnych organizmach zwierzęcych i protistach. W ich przewodach pokarmowych znajdywano szczątki okrzemek, otwornic, małżoraczków oraz widłonogów z rzędu Harpacticoida.
Występuje u nich rozwój z epitokią w formie epigamii. Osobniki niedojrzałe żyją na dnie wód, wchodząc w skład zoobentosu. Przy osiąganiu dojrzałości płciowej powiększają się ich oczy i przydatki głowowe, a u samców rozwijają się pławne szczeciny grzbietowe (notochety), umożliwiające przejście w pływającą fazę pelagiczną. Osobniki w fazie rozrodczej spotykane są niemal w ciągu całego roku, brak jest doniesień tylko z kwietnia i czerwca.
Rozprzestrzenienie.
Zasięg gatunku określa się jako atlantycko-śródziemnomorski. Z wód europejskich znany jest z Morza Śródziemnego, Egejskiego, Jońskiego, Bałtyckiego (w tym wód polskich, gdzie jest jedynym reprezentantem Syllidae), Północnego, Irlandzkiego, Celtyckiego, kanału La Manche, Zatoki Biskajskiej oraz wód Atlantyku oblewających Wielką Brytanię od północy oraz Irlandię od zachodu. Dalej na południe występuje u wybrzeży Wysp Kanaryjskich. Po zachodniej stronie Atlantyku występuje wzdłuż wybrzeży Ameryki Północnej od Mielizny Nantucket na północy po Zatokę Meksykańską (na południe po wody oblewające Jukatan).

</doc>
<doc id="5175481" url="https://pl.wikipedia.org/wiki?curid=5175481" title="Streptosyllis pettiboneae">
Streptosyllis pettiboneae



</doc>
<doc id="5175482" url="https://pl.wikipedia.org/wiki?curid=5175482" title="Most królowej Luizy">
Most królowej Luizy

Most królowej Luizy (ros. мост королевы Луизы, "most korolewy Luizy"; lit. "Karalienės Luizos tiltas", niem. "Königin-Luise-Brücke") – most graniczny na Niemnie o długości 416 m, łączący Sowieck w obwodzie kaliningradzkim i Poniemuń na Litwie. Most nazwano na cześć Luizy Pruskiej.
Pierwszy most pontonowy na Niemnie w pobliżu Tylży powstał w XVII wieku i został zniszczony w 1678 roku. Rok później postawiono nowy, jednak niedługo później został rozebrany. W 1758 roku, podczas wojny siedmioletniej, wojska rosyjskie postawiły w tym miejscu tymczasowy most. W latach 1767–1768 zbudowano większy most, który spalono w 1807 roku. Rok później zbudowano kolejny most pontonowy, jednakże od 1833 roku przez Tylżę przejeżdżało coraz więcej towarów i pasażerów, w związku z czym pojawiła się potrzeba zbudowania większego i wytrzymalszego mostu stałego.
Budowa mostu rozpoczęła się w 1904 roku, a uroczyste otwarcie odbyło się 18 października 1907 roku. W latach 1914–1944 mostem kursował tramwaj. 22 października 1944 roku most został wysadzony przez wojska niemieckie. Wskutek wysadzenia zniszczone zostały przęsła oraz północny portal. Trzy lata później most odbudowano, początkowo używając drewnianych przęseł. Ponadto z ocalałego portalu południowego usunięto płaskorzeźbę królowej Luizy, na jej miejsce w 1964 roku umieszczono godło ZSRR. Zmieniono również datę zapisaną na moście z 1907 na 1947 oraz usunięto napis w języku niemieckim. W 1965 roku drewniane przęsła zastąpiono żelbetowymi. Po rozpadzie ZSRR most stał się mostem granicznym. 6 marca 1995 roku zdjęto godło ZSRR, a w latach 2002–2003 przeprowadzono remont mostu. 23 marca 2007 roku most otrzymał status obiektu dziedzictwa kulturowego o znaczeniu regionalnym.
W 2017 roku Centralny Bank Federacji Rosyjskiej w ramach serii „Pomniki architektury Rosji” wydał monetę pamiątkową o nominale 3 rubli z wizerunkiem mostu. Most znajdował się na dawnym herbie Sowiecka, obowiązującym w latach 1988–2010.

</doc>
<doc id="5175488" url="https://pl.wikipedia.org/wiki?curid=5175488" title="'74-'75">
'74-'75



</doc>
<doc id="5175490" url="https://pl.wikipedia.org/wiki?curid=5175490" title="Szachowo (obwód kurski)">
Szachowo (obwód kurski)

Szachowo () – wieś (ros. село, trb. sieło) w zachodniej Rosji, w sielsowiecie sołdatskim rejonu fatieżskiego w obwodzie kurskim.
Geografia.
Miejscowość położona jest nad Usożą (lewy dopływ Swapy w dorzeczu Sejmu), 2,5 km od centrum administracyjnego sielsowietu (Sołdatskoje), 10 km na zachód od centrum administracyjnego rejonu (Fatież), 50 km na północny zachód od Kurska, 8 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajdują się 33 posesje.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 18 osób.

</doc>
<doc id="5175491" url="https://pl.wikipedia.org/wiki?curid=5175491" title="Szachowo (ujednoznacznienie)">
Szachowo (ujednoznacznienie)

Szachowo () – nazwa toponimów w Rosji
m.in.:

</doc>
<doc id="5175492" url="https://pl.wikipedia.org/wiki?curid=5175492" title="Koło Continental">
Koło Continental



</doc>
<doc id="5175499" url="https://pl.wikipedia.org/wiki?curid=5175499" title="Czeriakino">
Czeriakino

Czeriakino () – chutor w zachodniej Rosji, w sielsowiecie sołdatskim rejonu fatieżskiego w obwodzie kurskim.
Geografia.
Miejscowość położona jest nad Rudą (główny dopływ Usoży w dorzeczu Swapy), 1 km od centrum administracyjnego sielsowietu (Sołdatskoje), 6,5 km na zachód od centrum administracyjnego rejonu (Fatież), 47 km na północny zachód od Kurska, 5 km od drogi magistralnej (federalnego znaczenia) M2 «Krym» (część trasy europejskiej E105).
W chutorze znajduje się 37 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor zamieszkiwało 67 osób.

</doc>
<doc id="5175500" url="https://pl.wikipedia.org/wiki?curid=5175500" title="Saw">
Saw



</doc>
<doc id="5175506" url="https://pl.wikipedia.org/wiki?curid=5175506" title="Novara (ujednoznacznienie)">
Novara (ujednoznacznienie)



</doc>
<doc id="5175507" url="https://pl.wikipedia.org/wiki?curid=5175507" title="Maciej Mielżyński (kasztelan śremski)">
Maciej Mielżyński (kasztelan śremski)

Maciej Mielżyński (ur. 1636, zm. 1697) – kasztelan śremski w latach 1683–1697, chorąży wschowski od 1670 roku (zrezygnował przed 3 lutego 1671 roku), uczestnik bitwy pod Wiedniem
W 1683 r. nabył od Rogalińskich za 54 tys. zł majątki Woźniki i Borzysław. Jako husarz chorągwi wielkopolskiej wziął udział w Bitwie pod Wiedniem. Zmarł w Gościeszynie 11 kwietnia 1697.
Rodzina.
Po raz pierwszy ożenił się w 1662 z Jadwigą z Łąckich, która zmarła po porodzie z dzieckiem. W 1667 poślubił Elżbietę Baranowską. Z tego małżeństwa urodził się syn Krzysztof, który dał początek pawłowickiej linii Mielżyńskich. Ich drugim synem był Franciszek Mielżyński. W 1684 ożenił się po raz trzeci tym razem z Katarzyną z Mycielskich.

</doc>
<doc id="5175513" url="https://pl.wikipedia.org/wiki?curid=5175513" title="Powiat Tōhaku">
Powiat Tōhaku

 – powiat w Japonii, w prefekturze Tottori. W 2021 roku liczył mieszkańców.

</doc>
<doc id="5175514" url="https://pl.wikipedia.org/wiki?curid=5175514" title="Facimiech (szczyt)">
Facimiech (szczyt)



</doc>
<doc id="5175516" url="https://pl.wikipedia.org/wiki?curid=5175516" title="Moroni Able">
Moroni Able

Moroni Able (ur. 4 kwietnia 1848 w Cincinnati, zm. 20 października 1871 w Ogden) – syn Elijaha Able, jedna z postaci wczesnej historii ruchu świętych w dniach ostatnich (mormonów).
Życiorys.
Urodził się w Cincinnati jako najstarszy syn Elijaha Able i Mary Ann Adams. W spisie powszechnym z 1850 rachmistrz spisowy uznał rodzinę za kwarteronów, jednoznacznie wskazując na jej mieszane pochodzenie rasowe. W spisie z 1860 uznano ich z kolei za mulatów.
Moroni wraz z rodzicami jako pięcioletnie dziecko dołączył do migrujących na zachód członków Kościoła. Po przybyciu do Utah rodzina osiadła w dziewiętnastym okręgu. W nim też rodzice Moroniego zostali ponownie ochrzczeni. W 1857 osiedli w Mill Creek. Tam właśnie 14 marca 1857 Moroni został ochrzczony przez Elihu Hiatta, by następnie otrzymać konfirmację z rąk Stephena Wighta.
O jego życiu oraz aktywności w Kościele wiadomo niewiele. W 1868 został aresztowany w Salt Lake City za pijaństwo, otrzymał za to wykroczenie grzywnę w wysokości pięciu dolarów. Wraz z nim aresztowano i obciążono grzywną jego brata. Trudno jednoznacznie orzec stopień religijnego zaangażowania Moroniego, głównie z uwagi na braki w dokumentacji okręgów, których miał być członkiem. Poświęcony mu nekrolog wszakże określa go jako "wiernego członka Kościoła". Nie pojawia się w spisie powszechnym z 1870, prawdopodobnie znajdował się więc wówczas poza miejscem zamieszkania. Wiadomo natomiast, że do Ogden przeniósł się niedługo przed śmiercią, prawdopodobnie by być bliżej rodziny.
Zmarł na skutek "krwawienia z płuc". Kilka dni przed śmiercią poprosił o wizytę pasterską. Przybyli zgodnie z jego życzeniem starsi udzielili mu błogosławieństwa dla chorych. Wyświęcili go również na urząd starszego w kapłaństwie Melchizedeka. W ówczesnej praktyce rytualnej świętych w dniach ostatnich tego typu wyświęcenia do kapłaństwa były przyjętą praktyką. Zrezygnowano z niej stopniowo dopiero w latach 90. XIX wieku. W 1900 Pierwsze Prezydium oraz Kworum Dwunastu Apostołów potwierdziło zarzucenie tej tradycji, stwierdzając, że nie powinna stanowić ona dłużej obiektu dyskusji.
Uznawany za jednego z kilku zaledwie mężczyzn afrykańskiego pochodzenia posiadających mormońskie kapłaństwo przed objawieniem z 1978. Posiadaczem kapłaństwa był też ojciec Moroniego, co mogło być istotnym czynnikiem decydującym o wyświęceniu umierającego młodzieńca. Ogólnie jednak aż do 1978 kapłaństwo – a co za tym idzie także możliwość wejścia do świątyni oraz uczestniczenia w obrzędach świątynnych – pozostawały niedostępne dla czarnoskórych wiernych.

</doc>
<doc id="5175517" url="https://pl.wikipedia.org/wiki?curid=5175517" title="Rieprinka">
Rieprinka

Rieprinka () – wieś (ros. деревня, trb. dieriewnia) w zachodniej Rosji, w sielsowiecie sołdatskim rejonu fatieżskiego w obwodzie kurskim.
Geografia.
Miejscowość położona jest nad Rudą (główny dopływ Usoży w dorzeczu Swapy) i jej dopływem Żurawczikiem, 6,5 km od centrum administracyjnego sielsowietu (Sołdatskoje), 11 km na południowy zachód od centrum administracyjnego rejonu (Fatież), 44 km na północny zachód od Kurska, 9 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajduje się 15 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 9 osób.

</doc>
<doc id="5175523" url="https://pl.wikipedia.org/wiki?curid=5175523" title="Tamazuca">
Tamazuca

Tamazuca (łac. "Diocesis Tamazucensis") – stolica historycznej diecezji we Cesarstwie rzymskim w prowincji Mauretania Cezarensis, zlikwidowana w VII w. podczas ekspansji islamskiej, współcześnie w północnej Algierii. Obecnie katolickie biskupstwo tytularne. 

</doc>
<doc id="5175524" url="https://pl.wikipedia.org/wiki?curid=5175524" title="Gabriel (pocisk)">
Gabriel (pocisk)

Gabriel (hebr. גבריאל, "Gawri’el") – rodzina izraelskich przeciwokrętowych pocisków kierowanych woda-woda, powietrze-woda, produkcji Israel Aerospace Industries. Od momentu wprowadzenia pocisku do służby na przełomie lat 60. i 70. XX wieku powstało już pięć jego wersji.
Historia.
Początki izraelskiego programu badań nad przeciwokrętowymi pociskami rakietowymi związane były z potrzebą przezbrojenia izraelskich niszczycieli z torped i dział na mające większe osiągi rakiety. Już w 1954 roku przedsiębiorstwo Rafael pracowało nad pociskiem G-25, który naprowadzany był na cel za pomocą dżojstika. Maksymalny zasięg tego pocisku wynosił 20 km, ale uzależniony był od zasięgu widzenia osoby naprowadzającej. Pocisk ten był opracowywany dla Sił Powietrznych Izraela, które chciały wykorzystać go w samolotach Douglas C-47 "Skytrain". Projekt przekazano z czasem do Korpusu Artylerii. W jego ramach powstała jednostka o nazwie Bateria 422, którą włączono w struktury Korpusu Morskiego. W 1959 roku wyrzutnię tego pocisku, którego nazwę przemianowano na "Luz", zainstalowano na niszczycielu „Hajfa”. W tym samym roku przeprowadzono pomyślnie pierwszy test pocisku. Kolejne testy wykazały, że dym wytwarzany podczas wystrzeliwania pocisku uniemożliwia celującemu naprowadzenie pocisku. Dalsze prace nad pociskiem zawieszono ze względu na program rakietowy Egiptu, co wymusiło reorganizację priorytetów Armii Obrony Izraela. Projekt został jednak przejęty przez Israel Aerospace Industries i zespół Uriego Ewen Towa. Tam projektowi nadano nazwę "Gawri’el". Po serii udanych testów i strzelań Korpus Morski postanowił przyjąć pocisk na swoje wyposażenie. Ze strony Korpusu Morskiego w projekt pocisku i jego wdrożenie zaangażowany był Szelomo Erel, który wówczas był szefem Wydziału Morskiego, struktury zajmującej się badaniami i rozwojem na rzecz izraelskiej marynarki. Pierwsze użycie pocisków miało miejsce podczas wojny Jom Kipur, kiedy wystrzelono 50 pocisków, a około połowa z nich trafiła w cel.
Wersje pocisku.
Gabriel 1.
Gabriel 1 miał standardową budowę. Głowica bojowa znajdowała się na początku rakiety, później część odpowiedzialna za naprowadzanie, a na końcu zbiornik z paliwem i silnik. Cztery nieskładane lotki sterujące znajdowały się na końcu i na środku korpusu pocisku. Pocisk wystrzeliwany był ze specjalnego pojemnika zamontowanego na obrotowym stanowisku.
Naprowadzanie pocisku wymagało, aby cel był wykrywany przez radar okrętu, a pocisk naprowadzany był przez celowniczego.
Pociski Gabriel 1 były używane wyłącznie przez Korpus Morski.
Gabriel 2.
Pociski Gabriel 2 weszły do służby w 1976 roku. Ich zasięg został zwiększony do 35 km, a masa głowicy bojowej do 180 kg. Wersja druga pocisku miała ten sam napęd i system naprowadzania, co Gabriel 1. Zmiany te doprowadziły także do zwiększenia masy pocisku do 522 kg.
Pod koniec lat 70. XX wieku pociski Gabriel 2 zostały sprzedane do RPA (wykorzystywane pod nazwą "Skorpioen") i Tajwanu (pod nazwą "Hsiung Feng 1") i były tam produkowane na licencji.
Gabriel 3 i Gabriel 3AS.
W 1979 roku Izraelczycy wprowadzili ulepszenie w systemie nawigowania pociskiem. Zastosowano w nim samonaprowadzanie aktywne, pozwalające na użytkowanie pocisku w systemie "wystrzel i zapomnij". Zasięg pocisku pozostał ten sam, co w poprzedniej wersji. Do służby wszedł w 1980 roku.
Wraz z trzecią wersją wprowadzono na uzbrojenie pocisk, który może być przenoszony przez samoloty (Gabriel 3AS). Wprowadzono go do użytku w 1982 roku. Do jego przenoszenia przystosowano samoloty: A-4 "Skyhawk", "Kfir", F-4 "Phantom" i Sea Scan. Wersja AS charakteryzuje się trzema sposobami naprowadzania na cel:
Gabriel 4.
W 1985 roku opracowano czwartą wersję pocisku, znaną również jako Gabriel 4LR. Jej zasięg zwiększono do 200 km. Zwiększeniu uległa również waga pocisku (960 kg) oraz masa głowicy bojowej (240 kg). Zastosowano ten sam system nawigacji, co w pocisku Gabriel 3, ale w celach oddalonych powyżej 50 km można zaktualizować dane o celu. Napęd w tej wersji zapewnia silnik turboodrzutowy Sorek 4.
Gabriel 5.
25 września 2020 roku miał miejsce przeprowadzony z sukcesem test najnowszej wersji pocisku. Do jego przeprowadzono głowicy bojowej, która zniszczyła pływający na Morzu Śródziemnym cel. Prace nad nim miały trwać od 2009 roku. Nowy pocisk ma długość 5,5 m, waży 1250 kg, a zasięg wynosi ponad 200 km. Nowa wersja pocisku naprowadzana jest w systemach GPS i INS. Pozwalają one na wcześniejsze zaplanowanie trasy lotu.
Informacja o nowym pocisku została ujawniona dopiero po tym, jak Finlandia zakupiła dla swojej Merivoimat 50 pocisków za sumę 162 000 000 euro z możliwością rozszerzenia kontraktu na sumę 193 000 000 euro. Po zakupie pocisków przez Finlandię, Korpus Morski Izraela również ogłosił chęć zakupu. W Gabriele 5 mają zostać uzbrojone korwety rakietowe typu "Sa’ar 5" i korwety rakietowe typu "Sa’ar 6".
IAI ogłosiło utworzenie spółki joint venture z singapurskim przedsiębiorstwem ST Engineeing w celu promocji i sprzedaży pocisku na rynek azjatycki i nie tylko, pod nazwą "Blue Spear". Kupno pocisków Blue Spear ogłosiła już Estonia.
IAI podjęło także współpracę z Thales Group w celu złożenia oferty sprzedaży pocisków Gabriel 5 dla Royal Navy do fregat rakietowych typu 23 pod nazwą "Sea Serpent". Według doniesień, pocisk Sea Serpent ma możliwość operowania nie tylko na otwartym morzu, ale także w obszarach nadbrzeżnych. Zainstalowano w nim systemy sprawiające, że pocisk nie jest podatny na aktywne i pasywne elektroniczne środki ochrony.
W sierpniu 2022 roku pocisk Gabriel 5 pomyślnie przeszedł fazę testów i ogłoszono oficjalnie, że pociski tego typu zostaną włączone do wyposażenia bojowego korwet rakietowych typu "Sa’ar 6".
Użytkownicy.
Według Stockholm International Peace Research Institute państwami, które użytkują pociski Gabriel są:

</doc>
<doc id="5175525" url="https://pl.wikipedia.org/wiki?curid=5175525" title="Lekkoatletyka na Letnich Igrzyskach Olimpijskich 2020 – bieg na 1500 m kobiet">
Lekkoatletyka na Letnich Igrzyskach Olimpijskich 2020 – bieg na 1500 m kobiet

Bieg na 1500 metrów kobiet był jedną z konkurencji lekkoatletycznych rozgrywanych podczas igrzysk olimpijskich w Tokio.
Wystartowało 45 zawodniczek z 25 krajów.
Terminarz.
Godziny rozpoczęcia podane są w czasie tokijskim.
Runda 1.
Rozegrano 3 biegi eliminacyjne. Do półfinału awansowało 6 pierwszych zawodniczek z każdego biegu oraz 6 z najlepszymi czasami.
Półfinały.
Do fianału awansowało pięć pierwszych zawodniczek z każdego półfinału oraz dwie z najlepszymi czasami.

</doc>
<doc id="5175528" url="https://pl.wikipedia.org/wiki?curid=5175528" title="Zdzisław Mierzyński">
Zdzisław Mierzyński

Zdzisław Mierzyński, ps. Ziemowit Krzesz (ur. 1861 w Poznaniu, zm. 1937 w Krakowie) – polski lekarz internista, działacz społeczny i wolnomyślicielski, publicysta, pisarz, tłumacz. Deklarował się jako ateista.
Życiorys.
Po ukończeniu studiów medycznych był asystentem w klinice uniwersyteckiej w Warszawie. Następnie praktykował na prowincji, m.in. w Zduńskiej Woli, gdzie założył gimnazjum. W latach 1907–1935 mieszkał w Łodzi. Początkowo był lekarzem fabrycznym, a następnie lekarzem naczelnym w szpitalu Marii Magdaleny przy ul. Tramwajowej.
W latach 1925–1927 był redaktorem naczelnym „Myśli Wolnej” – organu prasowego Stowarzyszenia Wolnomyślicieli Polskich.
Poglądy polityczne.
Poglądy polityczne Mierzyńskiego przeszły dużą ewolucję od prawicowych do lewicowych. Początkowo działał w endecji, potem brał udział w pracach Ligi Państwowości Polskiej, następnie znalazł się w szeregach PPS, wreszcie wśród aktywu Niezależnej Socjalistycznej Partii Pracy.
Działalność społeczna.
Mierzyńskiego cechowała pasja społecznikowska przejawiająca się jego działalnością w licznych organizacjach. Działał w Stowarzyszeniu Zawodowym Robotników Przemysłu Włóknistego „Jedność”, w Polskim Towarzystwie Krajoznawczym, w Towarzystwie Oświatowym „Wiedza”, w Towarzystwie Zwolenników Rozwoju Fizycznego, w Towarzystwie Krzewienia Oświaty i funkcjonującym pod jego patronatem Uniwersytecie Powszechnym, w Międzyzwiązkowej Sekcji Kulturalno-Oświatowej OKZZ i w Towarzystwie Uniwersytetu Robotniczego (TUR).
Jako lekarz zaangażował się w walkę z nierządem nieletnich, pracował w Radzie Sekcji Walki z chorobami wenerycznymi, wchodził w skład Delegacji Wydziału Zdrowotności Publicznej. Przez wiele lat działał w Zarządzie Patronatu nad Więźniami oraz w Radzie Miejskiego Patronatu Prawnego Opieki Społecznej. Był zaangażowany w obronę interesów zubożałych mas lokatorskich w Towarzystwie „Lokator”, którego był współzałożycielem, a następnie przez kilkanaście lat prezesem. Działał również w Centralnym Związku Lokatorów w Polsce oraz w Delegacji Mieszkaniowej przy Urzędzie Mieszkaniowym w Łodzi, a następnie jako przewodniczący Inspekcji Mieszkaniowej, w końcu jako członek Komitetu Rozbudowy Miasta.
Był też działaczem Rady Trzeciego Łódzkiego Towarzystwa Pożyczkowo-Oszczędnośсiowego. Został współorganizatorem Komitetu Wierzycieli Banku Polskich Kupców i Przemysłowców Chrześcijan, który miał nie dopuścić do ogłoszenia upadłości tego banku i ocalić wkłady wierzycieli – drobnych ciułaczy spośród łódzkiej inteligencji i drobnomieszczaństwa.
Mierzyński prowadził również wykłady z zakresu medycyny, geografii, historii, filozofii i polityki. Przykładowe tytuły wykładów to: „Odżywianie”, „O osiedleniu ludności polskiej”, „O znaczeniu nazw miejscowych”, „Mikołaj Kopernik jako rewolucjonista”, „Faszyzm jako objaw nawrotu do pierwotnych form myślenia”, „Karol Marks jako bojownik ateizmu”.
Mierzyński, wyprowadzając się w 1935 r. z Łodzi ofiarował miastu cały swój prywatny księgozbiór. Miejska Biblioteka Publiczna zatrzymała sobie książki z zakresu historii Polski, literatury i filozofii. Prace popularne, popularnonaukowe i beletrystyczne przekazała Miejskiej Wypożyczalni Książek dla Dorosłych na Chojnach. 205 tomów oddano społecznym instytucjom kulturalno-oświatowym. Zarząd miejski złożył ofiarodawcy publiczne podziękowanie za ten dar.
Działalność wolnomyślicielska.
W okresie międzywojennym Mierzyński był znanym działaczem polskiego ruchu wolnomyślicielskiego i najwybitniejszą postacią w łódzkim ruchu wolnomyślicielskim. Był członkiem Zarządu Głównego powstałego w 1921 r. Stowarzyszenia Wolnomyślicieli Polskich oraz prezesem łódzkiego koła tej organizacji. We wrześniu 1927 r. znalazł się w grupie działaczy zaniepokojonych wzrostem wpływów komunistycznych w SWP i nadmiernym angażowaniem się SWP w działalność polityczną, którzy w rezultacie wystąpili z tej organizacji.
W 1928 r. władze administracyjne rozwiązały SWP pod zarzutem działalności antypaństwowej. W tym samym roku działacze liberalno-inteligenckiej frakcji SWP (prof. Romuald Minkiewicz, prof. Jan Baudouin de Courtenay, ppłk. Joachim Sołtys, prof. dr. Zygmunt Radlińskim, adw. Kazimierz Sterling) założyli w Warszawie nową organizację o nazwie Polski Związek Myśli Wolnej. Jednocześnie Zdzisław Mierzyński wraz z Józefem Rutkowskim i Stanisławem Konką zarejestrowali w Łodzi koło tej nowo powstałej organizacji. Zdzisław Mierzyński został jego prezesem, a od 1931 r. był także członkiem Zarządu Głównego PZMW.
W 1933 Zdzisław Mierzyński jako prezes łódzkiego koła PZMW stanął przed sądem pod zarzutem z art. 170 kodeksu karnego „za rozpowszechnianie fałszywych wiadomości mogących wywołać niepokój publiczny”. Chodziło o uzgodnione ze starostwem wywieszenie plakatów namawiających do występowania ze związków (gmin) wyznaniowych, w tym z Kościoła katolickiego. Plakat obrazował najazd armii państwa watykańskiego na niepodległe ziemie Polski. Protest zgłosił do władz świeckich biskup łódzki Wincenty Tymieniecki. Plakaty zostały w trybie administracyjnym usunięte. Sąd jednak nie dopatrzył się w tym działaniu znamion przestępstwa i Mierzyński został uwolniony od zarzutów.
Twórczość publicystyczna.
Był człowiekiem o renesansowych zainteresowaniach i wielostronnie uzdolnionym. Publikował książki z zakresu medycyny, historii, krytyki religii i etyki. Autor wielu artykułów prasowych i jednodniówek. W 1925 r. objął redakcję „Myśli Wolnej” – organu prasowego SWP, w którym zamieszczał także własne artykuły (w tym artykuł pt. "Znaczenie ruchu wolnomyślicielskiego dla warstw pracujących", nr 5, 1925).
Mierzyński przyswoił polskiemu czytelnikowi postać pioniera świeckiego szkolnictwa powszechnego, hiszpańskiego wolnomyśliciela Franciszka Ferrery rozstrzelanego w 1909 r. W 1937 r. Mierzyński wydał krytyczną rozprawę o zdradzieckiej postawie katolickiej hierarchii kościelnej w czasach upadku Rzeczypospolitej szlacheckiej pt. "Wybrane żywoty książąt kościoła polskiego w okresie rozbiorowym", która była wznawiana również po wojnie.
Najbardziej znaną książką Mierzyńskiego jest rozprawa pt. "Jak człowiek stworzył Boga "wydana w 1931 r. i wielokrotnie wznawiana po wojnie. Przedstawił w niej rozwój wierzeń religijnych od form najdawniejszych po współczesne i zawarł swój ateistyczny światopogląd. Jej pierwsze wydanie zostało skonfiskowane, a autor stanął przed sądem za bluźnierstwo. Latem 1932 r. został przez Sąd Okręgowy w Łodzi skazany na 6 miesięcy więzienia, co prokurator uznał za wyrok zbyt łagodny i założył apelację. Sprawa podlegała umorzeniu na podstawie amnestii, mimo to Sąd Apelacyjny rozpoznawał ją 13 XII 1932 r. zatwierdzając poprzedni wyrok. Przed więzieniem uchroniło Mierzyńskiego złożenie skargi kasacyjnej.
Upamiętnienie.
W Łodzi znajduje się ulica im. dr. Zdzisława Mierzyńskiego.

</doc>
<doc id="5175529" url="https://pl.wikipedia.org/wiki?curid=5175529" title="Wyścig Pokoju 1956">
Wyścig Pokoju 1956

IX Wyścig Pokoju – odbył się na trasie Warszawa - Berlin - Praga w dniach 2-15 maja 1956 roku. Do 12-etapowego wyścigu, którego trasa wynosiła 2212 km, wystartowało 141 zawodników z 24 drużyn.
Klasyfikacja indywidualna.
Koszulka żółta
Klasyfikacja drużynowa.
Koszulka błękitna.
Na wynik składa się rzeczywista suma czasów - bez bonifikat - trzech pierwszych zawodników drużyny na każdym etapie.
Bibliografia.
Tuszyński, B., "Wyścig Pokoju 1948-1988", Wydawnictwo Sport i Turystyka, Warszawa 1989, s. 133-137.
Linki zewnętrzne.
Serwis poświęcony Wyścigowi Pokoju 

</doc>
<doc id="5175530" url="https://pl.wikipedia.org/wiki?curid=5175530" title="Mateusz von Logau">
Mateusz von Logau



</doc>
<doc id="5175533" url="https://pl.wikipedia.org/wiki?curid=5175533" title="Podymowka (obwód kurski)">
Podymowka (obwód kurski)

Podymowka () – wieś (ros. деревня, trb. dieriewnia) w zachodniej Rosji, w sielsowiecie sołdatskim rejonu fatieżskiego w obwodzie kurskim.
Geografia.
Miejscowość położona jest nad ruczajem Radubieżskij (lewy dopływ Usoży w dorzeczu Swapy), 9,5 km od centrum administracyjnego sielsowietu (Sołdatskoje), 17 km na południowy zachód od centrum administracyjnego rejonu (Fatież), 53 km na północny zachód od Kurska, 15 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajduje się 19 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 13 osób.

</doc>
<doc id="5175534" url="https://pl.wikipedia.org/wiki?curid=5175534" title="Synagoga w Bartoszycach">
Synagoga w Bartoszycach

Synagoga w Bartoszycach – dawna synagoga w Bartoszycach, wybudowana w latach 50. XIX wieku przy Synagogenstrasse 8 (obecnie ul. Kazimierza Jagiellończyka). W czasie nocy kryształowej, z 9 na 10 listopada 1938 r. budynek został całkowicie spalony. Strażacy nie gasili pożaru, lecz pilnowali jedynie, aby ogień nie przeniósł się na sąsiednie budynki. Ruiny rozebrano.

</doc>
<doc id="5175538" url="https://pl.wikipedia.org/wiki?curid=5175538" title="Glenn Youngkin">
Glenn Youngkin

Glenn Youngkin (ur. 9 grudnia 1966 w Richmond) – amerykański biznesmen i polityk, członek Partii Republikańskiej, od 2022 Gubernator stanu Wirginia.
Biografia.
Wychowany w Virginia Beach, Youngkin grał w koszykówkę w elitarnej "Norfolk Academy", oraz na Uniwersytecie Rice’a w Teksasie, gdzie w 1990 roku zdobył bakalaureat z zarządzania, oraz Bachelor of Science z inżynierii mechanicznej. W 1994 roku uzyskał tytuł Master of Business Administration (MBA) na Harvard Business School.
Pracował jako konsultant ds. zarządzania w "McKinsey &amp; Company", oraz w bankowości inwestycyjnej w "CS First Boston". W 1995 roku dołączył do firmy zarządzającej inwestycjami – The Carlyle Group, z siedzibą w Waszyngtonie. Podczas swojej 25-letniej kariery w Carlyle zajmował szereg stanowisk kierowniczych, w tym prezesa i dyrektora ds. operacyjnych.
We wrześniu 2020 zrezygnował z "Carlyle Group" i ogłosił swoją kandydaturę w wyborach na gubernatora. W listopadzie 2021 roku w wyborach na gubernatora Wirginii pokonał swojego demokratycznego oponenta i dawnego gubernatora – Terry'ego McAuliffe stosunkiem głosów 50,9% do 48,4%.
Życie osobiste.
Youngkin mieszka w Great Falls, w Wirginii z żoną Suzanne i czwórką dzieci. Jest aktywnym członkiem Kościoła Świętej Trójcy – niezależnej kongregacji ewangelikalnej. 
W 2021 roku Forbes oszacował jego majątek na 440 milionów dolarów. Przez ponad dekadę Youngkin był hojnym darczyńcą dla establishmentowych republikanów, w tym senatora Lindsey Grahama z Południowej Karoliny i byłego marszałka Paula Ryana, a także Mitta Romneya, kandydata republikańskiego na prezydenta w 2012 roku.

</doc>
<doc id="5175539" url="https://pl.wikipedia.org/wiki?curid=5175539" title="Pieniński">
Pieniński



</doc>
<doc id="5175542" url="https://pl.wikipedia.org/wiki?curid=5175542" title="Alexander's Ragtime Band">
Alexander's Ragtime Band



</doc>
<doc id="5175543" url="https://pl.wikipedia.org/wiki?curid=5175543" title="That's What Friends Are For">
That's What Friends Are For



</doc>
<doc id="5175544" url="https://pl.wikipedia.org/wiki?curid=5175544" title="Where I'm Coming From">
Where I'm Coming From



</doc>
<doc id="5175546" url="https://pl.wikipedia.org/wiki?curid=5175546" title="I'm Forever Blowing Bubbles">
I'm Forever Blowing Bubbles



</doc>
<doc id="5175547" url="https://pl.wikipedia.org/wiki?curid=5175547" title="Jenny Don't Be Hasty">
Jenny Don't Be Hasty



</doc>
<doc id="5175548" url="https://pl.wikipedia.org/wiki?curid=5175548" title="Someday (You'll Want Me to Want You)">
Someday (You'll Want Me to Want You)



</doc>
<doc id="5175550" url="https://pl.wikipedia.org/wiki?curid=5175550" title="Katechizm Kościoła Katolickiego">
Katechizm Kościoła Katolickiego



</doc>
<doc id="5175555" url="https://pl.wikipedia.org/wiki?curid=5175555" title="Dahlem (dzielnica Berlina)">
Dahlem (dzielnica Berlina)



</doc>
<doc id="5175556" url="https://pl.wikipedia.org/wiki?curid=5175556" title="Lichterfelde (dzielnica Berlina)">
Lichterfelde (dzielnica Berlina)



</doc>
<doc id="5175557" url="https://pl.wikipedia.org/wiki?curid=5175557" title="Nikolassee (dzielnica Berlina)">
Nikolassee (dzielnica Berlina)



</doc>
<doc id="5175560" url="https://pl.wikipedia.org/wiki?curid=5175560" title="Steglitz (dzielnica Berlina)">
Steglitz (dzielnica Berlina)



</doc>
<doc id="5175562" url="https://pl.wikipedia.org/wiki?curid=5175562" title="Askhat Zhitkeyev">
Askhat Zhitkeyev



</doc>
<doc id="5175564" url="https://pl.wikipedia.org/wiki?curid=5175564" title="Wannsee (dzielnica Berlina)">
Wannsee (dzielnica Berlina)



</doc>
<doc id="5175566" url="https://pl.wikipedia.org/wiki?curid=5175566" title="Schlachtensee">
Schlachtensee

Zobacz też:

</doc>
<doc id="5175567" url="https://pl.wikipedia.org/wiki?curid=5175567" title="Otgontsetseg Galbadrakhyn">
Otgontsetseg Galbadrakhyn



</doc>
<doc id="5175568" url="https://pl.wikipedia.org/wiki?curid=5175568" title="Maksim Rakov">
Maksim Rakov



</doc>
<doc id="5175569" url="https://pl.wikipedia.org/wiki?curid=5175569" title="Yeldos Smetov">
Yeldos Smetov



</doc>
<doc id="5175571" url="https://pl.wikipedia.org/wiki?curid=5175571" title="Biesdorf (dzielnica Berlina)">
Biesdorf (dzielnica Berlina)



</doc>
<doc id="5175572" url="https://pl.wikipedia.org/wiki?curid=5175572" title="Zehlendorf (Berlin)">
Zehlendorf (Berlin)



</doc>
<doc id="5175573" url="https://pl.wikipedia.org/wiki?curid=5175573" title="Hellersdorf (dzielnica Berlina)">
Hellersdorf (dzielnica Berlina)



</doc>
<doc id="5175576" url="https://pl.wikipedia.org/wiki?curid=5175576" title="Feldbahnmuseum Herrenleite">
Feldbahnmuseum Herrenleite

Feldbahnmuseum Herrenleite – muzeum kolejnictwa zlokalizowane w Herrenleite w Saksonii (Niemcy).
Obiekty muzeum.
Głównym budynkiem otwartego w 2003 muzeum jest sala ekspozycyjna o powierzchni 300 m². Obiekt ten powstał z półotwartej hali parkingowej dla ciężarówek wybudowanej w 1989 roku przez siły zbrojne Niemieckiej Republiki Demokratycznej (właściciela miejscowych zakładów i kamieniołomu). Prezentowana jest tam wystawa lekkiego taboru wąskotorowego. Na tablicach informacyjnych przedstawiono m.in. rozwój kolei polowych z terenu Saksonii. Udostępniana do zwiedzania jest także lokomotywownia, zbudowana pod koniec lat 20. XX wieku w pobliżu Demitz-Thumitz do 2006. Mieściła ona dawniej lokomotywy elektryczne z kopalni granitu i dlatego ma charakterystyczną konstrukcję, przystosowaną do podwieszenia sieci trakcyjnej.
Obszar ekspozycji (teren dawnego kamieniołomu) ma powierzchnię około dziewięciu hektarów. Ponadto do muzeum należy dawna bocznica kolejowa o długości ok. 2,5 km. Obszar placówki podzielony jest na kilka poziomów, na których w przeszłości funkcjonowały różne zakłady olejarni mineralnej. Na miejscu znajduje się 25 budynków z różnych epok, od okresu międzywojennego do lat 80. XX wieku.
Kolej muzealna.
Kolej muzealna ma rozstaw szyn 600 mm i łączy poszczególne powierzchnie wystawiennicze oraz budynek lokomotywowni i warsztat. W sumie w eksploatacji pozostaje ponad 1000 metrów torowisk. Muzeum dysponuje także lokomotywą o rozstawie 900 mm, dla której jeden z torów przed salą muzealną zbudowano jako trójszynowy (600/900 mm). Kolejny tor trójszynowy (600/500 mm), znajduje się przed warsztatem jako pierwsza część oddzielnego systemu o rozstawie 500 mm. Na najniższym poziomie kamieniołomu znajduje się układ torowisk normalnotorowych z kilkoma zwrotnicami, parowozownią i rampą ładunkową. Były one częścią linii biegnącej ze stacji Pirna-Copitz do kamieniołomów i obiektów przemysłowych, otwartej w 1907.

</doc>
<doc id="5175577" url="https://pl.wikipedia.org/wiki?curid=5175577" title="Hellersdorf (dzielnica)">
Hellersdorf (dzielnica)



</doc>
<doc id="5175579" url="https://pl.wikipedia.org/wiki?curid=5175579" title="Kaulsdorf (dzielnica Berlina)">
Kaulsdorf (dzielnica Berlina)



</doc>
<doc id="5175581" url="https://pl.wikipedia.org/wiki?curid=5175581" title="Alcocer de Planes">
Alcocer de Planes



</doc>
<doc id="5175582" url="https://pl.wikipedia.org/wiki?curid=5175582" title="Mahlsdorf (dzielnica Berlina)">
Mahlsdorf (dzielnica Berlina)



</doc>
<doc id="5175584" url="https://pl.wikipedia.org/wiki?curid=5175584" title="Marzahn (dzielnica Berlina)">
Marzahn (dzielnica Berlina)



</doc>
<doc id="5175587" url="https://pl.wikipedia.org/wiki?curid=5175587" title="Kariera Nikodema Dyzmy (serial radiowy)">
Kariera Nikodema Dyzmy (serial radiowy)

Kariera Nikodema Dyzmy – polski 10-odcinkowy serial radiowy z 1979 roku zrealizowany przez Teatr Polskiego Radia. Słuchowisko jest adaptacją powieści Tadeusza Dołęgi-Mostowicza o tym samym tytule z 1931 roku.
Reżyserem serialu jest Juliusz Owidzki, a autorem adaptacji Robert Długoborski. Odcinki miały premierę na falach Polskiego Radia od 12 grudnia 1979 do 2 stycznia 1980 w ramach cyklu "Codziennie powieść w wydaniu dźwiękowym". 
W sierpniu 2020 krótkie fragmenty serialu były emitowane przez Program I w cyklu "Lektury Jedynki".
W czasie emisji serialu radiowego trwała również produkcja serialu telewizyjnego, który miał premierę kilka miesięcy po emisji radiowej.

</doc>
<doc id="5175588" url="https://pl.wikipedia.org/wiki?curid=5175588" title="Ramiro Vaca">
Ramiro Vaca

Ramiro Vaca Ponce (ur. 1 lipca 1999 w Tariji) – boliwijski piłkarz grający na pozycji ofensywnego pomocnika. Od 2021 jest zawodnikiem klubu K Beerschot VA.
Kariera klubowa.
Swoją piłkarską karierę Vaca rozpoczął w klubie Club Quebracho. W 2017 roku zadebiutował w nim w drugiej lidze boliwijskiej. W 2018 roku przeszedł do Club The Strongest. Swój debiut w nim zaliczył 3 marca 2018 w przegranym 2:3 wyjazdowym meczu ze Sport Boys Warnes. W sezonach 2019 i 2020 wywalczył z The Strongest dwa wicemistrzostwa Boliwii.
6 stycznia 2020 Vaca został zawodnikiem belgijskiego K Beerschot VA, do którego trafił za 150 tysięcy euro. W barwach tego klubu swój debiut zaliczył 28 sierpnia 2021 w przegranym 2:5 wyjazdowym meczu z Royalem Charleroi.
Kariera reprezentacyjna.
W reprezentacji Boliwii Vaca zadebiutował 2 czerwca 2017 w wygranym 1:0 towarzyskim meczu z Nikaraguą, rozegranym w Managui, gdy w 88. minucie zmienił José Luisa Vargasa. W 2019 roku został powołany do kadry Boliwii na Copa América 2019. Wystąpił na nim w dwóch meczach: z Brazylią (0:3) i z Wenezuelą (1:3).
W 2021 roku Vaca był w kadrze Boliwii na Copa América 2021. Wystąpił na nim w trzech meczach: z Chile (0:1), z Urugwajem (0:2) i z Argentyną (1:4).

</doc>
<doc id="5175591" url="https://pl.wikipedia.org/wiki?curid=5175591" title="Piłka nożna w Szwecji">
Piłka nożna w Szwecji

Piłka nożna ( ) jest najpopularniejszym sportem w Szwecji. Jej głównym organizatorem na terenie Szwecji pozostaje Svenska Fotbollförbundet (SvFF).
Piłkarska reprezentacja Szwecji zdobyła jeden złoty medal olimpijski (1920).
W Allsvenskan grają trzy najbardziej znane kluby świata, takie jak Malmö FF, AIK Stockholm i IFK Göteborg.
Historia.
Piłka nożna, wraz z innymi zorganizowanymi sportami, dotarła do Szwecji w latach 70. XIX wieku i była uprawiana głównie przez kluby gimnastyczne, które uprawiały większość dyscyplin sportowych w tamtych czasach. Głównymi źródłami inspiracji były Anglia i Szkocja, nic więc dziwnego, że piłka nożna szybko zyskała popularność, wraz z pierwszym uzgodnieniem przepisów dokonanym w 1885 roku przez kluby działające w Göteborgu, Sztokholmie i Visby. 5 grudnia 1882 roku w Gävle powstał pierwszy szwedzki klub piłkarski Gefle Sportklubb, potem następne. Po założeniu szwedzkiej federacji piłkarskiej – SvFF w 1904 roku, rozpoczął się proces zorganizowania pierwszych ligowych Mistrzostw Szwecji w sezonie 1910. Wcześniej od 1896 roku rozgrywki zwane "Svenska Mästerskapet" odbywały się systemem pucharowym w krótkim okresie, a wszystkie gry były rozgrywane w Göteborgu lub Sztokholmie. Zwycięzca turnieju otrzymywał tytuł mistrza Szwecji. W sezonie 1910 równolegle organizowane ligowe rozgrywki o nazwie "Svenska serien".
W 1924 powstała "Allsvenskan", jako następca ligi "Svenska Serien". Najlepszy zespół tych rozgrywek nie zostawał jednak mistrzem Szwecji. Od 1925 do 1930 oficjalnie nie przyznawano tytułu mistrza kraju. Mistrz "Allsvenskan" jest automatycznie mistrzem kraju dopiero od 1931. W latach 1982–1990 mistrza kraju wyłaniały play-offy, zaś w 1991 i 1992 kontynuacyjna liga zwana "Mästerskapsserien".
Format rozgrywek ligowych.
W obowiązującym systemie ligowym trzy najwyższe klasy rozgrywkowe są ogólnokrajowe (Allsvenskan, Superettan, Division 1). Dopiero na czwartym poziomie pojawiają się grupy regionalne.
Puchary.
Rozgrywki pucharowe rozgrywane w Szwecji to:

</doc>
<doc id="5175593" url="https://pl.wikipedia.org/wiki?curid=5175593" title="Centralna Liga Juniorów w piłce nożnej (2021/2022)">
Centralna Liga Juniorów w piłce nożnej (2021/2022)

Centralna Liga Juniorów, sezon 2021/2022 — 9. edycja rozgrywek ligowych piłki nożnej juniorów w Polsce pod nazwą Centralna Liga Juniorów. 
Liga została utworzona w 2013 roku w miejsce Młodej Ekstraklasy. 
Opiekunem ligi juniorów jest Polski Związek Piłki Nożnej.
Obrońcą tytułu była Pogoń Szczecin.
Mistrzem Polski juniorów w sezonie 2021/2022 został zespół Zagłębia Lubin.
Drużyny.
 
Linki zewnętrzne.
 

</doc>
<doc id="5175594" url="https://pl.wikipedia.org/wiki?curid=5175594" title="Romans panny Opolskiej">
Romans panny Opolskiej

Romans panny Opolskiej – polski niemy film fabularny (melodramat) z 1928 roku. Jego pierwowzorem literackim była powieść Kazimierza Przerwy-Tetmajera pt. "Romans panny Opolskiej z panem Główniakiem" z 1912 roku.
Fabuła.
Akcja filmu osnuta jest wokół romansu, jaki łączy ekscentryczną dziedziczką Helenę Opolską z wiejskim nauczycielem Janem Główniakiem, który jednocześnie zwraca swe uczucia ku urodziwej chłopce – Kasi Miętusównie. Nauczyciel jest komunistą, podburzającym do buntu chłopów. Doprowadza do tego, że chłopi wdzierają się dworu w czasie kolacji wigilijnej. Ostatecznie Główniak traci posadę – i nie mogąc znaleźć innego zatrudnienia – wyjeżdża na Ruś. Tam zatrudnia się jako lokaj w jednym z dworów. Pewnego dnia zjawia się w nim panna Opolska, będąca krewną właścicielki dworu. Dawne uczucia ożywają. Okazuje się jednak, że Jan ma być dla Heleny wyłącznie kochankiem, natomiast – jak twierdzi ona – on nie może wyjść za nią za mąż. Główniak natomiast – pomimo kilkutygodniowego wyjazdu zagranicznego z Opolską – nadal nie potrafi wybrać pomiędzy szlachcianką a Kasią. Ostatecznie żeni się z chłopką, a od Heleny otrzymuje sporą sumę pieniędzy na otarcie łez.

</doc>
<doc id="5175599" url="https://pl.wikipedia.org/wiki?curid=5175599" title="Schwarzbachbahn">
Schwarzbachbahn

Schwarzbachbahn – jednotorowa, wąskotorowa (750 mm) i niezelektryfikowana linia kolejowa w Niemczech (Saksonia).
Historia.
W kwietniu 1896 rozpoczęto budowę linii wąskotorowej z Kohlmühle do Hohnstein o rozstawie szyn 750 mm. Na trasie wydrążono dwa tunele, o długości 63 i 38 metrów. Są to jedyne zachowane do dziś tunele kolei wąskotorowej na terenie Saksonii. Wzniesiono też dwa duże mosty betonowe. Przejazd pierwszego pociągu testowego odbył się 28 kwietnia 1897. Otwarcie linii nastąpiło 30 kwietnia 1897. Podczas budowy przeniesiono łącznie 94 793 m³ ziemi, zużyto 2183 m³ betonu, 4751 szyn i 14 600 podkładów. Całkowite koszty budowy wyniosły 1 375 783,58 RM.
Natężenie ruchu na linii zawsze było skromne. Największy ruch obsłużono w latach 30. XX wieku, kiedy nasilił się w tym rejonie ruch turystyczny. Po klęsce Niemiec w II wojnie światowej linia użytkowana była do wyjazdów na wieś celem pozyskiwania żywności (uniknęła demontażu w ramach reparacji dla Sowietów). Po 1945 przestała przynosić dochody. Ostatni rozkładowy pociąg wyjechał na nią 27 maja 1951. Wkrótce rozebrano torowiska, które po 1994 zostały częściowo odbudowane dla pociągów turystycznych. Pierwszy parowóz wyjechał na odbudowany, 40-metrowy odcinek w 2006 (IVk 99 590 z Preßnitztalbahn). 
Przebieg i obiekty.
Trasa zaczyna się w dolinie Sebnitzbach, przy stacji stycznej Kohlmühle, na wysokości 146,47 m n.p.m. Oprócz toru peronowego istniał tam tor do rampy załadunkowej (wykorzystywano transportery). Istniała też hala przeładunkowa i parowozownia. Na trasie, do stacji Lohsdorf, zbudowano trzy mosty nad Sebnitzbach, dwa tunele: Schwarzbergtunnel (68 metrów długości) i Maulbergtunnel (39 metrów długości), a także cztery mniejsze obiekty mostowe z dźwigarami stalowymi. W Hohstein stacja znajduje się na wysokości 330,08 metrów. Budynek stacyjny wzniesiono z czerwonej cegły. Istnieje on do dziś. Nie zachowała się natomiast szopa towarowa i dwustanowiskowa parowozownia.

</doc>
<doc id="5175604" url="https://pl.wikipedia.org/wiki?curid=5175604" title="Breaking the Law">
Breaking the Law

Breaking the Law – piosenka heavymetalowa zespołu Judas Priest, wydana w 1980 roku jako singel promujący album "British Steel".
Treść.
Piosenka opowiada o człowieku zmęczonym monotonią codziennego życia, który w efekcie tego postanawia podjąć ryzyko i rozpocząć łamać prawo. Zdaniem twórcy tekstu Roba Halforda inspiracją do powstania piosenki było dojście w 1979 roku do władzy Margaret Thatcher. Według muzyka w tym okresie upadał przemysł i rosło bezrobocie, a młodzi ludzie pozostawali bez perspektyw. Pisząc tekst Halford zatem, jak twierdził, próbował wczuć się w umysł młodego, bezrobotnego mężczyzny.
Powstanie.
Gitarzysta Glenn Tipton wyjaśnił, że pewnego dnia zespół wymyślił charakterystyczny riff, a Halford śpiewał wówczas „breaking the law, breaking the law”. Według muzyka „piosenka napisała się sama”, a trwało to około godzinę.
W utworze pojawia się dźwięk tłuczonego szkła oraz syrena policyjna. Dźwięk szkła zespół uzyskał, rozbijając o podłogę puste butelki po mleku, zaś dźwięki syreny imitowało tremolo zastosowane przez Tiptona.
Teledysk.
Teledysk został wyreżyserowany przez Juliena Temple'a. W klipie zespół występuje w roli osób napadających na bank. W pierwszej zwrotce Halford jedzie Cadillakiem w stronę banku, gdzie następnie spotyka się z resztą zespołu. Zespół dokonuje włamania do sejfu za pomocą instrumentów, kradnąc złotą płytę za album "British Steel". Obudzony głośną muzyką ochroniarz nie interweniuje, przypatrując się jedynie w telewizor. Po ucieczce zespołu ochroniarz sięga po gitarę i zaczyna się kołysać w rytm melodii. 
Odbiór.
Jest to jedna z najpopularniejszych piosenek Judas Priest. Zajęła dwunaste miejsce na liście UK Singles Chart. Znalazł się ponadto na czterdziestym miejscu w zestawieniu najlepszych piosenek metalowych VH1, a także na dwunastym zestawieniu najlepszych piosenek hardrockowych tej samej stacji.
Wykorzystanie i covery.
Utwór był wielokrotnie wykorzystywany. W serii "Beavis i Butt-head" pojawiał się, kiedy tytułowi bohaterowie świadomie robili coś niezgodnego z prawem. Pojawił się ponadto w odc. „Steal This” serialu "Simpsonowie", kiedy to ścigany przez FBI za piractwo Homer Simpson zostaje uratowany przez zespół, gdy ten wykonuje sfałszowaną wersję piosenki. Piosenkę wykorzystano także w reklamie State Farm z udziałem Aarona Rodgersa.
Utwór był wielokrotnie coverowany, m.in. przez Hammerfall, Pansy Division, Doro, Therapy?, Mavericks czy Hayseed Dixie.

</doc>
<doc id="5175605" url="https://pl.wikipedia.org/wiki?curid=5175605" title="Martin Lecián">
Martin Lecián

Martin Lecián (ur. 31 października 1900 w Ostrožské Předměstí, Austro-Węgry, zm. 6 października 1927 w Ołomuńcu, Czechy) – czeski seryjny morderca, który został skazany na karę śmierci. Przy próbie ucieczki z więzienia (przed wyrokiem) zabił jednego ze strażników. Jego sprawa była bardzo znana na terenie całego kraju. Niektóre artykuły w gazetach gloryfikowały go i wychwalały jego odwagę. Nazywany był Postrachem z Moraw.
Życie.
Urodził się 31 października 1900 roku w mieście Uherský Ostroh. Do swoich osiemnastych urodzin przebywał w zakładzie poprawczym. Po jego opuszczeniu poświęcił się działalności przestępczej. Podczas służby w wojsku dezerterował pięć razy.
Podczas ostatniej ucieczki poznał Marię Křenovską. Wspólnie rabowali kasy na terenie całych Moraw. W Prościejowie Lecián i Křenovská zostali złapani i przewiezieni do szpitala w Ołomuńcu. 10 grudnia 1926 Lecián uciekł ze szpitala razem z osadzonym tam niebezpiecznym przestępcą – Szekelym. Podczas ucieczki zranili dwóch strażników. Lecián i Szekely wspólnie dopuścili się kilku napadów i kradzieży. Rozstali się dopiero 21 grudnia w Bučovicach – Lecián został na Morawach, Szekely udał się na Słowację.
19 stycznia 1927 w Sławkowie Lecián czterema strzałami zabił urzędnika miejskiego, Rudolfa Hanaka, który przyłapał go podczas włamania. Kolejnego dnia podczas kradzieży zabił właściciela okradanego sklepu oraz posterunkowego żandarma Poledňáka. Miesiąc później zamordował Františka Marčíka, ochroniarza z firmy Grafon w Igławie.
W połowie lutego 1927 w trakcie podróży pociągiem został rozpoznany przez żandarma Šilhavego. Podczas ucieczki Lecián kilka razy strzelił do żandarma, po czym wyskoczył z jadącego składu. Po tym wydarzeniu rozpoczęto obławę z nagrodą w wysokości 10 000 koron za schwytanie młodego mordercy. Mimo pościgu Lecián nie ukrywał się i nie porzucił działalności przestępczej. Jego odwaga była podziwiana przez społeczeństwo. Był bohaterem sprośnych piosenek opisujących go jako walecznego kasjera, który okradał bogatych.
8 marca w mieście Veselí nad Moravou zastrzelił żandarma Antonina Stuchlégo, który właśnie się ożenił i spodziewał się narodzin dziecka. Wkrótce potem na dworcu zamordował pomylonego z żandarmem sierżanta Chvalovskiego. Lecián został ranny podczas jednej ze strzelanin, w pobliżu wsi Polešovice. Pomimo odniesionych obrażeń udało mu się uciec przed policją. Zatrzymany został dopiero 23 kwietnia w Novym Bohuminie przez nieumundurowanych policjantów Halířa i Kalužę. 3 września 1927 roku został wydany wyrok. Odebrano mu zezwolenie posiadania broni oraz prawa wyborcze. Skazany został na karę śmierci przez powieszenie.
25 września podjął próbę ucieczki z aresztu razem z poznanym w więzieniu dezerterem Kašpaříkiem. Podczas tej akcji udało mu się zdobyć broń i zabić strażnika Ferencza Kissa. Po strzelaninie obu przestępców udało się złapać. Jego prośba o ułaskawienie została odrzucona przez ówczesnego Prezydenta Republiki ze względu na podjętą próbę ucieczki z więzienia. Lecián został powieszony na dziedzińcu ołomunieckiego więzienia wojskowego 6 października 1927 roku o godzinie 6:00 rano. Egzekucji dokonał Leopold Wohlschlager, który tym samym zakończył swoją służbę jako kat państwa Czech i Moraw.
Następcy.
Sześć lat po straceniu Leciána pojawił się jego następca — František Ondráš, który sam siebie nazywał „dziedzicem”. Twierdził też, że będzie jeszcze gorszy niż jego poprzednik. Ondráš zabił dwóch żandarmów. Zamordowany został przez dwóch swoich wspólników, braci Gerspitzerów, którzy zostali skazani na śmierć. Po kilku latach kolejną osobą próbującą naśladować Postrach z Morawy był kasjer Jozef Prekop z Červeného Kameňa koło Púchova. Niedługo po rozpoczęciu działalności przestępczej został ranny w strzelaninie i zatrzymany w szpitalu w Winogradach, gdzie poddał się leczeniu.

</doc>
<doc id="5175606" url="https://pl.wikipedia.org/wiki?curid=5175606" title="Polskie pociągi pancerne w wojnie polsko-bolszewickiej">
Polskie pociągi pancerne w wojnie polsko-bolszewickiej

Polskie pociągi pancerne w wojnie polsko-bolszewickiej – organizacja i działania polskich pociągów pancernych w okresie wojny polsko-bolszewickiej.
Polskie pociągi pancerne, obok czołgów i samochodów pancernych, wchodziły w skład broni pancernych. Solidnie opancerzony i dobrze uzbrojony pociąg, zwłaszcza jeśli działał w łączności z inną „pancerką”, był w ówczesnych warunkach ważnym środkiem walki. Niejednokrotnie jego obecność na froncie przesądzała o rezultatach boju. Pociągi były wykorzystywane także do rozpoznania, łączności, przewożenia rannych, a nawet do transportu amunicji i posiłków bezpośrednio na pole walki. Uczestniczyły w wypadach za linię frontu, podczas odwrotu osłaniały odejście własnych oddziałów. W latach wojny powstało około 90 pociągów pancernych, zazwyczaj improwizowanych i o dość krótkiej służbie w linii. Pociągi pancerne należały też do wojsk kolejowych, a znajdowały się zarówno w kompetencjach Ministerstwa Spraw Wojskowych, jak i Naczelnego Dowództwa Wojska Polskiego. W latach 1918–1920 poległo lub odniosło rany 2056 żołnierzy polskiej broni pancernej. Z tego ponad 95% strat przypada na pociągi pancerne.
Historia pociągów pancernych.
Pociągi pancerne były najważniejszą częścią składową polskiej broni pancernej. Odegrały istotną rolę w wojnie polsko-sowieckiej. Dzięki stosunkowo silnemu uzbrojeniu i dużej ruchliwości, odgrywały rolę ruchomych odwodów. Używane też były do realizowania wypadów w głąb obrony przeciwnika, patrolowania obszarów nieobsadzonych przez własne wojska, podwożenia posiłków czy współdziałania z oddziałami kawalerii. W okresie wojny na froncie działało około osiemdziesięciu polskich pociągów pancernych. Obok stosunkowo nowoczesnych i dobrze opancerzonych, występowały pociągi prowizoryczne, budowane głównie w warsztatach kolejowych Nowego Sącza, Lwowa, Krakowa, Wilna, Warszawy i Poznania. Używano także sprzętu zdobycznego: rosyjskiego, niemieckiego i austriackiego.
Do końca wojny nie wypracowano spójnej koncepcji użycia pociągów pancernych. Taktyka walki stosowana przez dowódców składów bojowych często oparta była na improwizacji i własnym doświadczeniu. Pociągi działały z reguły pojedynczo i rzadko dochodziło między nimi do współdziałania.
W fazie polskich działań ofensywnych prowadzonych na Ukrainie i Białorusi, działania pociągów pancernych były ograniczone z uwagi na inną szerokość torów kolejowych (wymiana wózków pod wagonami zajmowała dużo czasu). Pociągi odegrały natomiast znaczącą rolę podczas odwrotu wojsk polskich. Na kierunku białoruskim, przed rozpoczęciem ofensywy przez wojska Tuchaczewskiego, znajdowały się 22 polskie pociągi pancerne, z których około połowa została utracona. Dopiero podczas walk o przedmoście warszawskie z powodzeniem użyto do walki grupy pociągów pancernych, które skutecznie wspierały piechotę i jazdę.
Latem 1920 przekazano wojsku kolejne pociągi pancerne. Były to: „Śmierć”, „Zawisza Czarny”, „Bartosz Głowacki”, „Huragan", „Reduta Ordona”. Załogi pięciu pociągów liczyły ogółem 22 oficerów, 169 podoficerów, 447 szeregowców.
W ostatnim etapie wojny pociągi pancerne zostały pogrupowane w dywizjony. Według stanu na 11 września 1920, służbę frontową pełniły 22 pociągi pancerne skupione w 6 dywizjonach. W odwodzie Naczelnego Dowództwa WP znajdowały się dwa dywizjony pociągów pancernych, czyli składy: „Śmigły”, „Groźny”, „Danuta”, „Stefan Czarniecki”, „Gen. Sosnkowski” i „Reduta Ordona”. 2 Armia dysponowała dywizjonem pociągów pancernych w składzie: „Poznańczyk”, „Paderewski”, „Pierwszy Marszałek” i „Zawisza Czarny”. 3 Armia miała dywizjon o składzie: „Zagończyk”, „Mściciel”, „Śmierć”, „Kaniów” i „Huragan”. 4 Armia miała dywizjon pociągów pancernych, który tworzyły: „Śmiały”, „Hallerczyk”, „Wilno” i „Bartosz Głowacki”. 6 Armia dysponowała także dywizjonem w składzie: „Piłsudczyk”, „Lis-Kula”, „Gen. Iwaszkiewicz”.
Pociągi pancerne na froncie.
Kampania roku 1919.
Pierwsza walka polskiego pociągu pancernego na froncie przeciwbolszewickim miała miejsce 9 kwietnia 1919. W tym dniu polski „Kaniów” wyjechał z Brześcia na rozpoznanie w kierunku Horodyszcza. Przed Horodyszczem napotkał sowiecką pancerkę również prowadzącą rozpoznanie. Artyleria obu pociągów otworzyła ogień. Polacy strzelali celniej i przeciwnik wycofał się. Po tym starciu „Kaniów” bez strat wrócił do Brześcia.
12 kwietnia na front litewsko-białoruski przybył „Śmiały”. Już 15 kwietnia wspierał ogniem 7 pułk ułanów w walkach pod Bałabanowiczami, a w czasie decydującego natarcia oddziałów grupy płk. Aleksandra Boruszczaka na Baranowicze pełnił również funkcję pociągu sanitarnego i ruchomego węzła łączności. 19 kwietnia w rejon bitwy pod Baranowicze przybył „Piłsudczyk”, a „Śmiały” odjechał na kierunek słonimski.
Możliwości manewrowe polskich pancerek ograniczała inna szerokość torów. W czasie kiedy saperzy „przekuwali” tory, skład bojowy stał w Bogdanowicach i prowadził szkolenie przydzielonych rekrutów. W tym czasie obsługi wymontowały ciężkie karabiny maszynowe i wspierały ogniem walkę pododdziałów piechoty. Pod koniec czerwca zapadła decyzja opanowania ważnego węzła kolejowego, jakim w owym czasie było Mołodeczno. Wzdłuż linii kolejowej Lida-Mołodeczno na miasto nacierała grupa ppłk. Juliusza Zulaufa, a wspierał ją pociąg pancerny „Śmiały”. Do walk o Mołodeczno skierowany został także „Śmiały-szeroki”. Zmierzając z Wilna na pole walki, pod stacją Zalesie wjechał na minę i stracił trzech członków załogi.
W ostatniej dekadzie lipca „Śmiały” działał na korzyść grupy gen. Stefana Mokrzeckiego. Jego pluton szturmowy wspierał ułanów w walkach pod Małą Łysicą. 28 lipca pod Łysicą Wielką pociąg stoczył pojedynek z sowiecką artylerią. 1 sierpnia „Śmiały” został zluzowany przez „Piłsudczyka” i odjechał do Nowego Sącza do remontu. Na front nad Berezynę wrócił 4 listopada.
We wrześniu „Śmiały szeroki” i „Śmigły” uczestniczyły w walkach o Dyneburg. „Śmiały szeroki” patrolował linie kolejowe na tyłach walczących wojsk, natomiast „Śmigły” wspierał ogniem natarcie oddziałów 1 Dywizji Piechoty Legionów na fort Grzywa. Stoczył też udany pojedynek ogniowy z sowieckim pociągiem pancernym. W październiku i listopadzie „Śmiały szeroki” zwalczał nieprzyjacielskie oddziały wypadowe i wspierał 8 Dywizję Piechoty w walkach pod Połockiem. W trakcie wymiany ognia został uszkodzony i musiał przejść remont w Wilnie.
Latem 1919 wojska polskie zetknęły się z nadciągającymi od wschodu formacjami Armii Czerwonej na Wołyniu. Pociąg „Generał Dowbór”, stacjonując w Szepetówce, przez dwa miesiące patrolował linię Zwiahel–Miropol. Następnie, aż do ofensywy na Kijów, stacjonował w Miropolu.
Walki pociągów w 1920.
Zima 1919/1920 i wczesna wiosna były okresem przygotowań do nowej kampanii. Obie walczące strony przeprowadzały wypady próbując uzyskać lepsze pozycje wyjściowe przed spodziewanym wznowieniem walk. W dniach 16-18 marca dwa polskie pociągi wzięły udział w wypadzie 19. i 38 pułku piechoty na Wołkowińce, a 10-14 kwietnia dwa pociągi pancerne wspierały wypad sześciu kompanii 39. i 40 pułków piechoty oraz dywizjonu 4 pułku strzelców konnych na Wołkowińce-Galniżnice. Przed wypadem zmieniono rozstaw kół pociągów, tak aby mogły one działać na szerokim torze. W walce bardzo dobrze spisał się, wyposażony w silnie opancerzony wagon z haubicą, pociąg pancerny „Pionier".
W lutym 1920 polskie pancerki wspierały oddziały 5 Dywizji Piechoty broniące przyczółka pod Deraźnią nad Wołkiem. W trudnej dla pododdziałów dywizji sytuacji taktycznej polskie pociągi najpierw w pojedynku artyleryjskim zmusiły pociągi nieprzyjaciela do odwrotu, a następnie wsparły ogniem kontratak własnej piechoty. W walkach pod Skryhałowem nad Ptyczą „Piłsudczyk” wspierał oddziały 9 Dywizji Piechoty w walce o most kolejowy. Oddziały 22 pułku piechoty zbudowały na wschodnim brzegu rzeki redutę broniącą dostępu do mostu. Nieprzyjaciel parokrotnie próbował tę redutę i most wysadzić w powietrze.&lt;br&gt;Komunikat operacyjny Frontu Litewsko-Białoruskiego informował:
Na 4 marca zaplanowano uderzenie Grupy Poleskiej gen. Władysława Sikorskiego na Mozyrz i Kalinkowicze - ważne węzły komunikacyjne na Polesiu. 
Udział w operacji miały wziąć też „Piłsudczyk” i „Kaniów”. Pociągi wspierać miały działania XVII Brygady Piechoty operującej wzdłuż toru linii Ptycz-Kalinkowicze. Niestety, po dotarciu do stacji Biesiadki, pociągi napotkały tor szeroki, musiały się zatrzymać i w dalszych walkach udziału nie wzięły. Piechotę wsparł natomiast „Paderewski” – pociąg przystosowany do jazdy po szerokim torze. Operacja zakończyła się sukcesem, ale Sowieci podjęli próbę odzyskania ważnych dla nich węzłów kolejowych. Pod Nachowem, gdzie oddziały polskie zbudowały redutę obronną, a jej wsparcie ogniowe zapewniały między innymi pociągi pancerne „Piłsudczyk" i „Kaniów”, po zaciętym boju Sowietów odrzucono. W trakcie walk, w wyniku słabej jakości amunicji, na „Piłsudczyku” rozdęły się lufy dwóch dział, a na „Kaniowie” jednego.
Przygotowując wiosenną ofensywę na Ukrainie Naczelne Dowództwo dokonało podziału czynnych 20 pociągów pancernych między poszczególne armie. Dysponowały one znaczną siłą ognia, odpowiadającą pod względem liczby armat i ciężkich karabinów maszynowych wyposażeniu dwóch ówczesnych frontowych dywizji piechoty.
Głównym zadaniem pociągów pancernych miała być obrona mostów, węzłów komunikacyjnych, prowadzenie patroli i wsparcie ogniowe własnych oddziałów. Miały stanowić ruchomy odwód zdolny do szybkiej interwencji na zagrożonym odcinku frontu. W przededniu ofensywy zmieniono rozstawy kół kilku pociągów pancernych tak, aby po wjechaniu w obszar zajmowany przez nieprzyjaciela mogły działać bez oczekiwania na pomoc kompanii kolejowych.
Ofensywa na Ukrainie przebiegała w błyskawicznym tempie. Polskie pociągi pancerne działały na liniach Żmerynka-Kijów, Korosteń-Żytomierz, Korosteń-Winnica, Mohylów-Kijów. Między Olewskiem a Korosteniem załoga „Groźnego” zaminowała tor kolejowy. W zasadzkę wjechał sowiecki pociąg pancerny „Komunar”. Unieruchomiony, wpadł w ręce Polaków. Pod stacją Malin doszło do wymiany ognia między „Groźnym” a innym pociągiem pancernym nieprzyjaciela. W wyniku walki ogniowej, sowiecki pociąg wycofał się na wschód. 7 maja koło stacji Wapniarka potyczkę z oddziałem sowieckiej kawalerii stoczyły „Generał Iwaszkiewicz” i „Pionier”.
14 maja, na północnym odcinku frontu, wojska Frontu Zachodniego Michaiła Tuchaczewskiego rozpoczęły ofensywę, a w jej wyniku polskie 1. i 4 Armia utraciły część zdobytego w 1919 terytorium. Po dwóch tygodniach zaciętych walk ofensywa bolszewicka została zatrzymana, a następnie, przy wydatnej pomocy Armii Rezerwowej gen. Kazimierza Sosnkowskiego, odrzucona niemal na pozycje wyjściowe. W pasie działania 4 Armii gen. Stanisława Szeptyckiego przyczółków nad Berezyną broniły „Generał Konarzewski” i „Śmigły”. Pod Horwalem i Rzeczycą walczył „Generał Sikorski”. Ten ostatni wspierał piechotę broniącą linii rzeki Beginki, a następnie wziął udział w polskim przeciwnatarciu. W walce pociąg został uszkodzony ogniem sowieckiej artylerii – zginął jego dowódca ppor. Rydz.
W obszarze odpowiedzialności 1 Armii gen. Gustawa Zygadłowicza walczyły „Pułkownik Lis-Kula” i „Boruta”. Pociągi działały na linii kolejowej Połock–Mołodeczno. Pod Zahaciem, Ziabkami, w przesmyku między jeziorami Dołgoje i Świda toczyły pojedynki z artylerią przeciwnika, przeprowadzały wypady opóźniające natarcie nieprzyjaciela, osłaniały odwrót oddziałów 8. i 3 Dywizji Piechoty. 17 maja oba pociągi zostały przekazane do dyspozycji dowódcy 17 Dywizji Piechoty gen. Adolfa Kuczewskiego i broniły stacji Królewszczyzna. 20 maja obronę 68 pułku piechoty wsparł „Lis-Kula”. W czasie wymiany ognia uszkodzona została lokomotywa. W walce wsparł go pociąg pancerny „Boruta”. Po doczepieniu rezerwowego parowozu, „Pułkownik Lis-Kula” odjechał do Wilna celem przeprowadzenia remontu.
Kiedy polska kontrofensywa na Białorusi zmusiła wojska Tuchaczewskiego do odwrotu, na Ukrainie 5 czerwca 1 Armia Konna Siemiona Budionnego przerwała front pod Samhorodkiem i wdarła się na tyły wojsk polskich. W tej sytuacji pociągów pancernych zamierzano użyć głównie do obrony węzłów kolejowych. Miały one także wzmocnić obronę i eskortować transporty z zaopatrzeniem przez obszary zagrożone napadami sowieckiej kawalerii. Nie istniała ciągła linia frontu, a na liniach kolejowych pojawiły się liczne i silnie uzbrojone pociągi pancerne Armii Czerwonej, często w zgrupowaniach po dwie, trzy jednostki bojowe. Kiedy transporty z głębi kraju nie mogły dotrzeć do rejonu walk, to pancerki przewoziły zaopatrzenie dla walczących oddziałów. W starciach z silnym przeciwnikiem ponosiły jednak dotkliwe straty. Walczący samotnie „Generał Dowbór” został odcięty od własnych wojsk i zniszczony, a część jego załogi po złożeniu broni wymordowana, część poszła do niewoli. Także walczący w rejonie Równego nowy pociąg „Generał Dąbrowski” 4 lipca został odcięty od operującego z nim pociągu pancernego „Wilki” i zniszczony. Załoga złożyła broń, ale Kozacy i tak zamordowali kilku żołnierzy obsługi. W połowie lipca omal nie doszło do utraty „Piłsudczyka” walczącego w ramach Grupy Poleskiej gen. Władysława Sikorskiego. Wysłany w kierunku na Sarny z zadaniem prowadzenia rozpoznania, został zaatakowany i okrążony przez silny oddział bolszewicki. Po kilkugodzinnej walce, przy pomocy improwizowanego pociągu pancernego „Grzmot”, udało się naprawić zerwany tor kolejowy i wyjść z okrążenia.
W ramach 2 Armii gen. Kazimierza Raszewskiego pod Równem walczyły: „Strzelec Kresowy”, „Groźny” i „Podhalanin”. Pociągi pancerne „Generał Iwaszkiewicz” i „Pionier” wspierały oddziały 12 Dywizji Piechoty płk. Mariana Januszajtisa-Żegoty pod Wapniarką. Operując na linii kolejowej Żmerynka-Odessa, stoczyły walkę z czterema pociągami nieprzyjaciela. Jeden z nich – „Lenin” – wyposażony był w działo okrętowe kalibru 180 mm. W wyniku walki ogniowej został uszkodzony „Pionier” i polskie pociągi musiały wycofać się. „Piłsudczyk” wspierał oddziały XXIV Brygady Piechoty płk. Mariana Kukiela w dwutygodniowych ciężkich walkach pod Wołoczyskami. 15 lipca uszkodził celnym strzałem sowiecki pociąg „Krasnoarmiejec”, a 18 lipca odrzucono natarcie przeciwnika wsparte czterema pociągami pancernymi. 21 lipca Sowieci powtórnie atakowali, ale ogień trzech polskich baterii i „Piłsudczyka” załamał ich natarcie.
Działania 18 Dywizji Piechoty gen. Franciszka Krajowskiego, która przez dwa tygodnie samotnie toczyła walki z oddziałami 1 Armii Konnej, wspierał pociąg „Bolesław Chrobry”. Od 23 lipca dołączyły do niego „Pionier”, a 26 lipca „Generał Iwaszkiewicz”. 24 lipca, po przegranej bitwie pod Iwaszczukami, XXXV Brygada Piechoty rozpoczęła odwrót, który w okolicach Sitna zamienił się w paniczną ucieczkę. Jedynie pociągowi pancernemu „Pionier” Brygada zawdzięcza ocalenie. 3 sierpnia, podczas bitwy pod Brodami i Beresteczkiem, na tyły 18 DP próbował wjechać sowiecki pociąg pancerny. „Generał Iwaszkiewicz” stoczył z nim pojedynek ogniowy i zmusił do odwrotu.
4 lipca 1920 ruszyła druga ofensywa wojsk Frontu Zachodniego Michaiła Tuchaczewskiego. Front cofał się szybciej niż na Ukrainie, a pociągi pancerne „Lis-Kula”, „Boruta” i „Mściciel” osłaniały odwrót własnych oddziałów, zabezpieczały ewakuację materiałów i taboru ze stacji kolejowych, toczyły pojedynki z artylerią i pociągami pancernymi nieprzyjaciela. W czasie walk zniszczony został „Boruta”, a pozostałe pociągi odniosły uszkodzenia. Podoficer 1 pułku szwoleżerów Tadeusz Szmurło tak opisuje walkę polskiego pociągu pancernego:
W ramach przygotowań do bitwy nad Wisłą szef Kolejnictwa Polowego swoim rozkazem z 8 sierpnia 1920 dokonał nowego podziału pociągów pancernych pomiędzy armie. Działająca na kierunku warszawskim 1 Armia gen. Franciszka Latinika otrzymała „Lisa Kulę”, „Hallerczyka”, „Danutę” i „Mściciela”; 3 Armii gen. Zygmunta Zielińskiego przydzielono „Zagończyka”, 4 Armii gen. Leonarda Skierskiego „Poznańczyka”, 5 Armii „Wilka”. Walczący w Galicji Front Południowy (6 Armia i oddziały URL) został wzmocniony „Piłsudczykiem”, „Pionierem”, „Iwaszkiewiczem”, „Batorym” i „Chrobrym”. Ponadto na froncie działały dwa pociągi pancerne armii ukraińskiej; były to „Karmełuk” i „Zaporożec”.
W kolejnych dniach do walki wchodziły nowe bądź wyremontowane pociągi pancerne. Do osłony dolnej Wisły 5 Armia gen. Władysława Sikorskiego dysponowała „Wilkiem”, „Kaniowem” i improwizowanym „Wilczkiem”, a na pozostałym obszarze odpowiedzialności „Hallerczykiem” i „Lisem-Kulą”. 1 Armia miała w swoim składzie „Paderewskiego”, „Danutę” i „Mściciela”; 3 Armia „Zagończyka” i „Poznańczyka”. Wykonująca główne uderzenie znad Wieprza 4 Armia dysponowała „Śmigłym”, „Groźnym", „Podhalaninem" i „Pierwszym Marszałkiem”. Na Froncie Południowym działały trzy pociągi ukraińskie, oraz „Batory", „Iwaszkiewicz”, „Pionier” i „Chrobry”. Łącznie do walnej rozprawy z Armią Czerwoną wystawiono 18 pociągów pancernych, w tym jeden improwizowany i trzy pociągi ukraińskie.
W trakcie bitwy nad Wisłą dowództwo polskie po raz pierwszy wprowadziło do walki silną grupę pociągów pancernych. 17 sierpnia, podporządkowana 15 Dywizji Piechoty grupa pancerna mjr. Seweryna Nowickiego, złożona z „Hallerczyka”, „Danuty” i „Paderewskiego”, razem z czołgami i piechotą dokonała wypadu na Mińsk Mazowiecki. Po przełamaniu obrony opanowano miasto, do którego niemal jednocześnie od południa dotarły oddziały prowadzące ofensywę znad Wieprza. Następnie grupa pancerna została wzmocniona przez „Lisa-Kulę”, „Wilka” i dwa improwizowane tzw. pociągi „czołgowe”. 
20 sierpnia grupa pancerna rozpoczęła działania na linii kolejowej Mława-Ciechanów, z zadaniem odcięcia dróg odwrotu sowieckim oddziałom cofającym się znad dolnej Wisły i Wkry. Działania te w początkowej fazie nosiły cechy improwizacji i nie przyniosły oczekiwanych rezultatów. Nie dysponowano dostateczną liczbą kompanii kolejowych do naprawy zniszczonych torów i nie doszło do planowanego współdziałania z 18 Dywizją Piechoty gen. Franciszka Krajowskiego. Dopiero 22 sierpnia linię kolejową podzielono na pięć odcinków, z których każdy był dozorowany przez jeden pociąg pancerny. Tego dnia rano „Danuta" została zaatakowana przez oddziały sowieckiej 53 Dywizji Strzelców i uszkodzona ogniem artylerii. Poległ mjr Nowicki, a pociąg wycofał się w kierunku Mławy. Równocześnie III Korpus Kawalerii Gaja Gaja przełamał obronę polskiego 49 pułku piechoty w rejonie Woli Szydłowieckiej i uszedł na wschód. Spieszące z pomocą „Wilk” i „Halerczyk” natrafiły na uszkodzony odcinek torów i nie zdążyły na pole bitwy.
Po zakończeniu bitwy nad Wisłą rozpoczęto przerzucanie części oddziałów na południe, w rejon działań 1 Armii Konnej. W dniach 28-31 sierpnia kawaleria Budionnego obległa Zamość. Polsko-ukraińską załogę Zamościa skutecznie wspierały pociągi pancerne „Zagończyk”, „Mściciel” i „Śmierć”. W walkach dwie pancerki zostały uszkodzone, a ich załogi poniosły straty.
W ramach przygotowań do bitwy nad Niemnem, pociągi pancerne otrzymały nowe przydziały. 2 Armia, która miała wykonać główne uderzenie w pierwszej fazie operacji niemeńskiej, otrzymała trzy pociągi pancerne, 4 Armia cztery pociągi, 3 Armia i 6 Armia po pięć pociągów pancernych. Sześć pociągów zostało zaliczonych do rezerwy Naczelnego Dowództwa. Łącznie do walki gotowe były 23 pociągi polskie i trzy ukraińskie. W ostatnim miesiącu wojny, po ciężkich początkowo walkach nad Niemnem, wojska polskie przeszły do pościgu za uchodzącym przeciwnikiem. Pancerki walczyły między innymi pod Horodłem („Halerczyk”), brały udział w wypadzie na Świsłocz i w walkach grupy operacyjnej gen. Władysława Junga o Wołkowysk („Wilk”, „Bartosz Głowacki”). W tej fazie wojny żaden z polskich pociągów pancernych nie został zniszczony, a jedynie kilka zostało uszkodzonych.
Skład i uzbrojenie pociągów.
Typowy polski pociąg pancerny uzbrojony był w kilka dział polowych i sześć do dwunastu ciężkich karabinów maszynowych. W jego skład wchodziła opancerzona lokomotywa, dwa do trzech wagonów artyleryjskich, jeden-dwa wagony z bronią maszynową, wagon dla oddziału piechoty, dwie-cztery platformy ze sprzętem do naprawy trakcji kolejowej. Skład bojowy liczył zatem około dziesięciu wagonów, a załogę stanowiło od czterdziestu do dziewięćdziesięciu żołnierzy. Każdy skład bojowy miał na tyłach własny skład gospodarczy z wagonami mieszkalnymi, amunicyjnymi, gospodarczymi i warsztatami. Załoga składu gospodarczego liczyła około czterdziestu do pięćdziesięciu żołnierzy. Za pociągiem bojowym najczęściej posuwał się pociąg gospodarczy z zaopatrzeniem oraz pododdziałem odwodowym.
Opancerzenie wagonu, zaopatrzonego w strzelnice prostokątne w ścianach, stanowiła warstwa betonu o grubości 15 cm. Dach i podłoga nie były opancerzone. Strzelnice karabinów maszynowych zamykane były zasuwami żelaznymi o grubości 12 mm. Strzelnice dla ręcznej broni strzeleckiej miały tarcze na zawiasach, otwierające się w dół. Uzbrojenie pociągu stanowiły działa o donośności około 5 km i ciężkie karabiny maszynowe. Działa rozmieszczano zazwyczaj w sposób następujący: przednie i tylne z ostrzałem czołowym około 120° i dwa działa boczne z podobnym ostrzałem. Karabiny maszynowe znajdowały się w dwóch wagonach, po cztery na wagon. Ich strzelnice zapewniały kąt ostrzału około 90°. Wagon sanitarny, opancerzony również betonem, miał dwa przedziały, z których jeden mógł pomieścić 4 rannych, drugi, z oszklonym otworem w dachu, stanowił salę opatrunkową. Dwie lory załadowane były materiałem do naprawy nawierzchni i torów kolejowych. Połączenia międzywagonowe chronione były przez specjalnie umocowane na stałe tarcze żelazne o grubości 12 mm. Kolejność wagonów bojowych była zazwyczaj następująca: lora, wagon z działem czołowym, wagon karabinów maszynowych, wagon z działami bocznymi, parowóz, wóz sanitarny, drugi wóz z karabinami maszynowymi i lora. Załoga wchodziła w skład pododdziałów: artylerii, karabinów maszynowych, szturmowego, technicznego i gospodarczego.
Pod koniec wojny uzbrojenie pociągów było podobnie zróżnicowane jak podczas kampanii roku 1919. W tabeli zestawiono wyposażenie dziesięciu pociągów pancernych z pierwszej dekady października 1920.
Po zakończeniu działań wojennych w Wojsku Polskim znajdowało się 26 pociągów pancernych, których obsługę stanowiło 83 oficerów oraz 2136 podoficerów i szeregowców. W grudniu 1920 służbę operacyjną pełniło 17 pociągów, reszta znajdowała się w warsztatach remontowych. Po demobilizacji zamierzano pozostawić w pokojowej organizacji tylko 12 pociągów pancernych jednolicie uzbrojonych, wyposażonych i obsadzonych kadrowo. Ogólnie w walkach na froncie poległo lub odniosło rany ponad 1800 żołnierzy z załóg pociągów pancernych.
Żołnierze pociągów pancernych na mundurach nosili „łapkę” czarną bez wypustki.

</doc>
<doc id="5175609" url="https://pl.wikipedia.org/wiki?curid=5175609" title="Legion Brytyjski">
Legion Brytyjski

Legion Brytyjski – (, ) były zagranicznymi jednostkami ochotniczymi, które walczyły pod dowództwem Simona Bolivara przeciwko Hiszpanii o niepodległość Kolumbii, Wenezueli, Ekwadoru oraz wraz z José de San Martin o niepodległość Peru. Wenezuelczycy określali Legion Brytyjski przydomkiem „Legion Albionu”. Oddziały składały się z kilku tysięcy ochotników, głownie weteranów wojen napoleońskich z Wielkiej Brytanii oraz Irlandii. Jednakże w oddziałach znaleźli się również Niemcy oraz ludność rdzenna Ameryki Południowej. Ochotnicy w Legionie byli zmotywowani kombinacją przekonań politycznych, jak i korzyściami płynącymi z najemnictwa.
Największe sukcesy jednostki: bitwy Boyacá (1819), Carabobo (1821), Pichincha (1822) oraz Bitwa pod Ayacuhco (1824), które zapewniły niepodległość Kolumbii, Wenezueli, Ekwadoru oraz Peru.
Formacja jednostki.
Motywacje żołnierzy.
Pod koniec wojen napoleońskich Imperium Brytyjskie nie potrzebowało już dużej stałej armii. W kwietniu 1817 The Times obliczyło, że w 25-milionowej populacji brytyjskiej było aż 500 000 żołnierzy. Po 25 latach walczenia z Francuzami od początku rewolucji francuskiej po upadek Napoleona, ludzie ci nie mieli innego zawodu ani możliwości, co spowodowało duże ubóstwo wśród zdemobilizowanych żołnierzy. Wojny kolonii hiszpańskich o niepodległość dały wielu z nich szanse na kontynuowanie kariery wojskowej oraz ucieczkę od ubóstwa.
Mimo że Hiszpania oraz Wielka Brytania były sojusznikami w wojnie na Półwyspie Iberyjskim, wielu Brytyjczyków wciąż było zaniepokojonych zagrożeniem, jakie mogło stanowić odrodzone imperium hiszpańskie. Zaniepokojenie to było podsycane szczególnie przez Czarną legendę Hiszpanii.
Motywacje ochotników były różne, niektórzy byli zmotywowani liberalną propagandą zwolenników (Patriotów) Bolivara, która przedstawiała wojnę jako wojnę wyzwoleńczą oraz wojnę o prawa człowieka. Głownie z tego powodu rekrutery uzyskali ciche poparcie rządu brytyjskiego, pomimo tego że od kongresu wiedeńskiego w 1814 roku Brytania zaprzestała otwartego wspierania rebeliantów. Inni byli zachęceni obietnicą płacy równej tej z armii brytyjskiej oraz możliwością szybkiego awansu.
Pierwsze jednostki.
Od maja 1817 roku brytyjscy ochotnicy byli rekrutowani głownie w Londynie przez agenta Luisa Lopeza Menedeza, za prawdopodobną aprobatą księcia Wellington. Tysiące osób zaczęło zgłaszać się na ochotnika i wkrótce uformowano pierwsze pięć oddziałów: 
Kampanie.
Pierwsi żołnierze założyli swoją bazę na wyspie Margarita. Warunki na wyspie były tragiczne, co spowodowało śmierć wielu żołnierzy. Aby załatać braki, Brytyjczycy zwerbowali 100 mieszkańców wyspy do swoich oddziałów. Jednostki oraz ich dowódcy, podczas wojny, prezentują się następującą:
Kolumbia i Wenezuela.
Brytyjczycy brali udział w kampanii na równinie Wenezuelskiej w 1818 oraz brali udział w bitwach o El Sombrero, El Semén, Ortiz, Rincon de los Toros i Calabozo. Pierwsi rekruci musieli wywrzeć duże wrażenie na Bolivarze, gdyż miał on nalegać, aby więcej Brytyjczyków zaciągnęło się na ochotnika. Rok później w marcu 1819 roku, Bolivar zorganizował większość ochotników w brygadę liczącą 250 osób, którą nazwał Legionem Brytyjskim. Pierwszym dowódcą Legionu został James Rooke, w tym samym czasie George Elsom został wysłany do Londynu, aby zrekrutować więcej ochotników. Wśród zwerbowanych ochotników znalazło się 110 Hanowerczyków dowodzonych przez Johann von Uslara, weterana spod Waterloo.
Kompania Strzelców dotarła do Ameryki Południowej tego samego miesiąca, kiedy Bolivar reorganizował swoje jednostki. Strzelcy zostali wzmocnieni przez kolejnych 350 żołnierzy, którzy w niedługim czasie dotarli do Ameryki, gdzie również zostali podzieleni na dwa bataliony. Pierwszy został oddany pod dowództwo pułkownika Arthura Sandesa, a drugi pod dowództwo majora Johna Mackintosha, który niedługo później został adiutantem Bolivara oraz Antonio José de Sucre.
Po kilku miesiącach bez aktywności Legion Brytyjski dołączył do armii Bolivara na równinach Apure pod koniec 1818, lecz chrzest bojowy przeszedł dopiero w potyczce w lasach Gamarry 19 marca 1819. W niedługim czasie Brytyjczycy stali się ważną częścią armii Bolivara, szczególnie po ciężkiej przeprawie przez Andy, między majem oraz czerwcem, gdzie Brytyjczycy ponieśli spore straty.
W czerwcu 1819 Elsom przybył w okolice ujścia rzeki Orinoko z zaciągniętymi ochotnikami. Liczba ochotników, którzy przybyli to około 2200 osób w pełni uzbrojonych oraz wyposażonych, pod dowództwem kapitana Georga Gibsona. Tych ochotników nazwano drugim legionem brytyjskim, składał się on z 1. Pułku dowodzonego przez Pułkownika Jamesa English, 2. Pułku pod dowództwem Pułkownika Johna Blossetta, oraz Legionu Irlandzkiego dowodzonego przez Williama Aylmera.
Drugi Legion Brytyjski odegrał znaczącą rolę w bitwie na bagnach Vargas 25 lipca 1819. Podczas tej bitwy Bolivar znalazł się w trudnej sytuacji, gdzie lewa flanka armii Wenezuelskiej została oskrzydlona i wycofała się w nieładzie. Pułkownik Rooke poprowadził wtedy 2 pułk strzelców przeciwko pozycjom hiszpańskim na wzgórzach. Dzielna szarża żołnierzy brytyjskich odzyskała inicjatywę dla armii Wenezueli, jednak została ona przypłacona sporymi stratami w tym James Rooke, który zginął, oraz Sandesem, który został ranny dwukrotnie. Po bitwie wszyscy żołnierze kompanii zostali odznaczeni Orderem Oswobodziciela, jest to jedna z nielicznych okazji, podczas tej wojny, kiedy to odznaczenie zostało nadane całej jednostce.
Podczas bitwy nad rzeką Boyacá 7 sierpnia 1819, Sandes poprowadził szarże strzelców brytyjskich na batalion artylerii, która odmieniła losy bitwy.
Podczas zwycięskiej bitwy pod Carabobo, legion był dowodzony przez pułkownika Thomasa Ilderton Ferriera. Żołnierze brytyjscy brali udział w walce jako cześć 1 Dywizji armii Wenezueli pod dowództwem Generała José Antonio Páeza, która broniła strategicznego wzgórza, będąc przy tym mniej liczniejszą oraz posiadając mało zapasów. Ich bohaterska postawa po raz kolejny uratowała sytuację wojska Bolivara. Jednak była to kolejna bitwa, gdzie oddział poniósł poważne straty, 119 poległych w tym Ferriera. 20 dni po bitwie żołnierze Legionu oraz 1 Dywizji zostali odznaczeni osobiście przez Bolivara Orderem Oswobodziciela I klasy.
Ekwador i Peru.
Po zapewnieniu niepodległości Kolumbii oraz Wenezueli, armia Wenezueli oraz Legiony Brytyjskie pod dowództwem Bolivara udały się na południe, aby wyzwolić Peru oraz Ekwador. Po raz kolejny armia Bolivara była zmuszona maszerować przez wysokie góry, jednak przedtem zmierzyli się z wojskami hiszpańskimi w bitwie na równinie Bomboná 7 kwietnia 1822 roku. W następnym miesiącu Legiony wspomagały generała Antonio Jose de Sucre oraz jego armię w marszu na Quito. 24 maja 1822 roku doszło tam do bitwy u podnóża wulkanu Pichincha. Bitwa mogła przekształcić się w rzeź, gdyby nie uplasowanie Brytyjczyków oraz Irlandczyków na flankach, którzy zatrzymali groźne natarcie weteranów hiszpańskich. Zwycięstwo pod Pichincha zapewniło niepodległość Ekwadoru.
Ochotnicy Brytyjscy uczestniczyli w ostatniej kampanii wojny o niepodległość w 1824 roku. Ochotnicy Brytyjscy, w tym I Brygada Strzelców pod dowództwem Sandesa, byli obecni podczas bitwy w dolinie Junin oraz bitwy pod Ayacuhco w grudniu 1824, które zaznaczają koniec walk o niepodległość kolonii hiszpańskich.
Po wojnie.
Legiony Brytyjskie walczyły do końca wojen, ich liczebność jednak poważnie ucierpiała. Wielu ocalałych osiedliło się w nowo powstałych państwach, które pomagali wyzwalać.
W ogólnej strategii presja brytyjska za pomocą marynarki wojennej i dyplomacji była wystarczająca, aby powstrzymać Hiszpanię przed podjęciem, jakichkolwiek działań, aby odzyskać kontrolę nad utraconymi koloniami. Jednocześnie interwencja brytyjska w latach 1815–1819, była jednym z kluczowych czynników niepodległości państw południowoamerykańskich, w szczególności rola Legionów Brytyjskich w kampaniach Bolivara.

</doc>
<doc id="5175610" url="https://pl.wikipedia.org/wiki?curid=5175610" title="Pryaziorny">
Pryaziorny

Pryaziorny (; , "Prioziornyj") – osiedle na Białorusi, w obwodzie homelskim, w rejonie homelskim, w sielsowiecie Ułukauje, nad Ipucią.

</doc>
<doc id="5175612" url="https://pl.wikipedia.org/wiki?curid=5175612" title="Sciah Pracy">
Sciah Pracy

Sciah Pracy (; , "Znamia Truda") – osiedle na Białorusi, w obwodzie homelskim, w rejonie homelskim, w sielsowiecie Ułukauje.

</doc>
<doc id="5175615" url="https://pl.wikipedia.org/wiki?curid=5175615" title="Rysí skála (Wysoki Jesionik)">
Rysí skála (Wysoki Jesionik)

Rysí skála – grupa skalna o wysokości 1167 m n.p.m. (podawana jest też wysokość 1150 m n.p.m.) w paśmie górskim Wysokiego Jesionika (), w północno-wschodnich Czechach, w Sudetach Wschodnich, na Morawach, w obrębie gminy Loučná nad Desnou, blisko szczytu góry Medvědí hora, oddalona o około 5,9 km na zachód od szczytu góry Pradziad ().
Historia.
Miejsce w którym rozciąga się grupa skalna na stoku góry Medvedí hora było pierwotnie miejscem mało uczęszczanym, ale stopniowo przybywało tu coraz więcej turystów, by podziwiać z jej wierzchołka znaczną część panoramy szczytów czy gór Wysokiego Jesionika. Następnie na jednym z wierzchołków umieszczono prowizoryczny krzyż, po czym powstał pomysł przystosowania tego miejsca do potrzeb turystycznych. Ośrodek turystyczny miejscowości Kouty nad Desnou założył w 2013 roku we współpracy z Lasami Republiki Czeskiej () ścieżkę dydaktyczną Rysí skála. Projekt ścieżki opierał się na legendzie o rysicy z młodymi, która znajduje schronienie na szczycie góry Medvědí hora. W opowieści tej pojawiają się leśne skrzaty, bajkowe istoty i władca gór Pradziad. W tej sytuacji nazwano tę grupę skalną Rysí skála.
Charakterystyka.
Lokalizacja.
Grupa skalna Rysí skála położona jest w środkowo-zachodnim rejonie całego pasma Wysokiego Jesionika, leżąca w części Wysokiego Jesionika, w północno-zachodnim obszarze (mikroregionu) o nazwie Masyw Pradziada (), na wschodnim stoku góry Medvědí hora, oddalona o około 80 m na północny wschód od jej szczytu, powyżej płynącego potoku o nazwie Borový potok. Jest grupą skalną słabo rozpoznawalną i widoczną m.in. z drogi okalającej połać szczytową góry Pradziad, gdzie wyłania się poniżej linii patrzenia na górę Ucháč. Ponadto bardzo dobrze widoczna z innego charakterystycznego punktu widokowego – z drogi okalającej szczyt góry Dlouhé stráně (widoczna na prawo powyżej domku turystycznego Salaš).
Skaliska grupy skalnej.
Grupa skalna Rysí skála rozpościera się na kierunku południowy zachód – północ, mająca nieregularny kształt o przybliżonych wymiarach długość × szerokość = (80 × 30) m, zajmująca powierzchnię około 1630 m². Składa się z dwóch zasadniczych skalisk. Szczytowego, odkrytego o wysokości 1167 m n.p.m., na którym – na wsporniku skalnym – umieszczono trójkątną, deskową platformę widokową z obustronną balustradą deskową i drugiego, niższego o wysokości około 1164 m n.p.m. (odkrytego, będącego również punktem widokowym), oddalonego o około 32 m na północny wschód od skaliska szczytowego. Grupa skalna otoczona jest wokół borem świerkowym, pokryta częściowo trawą wysokogórską. Stoki przy skaliskach – z uwagi na nachylenie – są urwiskami, należy więc zachować ostrożność poruszając się po nich, tym bardziej, że na niższym skalisku nie ma barierek czy łańcuchów. Dwa najwyższe skaliska grupy skalnej Rysí skála są wybitnymi punktami widokowymi, z których roztaczają się perspektywy w kierunku pobliskich gór i szczytów. Widoczna jest m.in. wysmukła, charakterystyczna wieża na górze Pradziad, a ponadto góry takie jak m.in.: Velký Klínovec, Velký Klín, Výrovka, Hřbety, Nad Petrovkou, Malý Jezerník, Velký Jezerník, Malý Děd, Tupý vrch, Petrovy kameny, Vysoká hole, Dlouhé stráně, Mravenečník czy Kamenec (1). Blisko skaliska szczytowego znajduje się punkt geodezyjny, oznaczony na mapach geodezyjnych numerem (22.), o wysokości 1159,75 m n.p.m. oraz współrzędnych geograficznych (), oddalony o około 23 m na północny zachód od szczytu, z widocznym koło niego zamontowanym stalowym słupkiem, pomalowanym na przemian w poziome pasy białe i czerwone. Państwowy urząd geodezyjny o nazwie () w Pradze podaje jako najwyższy punkt grupy skalnej – szczyt – o wysokości 1167,2 m n.p.m. i współrzędnych geograficznych (). 
Dojście do grupy skalnej następuje z zielonego szlaku turystycznego , na którym wytyczono ścieżką dydaktyczną oraz przystanku turystycznego "Medvědí hora (Rysí skála)", od którego należy przejść odcinek o długości około 25 m, dochodząc w ten sposób do szczytowej platformy widokowej. 
Geologia.
Pod względem geologicznym grupa skalna Rysí skála należy do jednostki określanej jako kopuła Desny i zbudowana jest ze skał metamorficznych, głównie z: gnejsów (biotytów, muskowitów). 
Ochrona przyrody.
Rysí skála znajduje się w obrębie wydzielonego obszaru objętego ochroną o nazwie Obszar Chronionego Krajobrazu Jesioniki (), a utworzonego w celu ochrony utworów skalnych, ziemnych i roślinnych oraz rzadkich gatunków zwierząt. w pobliżu grupy skalnej nie utworzono żadnych rezerwatów przyrody lub innych obiektów nazwanych pomnikami przyrody.
Przy grupie skalnej wyznaczono w 2013 roku okrężną ścieżkę dydaktyczną o nazwie () o długości około 2 km na odcinku: 
Turystyka.
Rysí skála jest chętnie odwiedzana przez turystów, z możliwością podziwiania malowniczych perspektyw ze zlokalizowanego na jej wierzchołku punktu widokowego. Przy grupie skalnej, w odległości około 20 m na zachód od szczytu przy przystanku turystycznym "Medvědí hora (Rysí skála)" położone są obok siebie dwie bliźniacze wiaty turystyczne. Na górze Medvědí hora znajduje się górna stacja wyciągu krzesełkowego, wieża widokowa czy fast food "Bar u Medvěda". Do miejscowości Loučná nad Desnou z bazą hoteli i pensjonatów jest od grupy skalnej około 4 km w kierunku zachodnim. Natomiast do przełęczy Červenohorské sedlo, ze znajdującym się na niej hotelem Červenohorské Sedlo i bazą pensjonatów jest od grupy skalnej około 4,1 km w kierunku północnym. Ponadto do osady Sedmidvory jest od grupy skalnej około 4,7 km w kierunku południowo-zachodnim. 
Kluczowym punktem turystycznym jest oddalony o około 33 m na północny zachód od szczytu przystanek turystyczny "Medvědí hora (Rysí skála)", z podaną na tablicy informacyjnej wysokością 1162 m, przez który przechodzi ścieżka dydaktyczna i trasa narciarstwa biegowego. 
Szlaki turystyczne.
Klub Czeskich Turystów () wytyczył w obrębie grupy skalnej jeden szlak turystyczny, na którym przebiega ścieżka dydaktyczna na trasie:
Szlaki rowerowe i trasy narciarskie.
W pobliżu grupy skalnej wyznaczono jedyny szlak rowerowy na trasie:
W okresach ośnieżenia na odcinku "Tetřeví chata" – "Medvědí hora (Rysí skála)" przebiega trasa narciarstwa biegowego. W pobliżu grupy skalnej nie poprowadzono żadnej trasy narciarstwa zjazdowego.

</doc>
<doc id="5175617" url="https://pl.wikipedia.org/wiki?curid=5175617" title="Piłka nożna w Norwegii">
Piłka nożna w Norwegii

Piłka nożna ( ) jest najpopularniejszym sportem w Norwegii pod względem aktywnego członkostwa (według oglądalności telewizji piłka nożna zajmuje trzecie miejsce, za biathlonem i narciarstwem biegowym). Jej głównym organizatorem na terenie Norwegii pozostaje Norges Fotballforbund (NFF).
Kobieca piłkarska reprezentacja Norwegii zdobyła jeden złoty medal olimpijski (2000).
W Eliteserien grają dwa najbardziej znane kluby świata, takie jak Rosenborg BK i Vålerenga Fotball.
Historia.
Piłka nożna dotarła do Norwegii z Anglii w latach 70. XIX wieku i była uprawiana głównie przez kluby gimnastyczne. W 1885 roku w Skien powstał pierwszy norweski klub piłkarski Odds BK, potem następne. Po założeniu norweskiej federacji piłkarskiej – NFF w 1902 roku, rozpoczął się proces zorganizowania pierwszych rozgrywek o Puchar Norwegii w 1902, jednak nie uzyskał on znaczenia ogólnokrajowego. Pierwsza edycja ligowych Mistrzostw Norwegii ("Norgesserien") w sezonie 1937/38, a wstępne rundy stanowiły mistrzostwa okręgów, których zwycięzcy uczestniczyły w turnieju finałowym o tytuł. Przerwana w latach 1940-1947 z powodu II wojny światowej, mistrzostwo wznowione z tą samą formułą w sezonie 1947/48.
W 1948 roku powstała liga, zwana "Hovedserien", która została podzielona na dwie grupy, z których dwóch zwycięzców w meczu finałowym walczyły o tytuł mistrzowski. W sezonie 1961/62 rozgrywano mistrzostwa przejściowe w pojedynczej grupie z 16 drużynami.
W 1963 roku została organizowana pierwsza norweska dywizja ("1. divisjon") z 10 zespołami i rozgrywany systemem wiosna-jesień. W 1972 roku ligę poszerzono do 12 drużyn.
W 1990 najwyższa liga otrzymała nazwę "Tippeligaen". W 2017 liga zmieniła nazwę na "Eliteserien". 
Format rozgrywek ligowych.
W obowiązującym systemie ligowym trzy najwyższe klasy rozgrywkowe są ogólnokrajowe (Eliteserien, 1. divisjon, 2. divisjon). Dopiero na czwartym poziomie pojawiają się grupy regionalne.
Puchary.
Rozgrywki pucharowe rozgrywane w Norwegii to:

</doc>
<doc id="5175620" url="https://pl.wikipedia.org/wiki?curid=5175620" title="Janina Durko">
Janina Durko

Janina Barbara Durko z domu Pikulińska (ur. 27 grudnia 1915 w Nowym Mieście nad Soną, zm. 15 września 2002) – polska Sprawiedliwa wśród Narodów Świata
Życiorys.
Podczas okupacji niemieckiej mieszkała wspólnie z mężem Januszem Durko na warszawskim Żoliborzu. W swoim mieszkaniu udzielała schronienia uciekinierom z warszawskiego getta. Organizowała dla nich także kryjówki w przypadku zagrożenia donosem ze strony sąsiadów. Durko pomagała osobom ukrywanym znaleźć pracę. Do wybuchu powstania warszawskiego Durkowie udzielili pomocy około 20 Żydom.
4 czerwca 1989 r. Jad Waszem uznał Janinę Durko za Sprawiedliwą wśród Narodów Świata. Wspólnie z nią uhonorowano także jej męża, Janusza Durko.

</doc>
<doc id="5175621" url="https://pl.wikipedia.org/wiki?curid=5175621" title="KFCO Beerschot Wilrijk">
KFCO Beerschot Wilrijk



</doc>
<doc id="5175624" url="https://pl.wikipedia.org/wiki?curid=5175624" title="Wierzba czerniejąca">
Wierzba czerniejąca



</doc>
<doc id="5175625" url="https://pl.wikipedia.org/wiki?curid=5175625" title="Kościół św. Antoniego Padewskiego w Łodzi (Żubardź)">
Kościół św. Antoniego Padewskiego w Łodzi (Żubardź)

Kościół świętego Antoniego Padewskiego w Łodzi (Żubardź) – rzymskokatolicki kościół parafialny należący do parafii św. Antoniego Padewskiego w Łodzi (dekanat Łódź-Teofilów-Żubardź archidiecezji łódzkiej).
Budowę obecnej świątyni rozpoczęto w dniu 18 sierpnia 1947 roku po odgruzowaniu placu po zburzonym w 1942 roku przez Niemców wcześniejszym kościele. Świątynia została wzniesiona na zachowanych fundamentach i zaprojektowana została przez architekta Alfonsa Emila Graviera. Prace budowlane zostały zakończone w 1951 roku, natomiast kościół został poświęcony w dniu 9 września 1951 roku przez biskupa Michała Klepacza. Budowla reprezentuje styl neoromański. W latach 1999–2000 została dokończona budowa wieży do wysokości 53 metrów i zostały zawieszone 3 dzwony o imionach: Karola, Jubilata i jeden jeszcze bez imienia.
Do wyposażenia świątyni należą: cztery ołtarze, ambona i pulpit, tabernakulum metalowe, organy, trzy wspomniane wyżej dzwony, ławki, klęczniki i krzesełka, chrzcielnica, Droga Krzyżowa, krzyż ołtarzowy oraz komplet sześciu lichtarzy.

</doc>
<doc id="5175626" url="https://pl.wikipedia.org/wiki?curid=5175626" title="Salix nigricans">
Salix nigricans



</doc>
<doc id="5175627" url="https://pl.wikipedia.org/wiki?curid=5175627" title="Adam Walczak (samorządowiec)">
Adam Walczak (samorządowiec)

Adam Walczak, ps. „Latarnik”, „Julian” (ur. 25 listopada 1887 w Kruszewie, zm. 31 marca 1940 w Łucku) – działacz PPS – Frakcji Rewolucyjnej i PPS, wiceprezydent Łodzi.
Życiorys.
Rozpoczął pracę zawodową w 1901 będąc terminatorem u tapicera. W 1903 rozpoczął pracę w fabryce Heinzla i Kunitzera w Widzewie. Wówczas rozpoczął nielegalną działalność w PPS na terenie Widzewa. W 1906 w okresie wielkiego lokautu był referentem Śródmieścia. W 1907 wziął udział w kongresie partyjnym PPS – Frakcji Rewolucyjnej w Wiedniu. W latach 1908–1910 był 3-krotnie aresztowany i wysłany na tzw. wolną wysyłkę do Kalisza. W 1912 po powrocie do Łodzi ponownie go aresztowano, a następnie wysłano do Ozorkowa. Po wybuchu I wojny światowej został zesłany do Niemiec do pracy w kopalni węgla. W 1918 powrócił do Łodzi, gdzie zaangażował się w działalność komitetu dzielnicy widzewskiej, a następnie chojeńskiej. Był również członkiem egzekutywy i członkiem rady naczelnej Okręgowej Komisji Rewizyjnej PPS, członkiem sądu partyjnego PPS, członkiem Towarzystwa Uniwersytetu Robotniczego (TUR), a także przewodniczącym zarządu Towarzystwa Robotniczego Przyjaciół Dzieci, jak i również sekretarzem generalnym Klasowego Związku Włókniarzy i Centralnej Komisji Klasowych Związków Zawodowych.
W 1937 został wybrany do Rady Miejskiej w Łodzi, a następnie objął stanowisko wiceprezydenta Łodzi. Jako wiceprezydent objął nadzór nad wydziałami: Przedsiębiorstw i Aprowizacji, Przemysłowym, a także nad przedsiębiorstwami takimi jak: Kanalizacja i Wodociągi, Gazownia Miejska, Komunalna Kasa Oszczędności. Był przewodniczącym Komisji Dyscyplinarnej i Komisji Emerytalnej. Wchodził w skład zarządu Łódzkiego Towarzystwa Elektrycznego i Kolei Elektrycznej Łódzkiej, ponadto był członkiem Miejskiego Komitetu Pożyczki Obrony Przeciwlotniczej w Łodzi. Brał także udział w akcjach dla najbiedniejszych dzieci, jak np. „Dar Wielkanocny”.
Po zajęciu Łodzi przez wojska niemieckie ewakuowano władze samorządowe. Walczak po wyjechaniu z miasta spotkał się w Horodle z prezydentem Ignacym Mościckim jadącym do Rumunii, otrzymując misję wyjazdu z dokumentami do Lwowa. Nie dotarł tam – w październiku 1939 został aresztowany przez NKWD w Kamieniu Koszyrskim, po czym w grudniu 1939 został osadzony w więzieniu w Kowlu. Następnie zamordowano go w Łucku. Nie jest znana dokładna data śmierci Walczaka. Sądownie uznano za datę śmierci dzień 31 marca 1940. Spoczywa na Polskim Cmentarzu Wojennym w Kijowie-Bykowni.
Adam Walczak znalazł się na Ukraińskiej Liście Katyńskiej.
Życie prywatne.
Adam Walczak był synem Tomasza Walczaka. Jego żoną była Julianna, z którą miał 4 dzieci.
Mieszkał na osiedlu im. J. Montwiłła-Mireckiego w Łodzi.

</doc>
<doc id="5175628" url="https://pl.wikipedia.org/wiki?curid=5175628" title="Zofia Kosturkiewicz">
Zofia Kosturkiewicz

Zofia Maria Kosturkiewicz, z d. Lipińska (ur. 26 sierpnia 1928 w Grabinie na Wołyniu, zm. 29 października 2021) – polska profesor nauk chemicznych, specjalizująca się w krystalografii, twórczyni poznańskiej szkoły krystalografii.
Życiorys.
Urodziła się na Wołyniu. Po napaści ZSRR na Polskę w 1939 r. wraz z rodziną zamieszkała na Kielecczyźnie, gdzie była uczennicą tajnego gimnazjum oraz działała jako łączniczka AK. Po wojnie była uczennicą II Liceum Ogólnokształcącego im. gen. Zamoyskiej w Poznaniu, a po zdaniu matury w 1947 r. podjęła studia chemiczne na Uniwersytecie Poznańskim (obecnie Uniwersytet im. Adama Mickiewicza). Pracę magisterską pt. „Badania nad przebudową łańcucha bocznego cynchoniny” przygotowaną pod kierunkiem prof. Jerzego Suszki obroniła w 1951 r., pracując już jako zastępca asystenta w Katedrze Chemii Organicznej. W 1960 r. na Wydziale Matematyki, Fizyki i Chemii UAM obroniła rozprawę doktorską pt. „Konfiguracja alkaloidów chinowych”. Jej promotorem był również prof. Suszko. W 1969 r. uzyskała stopień doktora habilitowanego za pracę pt. „Konformacja cząsteczek i geometria wiązań wodorowych w kryształach organicznych”. W 1978 r. nadano jej tytuł profesora nadzwyczajnego w zakresie nauk chemicznych, a w 1987 r. otrzymała tytuł profesora zwyczajnego. W latach 1973–1978 była wicedyrektorem Instytutu Chemii UAM.
Pracowała w zorganizowanej przez siebie Pracowni, następnie Zakładzie Krystalografii na Wydziale Chemii Uniwersytetu im. Adama Mickiewicza, od 1961 do przejścia na emeryturę w 1998 była kierownikiem tej jednostki. Była pionierem badań krystalograficznych w Poznaniu; jako pierwsza w Polsce zajęła się krystalografią związków organicznych, m.in. białek i kwasów nukleinowych.
Była członkiem Komitetu Krystalografii Polskiej Akademii Nauk.
W 1955 poślubiła Andrzeja Kosturkiewicza.

</doc>
<doc id="5175629" url="https://pl.wikipedia.org/wiki?curid=5175629" title="Zimzelen">
Zimzelen

Zimzelen () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 151 mieszkańców. Na terytorium wsi występują liczne skalne fenomeny.

</doc>
<doc id="5175630" url="https://pl.wikipedia.org/wiki?curid=5175630" title="Zwezdelina">
Zwezdelina

Zwezdelina () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 476 mieszkańców.

</doc>
<doc id="5175632" url="https://pl.wikipedia.org/wiki?curid=5175632" title="Zwinica">
Zwinica

Zwinica () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 446 mieszkańców.

</doc>
<doc id="5175633" url="https://pl.wikipedia.org/wiki?curid=5175633" title="Zwynika">
Zwynika

Zwynika () – wieś w Bułgarii, w obwodzie Kyrdżali, w gminie Kyrdżali. Wieś jest niezamieszkana.

</doc>
<doc id="5175634" url="https://pl.wikipedia.org/wiki?curid=5175634" title="Zwyncze">
Zwyncze

Zwyncze () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 54 mieszkańców.

</doc>
<doc id="5175635" url="https://pl.wikipedia.org/wiki?curid=5175635" title="Żitarnik">
Żitarnik

Żitarnik () – wieś w Bułgarii, w obwodzie Kyrdżali, w gminie Kyrdżali. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 5 mieszkańców.

</doc>
<doc id="5175638" url="https://pl.wikipedia.org/wiki?curid=5175638" title="Michał Grocholski">
Michał Grocholski



</doc>
<doc id="5175644" url="https://pl.wikipedia.org/wiki?curid=5175644" title="Marianna Rogala">
Marianna Rogala

Marianna Rogala z domu Jagiełło (ur. 31 stycznia 1919, zm. 9 lutego 2008) – polska stomatolożka, Sprawiedliwa wśród Narodów Świata.
Życiorys.
W czasie okupacji niemieckiej Marianna Rogala mieszkała wspólnie z mężem Witoldem Rogalą i synem Krzysztofem przy ulicy Krasińskiego na warszawskim Żoliborzu. Pracowała jako dentystka. W kwietniu 1943 r., krótko przed wybuchem powstania w getcie warszawskim, Rogala zaopiekowała się 5-letnią Żydówką Martą Elbinger, która dysponowała fałszywymi dokumentami na nazwisko "Brzezińska". Dziewczyna była odtąd przedstawiane jako dziecko brata Marianny, Konstantego Jagiełły przebywającego w KL Auschwitz. Opieka nad Martą trwała do września 1945 r., kiedy to do rodziny Rogalów zgłosiła się ciotka Marty, Tusia Gewercman i zabrała dziewczynkę do siebie. Rok później dziecko wyjechało do innej krewnej do Izraela.
17 czerwca 1987 r. Marianna Rogala została uznana przez Jad Waszem za Sprawiedliwą wśród Narodów Świata. Wspólnie z nią uhonorowano jej męża, Witolda Rogalę.
Marianna Rogala zmarła 9 lutego 2008 r. i została pochowana na Cmentarzu Wojskowym na Powązkach, kwatera A15, rząd 1, grób 24.

</doc>
<doc id="5175645" url="https://pl.wikipedia.org/wiki?curid=5175645" title="Jaakow Fichman">
Jaakow Fichman

Jaakow Fichman (ur. w 1881 w Bełzie, zm. 1958) – żydowski poeta i krytyk literacki. 
Życiorys.
Żydowski poeta i krytyk literacki, tworzący w języku hebrajskim. Tworzył i pracował w Odessie, Warszawie, od 1925 roku w Palestynie. Był redaktorem czasopism hebrajskich i wydawcą dzieł klasyków nowoczesnej literatury hebrajskiej, także autorem impresjonistycznych liryków, m.in. tomu "Giwolim" (hebr., Poezje; 1911), i zbiorów esejów. Autor najbardziej „"nostalgicznych chyba wspomnień o hebrajskiej Warszawie”".
W 1930 roku reprezentował Związek Pisarzy Hebrajskich w Tel Awiwie na kongresie założycielskim Zrzeszenia Literatów i Dziennikarzy Hebrajskich w Polsce.
W 1943 roku otrzymał Nagrodę Bielika za tomik poezji "Corner of the Field""." W 1943 po raz drugi otrzymał nagrodę za całokształt pracy. W 1957 roku odebrał nagrodę państwową Izraela w dziedzinie literatury.

</doc>
<doc id="5175646" url="https://pl.wikipedia.org/wiki?curid=5175646" title="Pomoc finansowa dla kół gospodyń wiejskich">
Pomoc finansowa dla kół gospodyń wiejskich

Pomoc finansowa dla kół gospodyń wiejskich – wsparcie udzielane z budżetu państwa na cele związane z podniesieniem aktywności członków kół gospodyń wiejskich (KGW) w zakresie działalności społecznej, oświatowej, kulturalnej, gospodarczej i regionalnej.
W 2021 r. było w Polsce 9602 kół gospodyń wiejskich.
Regulacje prawne dotyczące kół gospodyń wiejskich.
Do 2018 r. funkcjonowanie kół gospodyń wiejskich regulowane było ustawą z 1982 r. o społeczno-zawodowych organizacjach rolników, w skład których – obok KGW – wchodziły kółka rolnicze, rolnicze zrzeszenia branżowe, związki rolników, kółek i organizacji rolniczych oraz związki rolniczych zrzeszeń branżowych.
Ustawą z 2018 r. wyodrębniono z organizacji rolniczych koła gospodyń wiejskich. Według ustawy koła gospodyń wiejskich są dobrowolną, niezależną od administracji rządowej i jednostek samorządu terytorialnego, samorządną społeczną organizacją mieszkańców wsi, wspierającą rozwój przedsiębiorczości na wsi i aktywnie działającą na rzecz środowisk wiejskich. Koła gospodyń wiejskich reprezentują interesy i działania na rzecz poprawy sytuacji społeczno-zawodowej kobiet wiejskich oraz ich rodzin, a także wspiera wszechstronny rozwój terenów wiejskich.
W 2021 r. ukazała się nowelizacja ustawy o kołach gospodyń wiejskich. Celem nowelizacji było kompleksowe uregulowanie tworzenia, organizacji, funkcjonowania i rozwiązywania kół gospodyń wiejskich. Zmieniono przepisy określających wysokość pomocy finansowej przekazywanej z budżetu państwa. Nowelizacja przeniosła kompetencje z ministra właściwego do spraw rozwoju regionalnego na ministra właściwego do spraw rozwoju wsi.
Kierunki wsparcia kół gospodyń wiejskich.
Wsparcie koła gospodyń wiejskich mogą było otrzymać na:
Wysokość wsparcia finansowego dla kół gospodyń wiejskich.
Wysokość pomocy uzależniona była od liczby członków wynikających z Krajowego Rejestru Kół Gospodyń Wiejskich i wynosiła na jedno koło w 2018 r. oraz w 2021 r.
Kwoty wsparcia wypłacone kołom gospodyń wiejskich.
Wg danych Agencji Restrukturyzacji i Modernizacji Rolnictwa wysokość wsparcia wypłacone kołom gospodyń wiejskich wynosiło:

</doc>
<doc id="5175649" url="https://pl.wikipedia.org/wiki?curid=5175649" title="Andreas Oschkenat">
Andreas Oschkenat

Andreas Oschkenat (ur. 9 czerwca 1962 w Sonnebergu) – niemiecki lekkoatleta, płotkarz, medalista halowych mistrzostw Europy. W czasie swojej kariery reprezentował Niemiecką Republikę Demokratyczną.
Kariera sportowa.
Zdobył złoty medal w sztafecie 4 × 100 metrów (która biegła w składzie: Karsten Weller, Steffen Bringmann, Oschkenat i Thomas Schröder) oraz srebrny medal w biegu na 110 metrów przez płotki na mistrzostwach Europy juniorów w 1981 w Utrechcie.
Zdobył brązowy medal w biegu na 60 metrów przez płotki na halowych mistrzostwach Europy w 1983 w Budapeszcie, przegrywając jedynie ze swym kolegą z reprezentacji NRD Thomasem Munkeltem i Arto Bryggare z Finlandii. Odpadł w półfinale biegu na 110 metrów przez płotki na mistrzostwach świata w 1983 w Helsinkach. 
Zajął 5. miejsce w biegu na 110 metrów przez płotki na mistrzostwach Europy w 1986 w Stuttgarcie. Na halowych mistrzostwach Europy w 1988 w Budapeszcie odpadł w półfinale biegu na 60 metrów przez płotki.
Był mistrzem NRD w biegu na 110 metrów przez płotki w 1987 oraz wicemistrzem w 1983, 1985, 1986 i 1988, a także mistrzem w sztafecie 4 × 100 metrów w 1982 i wicemistrzem w 1988. W hali był mistrzem NRD w biegu na 60 metrów przez płotki w 1987 i 1988 oraz wicemistrzem na tym dystansie w 1983 i 1984.
Rekordy życiowe Oschkenata:
Jego żona Cornelia Oschkenat była również znaną płotkarką, medalistką mistrzostw świata i mistrzostw Europy.

</doc>
<doc id="5175654" url="https://pl.wikipedia.org/wiki?curid=5175654" title="Stanisław Kossowski (otolaryngolog)">
Stanisław Kossowski (otolaryngolog)

Stanisław Kossowski (ur. 31 sierpnia 1909, zm. 3 października 1989) – polski lekarz otolaryngolog.
Życiorys.
Ukończył studia na Uniwersytecie Jana Kazimierza we Lwowie i doktoryzował się w 1937 na podstawie rozprawy "Nowotwory szczęki dolnej i sposoby ich leczenia", po czym do 1944 r. był asystentem Kliniki Otolaryngologicznej uniwersytetu we Lwowie, a potem Państwowego Instytutu Medycznego we Lwowie. W latach 1944–1946 odbywał służbę wojskową. Od 1946 był kolejno asystentem, starszym asystentem i adiunktem w Klinice Otolaryngologicznej Akademii Medycznej we Wrocławiu. W 1952 habilitował się i od 1954 był docentem, a od 1958 profesorem nadzwyczajnym w tej samej klinice. W latach 1956–1958 i 1965–1972 pełnił funkcję prodziekana Wydziału Lekarskiego. 
Zmarł w 1989 r. i został pochowany na cmentarzu św. Wawrzyńca.

</doc>
<doc id="5175656" url="https://pl.wikipedia.org/wiki?curid=5175656" title="Witold Rogala">
Witold Rogala

Witold Rogala (ur. 14 października 1914 r., zm. 13 lipca 1967 r.) – polski ekonomista i działacz społeczny, poseł na na Sejm Ustawodawczy (1947–1952), Sprawiedliwy wśród Narodów Świata
Życiorys.
Podczas okupacji niemieckiej Witold Rogala mieszkał przy ulicy Krasińskiego na warszawskim Żoliborzu razem z żoną Marianną Rogalą i synem Krzysztofem. Pracował w Warszawskiej Spółdzielni Mieszkaniowej. Zajmował się przydziałem mieszkań osobom narażonym na aresztowanie, w tym Żydom. Krótko przed wybuchem powstania w getcie warszawskim, w kwietniu 1943 r. Rogala zaopiekował się wspólnie z żoną 5-letnią Żydówką Martą Elbinger, która dysponowała fałszywymi dokumentami na nazwisko Brzezińska. Dziewczynę przedstawiano sąsiadom jako dziecko brata Marianny, Konstantego Jagiełły, przebywającego wówczas w KL Auschwitz. Rogala sprawował opiekę nad Martą do września 1945 r., kiedy to zgłosiła się ciotka Marty, Tusia Gewercman i zabrała dziewczynkę do siebie. Po roku dziecko wyjechało do innej krewnej do Izraela.
Poseł na Sejm Ustawodawczy (1947–1952). Dyrektor Stołecznego Zarządu Rozbudowy Miasta przy Prezydium Stołecznej Rady Narodowej. Od 1965 radny Stołecznej Rady Narodowej
Został pochowany na cmentarzu Wojskowym na Powązkach (kwatera A15, rząd 1, grób 24).
17 czerwca 1987 r. Witold Rogala został pośmiertnie uhonorowany przez Jad Waszem jako Sprawiedliwy wśród Narodów Świata. Wspólnie z nim odznaczenie przyznano jego żonie, Mariannie Rogali.

</doc>
<doc id="5175658" url="https://pl.wikipedia.org/wiki?curid=5175658" title="Gérard Daniel Westendorp">
Gérard Daniel Westendorp

Gerard Daniel Westendorp (ur. 8 marca 1813 w Hadze, zm. 13 stycznia 1868 w Dendermonde) – belgijski mykolog pochodzenia holenderskiego.
W 1829 r., w wieku 16 lat, wstąpił do brukselskiej szkoły medycznej. W 1830 r. podczas rewolucji belgijskiej był lekarzem wojskowym leczącym żołnierzy holenderskich. W 1836 r. przeniósł się do Belgii, gdzie nadal pracował jako lekarz wojskowy. W tym czasie Westendorp studiował mykologię, bryologię i paleontologię. Był redaktorem naczelnym wydanego w 1866 roku drugiego tomu książki "Prodromus Florae Bataviae". Najbardziej znanym dziełem Westendorpa była opublikowana w latach 1845–1860 książka "Herbier cryptogamique ou Collection des plantes cryptogames qui croissent en Belgique". Następnie opublikował jeszcze "Cryptogames classées d’après leurs station naturelles". Westendorp.
Przy nazwach naukowych utworzonych przez niego taksonów standardowo dodawany jest skrót jego nazwiska Westend. (zobacz: lista skrótów nazwisk botaników i mykologów). Uczczono go jego nazwiskiem nazywając niektóre gatunki grzybów, m.in.: "Aspergillus westendorpii" Sacc. &amp; Marchal, "Naemospora westendorpii" Sacc., "Phyllosticta westendorpii" Thüm., "Septoria westendorpii" G.Winter, "Tiarospora westendorpii" Sacc. &amp; Marchal.

</doc>
<doc id="5175660" url="https://pl.wikipedia.org/wiki?curid=5175660" title="Gerard Daniel Westendorp">
Gerard Daniel Westendorp



</doc>
<doc id="5175663" url="https://pl.wikipedia.org/wiki?curid=5175663" title="Gaetano Arfé">
Gaetano Arfé

Gaetano Arfé (ur. 12 listopada 1925 w Somma Vesuviana, zm. 13 września 2007 w Neapolu) – włoski polityk, dziennikarz i nauczyciel akademicki, członek Izby Deputowanych i senator, poseł do Parlamentu Europejskiego I kadencji.
Życiorys.
Od 1942 zaangażowany w ruch antyfaszystowski. Współpracował z Komitetem Wyzwolenia Narodowego oraz Sprawiedliwością i Wolnością, przez kilka tygodni był aresztowany. W 1948 ukończył studia z literatury i filozofii na Uniwersytecie w Neapolu, kształcił się też w Istituto italiano per gli studi storici założonym przez Benedetto Croce. Pracował w archiwum państwowym, wykładał historię współczesną na uniwersytetach w Bari i Salerno. W 1973 objął katedrę historii ruchów politycznych na Uniwersytecie Florenckim. Zajmował się jednocześnie działalnością dziennikarską, od 1959 do 1971 pozostawał jednym z dyrektorów czasopisma „Mondo Operaio”. Od 1966 do 1975 był dyrektorem politycznym lewicowego dziennika „Avanti!”, w tym od 1966 do 1969 wspólnie z politykiem PSDI Flavio Orlandim. W 1975 przeżył zamach na własne życie, gdy zamachowcy podpalili jego dom. Autor książek naukowych i publicystycznych.
W 1945 wstąpił do Włoskiej Partii Socjalistycznej, od 1957 do 1982 należał do jej komitetu centralnego. W latach 1972–1976 zasiadał w Senacie, następnie do 1979 w Izbie Deputowanych. W 1979 wybrano go posłem do Parlamentu Europejskiego, przystąpił do frakcji socjalistycznej. W 1985 po konflikcie z Bettino Craxim opuścił socjalistów, w 1987 powrócił na jedną kadencję do Senatu jako niezależny kandydat związany z komunistami.

</doc>
<doc id="5175664" url="https://pl.wikipedia.org/wiki?curid=5175664" title="Tadeusz Marciniak">
Tadeusz Marciniak

Tadeusz Marciniak (ur. 30 października 1895 we Lwowie, zm. 26 sierpnia 1966 w Warszawie) – polski lekarz, anatom, profesor i nauczyciel akademicki.
Życiorys.
Urodził się 30 października 1895 r. Ukończył studia na Wydziale Lekarskim Uniwersytetu Jana Kazimierza we Lwowie i został wykładowcą tej uczelni. Doktoryzował się tam w 1922 r. pod kierunkiem prof. Józefa Markowskiego, a od 1938 r. był profesorem tej uczelni. W 1938 dokonał balsamowania zwłok arcybiskupa Józefa Teodorowicza. W latach 1945–1946 pracował w Katedrze Anatomii Opisowej Człowieka w Państwowym Instytucie Medycznym we Lwowie i pełnił funkcję dziekana Wydziału Lekarskiego tej uczelni, jednocześnie prowadząc wykłady w języku polskim.
W czerwcu 1946 przyjechał do Wrocławia i został wykładowcą Politechniki i Uniwersytetu we Wrocławiu, a następnie Akademii Medycznej we Wrocławiu i Wyższej Szkoły Wychowania Fizycznego we Wrocławiu. W pierwszych latach powojennych brał czynny udział w odbudowie Zakładu Anatomii i doprowadził do budowy nowego skrzydła jego siedziby. W latach 1947/1948 i 1949/1950 był prodziekanem Wydziału Lekarskiego Politechniki i Uniwersytetu we Wrocławiu, a następnie dziekanem Wydziału Lekarskiego Akademii Medycznej we Wrocławiu (1952–1956) i prorektorem ds. nauczania (1959–1962) tej uczelni, zasiadając również w jej senacie. Był także rektorem Wyższej Szkoły Wychowania Fizycznego we Wrocławiu (1962–1965), w której powstawaniu brał czynny udział i prowadził wykłady dla studentów antropologii Uniwersytetu Wrocławskiego, a także uczył w szkołach pielęgniarstwa i położnictwa we Wrocławiu.
Prowadził prace badawcze z zakresu anatomii ośrodkowego układu nerwowego, układu moczowego oraz teratologii układu krążenia i układu mięśniowego. Habilitował się na podstawie rozprawy "O tzw. wstępowaniu rdzenia kręgowego u płodów ludzkich". Promotor dwóch habilitacji (m.in. prof. Czesława Niżankowskiego) i sześciu doktoratów.
Odznaczony Krzyżem Komandorskim Orderu Odrodzenia Polski. Jednocześnie jako osoba mocno religijna i zdeklarowanie bezpartyjna był inwigilowany przez Służbę Bezpieczeństwa.
Z małżeństwa z prof. Ludwiką Lechowską-Marciniak miał syna prof. Romana Marciniaka.
Zmarł 26 sierpnia 1966 r. z powodu choroby nowotworowej jelita grubego miesiąc przed odejściem na emeryturę, został pochowany na cmentarzu św. Wawrzyńca we Wrocławiu. W 1976 r. na terenie Akademii Medycznej rektor prof. Stanisław Iwankiewicz i kierownik Katedry Anatomii Prawidłowej prof. Czesław Niżankowski odsłonili poświęconą mu tablicę pamiątkową. W 1978 r. szpitalowi w Zespole Opieki Zdrowotnej Dzielnicy - Krzyki, położonemu przy ul. Traugutta we Wrocławiu, nadano jego imię (zachował je po przeniesieniu szpitala do nowego kompleksu na osiedlu Stabłowice).

</doc>
<doc id="5175668" url="https://pl.wikipedia.org/wiki?curid=5175668" title="Mistrzostwa Świata Juniorów w Narciarstwie Klasycznym 2022">
Mistrzostwa Świata Juniorów w Narciarstwie Klasycznym 2022

Mistrzostwa Świata Juniorów w Narciarstwie Klasycznym 2022 – zawody sportowe, które rozegrane zostały w Polsce (skoki narciarskie i kombinacja) oraz Norwegii (biegi narciarskie) od 22 lutego do 6 marca 2022 roku. Podczas mistrzostw zawodnicy rywalizowali w 22 konkurencjach w trzech dyscyplinach klasycznych.
Pierwotnie to Zakopane miało zorganizować mistrzostwa we wszystkich dyscyplinach w 2021 roku, jednak organizację przeniesiono na 2022 rok ze względu na sytuację związaną z pandemią COVID-19 oraz po tym, jak nie udało się do grudnia 2020 skończyć modernizacji Średniej Krokwi. Na początku listopada 2021 roku FIS podjął decyzję o zorganizowaniu zawodów biegowych w norweskiej miejscowości Lygna, po tym jak Polski Związek Narciarski poinformował, że ze względu na planowaną inwestycję Centralnego Ośrodku Sportu organizacja biegów w Zakopanem nie będzie możliwa.
Biegi narciarskie – juniorzy.
Mężczyźni
Kobiety
Biegi narciarskie – U 23.
Mężczyźni
Kobiety
Mieszane
Skoki narciarskie.
Mężczyźni
Kobiety
Mieszane
Kombinacja norweska.
Mężczyźni
Kobiety
Mieszane

</doc>
<doc id="5175673" url="https://pl.wikipedia.org/wiki?curid=5175673" title="Stanisław Popiel">
Stanisław Popiel



</doc>
<doc id="5175675" url="https://pl.wikipedia.org/wiki?curid=5175675" title="Rezerwat Ussuryjski">
Rezerwat Ussuryjski

Rezerwat Ussuryjski (ros. Уссурийский государственный природный заповедник им.В.Л.Комарова) – ścisły rezerwat przyrody (zapowiednik) w Rosji położony w rejonie miejskim ussuryjskim i rejonie szkotowskim w Kraju Nadmorskim. Jego obszar wynosi 412,34 km², a strefa ochronna wokół rezerwatu 578 km². Rezerwat został utworzony 8 lipca 1934 roku i jest jednym z najstarszych na Dalekim Wschodzie. Siedziba dyrekcji mieści się w miejscowości Ussuryjsk.
Opis.
Rezerwat położony jest na zboczach Gór Przewalskiego (południowe pasmo łańcucha górskiego Sichote-Aliń), w dorzeczu rzek Komarowka i Artemowka. Średnia wysokość gór wynosi 300–400 m n.p.m., poszczególne szczyty dochodzą do 650–700 m.
Klimat kontynentalny z wyraźnymi cechami klimatu monsunowego. Najzimniejszym miesiącem jest styczeń (średnia temperatura minus 17,9 °C), a najcieplejszym sierpień (plus 19,7 °C).
Flora.
99 procent powierzchni rezerwatu pokrywają lasy. Najbardziej rozpowszechnione są lasy iglasto-liściaste oraz bory jodłowo-świerkowe. Rosną tu m.in. sosna koreańska, jodła mandżurska, jodła wiotka, świerk ajański, lipa wonna, drzewo z gatunku "Tilia mandshurica", orzech mandżurski, grab sercowaty. W dolinach rosną lasy liściaste, które tworzą topole Maksymowicza, jesiony mandżurskie oraz różne rodzaje wierzb.
Krzewy są to w większości jaśminowce z gatunku "Philadelphus tenuifolius", leszczyny mandżurskie, eleuterokoki kolczaste, tawuły. Spośród lian najliczniejsze są aktinidia ostrolistna, aktinidia pstrolistna, cytryniec chiński i winorośl amurska.
Łącznie w rezerwacie występuje 868 gatunków roślin naczyniowych, w tym 41 gatunków reliktowych, takich jak jałowiec z gatunku "Juniperus rigida", cis japoński, sosna gęstokwiatowa, wszechlek żeń-szeń, kalopanax, kolcosił z gatunku "Oplopanax elatus", roślina z gatunku "Prinsepia sinensis".
Fauna.
Fauna rezerwatu jest typowa dla lasów iglastych oraz liściastych i obejmuje 62 gatunki ssaków, ponad 160 gatunków ptaków, 7 gatunków gadów, 6 gatunków płazów, 12 gatunków ryb.
Żyją tu m.in. lamparty amurskie, tygrysy syberyjskie, kotki bengalskie z gatunku "Prionailurus bengalensis euptilurus", niedźwiedzie himalajskie, borsuki azjatyckie, jelenie wschodnie, dziki euroazjatyckie, sarny syberyjskie, piżmowce syberyjskie, łasice syberyjskie.
Występują tu takie ptaki jak m.in. mandarynka, bocian czarnodzioby, sowica brunatna, myszołap białobrewy, trzmielojad czubaty.

</doc>
<doc id="5175676" url="https://pl.wikipedia.org/wiki?curid=5175676" title="Andrei Kazusieonak">
Andrei Kazusieonak



</doc>
<doc id="5175677" url="https://pl.wikipedia.org/wiki?curid=5175677" title="Józef Rappaport">
Józef Rappaport

Józef Wilhelm Rappaport (ur. 27 marca 1887 w Bakowcach, zm. 1941 tamże) – polski pisarz pochodzenia żydowskiego, aktywny w II Rzeczypospolitej.
Życiorys.
Józef Rappaport urodził się 27 marca 1887 w Bakowcach. Pochodził z rodziny żydowskiej. Był synem Hermana Wiesela (zarządca dóbr w Podpieczarach, w Leopoldynowie inaczej Chlewczany). Uczył się w C. K. Gimnazjum w Sanoku, gdzie w 1906 ukończył chlubnie VIII klasę i zdał z odznaczeniem egzamin dojrzałości.
Jako pisarz używał pseudonimów „Wilhelm Raort”, „W. Raort”.

</doc>
<doc id="5175678" url="https://pl.wikipedia.org/wiki?curid=5175678" title="Anatol Larukou">
Anatol Larukou



</doc>
<doc id="5175681" url="https://pl.wikipedia.org/wiki?curid=5175681" title="Maryna Slutskaya">
Maryna Slutskaya



</doc>
<doc id="5175682" url="https://pl.wikipedia.org/wiki?curid=5175682" title="Siarhei Shundzikau">
Siarhei Shundzikau



</doc>
<doc id="5175684" url="https://pl.wikipedia.org/wiki?curid=5175684" title="Bojanci">
Bojanci



</doc>
<doc id="5175690" url="https://pl.wikipedia.org/wiki?curid=5175690" title="Janusz Walczak">
Janusz Walczak



</doc>
<doc id="5175694" url="https://pl.wikipedia.org/wiki?curid=5175694" title="Adam Masztalerz">
Adam Masztalerz

Adam Jakub Masztalerz (ur. 25 lipca 1925 we Lwowie, zm. 3 grudnia 2004 we Wrocławiu) – polski lekarz dentysta i ortodonta, nauczyciel akademicki.
Życiorys.
W 1941 po zajęciu Lwowa przez wojska III Rzeszy najpierw pracował jako sprzedawca w domu towarowym „Kaufhaus des Ostend”, a następnie jako robotnik fizyczny w obozie „Baudienstu”. W lipcu 1944 jako żołnierz Armii Krajowej brał udział w akcji wyzwolenia Lwowa – „Burza”. Jesienią 1944 został wcielony w szeregi Wojska Polskiego jako żołnierz II Armii walczył na ziemi łużyckiej. W grudniu 1946 wraz ze swoimi rodzicami zamieszkał w Bytomiu. W 1947 przeniósł się do Wrocławia, gdzie ukończył szkołę średnią, a w 1952 ukończył studia lekarsko-dentystyczne na Akademii Medycznej we Wrocławiu. Jeszcze podczas studiów pracował w Państwowym Liceum Techniki Dentystycznej we Wrocławiu i jako wolontariusz w Katedrze Protetyki Akademii Medycznej, a od 1950 r. został zatrudniony na etacie zastępcy asystenta w tej katedrze. Po studiach nakazem pracy został skierowany do Gryfowa Śląskiego, gdzie do 1955 r. pracował kolejno w przychodni rejonowej i jako społeczny inspektor stomatologii dla powiatu lwóweckiego. W 1956 został zatrudniony jako asystent w Zakładzie Ortodoncji Katedry Protetyki Akademii Medycznej we Wrocławiu, a w 1963 r. objął kierownictwo zakładu, zaś w 1965 r. kierownictwo katedry i pozostał na tym stanowisku do 1995 r. 
Stopień doktora dentystyki uzyskał w 7 czerwca 1961 na podstawie rozprawy „Zmienność stłoczeń zębów u człowieka”, docentem mianowano go w 1963 r. Przewodniczący Rady Państwa 4 stycznia 1973 nadał tytuł profesora nadzwyczajnego nauk medycznych, zaś w 1980 r. przyznano mu tytuł profesora zwyczajnego. W Akademii Medycznej we Wrocławiu sprawował funkcje m.in. zastępcy dyrektora Instytutu Stomatologii, od 1975 r. kierownika Oddziału Stomatologicznego, prodziekana Wydziału Lekarskiego oraz w latach 1984–1987 prorektora ds. nauki. 
Prowadził badania ewolucyjne zmian narządu żucia oraz ich wpływu na powstawanie stłoczeń zębów, norm morfologicznych u dzieci i młodzieży, opracował wskaźnik nosowo-szczękowego i pierwszą polską mapę częstości wad zgryzowych. Autor 16 monografii, 268 publikacji, promotor 16 prac doktorskich i opiekun 1 habilitacji. 
Zmarł w 2004 r. i został pochowany na cmentarzu św. Wawrzyńca.

</doc>
<doc id="5175698" url="https://pl.wikipedia.org/wiki?curid=5175698" title="Góry Przewalskiego (Chiny)">
Góry Przewalskiego (Chiny)



</doc>
<doc id="5175700" url="https://pl.wikipedia.org/wiki?curid=5175700" title="Bojanci (Bułgaria)">
Bojanci (Bułgaria)

Bojanci () – wieś w Bułgarii, w obwodzie Płowdiw, w gminie Asenowgrad. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 1 559 mieszkańców.

</doc>
<doc id="5175701" url="https://pl.wikipedia.org/wiki?curid=5175701" title="Kungsholms">
Kungsholms

Fort Kungsholms (szw. "Kungsholms fort") – baza szwedzkiej floty wojennej i fort zbudowany na zachodniej stronie wyspy Tjurkö, położony 5 km na wschód od Karlskrony. Razem z położonym po drugiej stronie przesmyku pomiędzy wyspami Tjurkö i Aspö zamkiem Drottningskär zabezpiecza szeroki na 1 200 metrów morski szlak komunikacyjny. 
Cechą charakterystyczna konstrukcji fortu jest okrężny port z wąskim wyjściem na morze.
Historia.
Zbudowany w 1680 roku w celu obrony dostępu do królewskiego miasta Karlskrona od strony południowej.

</doc>
<doc id="5175704" url="https://pl.wikipedia.org/wiki?curid=5175704" title="Bor (Bułgaria)">
Bor (Bułgaria)

Bor () – wieś w Bułgarii, w obwodzie Płowdiw, w gminie Asenowgrad. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 13 mieszkańców.

</doc>
<doc id="5175705" url="https://pl.wikipedia.org/wiki?curid=5175705" title="Mostowo (Bułgaria)">
Mostowo (Bułgaria)

Mostowo () – wieś w Bułgarii, w obwodzie Płowdiw, w gminie Asenowgrad. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 40 mieszkańców.

</doc>
<doc id="5175706" url="https://pl.wikipedia.org/wiki?curid=5175706" title="Czerwen (obwód Płowdiw)">
Czerwen (obwód Płowdiw)

Czerwen () – wieś w Bułgarii, w obwodzie Płowdiw, w gminie Asenowgrad. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 719 mieszkańców.

</doc>
<doc id="5175707" url="https://pl.wikipedia.org/wiki?curid=5175707" title="Dariya Bilodid">
Dariya Bilodid



</doc>
<doc id="5175710" url="https://pl.wikipedia.org/wiki?curid=5175710" title="Svitlana Yaromka">
Svitlana Yaromka



</doc>
<doc id="5175711" url="https://pl.wikipedia.org/wiki?curid=5175711" title="Iryna Kindzerska">
Iryna Kindzerska



</doc>
<doc id="5175712" url="https://pl.wikipedia.org/wiki?curid=5175712" title="Kościół św. Mikołaja w Miłkowicach">
Kościół św. Mikołaja w Miłkowicach

Kościół świętego Mikołaja w Miłkowicach – rzymskokatolicki kościół parafialny należący do parafii pod tym samym wezwaniem (dekanat dobrski diecezji włocławskiej).
Obecna świątynia została wzniesiona w latach 1880–1882, dzięki staraniom proboszcza Hiacynta Jędreckiego. Fundatorami wybudowanego w stylu neogotyckim kościoła były rodziny Bogdańskich i Wężyków. Budowla była darem za ocalone życie. W 1883 roku została dobudowana okazała wieża. Świątynia została konsekrowana w 1910 roku. Podczas I wojny światowej Niemcy, jak w większości świątyń, zarekwirowali dwa dzwony o imionach: „Tomasz" i „Stanisław", które przetopione zostały na armaty. Pozostawili tylko jeden, o najmniejszym rozmiarze. Świątynia została częściowo zniszczona przez pożar w 1930 roku. Remont i ankrowanie ścian zostały wykonane dopiero w 1935 roku.
W 1939 roku hitlerowcy zamienili świątynię na szpital, a w końcu 1944 roku na magazyn żywnościowy. Zniszczyli ławki, zrabowali szaty i naczynia liturgiczne, między innymi piękną monstrancję ufundowaną przez rodzinę Bogdańskich. Zarekwirowali również ostatni dzwon. W 1945 roku urządzili w wieży kościelnej punkt obserwacyjny. Nacierające wojska sowieckie zlikwidowały go pociskiem z działa artyleryjskiego, uszkadzając wieżę. W latach 1959–1960 świątynia została wyremontowana.
Do dnia dzisiejszego zachowały się trzy ołtarze, kielich ze stopką z 1640 roku, obraz św. Antoniego z XVIII wieku, a także obraz św. Mikołaja namalowany przez wybitnego polskiego malarza Juliana Fałata. Pod świątynią jest umieszczona krypta grobowa fundatorów, do której wejście zostało zamurowane. W ostatnich latach dzięki staraniom księdza proboszcza wymienione zostało pokrycie dachu świątyni.

</doc>
<doc id="5175713" url="https://pl.wikipedia.org/wiki?curid=5175713" title="Ruslan Mashurenko">
Ruslan Mashurenko



</doc>
<doc id="5175714" url="https://pl.wikipedia.org/wiki?curid=5175714" title="Volodymyr Soroka">
Volodymyr Soroka



</doc>
<doc id="5175715" url="https://pl.wikipedia.org/wiki?curid=5175715" title="Topołowo (obwód Płowdiw)">
Topołowo (obwód Płowdiw)

Topołowo () – wieś w Bułgarii, w obwodzie Płowdiw, w gminie Asenowgrad. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 2 561 mieszkańców.

</doc>
<doc id="5175716" url="https://pl.wikipedia.org/wiki?curid=5175716" title="Heorhiy Zantaraia">
Heorhiy Zantaraia



</doc>
<doc id="5175719" url="https://pl.wikipedia.org/wiki?curid=5175719" title="Małgorzata Kozłowska-Wojciechowska">
Małgorzata Kozłowska-Wojciechowska

Małgorzata Zofia Kozłowska-Wojciechowska (ur. 15 maja 1951) – polska profesor nauk medycznych, specjalistka chorób wewnętrznych, gastroenterologii, edukacji żywieniowej i dietetyki, wykładowczyni Warszawskiego Uniwersytetu Medycznego.
Życiorys.
Małgorzata Kozłowska-Wojciechowska ukończyła studia na Wydziale Lekarskim Akademii Medycznej w Warszawie. Uzyskała specjalizację chorób wewnętrznych (1982 – I st., 1987 – II st.) i gastroenterologii (1992). W 1984 obroniła doktorat z nauk medycznych "Wpływ Klofibratu na lipoproteidy surowicy u pacjentów z hyperlipoproteidemią samoistną" (promotor – Wiktor Szostak). W 2006 habilitowała się w dziedzinie nauk medycznych, specjalność dietetyka, na Pomorskiej Akademii Medycznej w Szczecinie, przedstawiając dzieło "Rola steroli roślinnych we wczesnej profilaktyce chorób układu krążenia. Badania nad nowymi mechanizmami działania". W 2012 otrzymała tytuł profesora nauk medycznych.
Karierę zawodową rozpoczęła w Instytucie Żywności i Żywienia w Warszawie, gdzie odbyła studia doktoranckie (1977–1980). Od 1979 do 1981 asystentka w Klinice Gastroenterologii i Przemiany Materii Centrum Medycznego Kształcenia Podyplomowego pod kierunkiem Edwarda Rużyłły. Od 1981 do 1993 asystentka w Klinice Chorób Metabolicznych i Gastrologii IŻŻ pod kierunkiem Jana Dzieniszewskiego w Szpitalu Bródnowskim. Równolegle w latach 1983–1986 internistka w Kosmetyczno-Lekarskiej Spółdzielni Pracy „IZIS”. Od 1991 do 1996 dyrektorka ds. profilaktyki IŻŻ. Konsultantka w Poradni Gastroenterologicznej Kliniki Chorób Metabolicznych i Gastrologii IŻŻ w Szpitalu Bródnowskim (1992–2004), kierowniczka Zakładu Upowszechniania Wiedzy o Żywności i Żywieniu IŻŻ (1992–2003), kierowniczka Zespołu ds. Realizacji Projektów Badawczych (2004–2005), konsultantka chorób wewnętrznych i gastrologii w Przychodni Specjalistycznej MEDICENTER Fundacji Polsko-Amerykańsko-Izraelskiej (od 2001). W 2006 rozpoczęła pracę w Katedrze Farmakognozji i Molekularnych Podstaw Fitoterapii Wydziału Farmaceutycznego Warszawskiego Uniwersytetu Medycznego; w 2010 została kierowniczką Zakładu Farmacji Klinicznej i Opieki Farmaceutycznej. W 2008 założyła i objęła kierownictwo studiów podyplomowych z „Psychodietetyki” na Uniwersytecie SWPS w Warszawie.
Wśród wypromowanych przez nią doktorów znalazły się: (2010), (2014), (2018).
Członkini m.in. Polskiego Towarzystwa Badań nad Miażdżycą (w tym przewodnicząca Warszawskiego Oddziału, od 1996 – trzy kadencje), Polskiego Towarzystwa Nauk Żywieniowych (od 1996), Polskiego Towarzystwa Dietetyki (członkini honorowa, 2004), Polskiego Towarzystwa Kardiologicznego (od 2000), Rady Sanitarno-Epidemiologicznej Głównego Inspektora Sanitarnego MZ (1991–1994), wiceprzewodnicząca Komisji Edukacji Żywieniowej Komitetu Żywienia Człowieka PAN (1993–2003), Komisji Medycznej Polskiego Komitetu Olimpijskiego (2005–2009), Komisji Egzaminacyjnej z chorób wewnętrznych przez Centrum Egzaminów Medycznych (2010).
Zaangażowana także w popularyzację nauki poprzez występy w audycjach radiowych, telewizyjnych i prasowych, publikacje książkowe, filmy edukacyjne oraz gry komputerowe.
Mężatka.

</doc>
<doc id="5175720" url="https://pl.wikipedia.org/wiki?curid=5175720" title="Topołowo">
Topołowo



</doc>
<doc id="5175722" url="https://pl.wikipedia.org/wiki?curid=5175722" title="Tri mogili (obwód Płowdiw)">
Tri mogili (obwód Płowdiw)

Tri mogili () – wieś w Bułgarii, w obwodzie Płowdiw, w gminie Asenowgrad. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 26 mieszkańców.

</doc>
<doc id="5175728" url="https://pl.wikipedia.org/wiki?curid=5175728" title="Adam Nawojski">
Adam Nawojski

Adam Nawojski (ur. 1919, zm. 2003) – polski farmaceuta i wykładowca akademicki.
Życiorys.
Urodził się w 1919 r. Studiował na Wydziale Chemicznym Politechniki Lwowskiej, jednak ukończył je dopiero po przenosinach na Politechnikę Śląską. W latach 1945–1951 pracował na Uniwersytecie i Politechnice we Wrocławiu, a od 1952 r. był adiunktem Katedry Technologii Chemicznej Środków Leczniczych Akademii Medycznej we Wrocławiu. Doktoryzował się w 1960 r., a habilitował się w 1969 r. i w tym samym roku został docentem oraz kierownikiem Samodzielnej Pracowni Inżynierii Chemicznej i Materiałoznawstwa, a od 1981 r. profesorem nadzwyczajnym Katedry i Zakładu Technologii Leków i jej kierownikiem w latach 1984–1989. Ponadto w latach 1971–1975 był prodziekanem, a w okresie 1981–1987 dziekanem Wydziału Farmaceutycznego. 
Zmarł w 2003 r. i został pochowany na cmentarzu św. Wawrzyńca.

</doc>
<doc id="5175730" url="https://pl.wikipedia.org/wiki?curid=5175730" title="Allensteiner Nachrichten">
Allensteiner Nachrichten

Allensteiner Nachrichten – niemieckojęzyczny miesięcznik poświęcony ogólnej problematyce mniejszości niemieckiej, wydawany przez Olsztyńskie Stowarzyszenie Mniejszości Niemieckiej. Pierwszy numer powstał w roku 2003.
Tematyka.
Czasopismo jest poświęcone mniejszości niemieckiej. Publikowane są tam również dowcipy i pieśni w języku niemieckim. Jest też wiele treści poświęconych zarówno o kulturze, jak i o sztuce.
Odbiorcy.
Odbiorcami są:

</doc>
<doc id="5175738" url="https://pl.wikipedia.org/wiki?curid=5175738" title="Tadeusz Nowakowski (lekarz)">
Tadeusz Nowakowski (lekarz)

Tadeusz Konstanty Nowakowski (ur. 1912, zm. 1982) – polski lekarz, profesor pediatrii i wykładowca akademicki.
Życiorys.
Urodził się w 1912 r. Był wśród członków Grupy Naukowej, którą powołano w Krakowie celem zorganizowania nauki i kultury w wyzwolonym Wrocławiu. Od 1945 r. organizował I Klinikę Pediatryczną Uniwersytetu i Politechniki we Wrocławiu. W latach 1954–1955 był kierownikiem Katedry Propedeutyki Pediatrii, a potem do 1962 r. kierownikiem Kliniki Chorób Zakaźnych Wieku Dziecięcego, zaś w latach 1962–1970 kierownikiem I Katedry i Kliniki Pediatrii. Ponadto w latach 1954–1966 dyrektor Oddziału Pediatrycznego Wydziału Lekarskiego Akademii Medycznej we Wrocławiu. Był jednym z organizatorów Wyższej Szkoły Wychowania Fizycznego we Wrocławiu, na której objął posadę kierownika Katedry Fizjologii i Higieny. 
Zmarł w 1982 r. i został pochowany na cmentarzu św. Wawrzyńca.

</doc>
<doc id="5175740" url="https://pl.wikipedia.org/wiki?curid=5175740" title="Krywyj Toreć">
Krywyj Toreć

Krywyj Toreć () – rzeka na Ukrainie, w obwodzie donieckim, prawy dopływ Kazennego Torcia. Ma 88 km długości, średnio 15-20 m szerokości, a jej dorzecze zajmuje powierzchnię 1590 km². Źródła rzeki znajdują się w parowie Toreć, w pobliżu miejscowości Zemlanky. Dolina ma przeważnie charakter płaskodenny, jej szerokość wynosi od 100 m w górnym biegu do 2,5 km w dolnym, zaś głębokość to 15-30 m. Terasy ciągną się wzdłuż obu brzegów osiągając średnio 200-400 m szerokości (maksymalnie 1,1 km). Miejscami są zabagnione. Koryto rzeki jest umiarkowanie kręte, a jego szerokość wynosi 15-20 m. Spadek wynosi 1,5 m/km. W latach suchych rzeka wysycha w górnym biegu. Zasilana jest głównie wodami topniejących śniegów. Zamarza w okresie od początku grudnia do marca. Głównym dopływem jest Kłebań-Byk (lewy). Największe miasta położone nad rzeką to Konstantynówka i Drużkiwka.

</doc>
<doc id="5175741" url="https://pl.wikipedia.org/wiki?curid=5175741" title="Krzywy Torec">
Krzywy Torec



</doc>
<doc id="5175742" url="https://pl.wikipedia.org/wiki?curid=5175742" title="Kriwoj Toriec">
Kriwoj Toriec



</doc>
<doc id="5175744" url="https://pl.wikipedia.org/wiki?curid=5175744" title="Seletyn">
Seletyn



</doc>
<doc id="5175751" url="https://pl.wikipedia.org/wiki?curid=5175751" title="Natalia Golicyn">
Natalia Golicyn



</doc>
<doc id="5175755" url="https://pl.wikipedia.org/wiki?curid=5175755" title="Beata Matuszewska">
Beata Matuszewska

Beata Matuszewska z domu Sobolewska (ur. 19 stycznia 1915 r., zm. 5 czerwca 2005 r.) – polska Sprawiedliwa wśród Narodów Świata.
Życiorys.
W lipcu 1938 poślubiła literata Ryszarda Matuszewskiego (1914–2010). Od początku okupacji niemieckiej razem z mężem udzielała pomocy żydowskim przyjaciołom. Ich mieszkanie w końcu stało się tymczasową kryjówką dla przyjaciół, którzy zwracali się do nich w potrzebie. Podczas okupacji wspólnie z mężem Matuszewska ukrywała w swoim warszawskim mieszkaniu przy ul. Krasińskiego 18 znajomych Żydów, w tym Jana Kotta i doktora Antoniego Rosentala z jego matką. Matuszewska zorganizowała dla ukrywanych fałszywe dokumenty i udzielała schronienia pani Rosental do wybuchu powstania warszawskiego. W 1941 r. Matuszewska ukryła i zorganizowała fałszywe dokumenty Janowi Kottowi i jego żonie Lidii, którzy uciekli ze Lwowa do Warszawy przed poszukiwaniem przez gestapo. W 1942 urodziła córkę Małgorzatę (obecnie Pszenicka; zamężna z Krzysztofem Pszenickim, dziennikarzem i b. szefem sekcji polskiej BBC w Londynie). Oprócz bliskim znajomym, Matuszewska udzielała schronienia także trzem obcym Żydówkom, które pracowały jako opiekunki dla jej córki. Pierwszą z nich była Elżbieta Pańczyszyn (później Pawłowska), która opiekowała się Małgorzatą, córką Matuszewskich, od października 1942 r. do wiosny 1943 r., po czym trafiła do KL Auschwitz. Od wiosny 1943 r. do powstania warszawskiego Matuszewska zapewniał schronienie Zofii Zawadzkiej, później zaś Tunii Szpilman, obie również były nianiami Małgorzaty. Matuszewska udzieliła też kilkutygodniowego schronienia Fredkowi Kabakowi na czas zorganizowania dla niego fałszywych dokumentów umożliwiających podjęcie pracy. Wspierała finansowo uwięzionego w getcie Davida Zeldina, który odmawiał ucieczki z getta na stronę aryjską ze względu na pozostających za murami rodziców. Oprócz Zeldina wszyscy Żydzi, którym Matuszewscy udzielali nieodpłatnej pomocy, przeżyli okupację i utrzymali przyjacielskie stosunki z małżeństwem.
W 1946 r. urodziła syna, Piotra (obecnie architekt).
11 sierpnia 1992 r. Jad Waszem uznał Beatę Matuszewską za Sprawiedliwą wśród Narodów Świata. Razem z nią uhonorowano jej męża, Ryszarda Matuszewskiego.
Beata Matuszewska zmarła 5 czerwca 2005 r. i została pochowana na Cmentarzu Wojskowym na Powązkach, kwatera H II, rząd 3, grób 24.

</doc>
<doc id="5175760" url="https://pl.wikipedia.org/wiki?curid=5175760" title="Stolarzówka (łąka)">
Stolarzówka (łąka)

Stolarzówka – duża polana w Pieninach. Należy do Krościenka nad Dunajcem w województwie małopolskim, w powiecie nowotarskim. Znajduje się na opadającym ku północy stoku poniżej Bajkowego Gronia, po lewej stronie żółtego szlaku z Krościenka na Przełęcz Szopka. Polana ma długość 0,5 km, szerokość 100 m i powierzchnię 5,5 ha. Jest to typowa pienińska łąka z ciepłolubną roślinnością. Aby nie dopuścić do zarośnięcia jej lasem jest koszona pod koniec lipca. Od dawna prowadzi się na niej badania naukowe nad sukcesją ekologiczną. Barbara Gumińska w 1992 r. pisała: "Najcenniejsza łąka i zasługująca na najbardziej troskliwą ochronę. Szczególnie bogaty skład gatunkowy rodzaju Hygrocybe jest tu czymś wyjątkowym".
Na Stolarzówce w przeszłości stwierdzono występowanie aż 10 gatunków storczyków. W latach 1986–1988 potwierdzono występowanie storczyka samczego "Orchis morio", kukułki bzowej "Dactylorhiza sambucina", storczycy kulistej "Traunsteinera globosa" i mieszańca, "Dactylorhiza x rupertii". Świadczy to o nadal dużym bogactwie gatunkowym tej łąki, na większości łąk i polan pienińskich storczyki bowiem już wyginęły, lub występuje ich tylko jeden lub dwa gatunki.
Bogata jest mykobiota. Opisano występowanie na Stolarzówce 90 gatunków grzybów wielkoowcnikowych, w tym 18 gatunków wilgotnic ("Hygrocybe"). Wśród grzybów chronionych w 2020 r. zanotowano występowanie na tej polanie gatunków: stożkownica czapeczkowata "Porpolomopsis calyptriformis", wilgotnica cytrynowozielonawa "Hygrocybe citrinovirens", wilgotnica włoska "Hygrocybe reidii", wilgotnica zasadowa "Hygrocybe ingrata".
Stolarzówka w całości znajduje się na obszarze Pienińskiego Parku Narodowego i jest własnością Skarbu Państwa. Tuż poniżej niej jest łąka Niżnie Doliny, a po drugiej stronie szlaku turystycznego Wyżnie Doliny.

</doc>
<doc id="5175764" url="https://pl.wikipedia.org/wiki?curid=5175764" title="Elez Kadria">
Elez Kadria

Elez Kadria, też jako: Elez Kadrija (ur. 6 maja 1941 w Szkodrze, zm. 11 sierpnia 2015 tamże) – albański aktor i reżyser.
Życiorys.
W 1965 ukończył studia w Wyższej Szkole Aktorskiej Aleksander Moisiu w Tiranie. Po studiach rozpoczął pracę w Teatrze Migjeni w Szkodrze. Na deskach sceny w Szkodrze zadebiutował w roli Jonuza Bregu w dramacie "Familja e peshkatarit" Sulejmana Pitarki. W czasie swojej kariery scenicznej zagrał ponad 50 ról, zaś 18 spektakli wyreżyserował. Reżyserował także programy estradowe, do kilku z nich przygotowywał scenografię.
Karierę filmową rozpoczął w 1963 rolą Fatosa w obrazie "Detyrë e posaçme", w reżyserii Kristaqa Dhamo. Wystąpił w dwunastu filmach fabularnych.
Za swoją działalność artystyczną został uhonorowany tytułem Zasłużonego Artysty (Artist i Merituar), a także dwukrotnie odznaczony Orderem Naima Frashëriego I i II klasy.

</doc>
<doc id="5175769" url="https://pl.wikipedia.org/wiki?curid=5175769" title="Stolarzówka">
Stolarzówka



</doc>
<doc id="5175776" url="https://pl.wikipedia.org/wiki?curid=5175776" title="Tadeusz Szczęsny Owiński">
Tadeusz Szczęsny Owiński

Tadeusz Szczęsny Owiński ps. "Maciuś" (ur. 21 lipca 1904 w Kołomyi, zm. 22 czerwca 1995) – polski lekarz chirurg szczękowo-twarzowy i stomatologiczny, pionier i twórca powojennej stomatologii akademickiej we Wrocławiu oraz wrocławskiej szkoły chirurgii stomatologicznej i szczękowo-twarzowej.
Życiorys.
Urodził się 21 lipca 1904 r. w Kołomyi, ale od najmłodszych lat mieszkał we Lwowie, gdzie ukończył gimnazjum i Wydział Radiowy Lwowskiej Szkoły Przemysłowej, a potem studia na Wydziale Lekarskim Uniwersytetu Jana Kazimierza. W okresie 1918–1920 brał udział w obronie Lwowa. Po ukończeniu studiów pracował we Lwowie jako młodszy asystent w Katedrze (od 1930 r. Klinice) Stomatologii Instytutu Dentystycznego u prof. Antoni Cieszyńskiego do 1937 i był członkiem redakcji czasopisma "Polska Stomatologia". Korzystając z wiedzy zdobytej w Lwowskiej Szkole Przemysłowej, zajmował się także konstruowaniem aparatury elektromedycznej we lwowskiej Fabryce Pomocy Naukowych.
Po rozstrzelaniu prof. Cieszyńskiego postanowił opuścić Lwów i przeniósł się do Warszawy, gdzie włączył się aktywnie w działalność Armii Krajowej, m.in. budując dla polskiego państwa podziemnego aparaty radiowe. Gdy wybuchło powstanie warszawskie, włączył się do walk jako radiowiec, który utrzymywał kontakt z Londynem. Ciężko ranny w obie nogi trafił pod koniec powstania do obozu jenieckiego i obozu w Pruszkowie, z którego zbiegł do Grodziska Mazowieckiego. Pod koniec wojny dotarł do Krakowa, gdzie trafił do tworzonej przez prof. Stanisława Kulczyńskiego grupy operacyjnej, mającej organizować szkolnictwo wyższe Wrocławia. 
We Wrocławiu zajął się zabezpieczeniem i odbudową kliniki dentystycznej, którą zorganizowano w gmachu niemieckiego Instytutu Dentystycznego i już 23 czerwca 1945 r. uruchomił pierwszą we Wrocławiu polską przychodnię lekarską. Potem organizował Kliniczną Katedrę Stomatologii i Oddział Stomatologii Wydziału Lekarskiego, którego został dyrektorem. W 1948 r. uzyskał habilitację, a w 1955 r. otrzymał tytuł naukowy profesora nadzwyczajnego. W 1960 r. powierzono mu pełnienie funkcji dziekana Wydziału Lekarskiego i był nim przez dwa lata, a w latach 1962–1969 dyrektora Oddziału Stomatologicznego Wydziału Lekarskiego Akademii Medycznej we Wrocławiu. W marcu 1968 r. jawnie poparł strajkujących studentów, za co został pozbawiony kierownictwa katedry i prawa wstępu do niej.
Odznaczony Krzyżem Kawalerskim i Krzyżem Oficerskim Orderu Odrodzenia Polski, Złotym Krzyżem Zasługi, Krzyżem Obrony Lwowa, Krzyżem Armii Krajowej, Krzyżem Walecznych, Krzyżem Partyzanckim, Warszawskim Krzyżem Powstańczym, Medalem Zwycięstwa i Wolności oraz Medalem Wojska.
Zmarł 22 czerwca 1995 r. i został pochowany na cmentarzu św. Wawrzyńca.

</doc>
<doc id="5175777" url="https://pl.wikipedia.org/wiki?curid=5175777" title="Jacielewszczyzna">
Jacielewszczyzna

Jacielewszczyzna (; ) – wieś na Białorusi, w obwodzie witebskim, w rejonie szarkowszczyńskim, w sielsowiecie Jody.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego
W latach 1921–1945 zaścianek leżał w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwało tu 10 osób, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne. W 1931 w 3 domach zamieszkiwało 20 osób.
Wierni należeli do parafii rzymskokatolickiej w Borodzieniczach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Jodach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5175779" url="https://pl.wikipedia.org/wiki?curid=5175779" title="ZAP Xebra">
ZAP Xebra

ZAP Xebra – elektryczny trójkołowy samochód osobowy klasy najmniejszej produkowany pod amerykańską marką ZAP w latach 2006 – 2009.
Historia i opis modelu.
W 2006 roku amerykańskie przedsiębiorstwo ZAP, dotychczas specjalizujące się w produkcji elektrycznych układów napędowych oraz napędzanych prądem rowerów, zdecydowało się wkroczyć do branży motoryzacyjnej. W tym celu nawiązano współpracę z chińskim przedsiębiorstwem Shandong Jindalu Vehicle z miasta Dezhou. Produkowany i oferowany lokalnie model Fulu FL5000ZK został zaadaptowany pod nazwą ZAP Xebra, odróżniając się innymi logotypami oraz oznaczeniami modelu.
Samochód przyjął postać niewielkiego hatchbacka z detalami nawiązującymi do Daewoo Matiza, odróżniając się od niego jednak inną koncepcją układu jezdnego - ZAP Xebra był samochodem trójkołowym, z pojedynczym kołem znajdującym się w centralnym punkcie przedniej części nadwozia. Lekkie nadwozie pojazdu wykonano z włókna szklanego.
Poza wariantem 4-osobowym, ZAP Xebra oferowany był także jako 2-drzwiowy samochód dostawczy ze skrzyniową zabudową transportową typu pickup, wyróżniając się przemodelowanym pasem przednim.
Sprzedaż.
Xebra importowana była z chińskich zakładów Shandong Jindalu Vehicle w Dezhou do Stanów Zjednoczonych, gdzie samochód sprzedawano przez kolejne 3 lata. Między 2006 a 2009 rokiem sprzedano ok. 700 sztuk pojazdu, które z powodu powracających kłopotów z układem hamulcowych ostatecznie nakazano przez federalną agencję NHTS odkupić i zniszczyć przez dystrybutora, firmę ZAP.
Dane techniczne.
ZAP Xebra był samochodem niskich prędkości, o relatywnie bardzo niewielkiej mocy oraz osiągach elektrycznego układu napędowego. Samochód rozwijał moc 6,7 KM, rozwijając maksymalnie ok. 64 km/h. Akumulator kwasowo-ołowiowy pozwolił na osiągnięcie maksymalnego zasięgu wynoszącego ok. 30 kilometrów na jednym ładowaniu.

</doc>
<doc id="5175782" url="https://pl.wikipedia.org/wiki?curid=5175782" title="Puchar Tatrzański 2021">
Puchar Tatrzański 2021

74. edycja Pucharu Tatrzańskiego – rozegrana została w dniach 19 - 22 sierpnia 2021. W turnieju wzięło udział sześć drużyn. Mecze rozgrywane były w hali Zimný štadión mesta Poprad.
Do turnieju oprócz drużyny gospodarzy HK Poprad zaproszono pięć drużyn: włoski HC Pustertal–Val Pusteria, polską Cracovię, oraz słowackie HK Spišská Nová Ves, HC 21 Prešov i MHk 32 Liptovský Mikuláš. Drużyny rywalizowały w dwóch grupach i rozgrywały mecze w systemie każdy z każdym. Zwycięzcy grup zmierzyli się w finale, drużyny z drugich miejsc zagrały w meczu o 3 miejsce, natomiast drużyny z trzecich miejsc grały o 5 miejsce. Obrońcą tytułu była drużyna HK Poprad.
W tegorocznej edycji Pucharu Tatrzańskiego najlepsza okazała się po raz pierwszy w historii drużyna włoska HC Pustertal–Val Pusteria. Skład podium uzupełniły drużyny gospodarzy MHk 32 Liptovský Mikuláš oraz polska Cracovia.
Faza grupowa.
Grupa A
     = awans do finału,     = udział w meczu o 3 miejsce,     = udział w meczu o 5 miejsce
Grupa B
     = awans do finału,     = udział w meczu o 3 miejsce,     = udział w meczu o 5 miejsce
Faza pucharowa.
Mecz o 5 miejsce
Mecz o 3 miejsce
Finał

</doc>
<doc id="5175786" url="https://pl.wikipedia.org/wiki?curid=5175786" title="II Liceum Ogólnokształcące w Poznaniu">
II Liceum Ogólnokształcące w Poznaniu



</doc>
<doc id="5175787" url="https://pl.wikipedia.org/wiki?curid=5175787" title="Jackowszczyzna (rejon szarkowszczyński)">
Jackowszczyzna (rejon szarkowszczyński)

Jackowszczyzna (; ) – wieś na Białorusi, w obwodzie witebskim, w rejonie szarkowszczyńskim, w sielsowiecie Bildziugi.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego
W latach 1921–1945 kolonia leżała w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwało tu 108 osób, 9 było wyznania rzymskokatolickiego, 12 prawosławnego, 64 staroobrzędowego a 23 mojżeszowego. Jednocześnie wszyscy mieszkańcy zadeklarowali białoruską przynależność narodową. Było tu 19 budynków mieszkalnych. W 1931 w 21 domach zamieszkiwało 103 osoby.
Wierni należeli do parafii rzymskokatolickiej w Borodzieniczach i prawosławnej w Jodach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Jodach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5175792" url="https://pl.wikipedia.org/wiki?curid=5175792" title="MTV Europe Music Awards 2021">
MTV Europe Music Awards 2021

MTV Europe Music Awards 2021 – dwudziesta ósma gala wręczenia Europejskich Nagród Muzycznych MTV, która odbędzie się 14 listopada 2021 roku w Papp László Budapest Sportaréna w Budapeszcie na Węgrzech.
Po decyzji o zorganizowaniu ceremonii w Budapeszcie, lokalizacja spotkała się z krytyką ze względu na decyzję Węgier o przyjęciu w czerwcu 2021 roku ustawy przeciwko społeczności LGBT. Prezes i dyrektor generalny MTV Entertainment Group Worldwide Chris McCarthy wyjaśnił, że jakikolwiek rodzaj cenzury przez rząd węgierski nie będzie tolerowany, a decyzja była dla wszystkich bardzo jasna – nie powinniśmy przenosić wydarzenia. Zamiast tego musimy iść naprzód, wykorzystując program jako okazję do solidarności ze społecznością LGBTQ+ na Węgrzech i na całym świecie.
Nominacje zostały oficjalne ogłoszone 20 października 2021 roku za pośrednictwem serwisów społecznościowych oraz platformy YouTube. Najwięcej nominacji otrzymał kanadyjski piosenkarz Justin Bieber, który został nominowany w ośmiu kategoriach. Po sześć nominacji otrzymała Doja Cat oraz Lil Nas X.
Organizatorzy zdecydowali się na dodanie jednej nowej kategorii – Best K-Pop (Najlepszy wykonawca K-pop).
Nagrody i nominacje.
Zwycięzcy zostali wymienieni jako pierwsi oraz wyróżnieni pogrubioną czcionką

</doc>
<doc id="5175793" url="https://pl.wikipedia.org/wiki?curid=5175793" title="Jajsówka">
Jajsówka

Jajsówka – dawna osada. Tereny, na których leżała, znajdują się obecnie na Białorusi, w obwodzie witebskim, w rejonie brasławskim, w sielsowiecie Ciecierki.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 osada leżała w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwało tu 6 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwały 2 osoby.
Wierni należeli do parafii rzymskokatolickiej w Jodach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Jodach.

</doc>
<doc id="5175796" url="https://pl.wikipedia.org/wiki?curid=5175796" title="Nathy Peluso">
Nathy Peluso

Natalia Peluso (ur. 12 stycznia 1995 r. w Luján) – argentyńska wokalistka i autorka tekstów piosenek, znana jako Nathy Peluso.
Kariera.
Tworzy muzykę z pogranicza hip-hopu, trapu, soulu, jazzu, salsy i swingu. Debiutowała w 2017 roku mixtape’em o tytule "Esmeralda". Jej debiutancki album studyjny, "Calambre", miał premierę jesienią 2020 roku i dotarł do piątego miejsca listy przebojów albumowych w Hiszpanii, kompilowanej przez PROMUSICAE. Płyta zdobyła nagrodę Premios Gardel w kategorii "najlepszy album alternatywno-popowy", była też nominowana do statuetki Latin Grammy.
Współpracowała z Christiną Aguilerą przy singlu „Pa mis muchachas” (z gościnnym udziałem Becky G i Nicki Nicole).

</doc>
<doc id="5175801" url="https://pl.wikipedia.org/wiki?curid=5175801" title="Henryk Reffle von Richtenberg">
Henryk Reffle von Richtenberg



</doc>
<doc id="5175803" url="https://pl.wikipedia.org/wiki?curid=5175803" title="Musa Muhammed">
Musa Muhammed

Musa Muhammed Shehu (ur. 31 października 1996 w Kano) – nigeryjski piłkarz występujący na pozycji prawego obrońcy w chorwackim klubie HNK Gorica oraz w reprezentacji Nigerii. W 2013 wraz z reprezentacją U-17 zwyciężył na młodzieżowych Mistrzostwach Świata, na których pełnił rolę kapitana zespołu.

</doc>
<doc id="5175804" url="https://pl.wikipedia.org/wiki?curid=5175804" title="Georgi Georgiev">
Georgi Georgiev



</doc>
<doc id="5175805" url="https://pl.wikipedia.org/wiki?curid=5175805" title="Montero (ujednoznacznienie)">
Montero (ujednoznacznienie)



</doc>
<doc id="5175807" url="https://pl.wikipedia.org/wiki?curid=5175807" title="Yanislav Gerchev">
Yanislav Gerchev



</doc>
<doc id="5175808" url="https://pl.wikipedia.org/wiki?curid=5175808" title="Iliyan Nedkov">
Iliyan Nedkov



</doc>
<doc id="5175809" url="https://pl.wikipedia.org/wiki?curid=5175809" title="Dimitar Zapryanov">
Dimitar Zapryanov



</doc>
<doc id="5175813" url="https://pl.wikipedia.org/wiki?curid=5175813" title="Piekielny Raj">
Piekielny Raj

 – manga napisana i ilustrowana przez Yujiego Kaku. Jej akcja dzieje się w okresie Edo i opowiada historię shinobi Gabimaru oraz towarzyszącej mu egzekutorki Yamada Asaemon Sagiri poszukujących razem eliksiru nieśmiertelności. Ukazywała się ona cotygodniowo w internetowym magazynie "Shōnen Jump+" między 22 stycznia 2018 a 25 stycznia 2021 roku. Wszystkie wydane w ten sposób rozdziały zostały zebrane w 13 tankōbonów i wydane nakładem wydawnictwa Shūeisha.
Edycja w języku angielskim ukazała się poprzez wydawnictwo Viz Media, a po polsku poprzez Japonica Polonica Fantastica.
Fabuła.
Pochwycony podczas misji zabójstwa, Gabimaru zostaje skazany na śmierć, jednak nikt nie jest w stanie przeprowadzić na nim egzekucji. Podejrzewając, że miłość do żony przy jego niezwykłych umiejętnościach utrzymuje go przy życiu, kat Sagiri oferuje mu szansę odkupienia win – jeśli uda mu się zdobyć dla siogunatu eliksir nieśmiertelności to uzyska ułaskawienie. Znajduje się on na wyspie Shinsenkyo – na pół legendarnym miejscu niedawno odkrytym na południowy zachód od królestwa Riukiu. Ponieważ pięć poprzednich wypraw do niezbadanego świata zaginęło bez wieści siogunat zdecydował tym razem wysłać tam skazańców wraz z towarzyszącym każdemu z nich katem, by ci spróbowali swoich sił w walce o wolność.
Produkcja.
Scenorys pierwszych trzech rozdziałów serii został zaprezentowany kadrze edytorskiej magazynu "Shōnen Jump+" w 2017 roku. Hideaki Sakakibara, fan prac Yuji Kaku od czasów ukazywania się "Fantasmy", zgłosił się do pomocy przy projekcie i został drugim redaktorem przy drugim i trzecim rozdziale. Wierzył, że "Piekielny raj" będzie "mainstreamową bitewną serią fantasy", której magazyn potrzebuje i która może stać się sprzedażowym hitem.
Sakakibara pierwotnie był zainteresowany zrobieniem wielowątkowej historii z licznymi więźniami, katami i stworzeniami zamieszkującymi wyspę. Mimo iż myślał, że historia w stylu „battle royale” w mandze będzie interesująca, to bał się jej nierównego tempa i konieczności dzielenia stron pomiędzy poszczególnie postacie, co skutkowałoby brakiem miejsca dla głównych bohaterów. Zaufał tu jednak geniuszowi Kaku w szybkim i prostym wprowadzaniu do powieści kolejnych herosów oraz łączeniu elementów w zgrabną całość.
Manga.
Napisana i ilustrowana przez Kaku seria ukazywała się w internetowym magazynie "Shōnen Jump+" od 22 stycznia 2018, a zakończyła się po 127 rozdziałach 25 stycznia 2021 roku. Wydane rozdziały zostały zebrane przez wydawnictwo Shueisha w 13 tankōbonów i ukazywały się między 4 grudnia 2020 a 30 kwietnia 2021 roku. Równocześnie wydawca publikował serię w języku angielskim za darmo na stronie oraz w aplikacji mobilnej "Manga Plus". Rozdziały specjalne ukazały się w magazynie "Shūkan Shōnen Jump" w numerach 27/28 z 6 kwietnia 2018 roku oraz w numerze 28 z 10 czerwca 2019 roku.
Komediowy spin-off mangi, , autorstwa Ōhashiego zaczął ukazywać się w magazynie "Shōnen Jump+" od 20 stycznia 2020 roku i zakończył na 21 rozdziale 29 czerwca 2020. Historia została zebrana w jeden tankōbon i wydana zbiorczo 4 września 2020.
Viz Media rozpoczęło publikowanie serii w języku angielskim w formie cyfrowej na swojej stronie internetowej 17 maja 2018 roku. Pierwszy drukowany tom ukazał się 17 marca 2020 roku.
Anime.
Adaptacja anime serii została zapowiedziana w ósmym numerze „Shūkan Shōnen Jump” z 25 stycznia 2021 roku.
Pozostałe.
Powieść na bazie serii, , napisana przez Sakaku Hishikawę została wydana 4 września 2019 roku.
Wystawa manuskryptów i ilustracji Kaku z serii odbyła się w dniach od 3 do 9 listopada 2018 roku w Tokyo Manga Salon Trigger. Kolejna wystawa odbyła się w budynku Tower Records w Shibuya w dniach od 29 sierpnia do 22 września 2020 roku.
Odbiór.
W sierpniu 2018 roku "Piekielny Raj" był najpopularniejszą serią w "Shōnen Jump+". Do czerwca 2019 roku w obiegu znajdowało się ponad milion kopii tomów z serii, w sierpniu 2020 roku liczba książek przekroczyła 2.5 miliona egzemplarzy, a w kwietniu 2021 przekroczyła pułap 3.6 miliona kopii. Drugi tom z serii sprzedał się w liczbie 16328 egzemplarzy w tydzień od wydania.
Z liczbą 16510 głosów seria zajęła 11 miejsce w kategorii internetowych mang w konkursie Next Manga Awards 2018 organizowanym przez Niconico i magazyn "Da Vinci". Seria pojawiła się na czwartym miejscu listy komiksów polecanych przez pracowników księgarń w całym kraju stworzonej przez Honya Club na bazie 1100 ankiet rozesłanych do księgarzy w całej Japonii. W rankingu "Kono Manga ga Sugoi!" z 2019 roku "Piekielny Raj" zajął 16 miejsce na liście najlepszych mang przeznaczonych dla męskiego grona czytelników.

</doc>
<doc id="5175815" url="https://pl.wikipedia.org/wiki?curid=5175815" title="Anna Ciarkowska">
Anna Ciarkowska

Anna Ludwika Ciarkowska (ur. 4 października 1986) – polska literaturoznawczyni, powieściopisarka nominowana do Nagrody Literackiej Nike, poetka.
Życiorys.
Wykształcenie i praca zawodowa.
Absolwentka I Liceum Ogólnokształcącego im. Mikołaja Kopernika w Łodzi. W latach 2005–2010 studiowała filologię romańską na Uniwersytecie Łódzkim, uzyskując tytuł zawodowy magistra. Jednocześnie odbyła studia licencjackie z kulturoznawstwa w specjalności kultura literacka. W 2009 studiowała na Université de Paris VII Diderot w ramach stypendium Socrates Erasmus.
W latach 2012–2016 odbyła studia doktoranckie na Uniwersytecie Łódzkim. W 2017 uzyskała stopień doktora nauk humanistycznych w specjalności literaturoznawstwo na podstawie rozprawy doktorskiej "Francuskojęzyczna literatura świadectwa pisarzy o polsko-żydowskich korzeniach: Anna Langfus i Piotr Rawicz" przygotowanej pod kierunkiem prof. dr. hab. Grzegorza Gazdy.
Od 2018 pracuje na stanowisku asystenta w Katedrze Teorii Literatury w Instytucie Kultury Współczesnej Wydziału Filologicznego UŁ.
Twórczość literacka.
Początkowo publikowała wiersze na Instagramie, stając się pierwszą w Polsce znaną instapoetką, czyli autorką publikującą swoje wiersze w mediach społecznościowych. W styczniu 2018 Wydawnictwo Otwarte wydało tomik Ciarkowskiej "Chłopcy, których kocham" z jej własnymi ilustracjami. Tomik miał skrajne recenzje – od entuzjastycznych po bardzo krytyczne.
W 2019 ukazała się pierwsza powieść Ciarkowskiej "Pestki" poświęcona dojrzewaniu nastolatki/młodej kobiety. W 2021 Ciarkowska wydała też powieść "Dewocje" opisującą religijność małego miasteczka.
W 2021 współpracowała z Grupą Taneczną zMYsł z Lublina w przygotowaniu spektaklu "Lekko mówiąc", zainspirowanego jej powieścią "Pestki". Tancerze poprzez improwizację interpretowali teksty z książki Ciarkowskiej.
W 2022 ukazał się przewodnik architektoniczny po Łodzi pt. "Łódź Ilustrowany atlas architektury", którego była współautorką, wraz z Błażejem Ciarkowskim. Ksiązka ukazała się nakładem wydawnictwa Centrum Architektury z Warszawy.
Życie prywatne.
Była zaangażowaną katoliczką. Oficjalnie wystąpiła z Kościoła. Deklaruje się jako osoba niewierząca.

</doc>
<doc id="5175817" url="https://pl.wikipedia.org/wiki?curid=5175817" title="Kościół św. Mikołaja w Kuryłówce">
Kościół św. Mikołaja w Kuryłówce



</doc>
<doc id="5175823" url="https://pl.wikipedia.org/wiki?curid=5175823" title="ZAP Alias">
ZAP Alias

ZAP Alias – elektryczny trójkołowy samochód sportowy klasy miejskiej produkowany pod amerykańską marką ZAP w latach 2007 – 2010.
Historia i opis modelu.
W drugiej połowie pierwszej dekady XXI wieku amerykański producent elektrycznych układów napędowych ZAP zdecydował się nawiązać współpracę z brytyjską firmą wytwrzającą samochody sportowe Lotus w celu zbudowania, niewielkiego coupe ZAP Alias. Pierwsze przedprodukcyjne egzemplarze zbudowano w 2007 roku, by przedstawić je publicznie w lutym 2008 rou.
Charakterystyczną cechą pojazdu ZAP Alias była koncepcja trójkołowca, charakteryzująca się dwukołową osią przednią oraz pojecynczym kołem tylnym wieńczącem zawężone nadwozie. Ponadto, drzwi przyjęły postać uchylanych do góry, tzw. "lambo doors".
Sprzedaż.
Według pierwotnych założeń produkcja ZAP-a Alias miała rozpocząć się w połowie 2010 roku, a cena wywoławcza za najtańszy egzemplarz miała wynieść 35 tysięcy dolarów. Pierwotne plany zakładały budowanie 10-15 sztuk miesięcznie, jednak samochód nigdy nie trafił do seryjnej produkcji.
Dane techniczne.
ZAP Alias był samochodem elektrycznym, którego napęd tworzyły dwa silniki elektryczne o łącznej mocy 322 KM. Samochód umożliwiał rozpędzenie się do 100 km/h w 7,7 sekundy, a także przejechanie na jednym ładowaniu do 166 kilometrów.

</doc>
<doc id="5175832" url="https://pl.wikipedia.org/wiki?curid=5175832" title="Scott Haze">
Scott Haze

Scott Haze (ur. 28 czerwca 1993 w Dallas) − amerykański aktor, reżyser i producent filmowy. 
Życiorys.
Urodził się w Dallas w Teksasie jako syn Sherry Haze. Od dziecka uwielbiał sport, grał w koszykówkę w liceum, a główną inspiracją był dla niego koszykarz Kobe Bryant. Od wczesnych lat cierpi na klaustrofobię. Ukończył Stella Adler Studio of Acting w Nowym Jorku.
Znany ze swej wszechstronności i fizycznych przemian w swych rolach. W 2006 założył The Sherry Theatre w North Hollywood w Kalifornii. W 2013 znalazł się na liście „Variety” wśród 10 aktorów do obejrzenia. W 2014 wystąpił na scenie jako Richard Singer w sztuce "Tumbledown" z Jamesem Franco i Ally Sheedy.

</doc>
<doc id="5175834" url="https://pl.wikipedia.org/wiki?curid=5175834" title="József Fitos">
József Fitos

József Fitos (ur. 4 listopada 1959 w Novie, zm. 23 grudnia 2022) – węgierski piłkarz występujący na pozycji obrońcy lub pomocnika, reprezentant kraju, trener piłkarski.
Życiorys.
Seniorską karierę rozpoczynał w 1977 roku w Lenti TE. Na początku 1978 został piłkarzem Zalaegerszegi TE. W NB I zadebiutował 19 kwietnia w wygranym 3:1 spotkaniu z Békéscsabai Előre Spartacus SC. W Zalaegerszegi TE Fitos nie był zawodnikiem podstawowego składu, rozgrywając łącznie w jego barwach szesnaście ligowych spotkań. W 1980 roku został zawodnikiem występującego w NB II Szombathelyi Haladás. W sezonie 1980/1981 awansował z klubem do NB I. W najwyższej klasie rozgrywkowej w barwach Haladásu rozegrał ponad sto meczów. W 1985 roku przeszedł do Honvédu, gdzie przystano na jego żądanie dwukrotnie wyższego wynagrodzenia. 12 grudnia tegoż roku zadebiutował w reprezentacji w wygranym 3:1 towarzyskim meczu z Algierią. Z budapeszteńskim klubem trzykrotnie (1985/1986, 1987/1988, 1988/1989) zdobył mistrzostwo Węgier. Jesienią 1988 roku przeszedł do Panathinaikosu. W Alpha Etniki Fitos zadebiutował 7 maja 1989 roku w przegranym 1:2 spotkaniu z Lewadiakosem. W klubie z Aten Węgier rozegrał sześć spotkań ligowych i na początku 1990 roku przeszedł do Panioniosu, gdzie wystąpił w ośmiu meczach. Po zakończeniu sezonu 1989/1990 wrócił na Węgry, podpisując umowę z Újpestem. W sezonie 1991/1992 występował w klubie NB III, Honvéd Hargita.
Po zakończeniu kariery zawodniczej był dyrektorem ds. młodzieży w Honvédzie Budapeszt. W 2002 roku na krótko był także trenerem drużyny, następnie dwukrotnie pełnił funkcję trenera Ózdi FC. W 2008 roku założył wspólnie z żoną klub Sze-Fi SE w Szentendre, pełniąc tam funkcję prezesa i grającego trenera.

</doc>
<doc id="5175835" url="https://pl.wikipedia.org/wiki?curid=5175835" title="Janowo (rejon brasławski)">
Janowo (rejon brasławski)

Janowo – dawny folwark. Tereny, na których leżał, znajdują się obecnie na Białorusi, w obwodzie witebskim, w rejonie brasławskim, w sielsowiecie Achremowce.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwało tu 18 osób, 17 było wyznania rzymskokatolickiego, a 1 prawosławnego. Jednocześnie 17 mieszkańców zadeklarowało polską a 1 białoruską przynależność narodową. Były tu 2 budynki mieszkalne. W 1931 w 7 domach zamieszkiwało 42 osoby.
Wierni należeli do parafii rzymskokatolickiej w Zamoszach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Zamoszach.

</doc>
<doc id="5175836" url="https://pl.wikipedia.org/wiki?curid=5175836" title="Kościół św. Brata Alberta w Leszkowach">
Kościół św. Brata Alberta w Leszkowach

Kościół św. Brata Alberta w Leszkowach – rzymskokatolicki ceglany kościół filialny zlokalizowany w żuławskiej wsi Leszkowy (powiat gdański, województwo pomorskie). Należy do parafii św. Aniołów Stróżów w Cedrach Wielkich.
Historia.
Obiekt zbudowano w połowie XIV wieku. Był to obiekt konstrukcji szkieletowej, wypełniony cegłą. Z czasem przybudowano doń drewnianą wieżę z zegarem i dzwonem, jak również kruchtę. W XIX wieku dodano nawę boczną oraz dostawiono neogotycki szczyt, wzorowany na tym z kościele w Trutnow. Po zakończeniu II wojny światowej obiekt opuszczono i częściowo zniszczono. W latach 1989–1992 częściowo go odbudowano z inicjatywy księdza Jana Szczepańskiego. Podczas odbudowy usunięto jednak średniowieczne detale. Z dawnego wyposażenia zachowane są cztery kamienne płyty nagrobne, które umieszczone są w posadzce. Na pięciu cegłach po zewnętrznej stronie wschodniej ściany wyryto napisy: nazwiska, imiona i daty (1602, 1645 oraz 1671).

</doc>
<doc id="5175841" url="https://pl.wikipedia.org/wiki?curid=5175841" title="Mohamed Béavogui">
Mohamed Béavogui

Mohamed Béavogui (ur. 15 sierpnia 1953 w Porédaka) – gwinejski polityk i dyplomata, od 6 października 2021 do 16 lipca 2022 pełniący obowiązki premiera Gwinei.

</doc>
<doc id="5175844" url="https://pl.wikipedia.org/wiki?curid=5175844" title="Jasienówka (rejon szarkowszczyński)">
Jasienówka (rejon szarkowszczyński)

Jasienówka – dawna osada. Tereny, na których leżała, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Jody.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 osada leżała w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Powszechny Spis Ludności z 1921 roku nie podał danych dotyczących miejscowości. W 1931 w 2 domach zamieszkiwało 7 osób.
Wierni należeli do parafii rzymskokatolickiej w Borodzieniczach i prawosławnej w Jodach. Miejscowość podlegała pod Sąd Grodzki w Szarkowszczyźnie i Okręgowy w Wilnie; właściwy urząd pocztowy mieścił się w Jodach.

</doc>
<doc id="5175845" url="https://pl.wikipedia.org/wiki?curid=5175845" title="Gamla Värendsvallen">
Gamla Värendsvallen

Gamla Värendsvallen – nieistniejący już stadion sportowy w Växjö, w Szwecji. Obiekt istniał w latach 1932–2011. Pod koniec istnienia stadionu jego pojemność szacowana była na 4000 widzów. W latach 2011–2012 w miejscu Gamla Värendsvallen wybudowano nowy stadion piłkarski na ponad 12 000 widzów.
Stadion został otwarty we wrześniu 1932 roku, a jego budowa kosztowała 77 000 koron. Stadion przez lata wykorzystywany był przez wiele klubów sportowych, m.in. Östers IF, Växjö Norra IF czy Växjö BK. Początkowo obiekt posiadał bieżnię wokół boiska, która w późniejszym okresie uległa likwidacji. Pojemność areny wynosiła 10 000 osób, choć rekord frekwencji obiektu z meczu rundy kwalifikacyjnej o wejście do Allsvenskan w 1964 roku pomiędzy Östers IF i Hammarby IF wynosi około 21 000 widzów; pod koniec istnienia stadionu jego pojemność szacowano na 4000 widzów. Po stronie południowej znajdowała się niewielka, zadaszona trybuna główna. Znaczenie obiektu spadło po otwarciu w 1966 roku, w niedużej odległości, nowego stadionu Värendsvallen (stadion z 1932 roku zyskał wówczas przydomek „gamla” – „stary”). Stary stadion istniał do roku 2011, w którym dokonano jego rozbiórki w związku z rozpoczęciem budowy w tym miejscu nowego stadionu piłkarskiego na ponad 12 000 widzów. Jego inauguracja miała miejsce 1 września 2012 roku.

</doc>
<doc id="5175850" url="https://pl.wikipedia.org/wiki?curid=5175850" title="Van Gogh (zespół)">
Van Gogh (zespół)

Van Gogh to serbski, a wcześniej jugosłowiański zespół rockowy z Belgradu.
Zespół powstał w 1986 roku, i w tym samym roku wydał swój debiutancki album zorientowany na alternatywny rock. W latach 90. zespół wydał szereg dobrze przyjętych albumów, inspirowanych głównie twórczością zespołu Ekatarina Velika, a w latach 2000 zespół przyjął bardziej komercyjne brzmienie, stając się jednym z topowych zespołów serbskiej sceny rockowej. Od początku kariery, głównymi członkami zespołu byli wokalista i gitarzysta Zvonimir Đukić oraz perkusista Srboljub Radivojević.
Historia.
Zespół powstał w styczniu 1986 roku. Pierwszy skład tworzyli: Zvonimir Đukić „Đule” (gitara), Srboljub Radivojević (perkusja), Đorđe Petrović (były członek grupy Zajedno, instrumenty klawiszowe), Goran Milisavljević (wokal) i Predrag Popović (były członek zespołu Rock Ekspres, gitara basowa). W lutym 1986 roku zespół wydał swój debiutancki singiel „Tragovi prošlosti” („Ślady przeszłości”), a w maju wystąpił na Festiwalu Młodych w Suboticy, wykonując piosenki „Tragovi prošlosti”, „Tvoj smeh” („Twój śmiech”) i „Menjam se” („Zmieniam się”), zajmując drugie miejsce według wyboru publiczności oraz trzecie z wyboru jury. Pod koniec 1986 roku zespół wydał swój debiutancki album, zatytułowany tak samo, jak nazwa zespołu tj. „Van Gogh”. Teksty do albumu napisał Milisavjević, muzykę Đukić, a album wyprodukował Petrović. Album zawierał nowe wersje „Tragovi prošlosti”, „Tvoj smeh” i „Menjam se”. Jednak po wielu koncertach Van Gogh się rozpadł.
Przed ponownym zjednoczeniem się w 1990 roku Đukić występował z Fit (biorąc udział w nagraniu ich debiutanckiego albumu „Uz rijeku”), Ekatarina Velika (biorąc udział w nagraniu ich albumu „Samo par godina za nas”) i Nikola Čuturilo.
Zespół Van Gogh ponownie zjednoczył się w 1990 roku i wydał singiel „Gubiš me” („Tracisz mnie”), a w 1991 roku wydał album „Svet je moj” („Świat jest mój”). Skład zespołu, który brał udział w wydaniu singla to: Đukić (wokal, gitara), Radivojević (perkusja), Aleksandar Barać (gitara basowa), Vladan Cvetković (perkusja) i Vlada Barjaktarević (instrumenty klawiszowe). W nagrywaniu albumu gościli członkowie grupy Ekatarina Velika: Milan Mladenović i Margita Stefanović, członek zespołu Električni orgazam Zoran „Švaba” Radimirović oraz członkini zespołu Oktobar 1864 – Tanja Jovićević. Muzykę i większość tekstów piosenek napisał Đukić, a album wyprodukował Barjaktarević. Na płycie znalazł się przebój „Neko te ima” („Ktoś cię ma”).
Zespół wydał swój trzeci album „Strast” („Pasja”) w 1993 roku, wówczas było to trio: Đukić, Radivojević i Barać. „Strast” oznaczał zwrot zespołu w kierunku mainstreamowego rockowego brzmienia. Album ten wyprodukował Saša Habić, a gościnnie wystąpili na nim: Rambo Amadeus, Marija Mihajlović i Pera Joe. W 1995 roku zespół wydał album kompilacyjny „Tragovi prošlosti” („Ślady przeszłości”), na którym znalazło się piętnaście piosenek z poprzednich albumów oraz piosenka „Zemlja čuda” („Kraina czarów”), która pierwotnie ukazała się na singlu.
Wraz z wydanym w 1996 roku albumem „Hodi” (którego producentem był Saša Habić) grupa rozszerzyła swoją ofertę gatunkową, jednocześnie swoją promocję opierając m.in. na efektownych teledyskach.
W 2000 roku nowym gitarzystą basowym zespołu został Dragan Ivanović. W 2001 roku zespół wydał koncertowy album „Happy New Ear”, który został nagrany 19 grudnia 1999 roku na koncercie zespołu w belgradzkiej Hali Sportowej. Producentem albumu był Vlada Negovanović. W tym samym roku ukazała się również reedycja pierwszego albumu zespołu, wydana przez Metropolis Records. W 2002 roku zespół wydał album „DrUnder”, który zawierał elementy elektronicznego rocka. W 2003 roku do zespołu dołączył nowy gitarzysta basowy Dejan Ilić. W tym samym roku zespół zorganizował koncert na pełnym stadionie Tašmajdan w Belgradzie. 15 czerwca 2004 roku Van Gogh wystąpił jako zespół otwierający koncert Metalliki, który odbył się na stadionie Partizana w Belgradzie.
W 2010 roku Dejan Ilić opuścił zespół i został zastąpiony przez Dragana Ivanovića, który w zespole Van Gogh pojawił się po raz drugi. W 2011 roku zespół uczcił 25-lecie swojego istnienia wydaniem albumu „Total”, na którym znalazła się płyta CD z 17 piosenkami i DVD z 23 teledyskami, wydane przez Croatia Records wyłącznie na rynek chorwacki.
W lipcu 2019 roku lider zespołu Zvonimir Đukić został zaatakowany podczas występu w Sarajewie. W 2019 roku zespół opuścił Branislav Gluvakov, a w 2020 roku Dejan Ilić po raz drugi rozstał się z zespołem, co doprowadziło do powrotu Dragana Ivanovicia po raz trzeci w szeregi zespołu Van Gogh. Ten ruch sprawił, że Van Gogh ponownie stał się historycznie rozpoznawalnym trzyosobowym zespołem.
Dyskografia.
Albumy studyjne.
Na podstawie Discogs:
Albumy koncertowe.
Na podstawie Discogs:

</doc>
<doc id="5175851" url="https://pl.wikipedia.org/wiki?curid=5175851" title="Seit Boshnjaku">
Seit Boshnjaku

Seit Boshnjaku (ur. 1 sierpnia 1914 w Szkodrze, zm. 24 lutego 1985 tamże) – albański aktor.
Życiorys.
Był synem woźnicy, w młodości uczył się zawodu w warsztacie szewskim w Szkodrze. W latach 30. XX w. występował na scenach amatorskich Szkodry i Tirany, działając w towarzystwach kulturalnych Vllaznia i Shkendia. Za działalność w ruchu oporu w 1943 został aresztowany przez Niemców. Więziony i torturowany w więzieniu w Szkodrze, z czasem został przeniesiony do obozu w Prisztinie. W październiku 1944 udało mu się uciec z obozu i dołączył do oddziału partyzanckiego, działającego w Kosowie. W kwietniu 1945 został skierowany do Teatru Wojskowego, kierowanego w tym czasie przez Gaqo Avraziego. W 1949 trafił do zespołu Teatru Ludowego w Tiranie. Na scenie narodowej zadebiutował w roli policjanta w komedii "Prefekti". W ciągu dwudziestu lat kariery scenicznej zagrał ponad 50 ról. W roku 1966 przeszedł na emeryturę.
Karierę filmową rozpoczął w 1959 niewielką rolą w obrazie "Furtuna", w reżyserii Jurija Ozierowa i Kristaqa Dhamo. Wystąpił w siedmiu filmach fabularnych.

</doc>
<doc id="5175852" url="https://pl.wikipedia.org/wiki?curid=5175852" title="Polska na Zimowych Igrzyskach Olimpijskich 2022">
Polska na Zimowych Igrzyskach Olimpijskich 2022

Polska na Zimowych Igrzyskach Olimpijskich 2022 – reprezentacja Polski na Zimowych Igrzyskach Olimpijskich 2022 w Pekinie. W kadrze znalazło się 30 kobiet i 27 mężczyzn. Reprezentacja Polski miała swoich przedstawicieli w 57 spośród 109 konkurencji. Chorążymi reprezentacji podczas ceremonii otwarcia byli: snowboardzistka Aleksandra Król oraz panczenista Zbigniew Bródka, dla którego był to piąty występ olimpijski i jednocześnie tym występem zakończył karierę sportową, a podczas ceremonii zamknięcia – panczenista Piotr Michalski.
Kwalifikacje.
Hokej na lodzie.
Reprezentacja Polski w hokeju na lodzie mężczyzn kwalifikacje do igrzysk rozpoczęła od trzeciej rundy. W rozgrywanym w dniach 6–9 lutego 2020 turnieju w kazachskim Nur-Sułtanie pokonała Holandię, Ukrainę oraz reprezentację gospodarzy i z pierwszego miejsca w grupie awansowała do ostatniej rundy kwalifikacji. Turniej, który decydował o awansie, pierwotnie miał się odbyć pomiędzy 27–30 sierpnia 2020 roku, jednakże ze względu na pandemię COVID-19 został przesunięty o rok później. Gospodarzem turnieju została Bratysława. W pierwszym meczu polscy hokeiści zwyciężyli z wyżej notowanymi w rankingu IIHF Białorusinami. W kolejnych spotkaniach zanotowali porażki ze Słowakami i Austriakami, przez co zajęli ostatnie miejsce w grupie, a awans na igrzyska uzyskali gospodarze.
Reprezentacja Polski w hokeju na lodzie kobiet rywalizowała o awans na igrzyska od drugiej rundy kwalifikacji. Turniej, który miał przesądzić o awansie do finałowej rundy kwalifikacji został rozegrany w dniach 7–10 października 2021 w Bytomiu, a rywalkami były Turczynki, Meksykanki i Holenderki. Polki wygrały wszystkie spotkania i po raz pierwszy w historii zagrały w decydującej rundzie eliminacji, które miały miejsce w Chomutovach pomiędzy 11–14 listopada 2021. W nich odniosły komplet porażek odpowiednio z Węgierkami, Czeszkami i Norweżkami, przez co odpadły z rywalizacji.
Kombinacja norweska.
Podobnie jak w przypadku skoczków narciarskich, o wyborze składu na igrzyska olimpijskie decydują trenerzy. Jednak kryteria spełnia dwóch Polaków: Andrzej Szczechowicz i Szczepan Kupczak.
Łyżwiarstwo figurowe.
Pierwszymi zawodami, na których polscy łyżwiarze figurowi mogli zdobyć kwalifikację olimpijską, były rozgrywane w marcu 2021 roku w Sztokholmie mistrzostwa świata. W rywalizacji solistek wystąpiła Jekatierina Kurakowa, która zakończyła swój występ na programie krótkim, zajmując w klasyfikacji końcowej 32. miejsce. W tym momencie Polka musiała dalej walczyć o występ na igrzyskach. Ponadto w stolicy Szwecji w konkurencji par tanecznych zaprezentowali się Natalia Kaliszek i Maksym Spodyriew. Po programie krótkim zajmowali 9. pozycję, jednak podczas drugiego przejazdu popełnili więcej błędów i skończyli zawody na 12. miejscu, czym zagwarantowali sobie występ na igrzyskach. Drugimi i jednocześnie ostatnimi zawodami, na których można było się zakwalifikować na igrzyska olimpijskie, był rozgrywany w drugiej dekadzie września 2021 Nebelhorn Trophy. W puli tego turnieju pozostało do obsadzenia sześć miejsc w kategorii solistek. Po programie krótkim Kurakowa zajmowała 6. miejsce, jednakże drugie miejsce w programie dowolnym pozwoliło jej być ostatecznie sklasyfikowaną tuż za zwyciężczynią, Alysą Liu, zdobywając tym samym kwalifikację.
Short track.
W zawodach w short-tracku podstawą kwalifikacji do zimowych igrzysk jest Puchar Świata. W sporządzonym przez ISU rankingu brane są pod uwagę trzy z czterech najlepszych osiągnięć, przy uwzględnieniu kwot startowych dla poszczególnych reprezentacji.
Skoki narciarskie.
Kwoty startowe w skokach narciarskich dla poszczególnych krajów uwarunkowane będą wynikami zawodników z danego państwa w okresie kwalifikacyjnym (16 lipca 2020 – 21 stycznia 2022), Narodowy komitet olimpijski może wystawić co najwyżej 5 reprezentantów. Do zawodów w skokach narciarskich mogą zostać zgłoszeni zawodnicy, którzy urodzili się przed 1 stycznia 2007 roku, spełnili postanowienia Karty Olimpijskiej i wymagania medyczne, a także zdobyli przynajmniej jeden punkt w Pucharze Świata lub Letnim Grand Prix w karierze albo w okresie kwalifikacyjnym zdobyli co najmniej 1 punkt w Pucharze Kontynentalnym.
Sponsorzy.
Sponsorami Polskiego Komitetu Olimpijskiego, a co za tym idzie reprezentacji Polski na igrzyska w Pekinie są firmy: Totalizator Sportowy będący sponsorem generalnym, PKN Orlen, który był sponsorem strategicznym, 4F – sponsor kolekcji olimpijskiej i Enea. Głównym partnerem medycznym była grupa LuxMed, a oficjalnym przewoźnikiem został Lot. Ponadto oficjalnymi partnerami reprezentacji Polski byli: Kinder Joy of moving (partner młodzieżowej reprezentacji) oraz Deloitte. Partnerami medialnymi będą Telewizja Polska, Eurosport, Wirtualna Polska, Polskie Radio oraz Rzeczpospolita.
Zdobyte medale.
Jedyny medal dla reprezentacji – brązowy – zdobył drugiego dnia zawodów finałowych skoczek narciarski Dawid Kubacki w konkursie na normalnej skoczni.
Statystyki według dyscyplin.
Najwięcej reprezentantów Polski wystąpiło w łyżwiarstwie szybkim, biegach narciarskich i skokach narciarskich. Żaden reprezentant nie wystąpił w bobslejach, curlingu, hokeju na lodzie, narciarstwie dowolnym i skeletonie.
Skład reprezentacji.
Biathlon.
Polskę w igrzyskach w Pekinie reprezentują jeden biathlonista i cztery biathlonistki. Najbardziej doświadczoną zawodniczką w polskiej kadrze jest Monika Hojnisz-Staręga, dla której są to trzecie igrzyska w karierze.
Źródło:
Biegi narciarskie.
Źródło:
Kombinacja norweska.
Źródło:
Łyżwiarstwo figurowe.
Źródło:
Łyżwiarstwo szybkie.
Źródło:
Narciarstwo alpejskie.
Źródło:
Saneczkarstwo.
Źródło:
Short track.
Źródło:
Skoki narciarskie.
Polskę na igrzyskach olimpijskich reprezentują dwie skoczkinie (po raz pierwszy w historii) oraz pięciu skoczków narciarskich, z których najbardziej doświadczony, Kamil Stoch, wystąpił w nich po raz piąty w karierze, najwięcej spośród polskich skoczków w historii występów w igrzyskach.
Źródło:
Snowboard.
Źródło:

</doc>
<doc id="5175862" url="https://pl.wikipedia.org/wiki?curid=5175862" title="Siti Nordiana">
Siti Nordiana

Siti Nordiana, pseudonim Nana, właśc. Siti Nordiana Alias (ur. 22 listopada 1984 w Sendayan) – malezyjska piosenkarka i aktorka.
Swoją karierę muzyczną rozpoczęła w wieku 15 lat. W 1999 roku wydała swój pierwszy album pt. "Gurindam Rindu Berkasih".
W 2015 r. wydała album muzyki religijnej pt. "Anakku Sayang". Wygrała drugi sezon programu reality show Gegar Vaganza.

</doc>
<doc id="5175866" url="https://pl.wikipedia.org/wiki?curid=5175866" title="Värendsvallen">
Värendsvallen

Värendsvallen – wielofunkcyjny stadion w Växjö, w Szwecji. Został otwarty w 1966 roku. Może pomieścić 10 000 widzów.
Stadion został otwarty w 1966 roku. Obiekt stanął w pobliżu starego stadionu Värendsvallen (tzw. „Gamla Värendsvallen”). Przez lata głównym użytkownikiem areny byli piłkarze klubu Östers IF. Zespół ten w czasie użytkowania Värendsvallen czterokrotnie zdobył tytuł Mistrza Szwecji (w latach 1968, 1978, 1980 i 1981). 22 maja 1969 roku na stadionie spotkanie w ramach Mistrzostw Nordyckich rozegrała piłkarska reprezentacja Szwecji, pokonując Finlandię 4:0. W 2012 roku drużyna Östers IF przeniosła się na wybudowany nieopodal (w miejscu dawnego „Gamla Värendsvallen”) nowy, typowo piłkarski stadion. Värendsvallen służy odtąd głównie lekkoatletom, wykorzystują go m.in. sportowcy klubu IFK Växjö.

</doc>
<doc id="5175869" url="https://pl.wikipedia.org/wiki?curid=5175869" title="Stefan Badowski">
Stefan Badowski

Stefan Franciszek Badowski (ur. 4 lub 7 października 1909, zm. 1 stycznia 1989 r.) – polski Sprawiedliwy wśród Narodów Świata
Życiorys.
Stefan Franciszek Badowski mieszkał przed wojną w Warszawie, gdzie pracował razem z Heleną Wolman w teatrze lalek "Baj". W czasie okupacji niemieckiej Badowski pracował w urzędzie prezydenta Warszawy i dzięki fałszywym dokumentom, jakie udało mu się uzyskać dla Wolman i jej dziesięcioletniej córki Alicji, oboje mogli pozostać po aryjskiej stronie miasta po utworzeniu getta warszawskiego. Badowski wynajął dla nich mieszkanie na Żoliborzu i wprowadził się do mieszkania jako podnajemca, aby dbać o ich bezpieczeństwo. W grudniu 1940 r. doprowadził do uwolnienia z więzienia siostry Heleny Wolman, Ireny Kerth, od 9 miesięcy więzionej przez Niemców za brak opaski na ramieniu. Dzięki uzyskanej przepustce, Badowski mógł wchodzić na teren getta i przekazywać umieszczonej tam Kerth żywność. Badowski przemycił dla Kerth dokumenty niezbędne dla niej do wyjścia z getta. We wrześniu 1943 r. mieszkanie Badowskiego zostało przeszukane przez KRIPO, ze skutkiem aresztowania Wolman i jej córki. Dzięki przedstawieniu się jako siostra Badowskiego, Kerth nie została aresztowana. Dzięki koneksjom Badowskiego i uzbieranym funduszom, udało mu się uwolnić Wolman i jej córkę z więzienia po 3 dniach. Zachowując szczególną ostrożność, Badowski oraz Wolman nie wrócili do mieszkania na Żoliborzu. Zamiast tego, dzięki staraniom Badowskiego, Wolman została umieszczona w mieszkaniu znajomego, a jej córka została zapisana do internatu dla polskich dzieci. Wolman wraz z siostrą i córką zostały ostatecznie wyzwolone przez Armię Czerwoną i pozostały w Warszawie.
6 grudnia 1984 r. Jad Waszem uznał Stefana Franciszka Badowskiego i Marię Wardas za Sprawiedliwych wśród Narodów Świata.

</doc>
<doc id="5175872" url="https://pl.wikipedia.org/wiki?curid=5175872" title="Myresjöhus Arena">
Myresjöhus Arena



</doc>
<doc id="5175875" url="https://pl.wikipedia.org/wiki?curid=5175875" title="Charlotte Bridgwood">
Charlotte Bridgwood

Charlotte Bridgwood (ur. 18 sierpnia 1861 w Hamilton, zm. 20 sierpnia 1929 w Hollywood) – amerykańska aktorka, artystka wodewilowa i wynalazczyni, znana ze stworzenia wycieraczek samochodowych.
Życiorys.
Założyła firmę „Bridgwood Manufacturing” z siedzibą w Nowym Jorku, której była prezeską. W 1917 opatentowała pierwsze elektrycznie poruszane wycieraczki pod nazwą "Storm Windshield Cleaner". Udoskonaliła ręcznie poruszane wycieraczki opatentowane przez Mary Anderson w 1903. Wynalazek korzystał z rolek zamiast gumowych piór wycieraczek. Nie przyjął się. Nazwiska wyznalazczyni nie podawano, choć jej pomysł zaadaptowano w samochodach Forda. Patent wygasł w 1920. Dopiero wówczas pomysł zdobył uznanie, a wycieraczki projektu Bridgwood były później stosowane m.in. w Cadillacach.
Wynalazła sposób na zapobiegnięcie zamglaniu szyb. Pomysł przedstawiła rządowi amerykańskiemu podczas I wojny światowej jako sposób na użycie soczewek binokularu podczas złej pogody. Wynalazek się nie przyjął.
Była matką gwiazdy kina niemego Florence Lawrence, która podążyła tą samą ścieżką. Podobnie jak matka projektowała akcesoria samochodowe, ale w przeciwieństwie do niej nigdy nie opatentowała swoich pomysłów.

</doc>
<doc id="5175878" url="https://pl.wikipedia.org/wiki?curid=5175878" title="Nermine Qorolli Tuda">
Nermine Qorolli Tuda

Nermine Qorolli Tuda (ur. 5 kwietnia 1950 w Kačaniku) – kosowska nauczycielka, pisarka, działaczka na rzecz praw kobiet.
Życiorys.
Młodość.
Była najstarszym z sześciu dzieci Shefqeta i Mysheref Qorollich. Jej ojciec był nauczycielem języka albańskiego w jednej ze szkół podstawowych w Skopje, gdzie później został dyrektorem. Gdy Nermine skończyła rok, wraz z rodzicami przeniosła się do Skopje, gdzie ukończyła szkołę podstawową i średnią.
Kariera.
W 1968 zaczęła pracować jako nauczycielka w jednej Szkole Podstawowej im. Jane Sandanskiego w Skopje. Następnie przeniosła się do Ferizaju (prawdopodobnie w latach 70.), gdzie pracowała w jednej ze szkół podstawowej jako nauczycielka języka albańskiego przez 24 lata.
Nagrody.
Jedną z nagród otrzymanych przez Tudę było w 2011 roku wyróżnienie ze strony Forum Młodzieży Islamskiej za współpracę oraz za wkład w edukację.

</doc>
<doc id="5175882" url="https://pl.wikipedia.org/wiki?curid=5175882" title="Proletarowka (obwód kurski)">
Proletarowka (obwód kurski)

Proletarowka () – chutor w zachodniej Rosji, w sielsowiecie sołdatskim rejonu fatieżskiego w obwodzie kurskim.
Geografia.
Miejscowość położona jest nad ruczajem Radubieżskij (lewy dopływ Usoży w dorzeczu Swapy), 9 km od centrum administracyjnego sielsowietu (Sołdatskoje), 16 km na południowy zachód od centrum administracyjnego rejonu (Fatież), 53 km na północny zachód od Kurska, 14,5 km od drogi magistralnej (federalnego znaczenia) M2 «Krym» (część trasy europejskiej E105).
W chutorze znajduje się 19 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor zamieszkiwało 12 osób.

</doc>
<doc id="5175892" url="https://pl.wikipedia.org/wiki?curid=5175892" title="H3 Arena">
H3 Arena

H3 Arena, zwana również H3 Arena Fornebu – studio i hala konferencyjna w dawnym hangarze lotniczym w Fornebu w gminie Bærum na zachód od Oslo. 
Obiekt ma powierzchnię 2215 metrów kwadratowych i może pomieścić do 1300 gości oraz kolejnych 100 pracowników i ekip scenicznych. H3 Arena została otwarta w 2014 roku i organizuje targi, pokazy mody, kolacje wigilijne, koncerty i imprezy branżowe. Hala jest również wykorzystywana do wielu dużych produkcji telewizyjnych, takich jak "Stjernekamp" czy norweski "Idol". Sala znajduje się w pobliżu Telenor Areny – największej wielofunkcyjnej hali sportowej w Norwegii.
Historia.
H3 Arena to dawny hangar lotniczy, który został zbudowany w tym samym czasie, co lotnisko Fornebu. Znajduje się obok starej wieży lotów na lotniska. Pierwsza część hangaru została zbudowana w 1940 roku, natomiast rozbudowę zakończono w 1968 roku. Hangar działał do jesieni 1998 roku, kiedy lotnisko Fornebu zostało zamknięte i zastąpione nowym lotniskiem Oslo-Gardermoen. 
Później hangar został przekształcony w salę koncertowo-imprezową, a hala H3 Arena została oddana do użytku w 2014 roku. Hala ma powierzchnię 2215 m² i ma wysokość sufitu 12 metrów.
Firmy produkcyjne i kanały telewizyjne również używają go regularnie w dużych produkcjach telewizyjnych. Wśród programów emitowanych z H3 Arena znajdują się "P3 Gull, Hvem kan slå Aamodt og Kjus?, The Voice, Idol" czy "Stjernekamp". Półfinały Melodi Grand Prix 2020 oraz wszystkie transmisje Melodi Grand Prix 2021 były również transmitowane z H3 Arena.

</doc>
<doc id="5175893" url="https://pl.wikipedia.org/wiki?curid=5175893" title="Isydora Nawrocka">
Isydora Nawrocka

Isydora (Sydora) Andrijiwna Nawrocka, ukr. Ісидора Андріївна Навроцька (ur. 5 marca 1858 w Kotuzowie, zm. 5 marca 1952 w Przewoźcu) – ukraińska pisarka, współautorka almanachu "Pierwszy wianek" (1887).
Życiorys.
Przyszła na świat w rodzinie duchownego Andrija Nawrockiego. Była najmłodszym z 9 dzieci. Jej bratem był pisarz Wołodymyr Nawrocki. W domu uzyskała podstawowe wykształcenie, a następnie ukończyła szkołę specjalną.
W 1887 wyszła za mąż za Iwana Palijiwa, absolwenta lwowskiego Seminarium Duchownego. Pobrali się w Hołhoczu, gdzie duchownym był jej ojciec. Palijiwowie mieli czworo dzieci: Omelana, Dmytra (ur. 1896), który po latach był jednym ze współzałożycieli Ukraińskiej Organizacji Wojskowej, Wasyla oraz Kekyliję (Ciopę), która została pedagogiem. Rodzina osiadła w Wojniłowie, a Nawrocka stała się czołową postacią ruchu kobiecego w regionie. Prowadziła korespondencję z działaczami i działaczkami społecznymi, pisała do prasy. 
Za namową Iwana Franki napisała kilka esejów. Niektóre tworzyła pod pseudonimem "Arodis". Jeden z nich Franko umieścił w wydawnictwie zbiorowym, które opublikował. W jednym z esejów wyrażał żal, że talent Nawrockiej został zmarnowany przez "troski rodzinne i domowe". Nawrocka tworzyła głównie opowiadania. Jej tekst "Złapane w sieć", umieszczony w almanachu "Pierwszy wianek", pierwszym zbiorze tekstów kobiet ukraińskich wydanym przez Nataliję Kobrynską i Ołenę Pcziłkę, uzyskał pozytywną recenzję od Franki.

</doc>
<doc id="5175909" url="https://pl.wikipedia.org/wiki?curid=5175909" title="Anastazy Bitdorf">
Anastazy Bitdorf

Anastazy Bitdorf (ur. 28 lutego 1840 w Łodzi, zm. 26 czerwca 1900, tamże) – farbiarz, uczestnik powstania styczniowego, setnik kosynierów.
Życiorys.
Bitdorf pochodził z niemieckiej, katolickiej rodziny trudniącej się farbiarstwem, która w XVIII w. przybyła do Tomaszowa Mazowieckiego.Ukończył Łódzką Szkołę Realną. Był organizatorem ruchu powstańczego w Łodzi w trakcie powstania styczniowego, a także setnikiem kosynierów w oddziale Józefa Sawickiego w bitwie pod Dobrą 24 lutego 1863, w trakcie której został ciężko ranny, a następnie zesłany na Syberię za udział w powstaniu. W 1892 był współzałożycielem Towarzystwa Śpiewaczego „Lutnia” w Łodzi m.in. wraz z Fryderykiem Sellinem, Leonem Gajewiczem i Bronisławem Wilkoszewskim. Po powrocie z zesłania prowadził własną farbiarnię przy ul. Ogrodowej w Łodzi. Spoczywa na Starym Cmentarzu w Łodzi (lokalizacja 10A-1-4).
Powstańcy przyznali Bitdorfowi order Virtuti Militari (w wariancie przyznawanym do 1831). Odznaczenie znajduje się w zbiorach Muzeum Miasta Łodzi.
Życie prywatne.
Był synem Antoniego Bitdorfa – radnego miasta Łodzi, ławnika miejskiego, pełniącego funkcję starszego w cechu szewców, właściciela browaru, który wspierał powstanie listopadowe.

</doc>
<doc id="5175936" url="https://pl.wikipedia.org/wiki?curid=5175936" title="Ostrygojad zmienny">
Ostrygojad zmienny

Ostrygojad zmienny ("Haematopus unicolor") – gatunek średniej wielkości ptaka z rodziny ostrygojadów (Haematopodidae). Jeden z trzech endemicznych dla Nowej Zelandii gatunków w tej rodzinie. Występuje wzdłuż wybrzeży Wyspy Północnej i Wyspy Południowej oraz na Wyspie Stewart. Nie jest zagrożony wyginięciem. W drugiej dekadzie XXI wieku mógł to być drugi najrzadszy gatunek ostrygojada (najrzadszym jest ostrygojad krótkodzioby, "H. chathamensis"), jednak jego populacja wówczas od ponad dwóch dekad stawała się coraz liczniejsza.
Taksonomia.
Po raz pierwszy gatunek opisał Johann Reinhold Forster w 1844. Holotyp pochodził z Dusky Sound. Autor nadał nowemu gatunkowi nazwę "Hematopus unicolor". Obecnie (2021) Międzynarodowy Komitet Ornitologiczny podtrzymuje tę nazwę. Uznaje ostrygojada zmiennego za gatunek monotypowy, podobnie jak wiele innych autorytetów.
Epitet gatunkowy "unicolor" oznacza z łaciny dosłownie „jednobarwny”. Pierwszy znany okaz rzeczywiście był cały czarny, jednak to określenie jest mylące. U ostrygojadów zmiennych występuje polimorfizm – trzy podstawowe odmiany barwne to „srokata” (ang. "pied"), pośrednia/„smugowana” (ang. "intermediate"/"smudged") i czarna. Pierwotnie były opisywane jako odmienne gatunki, przy czym ptaki odmiany czarnej były albo umieszczane w osobnym gatunku, albo łączone razem z ptakami odmiany pośredniej. Osobniki poszczególnych odmian łączą się w pary i z powodzeniem rozmnażają, a same zmiany w upierzeniu mają charakter klinowy. Utrudniało to ujednolicenie ich systematyki, podobnie jak występowanie w części Nowej Zelandii innego czarno-białego gatunku – ostrygojada nowozelandzkiego ("H. finschi"), który zamieszkuje Wyspę Południową.
Ostrygojad nowozelandzki ("H. finschi") bywał natomiast uznawany za odmianę srokatą ostrygojada zmiennego. Dawniej ostrygojady zmienne bywały łączone w jeden gatunek z ostrygojadami krótkodziobymi ("H. chathamensis"), a czasami i zwyczajnymi ("H. ostralegus") czy ostrygojadami australijskimi ("H. fuligunosus"). Przykładowo Gregory Macalister Mathews w 1921 w "A manual of the birds of Australia" wymienił ostrygojada zmiennego pod nazwą "Black Oystercatcher" (współczesna i prawidłowa anglojęzyczna nazwa to "Variable Oystercatcher") i wyróżnił 4 podgatunki, z czego jednym był ostrygojad zmienny, a pozostałe 3 stanowiły: ostrygojad australijski, jego podgatunek ("H. f. opthalmicus", ostrygojad okularowy) i nieuznawany takson „"Haematopus unicolor bernieri"”.
Genetyka i ewolucja.
Kariotyp ostrygojada zmiennego ustalono na podstawie badania żeńskich komórek zarodkowych pochodzących z kultury komórkowej. Najprawdopodobniej 2"n"=72 (35 par autosomów i chromosomy płci).
Wyniki badań genetycznych opublikowane w 2007 potwierdziły odrębność gatunkową zarówno ostrygojada krótkodziobego, jak i ostrygojada nowozelandzkiego. Obejmowały dość krótkie sekwencje z czterech regionów mtDNA, były to jednak wstępne badania. Łączna długość sekwencji wynosiła 1733 nukleotydy, przy czym między ostrygojadem zmiennym i nowozelandzkim nie było żadnych różnic, między zmiennym a krótkodziobym – różnice w 9 nukleotydach, a między zmiennym i zwyczajnym – w 12 miejscach. Ostrygojady zmienne i nowozelandzkie to gatunki siostrzane, które rozdzieliły się stosunkowo niedawno. Wyniki różnych badań filogenetycznych wskazują na około 0,146 mln, 0,284 mln lat temu. Według Banksa i Patersona (2007) te dwa gatunki zaczęły rozdzielać się między 30 a 15 tysięcy lat temu, kiedy na nizinie Canterbury zaczęły powstawać przeplatające się koryta rzeczne. Innym wyjaśnieniem widocznego w badaniach DNA bliskiego pokrewieństwa jest niedawna hybrydyzacja. Wykazanie tego wymagało jednak zsekwencjonowania i zbadania całych genomów. Mimo że zazwyczaj występuje izolacja rozrodcza, to odnotowano kilka przypadków wydawania potomstwa zdolnego do rozrodu przez pary mieszane ostrygojadów zmiennych i nowozelandzkich.
Barth "et al". (2013) w swoim badaniu dotyczącym zagrożonej sieweczki nowozelandzkiej ("Charadrius obscurus") jako grupę zewnętrzną wybrali trzy ostrygojady: zmiennego, nowozelandzkiego i brunatnego ("H. palliatus"). Wyniki potwierdzają, że "H. unicolor" i "H. finschi" to gatunki siostrzane. Jetz "et al". (2012) uwzględnili 8 taksonów, przy czym w rodzinie jest 11 gatunków; wzajemne relacje między nimi przedstawia poniższy kladogram:
Morfologia.
Długość ciała wynosi 47–49 cm. Ostrygojady zmienne są największymi przedstawicielami rodziny w regionie Nowej Zelandii. Mają całkowicie czarne lub czarno-białe upierzenie, długi pomarańczowy dziób oraz krótkie, mocno zbudowane, różowawe nogi. Są nieco większe i bardziej krępe od ostrygojadów nowozelandzkich oraz mają krótszy i głębiej osadzony niż u nich dziób. W upierzeniu dymorfizm płciowy nie występuje, jedynie w rozmiarach ciała. Samice są nieco większe od samców i mają zdecydowanie dłuższe dzioby. Wymiary szczegółowe (w milimetrach) oraz masę ciała (w gramach) przedstawiono w poniższej tabeli:
(Przy niewłaściwej metodologii, na przykład zbadaniu kilkunastu okazów muzealnych podpisanych jako samce i kilkunastu spreparowanych samic (bez pewności, jaką metodą płeć została ustalona), można uzyskać wyniki niewskazujące na dymorfizm płciowy, jaki rzeczywiście zachodzi. Samice są nieco większe od samców i cięższe, a osobniki dorosłe są nieco większe i cięższe od młodocianych. Przykładem może być ostatni wiersz w powyższej tabeli. Prezentuje więcej danych na temat wyniku pomiaru, niż zaprezentował Baker. Pomiary dokonane i interpretowane przez Bakera wyraźnie jednak wskazują na dymorfizm płciowy (samice większe i cięższe), zbadano znacznie więcej osobników, a ich płeć ustalono poprzez sekcję lub, u żywych osobników, badanie kloaki lub obserwację toków i kopulacji danego osobnika).
U przedstawicieli odmiany czarnej upierzenie jest całkowicie czarne i błyszczące, wraz ze zużywaniem się piór staje się bardziej matowe, brązowawe. Dziób jest jaskrawo pomarańczowy, u niektórych osobników jaśniejszy, żółtawy na końcu. Tęczówka szkarłatna. Naga skóra wokół oka jaskrawopomarańczowa. Nogi i stopy w kolorze koralowego różu.
Ostrygojady zmienne odmiany srokatej mają czarną i połyskującą głowę, szyję, pierś i większość wierzchnich partii cała. W locie dostrzec można, że wierzch skrzydła mają czarny, ale z paskiem skrzydłowym o równej szerokości ciągnącym się przez nasady lotek II rzędu, końcówki pokryw skrzydłowych większych II rzędu oraz trzech najbardziej wewnętrznych lotek II rzędu. Tam biały pasek dociera do tylnej krawędzi skrzydła. Ponadto u srokatych osobników biel występuje jeszcze na pokrywach nadogonowych, które zdobi biała plama o kształcie czworoboku. Jego granice są ostro zarysowane, jednak widać smugi w miejscu stykania się z czernią grzbietu.
Wyrazistość podziału na czerń i biel w okolicy piersi jest zróżnicowana. Zwykle na dość szerokim obszarze występują czarne smugi. Może się jednak zdarzyć, że linia podziału jest ostra, chociaż zawsze jakieś czarne smugi występują po bokach piersi – może je jednak zakryć zgięcie skrzydła. Zazwyczaj brak białej „wstawki” (ang. "shoulder tab"), która występuje u części ostrygojadów z przodu złożonego skrzydła (jest „rozszerzeniem” białego spodu ciała w kierunku grzbietu). Część ostrygojadów zmiennych ma taką „wstawkę”, jednak jest niewielka, zawsze upstrzona czarnymi piórami i często zasłania ją zgięcie skrzydła. Pozostała część spodu ciała jest biała, wyróżnia się jedynie kępka czarniawych piór z tyłu kości piszczelowo-stępowej ("tibiotarsus"). Spód skrzydła błyszczący, szaro-czarny z szerokim białym pasem biegnącym przez środek. Części nieopierzone są takie same jak u przedstawicieli odmiany czarnej.
Osobniki należące do trzeciej odmiany, o „pośrednich” cechach, prezentują różne fenotypy, które razem pokazują stopniowe przechodzenie formy czarnej w srokatą. Zazwyczaj mają w upierzeniu więcej czerni niż srokate ostrygojady, nieco bieli dookoła kloaki i na skrzydle oraz trochę czerni na brzuchu, pokrywach nadogonowych i podskrzydłowych. Ta ostatnia zmiana wiąże się ze skróceniem paska skrzydłowego. Osobniki, które najbardziej przypominają osobniki srokate, na spodzie ciała mają liczne czarne plamy i smugi, a te najbardziej zbliżone do odmiany czarnej – nieregularne białe pasy na czarnym brzuchu, zazwyczaj też nieco białych piór przy kloace. Części nieopierzone są takie same jak u przedstawicieli odmiany czarnej.
Już u ledwie wyklutych piskląt można ustalić odmianę barwną, którą reprezentują. W populacji, której liczebność oszacowano przed połową lat 90. XX wieku, około 70% osobników miało należeć do odmiany czarnej, 20% – do srokatej, a 10% – do tej o cechach pośrednich. Zmienność upierzenia ostrygojadów zmiennych ma charakter klinowy, stąd wraz z szerokością geograficzną zmienia się rozkład fenotypów. Baker (1973) prześledził te zmiany w ramach serii wieloaspektowych badań poświęconych nowozelandzkim ostrygojadom. Proporcje fenotypów przedstawia poniższa tabela:
Zasięg występowania.
Ostrygojady zmienne występują na Wyspie Północnej, Południowej i Wyspie Stewart oraz licznych przybrzeżnych wysepkach. Według danych z 2007, występują wzdłuż około 80% linii brzegowej Nowej Zelandii. Obszar gniazdowania w większości pokrywa się z obszarem zimowania. Poza sezonem lęgowym część populacji przemieszcza się na skalę lokalną bliżej estuariów.
W drugiej połowie lat 90. XX wieku niecałe ⅔ populacji ostrygojada zmiennego było skupione na Wyspie Północnej. Na Wyspie Północnej szczególnie gęsto zamieszkane były wówczas dwa odcinki wybrzeża: między Northland i Auckland oraz między półwyspem Coromandel a Zatoką Obfitości. Na Wyspie Południowej najgęściej zamieszkałe były okolice Fiordland (mniej więcej pokrywający się z Fiordland National Park) i Nelson. W 2010 szczególnie licznie ostrygojady zmienne występowały w regionach: Wyspa Północna – północno-wschodnie wybrzeże od North Cape po przylądek Māhia oraz okolice Wellington; Wyspa Południowa – Zatoka Tasmana, Golden Bay, Marlborough Sounds i Fiordland.
Pożywienie.
Pożywieniem ostrygojadów zmiennych są mięczaki (głównie małże), skorupiaki – równonogi (Isopoda), obunogi (Amphipoda) i kraby (Brachyura) – i morskie bezkręgowce potocznie nazywane „robakami morskimi”. Czasami zjadają też niewielkie ryby i osłonice, o tych drugich wiadomo jedynie z przygodnej obserwacji. Według Bakera schematy zachowań ostrygojadów nowozelandzkich czynią je lepiej przystosowanymi do żerowania na małżach zamieszkujących ujścia rzek, natomiast te obecne u ostrygojadów zmiennych lepiej przystosowują je do zbierania ze skalistych wybrzeży chitonów oraz ślimaków morskich nazywanych potocznie czareczkami.
W 2010 zaobserwowano ostrygojady zmienne dziobiące lekko już wysuszone ciała meduz krążkopławów z rodzaju "Cyanea" i zjadające kawałki wielkości około 1 cm². Kilka dni później w innym miejscu obserwowano ostrygojady nowozelandzkie, które również żerowały na meduzach "Cyanea", albo wyrzuconych na piasek, albo uwięzionych w płytkiej wodzie. Niektóre trzymały czułki, musiały więc zostać poparzone, jednak nie wiadomo, czy je zjadły. Były to pierwsze obserwacje żerowania na meduzach dla obydwu tych gatunków ostrygojadów, a podobne przypadki rzadko odnotowywano u jakichkolwiek ostrygojadów. Poparzenia powodowane przez meduzy "Cyanea" nie są śmiertelne.
Ekologia i zachowanie.
Preferencje środowiskowe.
Ostrygojady zmienne zamieszkują niemal wyłącznie wybrzeża Nowej Zelandii. Rzadko pojawiają się doniesienia o gniazdowaniu do 30 km w głąb lądu, na brzegach jezior lub rzek. Gniazdują zarówno na piaszczystych, jak i na skalistych wybrzeżach, szczególnie chętnie w okolicach ujścia rzek. Żerują również w estuariach. Przeważnie unikają dużych portów. Ostrygojady zmienne jako tereny lęgowe preferują piaszczyste plaże i mierzeje, a ich zagęszczenie w okolicach ujść strumieni i rzek (w tym w estuariach) może być stosunkowo wysokie. Przykładowo w Opoutere na półwyspie Coromandel odnotowano 12–14 par gniazdujących wzdłuż liczącego 450 m odcinka mierzei, a w Omaha (okolice Warkworth) – 15–16 par zajmujących blisko 600 m mierzei. W mniej atrakcyjnych siedliskach, to jest: plażach nieleżących przy ujściu strumienia lub rzeki, ostrygojady zmienne gniazdują w większym rozproszeniu. Do innych miejsc gniazdowania tych ptaków należą kamieniste plaże, skarpy utworzone w dużej mierze z połamanych muszli, skaliste wybrzeża; czasami też gniazda mogą znajdować się na gołej ziemi, na trawie (między innymi na polach golfowych) lub nadmorskim pastwisku. Zazwyczaj wybierane są miejsca otwarte, ze skąpą roślinnością lub jej pozbawione, co zapewnia dobrą widoczność we wszystkich kierunkach. Na Stewart Island stwierdzano jednak gniazdowanie w podszycie w wysokim lesie blisko wybrzeża. Podobna obserwacja pochodzi z Waimea Inlet (część Zatoki Tasmana). W północnej części Wyspy Północnej często terytoria ostrygojadów zmiennych nachodzą na terytoria sieweczek rdzawych ("Charadrius obscurus aquilonius", podgatunek sieweczki nowozelandzkiej).
Tryb życia i zachowanie.
W sezonie lęgowym ostrygojady zmienne przebywają w parach. Zimą mogą się zbierać w stada złożone z najwyżej 150 osobników i często, choć nielicznie, dołączają do dużych grup ostrygojadów nowozelandzkich, rzadziej do innych siewkowców żyjących na wybrzeżu; nieliczne dołączają do ostrygojadów nowozelandzkich. Sposobem chodu przypominają ostrygojady nowozelandzkie, zdają się jednak bardziej ociężałe. Podobny jest również ich lot – dość niski, po linii prostej, wprost do celu i z gwałtownymi, płytkimi uderzeniami skrzydeł; w locie odzywają się głośnym głosem kontaktowym. Chętnie odzywają się zarówno w locie, jak i podczas zalotów oraz potyczek związanych z obroną terytorium. Ich odgłosy są zbliżone do tych u ostrygojadów nowozelandzkich, lecz nieco głębsze i mniej przeszywające.
Ostrygojady zmienne przystępują do rozrodu w wieku co najmniej 3 lat, czasem gniazdują po raz pierwszy nawet w wieku 7 lat. Niektóre młode osobniki pozostają w okolicy, z której pochodzą, inne opuszczają ją. Dorosłe osobniki po połączeniu się w pary są zwykle przywiązane zarówno do partnera, jak i terytorium. Ostrygojady zmienne prowadzą osiadły tryb życia. Obserwacje osobników z kolorowymi obrączkami w północnym Auckland i okolicy Dunedin wykazały, że większość żeruje w najbliższej okolicy, lecz czasami w okresie lęgowym dorosłe, których partnerzy pozostają przy gnieździe, przebywają do 20 km, by podczas odpływu żerować na równiach pływowych w estuariach. Młode osobniki mogą się jednak przemieszczać na większe odległości. Przykładowo osobniki zaobrączkowane jako pisklęta w okolicy Dunedin obserwowano później najdalej w Christchurch – oddalonym od Dunedin o blisko 310 km – a osobniki zaobrączkowane na półwyspie Kaikoura (na którym znajduje się miasto Kaikoura) widywano później w okolicy Nelson (około 135 km dalej) i Christchurch. Pewien ostrygojad zmienny z Zatoki Tasmana osiedlił się w Dunedin – 576 km dalej.
Przyczyny zmienności upierzenia i ich genetyczne podłoże.
Genetyczne podłoże zróżnicowania fenotypowego ostrygojadów zmiennych i jego znaczenie dla systematyki gatunku było przedmiotem zainteresowania Allana Bakera. Wyniki poświęconych im badań ukazały się w 1973. Według Bakera związek genotypów z fenotypami można opisać stosunkowo prosto: przedstawiciele odmiany srokatej to homozygoty dominujące "WW", odmiany czarnej (melanistycznej) – homozygoty recesywne "ww", a te o pośrednim fenotypie – heterozygoty "Ww". Zróżnicowanie upierzenia ostrygojadów o cechach pośrednich sugeruje, że ekspresja cech mieszanych jest uwarunkowana wielogenowo, a geny te znajdują się na różnych loci. Populacja ostrygojadów zmiennych wydaje się spełniać założenia prawa Hardy’ego-Weinberga. Nie zachodzi więc dobór różnicujący, który eliminowałby heterozygoty; świadczy to o dobrym przystosowaniu każdego z tych fenotypów do warunków środowiskowych.
Im dalej na północ, tym mniejszy udział w populacji mają osobniki o czarnym upierzeniu, a więcej jest srokatych lub o cechach pośrednich. Mimo tego nawet w położonych najdalej na północ obszarach to odmiana czarna jest najbardziej rozpowszechniona. Taki gradient występowania odmiany czarnej – to jest: im dalej z chłodniejszych regionów na dużych szerokościach do cieplejszych regionów na mniejszych szerokościach, tym rzadziej – został zaobserwowany w południowej Kalifornii wśród ostrygojadów czarnych ("H. bachmani"). Zasięg ich występowania ciągnie się wzdłuż Zachodniego Wybrzeża, od Alaski po Kalifornię, a dalej – po Meksyk. Pas wybrzeża od Alaski do południowej Kalifornii zamieszkują ostrygojady odmiany czarnej, w południowej Kalifornii zaczynają współwystępować i krzyżować się z osobnikami o cechach pośrednich lub srokatymi, a na meksykańskim wybrzeżu występują już wyłącznie osobniki srokate. Dzięki długości amerykańskiego wybrzeża ten wzorzec jest dobrze widoczny i być może byłby wyraźny również wśród ostrygojadów zmiennych, jeżeli zasięg ich występowania sięgałby dalej na północ. Prawdopodobnie zmienność upierzenia wynika częściowo z przeciętnych temperatur w danym regionie, a im są one niższe, tym częściej występują osobniki czarne. Związek czarnego upierzenia z fizjologią ptaków został opisany już w latach 50. i 60. XX wieku. W porównaniu do innego niż czarne upierzenia powoduje większe ryzyko stresu cieplnego ze względu na łatwiejsze pochłanianie promieniowania cieplnego, ale bardzo podobny poziom jego emisji. W wyższych temperaturach procesy metaboliczne są wzmożone. Jeśli czarno upierzone ptaki przebywają w niższych temperaturach, to zużycie tlenu przy ekspozycji na promieniowanie słoneczne jest niższe.
Chociaż zmienność upierzenia może po części wynikać z różnych warunków termicznych (stąd czarne ostrygojady nie występują w strefie okołorównikowej), to według Bakera nie może być to jedyna przyczyna. Kolejną hipotezą jest lepsze przystosowanie upierzenia czarnego do skalistych plaż i upierzenia z jasnym spodem ciała do piaszczystych plaż, dzięki którym łatwiej można uniknąć drapieżników. Tę hipotezę wysunięto jednak w odniesieniu do ostrygojadów czarnych i nie jest pewne, czy można w ten sposób uzasadnić zróżnicowanie wśród ostrygojadów zmiennych.
Lęgi.
Sezon lęgowy.
Okres składania jaj trwa od połowy września do początku grudnia (przy czym na Wyspie Północnej są to zazwyczaj późniejsze terminy), najwięcej zniesień przypada na listopad. Po połowie grudnia są zwykle składane jaja z lęgów zastępczych. Prawdopodobnie bardziej doświadczone pary ostrygojadów zmiennych przystępują do rozrodu wcześniej. W północnym Auckland (szerokość 36°20’S) najwcześniejsze znane zniesienie odnaleziono 7 września, a w okolicy Kaikoura (szerokość 42°30’S) – 19 października. Ostrygojady zmienne przeważnie rozpoczynają lęgi wcześniej niż inne nowozelandzkie endemiczne siewkowce.
Gniazdo.
Gniazdo ostrygojadów zmiennych ma formę zagłębienia w ziemi o kształcie zbliżonym do czarki. Przeciętnie ma średnicę około 15 cm i głębokość 7 cm ("n"=16). Zwykle pozbawione jest wyściółki, czasem może być wyłożone suchymi wodorostami, naniesionymi przez wodę kawałkami drewna, muszlami, patykami lub liśćmi. Ostrygojady wygrzebują je poprzez pochylenie się, napieranie piersią na podłoże i przebieranie nogami oraz ustawienie się pod innym kątem i powtarzanie tych czynności. Po złożeniu jaj utrzymują kształt zagłębienia i nogami wysypują naniesiony przez wiatr piasek.
Często para wygrzebuje kilka gniazd, a potem wybiera najlepsze. Gniazda są zakładane w różnych miejscach zarówno w poszczególnych latach, jak i w trakcie jednego sezonu lęgowego. Wyniki jednego badania (1969; całość nie jest dostępna publicznie) wskazują, że około 78% gniazd znajdowało się na piaszczystej plaży, 15% – na kamienistej plaży, 6% – na platformie skalnej, a 1% – na brzegu jeziora. Większość gniazd znajduje się tuż powyżej maksymalnego poziomu morza, jaki te osiąga podczas przypływu. Często gniazdo ulokowane jest przy kępie obcej dla Nowej Zelandii piaskownicy zwyczajnej ("Ammophila arenaria"), naniesionej przez wodę materii organicznej – na przykład kawałka drewna czy glonów z gatunku "Durvillea antarctica" (brunatnice z rzędu morszczynowców, "Fucales") – lub śmieci, w tym plastikowych pojemników, które osłaniają gniazdo i stanowią charakterystyczny punkt odniesienia.
Jaja.
Jaja ostrygojadów zmiennych mają owalny, nieco gruszkowaty kształt. Skorupka może być zarówno gładka, jak i pokryta niewielkimi porami. Jej kolor waha się od szarego z niewielką domieszką żółci (ang. "stone") po szarooliwkowy lub jasnooliwkowy. Pokrywają ją nieregularnego kształtu plamy i kreski o barwie od rdzawobrązowej po czarniawą (ciemna sepia), nieco gęściej rozmieszczone na szerszym końcu jaja. Wymiary dla 114 jaj (średnia oraz błąd standardowy [±]): długość – 54,2–62,4 mm (średnio 58,2±0,2 mm), szerokość – 37,0–42,8 mm (średnio 40,6±0,1 mm), dla 35 jaj (średnia oraz błąd standardowy [±]): długość – 58,76 ± 0,377 mm, szerokość – 40,93 ± 0,165 mm; masa 14 jaj: 49,36 ± 0,492 g, 23 jaj: średnio 48,2 g.
W zniesieniu zazwyczaj znajdują się 2 lub 3 jaja, lecz ogółem może ich być od 1 do 5 (średnia z 208 zniesień: 2,4 jaja). Przeciętna wielkość zniesienia nieznacznie wzrasta wraz ze wzrostem szerokości geograficznej, a znacząco spada wraz z postępem sezonu lęgowego. Jaja składane są w odstępach blisko 48-godzinnych (ogółem przerwy trwają 36–52 godzin). Po utracie jaj lub niedawno wyklutych piskląt ostrygojady zmienne przystępują do lęgów zastępczych. Dokładny czas, jaki odczekują przed kolejnym zniesieniem, nie był znany jeszcze co najmniej na początku lat 90. XX wieku; wiadomo o parach, których kolejne zniesienia dzieliło 25 dni.
Wysiadywanie i opieka nad młodymi.
Wysiadywanie rozpoczyna się po zniesieniu pierwszego jaja, przez co młode klują się niesynchronicznie. Trwa przeciętnie nieco ponad 28 dni (od 25 do 32 dni; "n"=15), niekiedy ponad 33 dni. Według Rowe’a (2008) u obserwowanych par wysiadywanie trwało około 26–29 dni, co jest przedziałem prawdopodobnym, ale niepewnym – monitorowane gniazda nie były sprawdzane codziennie. W wysiadywaniu uczestniczą zarówno samiec, jak i samica.
Młode opuszczają gniazdo dzień lub dwa po wykluciu. Obydwoje rodzice dogrzewają je przez pierwsze 36–48 godzin życia. Zanim ukończą 3 tygodnie, są całkowicie zależne od rodziców. Strategie obrony potomstwa przed drapieżnikami, jakie prezentują dorosłe ostrygojady zmienne, są typowe dla siewkowców i obejmują między innymi udawanie złamania skrzydła. Im bliżej opierzenia, tym dłużej młode bywają pozostawiane bez opieki, by samodzielnie szukały pokarmu. Pełne upierzenie zyskują w wieku 6–7 tygodni (około 40–50 dni, choć może to zająć więcej czasu).
Sukces lęgowy.
Na początku lat 90. XX wieku było niewiele szczegółowych badań poświęconych zarówno biologii rozrodu, jak i sukcesowi lęgowemu ostrygojadów zmiennych. Takowych brakowało jeszcze co najmniej do 2008 roku. Do 2013 roku włącznie opublikowano kilka wartości określających sukces lęgowy jako liczbę odchowanych młodych na parę: 0,40–0,54 (2005; na gniazdo: 0,37–0,63), 0,47 (2008), 0,64 (1993) i 0,88 (1990), a w samym 2013 (w wynikach nowych badań): 1,06.
Powyższe ujednolicone wyniki zinterpretował i przedstawił Michaux (2013) w ramach porównania uzyskanych przez niego wartości z tymi pochodzącymi z poprzednich prac. Badania różniły się metodologią. Niektóre przedstawiały też inne wskaźniki niż liczba odchowanych młodych/parę (na przykład uwzględniając lub nie także gniazda, w których ani jedno pisklę się nie wykluło), również ze względu na utrudnienia (na przykład obecność par i młodych z okolicznych gniazd, których nie udało się zlokalizować w miejscu prowadzonych badań). Poniżej przedstawiono inne uwagi z opublikowanych prac, według chronologii publikacji:
Status i zagrożenia.
IUCN uznaje ostrygojada zmiennego za gatunek najmniejszej troski (LC, "Least Concern") nieprzerwanie od 1988 (stan w 2021). BirdLife International uznaje trend liczebności populacji za wzrostowy. W północnych regionach Nowej Zelandii duże korzyści przyniosła ostrygojadom zmiennym kontrola populacji drapieżników oraz ochrona miejsc gniazdowania tam, gdzie gniazdują w pobliżu sieweczek nowozelandzkich.
Trend i liczebność populacji.
Według oceny stanu populacji i ochrony ostrygojada zmiennego z 2014 liczebność populacji wynosiła wówczas od 4500 do 5000 osobników. Zwiększała się gwałtownie przez blisko 40 lat. Dane z różnych regionów wskazują na wzrost liczebności w całym zasięgu. Co najmniej do 2014 nie przeprowadzono dokładnych badań demograficznych. W 2020 w specjalnym wydaniu „Notornis” (wolumin 67) opublikowano wyniki odbywającego się dwa razy w roku (zimą – w czerwcu i lipcu oraz wczesnym latem – w listopadzie i grudniu) zliczania nowozelandzkich ptaków siewkowych od 1983 do 2019. Zawierały uwagi dotyczące populacji ostrygojadów zmiennych, ale ze względu na wybrakowane dane autorzy nie podjęli się oszacowania liczebności populacji. Choć w ubiegłych dekadach ostrygojady zmienne w wielu miejscach stawały się coraz częstsze, to w najbardziej atrakcyjnych dla tych ptaków okolicach w drugiej dekadzie XXI wieku liczebność zdała się ustabilizować ze względu na zbliżenie się do maksymalnej pojemności środowiska.
Szacunki dotyczące liczebności oraz trend liczebności populacji na przestrzeni lat oceniano następująco:
Zagrożenia.
Co najmniej do 2014 nie przeprowadzono badań, które pozwoliłyby określić wagę zagrożeń różnego rodzaju dla populacji ostrygojadów zmiennych. W drugiej dekadzie XXI wieku przypuszczano, że największym współczesnym zagrożeniem dla tych ptaków jest drapieżnictwo.
Głównymi drapieżnikami zagrażającymi zarówno jajom, jak i pisklętom ostrygojadów zmiennych są wśród ptaków mewy południowe ("Larus dominicanus") i czerwonodziobe ("Chroicocephalus novaehollandiae"), błotniaki moczarowe ("Circus approximans"), wydrzyki ("Catharacta"; głównie w okolicach Stewart Island), dzierzbowrony ("Gymnorhina tibicen"). Mewy południowe i błotniaki moczarowe rozpowszechniły się na Nowej Zelandii dzięki rozwojowi osiedli ludzkich. Wśród wprowadzonych na wyspy ssaków lęgi ostrygojadów zmiennych utrudniają głównie jeże zachodnie ("Erinaceus europaeus") zjadające jaja, psy ("Canis familiaris") goniące i zabijające pisklęta oraz koty ("Felis catus") i łasice ("Mustela"), które są drapieżnikami zarówno jaj i piskląt, jak i dorosłych ostrygojadów zmiennych. Prawdopodobnie ich lęgom zagrażają też szczury ("Rattus").

</doc>
<doc id="5175937" url="https://pl.wikipedia.org/wiki?curid=5175937" title="Najla Boudin Romdhane">
Najla Boudin Romdhane



</doc>
<doc id="5175938" url="https://pl.wikipedia.org/wiki?curid=5175938" title="Stochomania">
Stochomania



</doc>
<doc id="5175939" url="https://pl.wikipedia.org/wiki?curid=5175939" title="Jerzy Tyszkiewicz (pisarz wielki litewski)">
Jerzy Tyszkiewicz (pisarz wielki litewski)



</doc>
<doc id="5175940" url="https://pl.wikipedia.org/wiki?curid=5175940" title="Jerzy Tyszkiewicz (1701–1735)">
Jerzy Tyszkiewicz (1701–1735)



</doc>
<doc id="5175944" url="https://pl.wikipedia.org/wiki?curid=5175944" title="Réda Halaïmia">
Réda Halaïmia

Mohamed Réda Halaïmia (ar. محمد رضا حلايمية; ur. 28 sierpnia 1996 w Oranie) – algierski piłkarz grający na pozycji prawego obrońcy. Od 2019 jest zawodnikiem klubu K Beerschot VA.
Kariera klubowa.
Swoją piłkarską karierę Halaïmia rozpoczął w 2012 roku w klubie MC Oran. W 2015 roku awansował do pierwszej drużyny. Swój debiut w niej zaliczył 15 sierpnia 2015 w zremisowanym 1:1 wyjazdowym meczu z ES Sétif. W MC Oran grał do końca sezonu 2018/2019.
1 lipca 2019 Halaïmia został zawodnikiem belgijskiego K Beerschot VA. W barwach tego klubu swój debiut zaliczył 2 sierpnia 2019 w wygranym 1:0 domowym meczu z KSC Lokeren. W sezonie 2019/2020 awansował z Beerschotem z drugiej do pierwszej ligi belgijskiej.
Kariera reprezentacyjna.
W reprezentacji Algierii Halaïmia zadebiutował 27 grudnia 2018 w wygranym 1:0 towarzyskim meczu z Katarem, gdy w 71. minucie zmienił Ilyesa Chettiego.

</doc>
<doc id="5175947" url="https://pl.wikipedia.org/wiki?curid=5175947" title="FCO Beerschot Wilrijk">
FCO Beerschot Wilrijk



</doc>
<doc id="5175949" url="https://pl.wikipedia.org/wiki?curid=5175949" title="Gwiazdosz bury">
Gwiazdosz bury

Gwiazdosz bury ("Geastrum elegans" Vittad.) – gatunek grzybów z rodziny gwiazdoszowatych.
Systematyka i nazewnictwo.
Pozycja w klasyfikacji według Index Fungorum: "Geastrum, Geastraceae, Geastrales, Phallomycetidae, Agaricomycetes, Agaricomycotina, Basidiomycota, Fungi".
Takson ten zdiagnozował w 1842 r. Carlo Vittadini. Synonim: "Geastrum badium" Pers. 1809.
Nazwę polską nadała Wanda Rudnicka-Jezierska w 1991 r.
Morfologia.
Młody osobnik kulisty lub gruszkowaty o średnicy do 1,5 cm. Jego powierzchnię pokrywa cienka, biała lub różowa grzybnia, która odpada kawałkami odsłaniając włókniste egzoperydium o barwie brązoworóżowawej. Po osiągnięciu dojrzałości egzoperydium pęka 4–8 płatami prawie do połowy owocnika. Płaty te stopniowo odchylają się na zewnątrz, w końcowej fazie podwijając się pod spód owocnika. W tym stanie owocnik osiąga średnicę do 4 cm. Kulista lub wydłużona główka endoperydium ma średnicę 0,4–1,2 cm. Jest gładka, jasnoorzechowa i siedzi w miseczce. Na jej szczycie powstaje stożkowaty lub tępo zakończony, zwykle ciemniejszy od reszty osłony perystom z 8-18 karbami, czasem także z wałeczkiem.
Zarodniki kuliste, drobno brodawkowane, o średnicy 4,8 – 5,7 µm (z wyjątkiem brodawek tępych, które mają wysokość 0,4 – 0,6 µm). Strzępki włośni gładkie, grubościenne, o średnicy 3-7 µm o końcach zwężających się i zaokrąglonych.
Występowanie i siedlisko.
Podano występowanie gwiazdosza burego na licznych stanowiskach w Europie. Poza tym znany jest także w Ameryce Północnej, Środkowej, Południowej i w Japonii. W Europie wszędzie jest rzadki. W piśmiennictwie naukowym na terenie Polski do 2020 r. podano tylko dwa stanowiska: w Roztoczańskim Parku Narodowym (Stanisław Domański,1997) i Kielcach (2008, 2009). W pracy Czerwona lista roślin i grzybów Polski jest zaliczony do kategorii gatunków wymierających (E). Jego przetrwanie jest mało prawdopodobne, jeśli nadal będą istnieć czynniki zagrażające. W latach 1995–2004 objęty był ochroną częściową, a od roku 2004 – ochroną ścisłą; bez możliwości zastosowania wyłączeń spod ochrony uzasadnionych względami gospodarki rolnej, leśnej lub rybackiej.
Grzyb saprotroficzny naziemny. Występuje w sosnowych lasach, zwłaszcza w nasadzonych młodnikach. Preferuje piaszczyste i suche gleby na podłożu wapiennym. Owocniki tworzy głównie od maja do sierpnia.

</doc>
<doc id="5175950" url="https://pl.wikipedia.org/wiki?curid=5175950" title="Geastrum elegans">
Geastrum elegans



</doc>
<doc id="5175952" url="https://pl.wikipedia.org/wiki?curid=5175952" title="Marisa Masullo">
Marisa Masullo

Marisa Masullo, później Petrucci (ur. 8 maja 1959 w Mediolanie) – włoska lekkoatletka, sprinterka, trzykrotna mistrzyni igrzysk śródziemnomorskich i trzykrotna olimpijka.
Kariera sportowa.
Odpadła w półfinale biegu na 200 metrów na mistrzostwach Europy juniorów w 1977 w Doniecku. Na halowych mistrzostwach Europy w 1978 w Mediolanie odpadła w eliminacjach biegu na 60 metrów, a na mistrzostwach Europy w 1978 w Pradze w eliminacjach biegu na 200 metrów i sztafety 4 × 100 metrów.
Zwyciężyła w biegu na 200 metrów oraz zdobyła srebrne medale w biegu na 100 metrów i w sztafecie 4 × 100 metrów na igrzyskach śródziemnomorskich w 1979 w Splicie. Na halowych mistrzostwach Europy w 1980 w Sindelfingen odpadła w półfinale biegu na 60 metrów. Odpadła w ćwierćfinałach biegów na 100 metrów i na 200 metrów na igrzyskach olimpijskich w 1980 w Moskwie oraz w półfinale biegu na 50 metrów na halowych mistrzostwach Europy w 1981 w Grenoble.
Zdobyła srebrny medal w biegu na 200 metrów i brązowy w sztafecie 4 × 100 metrów na uniwersjadzie w 1981 w Bukareszcie. Wystąpiła w zawodach pucharu świata w 1981 w Rzymie, gdzie zajęła 6. miejsca w biegach na 100 metrów, na 200 metrów i w sztafecie 4 × 100 metrów. Zajęła 6. miejsce w sztafecie 4 × 100 metrów, a także odpadła w półfinale biegu na 100 metrów i eliminacjach biegu na 200 metrów na mistrzostwach Europy w 1982 w Atenach.
Zdobyła brązowy medal w biegu na 60 metrów na halowych mistrzostwach Europy w 1983 w Budapeszcie, przegrywając jedynie z reprezentantkami Niemieckiej Republiki Demokratycznej Marlies Göhr i Silke Gladisch. Odpadła w półfinale biegu na 200 metrów i eliminacjach sztafety 4 × 100 metrów na mistrzostwach świata w 1983 w Helsinkach. Zdobyła srebrne medale w biegu na 100 metrów i w sztafecie 4 × 100 metrów oraz brązowy medal w biegu na 200 metrów na igrzyskach śródziemnomorskich w 1983 w Casablance.
Zajęła 6. miejsce w sztafecie 4 × 400 metrów oraz odpadła w półfinale biegu na 200 metrów na igrzyskach olimpijskich w 1984 w Los Angeles. Na mistrzostwach Europy w 1986 w Stuttgarcie zajęła 5. miejsce w sztafecie 4 × 400 metrów. Odpadła w ćwierćfinale biegu na 100 metrów i eliminacjach sztafety 4 × 100 metrów na mistrzostwach świata w 1987 w Rzymie.
Zwyciężyła w biegu na 200 metrów i zdobyła srebrny medal w sztafecie 4 × 100 metrów na igrzyskach śródziemnomorskich w 1987 w Latakii. Odpadła w półfinale sztafety 4 × 100 metrów, ćwierćfinale biegu na 200 metrów i eliminacjach biegu na 100 metrów na igrzyskach olimpijskich w 1988 w Seulu. Na halowych mistrzostwach Europy w 1990 w Glasgow odpadła w półfinale biegu na 60 metrów i eliminacjach biegu na 200 metrów. Odpadła w półfinale biegu na 200 metrów na mistrzostwach Europy w 1990 w Splicie.
Po raz trzeci zwyciężyła w biegu na 200 metrów, a także zdobyła srebrny medal w sztafecie 4 × 100 metrów oraz zajęła 4. miejsce w biegu na 100 metrów na igrzyskach śródziemnomorskich w 1991 w Atenach. Zajęła 7. miejsce w sztafecie 4 × 100 metrów oraz odpadła w ćwierćfinale biegu na 200 metrów na mistrzostwach świata w 1991 w Tokio. Odpadła w półfinale biegu na 60 metrów na halowych mistrzostwach Europy w 1992 w Genui.
Była mistrzynią Włoch w biegu na 100 metrów w latach 1980–1985, 1987, 1988 i 1990–1992, w biegu na 200 metrów w latach 1978, 1980–1983, 1985, 1987, 1988, 1990 i 1992, w sztafecie 4 × 100 metrów w latach 1984, 1985 i 1989–1993, w sztafecie 4 × 200 metrów w 1989 oraz w sztafecie 4 × 400 metrów w latach 1983–1986 . W hali była mistrzynią Włoch w biegu na 60 metrów w 1979, 1981, 1983, 1985, 1991 i 1993 oraz w biegu na 200 metrów w 1980, 1984 i 1988.
Była rekordzistką Włoch w biegu na 100 metrów z czasem 11,29 s (24 czerwca 1980 w Turynie), trzykrotnie w biegu na 200 metrów do czasu 22,88 s (1 czerwca 1984 w Weronie), trzykrotnie w sztafecie 4 × 100 metrów do czasu 43,67 s (11 lipca 1991 w Atenach) i raz w sztafecie 4 × 400 metrów z wynikiem 3:30,82 (11 sierpnia 1984 w Los Angeles).
Rekordy życiowe Masullo :

</doc>
<doc id="5175955" url="https://pl.wikipedia.org/wiki?curid=5175955" title="Paris Street Circuit">
Paris Street Circuit

Paris Street Circuit – tor uliczny znajdujący się w Paryżu we Francji. Odbywa się na nim ePrix Paryża. Pierwszy wyścig na torze odbył się 23 kwietnia 2016 roku w ramach mistrzostw Formuły E.

</doc>
<doc id="5175959" url="https://pl.wikipedia.org/wiki?curid=5175959" title="Aleksandar Ljaftow">
Aleksandar Ljaftow

Aleksandar Ljaftow (ur. 15 sierpnia 1990) – macedoński siatkarz, grający na pozycji przyjmującego, reprezentant Macedonii Północnej. 
Sukcesy klubowe.
Mistrzostwo Macedonii Północnej:
Mistrzostwo Chorwacji:
Puchar Bułgarii:
Superpuchar Bułgarii:
Mistrzostwo Bułgarii:
Sukcesy reprezentacyjne.
Liga Europejska:

</doc>
<doc id="5175967" url="https://pl.wikipedia.org/wiki?curid=5175967" title="Abdoulie Sanyang">
Abdoulie Sanyang

Abdoulie Sanyang (ur. 28 sierpnia 1996 w Serrekundzie) – gambijski piłkarz grający na pozycji prawoskrzydłowego. Od 2020 jest zawodnikiem klubu K Beerschot VA, do którego jest wypożyczony z Superstars Academy FC.
Kariera klubowa.
Swoją piłkarską karierę Sanyang rozpoczął w klubie Superstars Academy FC. W 2018 roku został z niego wypożyczony do izraelskiego Bene Jehuda Tel Awiw, w którym jednak nie zaliczył debiutu. Latem 2019 został na rok wypożyczony do belgijskiego drugoligowca, Lommel United. Zadebiutował w nim 17 sierpnia 2019 w przegranym 0:3 domowym meczu z RE Virton.
Latem 2020 Sanyang został wypożyczony do K Beerschot VA. W barwach tego klubu swój debiut zaliczył 18 września 2020 w przegranym 1:3 wyjazdowym spotkaniu z Royalem Charleroi.
Kariera reprezentacyjna.
W reprezentacji Gambii Sanyang zadebiutował 12 listopada 2020 w przegranym 1:2 meczu kwalifikacji do Pucharu Narodów Afryki 2021 z Gabonem, rozegranym we Franceville, gdy w 60. minucie zmienił Ebrimę Sohnę.

</doc>
<doc id="5175972" url="https://pl.wikipedia.org/wiki?curid=5175972" title="Medal Ministra Obrony">
Medal Ministra Obrony

Medal Ministra Obrony, zwany Medal Ministerstwa Obrony (, zw. "Forsvarsministeriets Medalje", skr. Fm.M.) – duńskie wojskowe odznaczenie ustanowione 7 grudnia 2009. Przyznawane jest przez Ministra Obrony ("Forsvarsministeren"), za godne pochwały wysiłki, a także tym, którzy w akcji wykazali się odwagą lub zostali poważnie ranni, niepełnosprawni lub zabici. Może być nadany zarówno wojskowym, jak i cywilom, Duńczykom i obcokrajowcom. 
W duńskiej kolejności starszeństwa odznaczeń znajduje się za Medalem za Wyróżniającą się Służbę Lotniczą, a przed Medalem Ministra Sprawiedliwości.
Medal ma średnicę 30 mm, jest wykonywany ze srebra i pozłacany. Na awersie znajduje się królewska korona jak w logu ministerstwa, a pod nią wzdłuż dolnej krawędzi medalu napis „FORSVARSMINISTEREN” (pol. "MINISTER OBRONY"), a na rewersie jest umieszczany wieniec dębowy, a w jego wnętrzu – rok nadania i czyn, za które było nadanie.
Medal mocowany jest do wiązanej w pięciokąt wstążki w kolorze białym z szerokim czerwonym paskiem paskiem pośrodku i wąskimi czerwonymi paskami wzdłuż boków. Drugie nadanie medalu oznaczane jest poprzez umieszczenie na wstążce lub baretce srebrnego dębowego liścia (oznaki męstwa), a trzecie nadanie – złotego dębowego liścia.
Do maja 2016 medal został nadany 24. osobom.

</doc>
<doc id="5175984" url="https://pl.wikipedia.org/wiki?curid=5175984" title="Wieloszczety wędrujące">
Wieloszczety wędrujące



</doc>
<doc id="5175985" url="https://pl.wikipedia.org/wiki?curid=5175985" title="Wieloszczety wolno żyjące">
Wieloszczety wolno żyjące



</doc>
<doc id="5175987" url="https://pl.wikipedia.org/wiki?curid=5175987" title="Errantia">
Errantia



</doc>
<doc id="5175988" url="https://pl.wikipedia.org/wiki?curid=5175988" title="Aciculata">
Aciculata



</doc>
<doc id="5175990" url="https://pl.wikipedia.org/wiki?curid=5175990" title="Tintin (pismo)">
Tintin (pismo)



</doc>
<doc id="5175992" url="https://pl.wikipedia.org/wiki?curid=5175992" title="Teddy Teuma">
Teddy Teuma

Teddy Teuma (ur. 30 września 1993 w Tulonie) – maltański piłkarz francuskiego pochodzenia, grający na pozycji środkowego pomocnika. Od stycznia 2019 jest zawodnikiem klubu Royale Union Saint-Gilloise.
Kariera klubowa.
Swoją piłkarską karierę Teuma rozpoczął w klubie Hyères FC. 22 lutego 2012 zadebiutował w jego barwach w czwartej lidze francuskiej w wygranym 2:0 domowym meczu z rezerwami Girondins Bordeaux. W zespole Hyères grał do lata 2015.
Latem 2015 Teuma przeszedł do trzecioligowego US Boulogne. Swój debiut w nim zaliczył 14 sierpnia 2015 w zremisowanym 1:1 domowym meczu z SR Colmar. W zespole Boulogne występował przez dwa sezony.
W 2017 roku Teuma został zawodnikiem klubu Red Star FC. Swój debiut w nim zanotował 4 sierpnia 2017 w zremisowanym 1:1 domowym spotkaniu z Pau FC. W sezonie 2017/2018 awansował z Red Star z trzeciej do drugiej ligi francuskiej.
17 stycznia 2019 Teuma przeszedł za 350 tysięcy euro do belgijskiego Royale Union Saint-Gilloise, z którym podpisał dwuipółletni kontrakt. W barwach tego klubu swój debiut zaliczył 20 stycznia 2019 w wygranym 2:1 domowym meczu z OH Leuven. W sezonie 2020/2021 awansował z Unionem z drugiej do pierwszej ligi belgijskiej, w której klub ostatnio grał 48 lat temu.
Kariera reprezentacyjna.
W reprezentacji Malty Teuma zadebiutował 3 września 2020 w przegranym 2:3 meczu Ligi Narodów 2020/2021 z Wyspami Owczymi, rozegranym w Thorshavn, gdy w 79. minucie zmienił Matthew Guillaumiera.

</doc>
<doc id="5175993" url="https://pl.wikipedia.org/wiki?curid=5175993" title="Stanisław Lanckoroński (marszałek)">
Stanisław Lanckoroński (marszałek)



</doc>
<doc id="5175998" url="https://pl.wikipedia.org/wiki?curid=5175998" title="Urbo kalnas">
Urbo kalnas

Urbo kalnas – wydma położona na Mierzei Kurońskiej, na Litwie, w okręgu kłajpedzkim, na zachód od miejscowości Nida, w Parku Narodowym Mierzei Kurońskiej. Od 2000 stanowi pomnik przyrody.
Charakterystyka.
Wydma ma wysokość 51,4 metra. W latach 1870–1874 została obsadzona kosodrzewiną (było to jedno z pierwszych stanowisk kosodrzewiny, jakie sztucznie wprowadzono na Mierzei Kurońskiej z inicjatywy Gottlieba Davida Kuverta). W 1874 na szczycie wzniesiono murowaną latarnię morską o wysokości 27 metrów. Została ona wysadzona podczas II wojny światowej. W 1945 zbudowano w tym miejscu latarnię żelbetową, którą przebudowano w 1953. Ma ona wysokość 29,3 metra (79 m n.p.m.), a jej sygnały są widoczne do około 40 kilometrów od brzegu.
Wzgórze porasta las sosnowy.
Nazwa wydmy pochodzi od słowa „urbti”, czyli "wiercić otwory pod sadzenie drzew" (w tym wypadku kosodrzewiny).

</doc>
<doc id="5176000" url="https://pl.wikipedia.org/wiki?curid=5176000" title="Mieczysław Klimek (dyplomata)">
Mieczysław Klimek (dyplomata)

Mieczysław Klimek (ur. 1 kwietnia 1931, zm. 8 sierpnia 2012) – polski dyplomata, ambasador w Tanzanii (1987–19??). 
Życiorys.
Mieczysław Klimek był wieloletnim pracownikiem Ministerstwa Spraw Zagranicznych. Pracował jako attaché na placówce w Rangunie, sekretarz w ambasadzie w Addis Abebie, radca w ambasadzie w Kairze. Od 1987 był ambasadorem PRL w Tanzanii. Był pierwszym polskim ambasadorem akredytowanym równocześnie także na Mauritiusie. 
Żonaty. Miał córkę i syna. Pochowany na cmentarzu komunalnym Północnym w Warszawie.

</doc>
<doc id="5176002" url="https://pl.wikipedia.org/wiki?curid=5176002" title="Śmierć Zygielbojma">
Śmierć Zygielbojma



</doc>
<doc id="5176005" url="https://pl.wikipedia.org/wiki?curid=5176005" title="Piłka nożna w Szkocji">
Piłka nożna w Szkocji

Piłka nożna ( , ) jest najpopularniejszym sportem w Szkocji. Jej głównym organizatorem na terenie Szkocji pozostaje Scottish Football Association (SFA).
Szkockie kluby zdobyły jeden Puchar Europy Mistrzów Krajowych oraz dwa Puchary Zdobywców Pucharów.
W Scottish Premiership grają trzy najbardziej znane kluby świata, takie jak Celtic, Rangers i Aberdeen.
Szkoccy menedżerowie zdobyli łącznię 4 tytuły, wygrywając rozgrywki Ligi Mistrzów (dawniej Pucharu Europy). Są to Alex Ferguson (2), Jock Stein i Matt Busby.
Historia.
Gra znana jako football była rozgrywana w Szkocji już w XV wieku. Została zabroniona przez ustawę o piłce nożnej z 1424 roku, ponieważ odwracał uwagę mężczyzn od ich obowiązków małżeńskich i chociaż prawo przestało być używane, zostało uchylone dopiero w 1906 r. W sport ten uprawiali zwykli ludzie i członkowie rodziny królewskiej, tacy jak król Jakub VI i Maria, Królowa Szkotów. Istnieją dowody na to, że uczniowie grali w piłkę nożną w Aberdeen w 1633 roku (niektóre odniesienia cytują 1636). W XVIII wieku piłka nożna była znana z powodowania zamieszek i poważnych szkód zarówno w mieniu, jak i cielesnych. Piłka nożna w ogóle miała wówczas złą reputację. W piłkę nożną grano głównie podczas świąt, takich jak Nowy Rok czy Fastern's E'en. Podczas tych wydarzeń piłka nożna była „uczestnikiem masowym, impreza o niskich regulacjach”. Odbywały się też osobne mecze dla kobiet i mężczyzn. 
Uprawianie piłki nożnej jako sportu rekreacyjnego rozpoczęło się w latach 40. XIX wieku. Pod koniec XIX wieku piłka nożna była jedną z głównych aktywności kulturalnych wśród męskiej populacji zachodniej Szkocji, zarówno jako gracz oraz widz. Koleje pomogły w dostępie do podróży na mecze w innych miastach, czyniąc profesjonalną ligę opłacalną. Z trzydziestu siedmiu boisk piłkarskich istniejących w 1887 roku dwadzieścia znajdowało się w promieniu stu jardów od stacji kolejowej.
9 lipca 1867 roku w Glasgow powstał pierwszy szkocki klub piłkarski Queen’s Park F.C., potem następne. Po założeniu szkockiej federacji piłkarskiej – SFA (zwaną również Scottish FA) 13 marca 1873 roku. W 1873 roku po raz pierwszy rozegrany został Puchar Szkocji – drugi z najstarszych krajowych pucharów świata, poprzedzający go tylko angielski FA Cup. Scottish Football League została założona w 1890 roku jako pierwsza profesjonalna liga w szkockim futbolu, która zorganizowała pierwsze oficjalne Mistrzostw Szkocji w sezonie 1890/91. Pierwszymi mistrzami zostały ex aequo drużyny: Dumbarton i Rangers. W 1893 została utworzona druga liga – rozgrywki na najwyższym poziomie nazywane "Scottish League First Division". W latach 1939–1946 mistrzostwa zawieszono z powodu II wojny światowej.
W sezonie 1975/76 po raz pierwszy wystartowały rozgrywki w "Scottish Football League Premier Division". W sezonie 1998/99 liga zmieniła nazwę na "Scottish Premier League".
Od sezonu 2013/14 rozgrywki na najwyższym poziomie mają nazwę "Scottish Premiership".
Format rozgrywek ligowych.
W obowiązującym systemie ligowym cztery najwyższe klasy rozgrywkowe są ogólnokrajowe (Scottish Premiership, Scottish Championship, Scottish League One i Scottish League Two). Dopiero na piątym poziomie pojawiają się grupy regionalne.
Puchary.
Rozgrywki pucharowe rozgrywane w Szkocji to:

</doc>
<doc id="5176017" url="https://pl.wikipedia.org/wiki?curid=5176017" title="Julusy">
Julusy



</doc>
<doc id="5176018" url="https://pl.wikipedia.org/wiki?curid=5176018" title="Bolszoje Żyrowo">
Bolszoje Żyrowo

Bolszoje Żyrowo () – wieś (ros. село, trb. sieło) w zachodniej Rosji, centrum administracyjne sielsowietu bolszeżyrowskiego w rejonie fatieżskim (obwód kurski).
Geografia.
Miejscowość położona jest 15 km na południowy wschód od centrum administracyjnego rejonu (Fatież), 29 km na północny zachód od Kurska, przy drodze magistralnej (federalnego znaczenia) M2 «Krym» (część trasy europejskiej E105).
We wsi znajduje się 189 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwały 542 osoby.

</doc>
<doc id="5176020" url="https://pl.wikipedia.org/wiki?curid=5176020" title="Maria Bubicz">
Maria Bubicz

Maria Bubicz (ur. 27 września 1930 w Grabówce) – polska chemiczka i pedagog.
Życiorys.
Absolwentka Uniwersytetu Mikołaja Kopernika w Toruniu (1954). W latach 1976–2000 kierownik Katedry Chemii Akademii Rolniczej w Lublinie – na tej uczelni zaczęła pracować w 1954. W 1975 obroniła pracę habilitacyjną w zakresie biochemii roślin, a w 1986 otrzymała tytuł profesora nauk rolniczych.
Córka Marii Kołsut, matka Aleksandry Bubicz-Mojsy i Sławomira Bubicza.

</doc>
<doc id="5176028" url="https://pl.wikipedia.org/wiki?curid=5176028" title="Ùrbo kálnas">
Ùrbo kálnas



</doc>
<doc id="5176029" url="https://pl.wikipedia.org/wiki?curid=5176029" title="Bubicz">
Bubicz

Osoby o tym nazwisku:

</doc>
<doc id="5176034" url="https://pl.wikipedia.org/wiki?curid=5176034" title="Henryk Reuss von Plauen">
Henryk Reuss von Plauen



</doc>
<doc id="5176036" url="https://pl.wikipedia.org/wiki?curid=5176036" title="Kościół Matki Bożej Nieustającej Pomocy w Łodzi (Kochanówka)">
Kościół Matki Bożej Nieustającej Pomocy w Łodzi (Kochanówka)

Kościół Matki Bożej Nieustającej Pomocy w Łodzi – rzymskokatolicki kościół parafialny należący do parafii pod tym samym wezwaniem (dekanat aleksandrowski archidiecezji łódzkiej).
Jest to świątynia wzniesiona w latach 1925–1926 według projektu architekta Józefa Kabana, w stylu neoklasycznym. Konsekrowana została w dniu 18 kwietnia 1927 roku przez biskupa Wincentego Tymienieckiego.
Do wyposażenia kościoła należą: ołtarz główny z obrazem Matki Boskiej Nieustającej Pomocy. Po stronie lewej znajduje się tabernakulum, a po prawej jest umieszczony krzyż. Poza tym świątynia posiada boazerię, Drogę Krzyżową, organy elektryczne, chrzcielnicę, konfesjonał, ławki, nowoczesne żyrandole, ambonkę i sedilia dla kapłanów, lektorów i ministrantów. Zakrystia w kościele jest przeznaczona dla kapłanów i ministrantów. Świątynia jest zaopatrzona w nowe, gazowe ogrzewanie. Całe wyposażenie kościoła zostało wykonane w latach 1999–2005 z drewna dębowego. Wokół świątyni jest położona kostka. Kościół został odwodniony i została założona nowa brama i furtka do szpitala. Kierownikiem prac był architekt Wiesław Darach.

</doc>
<doc id="5176038" url="https://pl.wikipedia.org/wiki?curid=5176038" title="Age of Empires IV">
Age of Empires IV

Age of Empires IV – strategiczna gra czasu rzeczywistego opracowana przez Relic Entertainment we współpracy z World’s Edge i opublikowana przez Xbox Game Studios. Jest to czwarta odsłona serii "Age of Empires". Gra została wydana 28 października 2021 roku na system Windows.
Rozgrywka.
W "Age of Empires IV" gracz steruje jedną z cywilizacji. Akcja gry rozgrywa się na zamkniętych mapach obserwowanych z lotu ptaka. W trakcie gry gracz rozwija swoją osadę zbierając surowce, budując nowe budynki i szkoląc jednostki wojenne. Istnieje możliwość budowania murów obronnych w celu ochrony własnych obszarów. Każda z cywilizacji ma unikalną jednostkę, budynek albo umiejętność. Gracz wygrywa w momencie, gdy spełni jeden z warunków: zniszczenie osady przeciwnika, budowa specjalnego budynku tzw. cudu albo zebranie relikwii, aby odnieść zwycięstwo „religijne”. W trybie gry swobodnej gracz wybiera rodzaj mapy, liczbę graczy i poziom trudności. Oprócz tego istnieje również kampania fabularna i tryb dla wielu graczy, w którym jednocześnie może grać do ośmiu osób.
Produkcja.
21 sierpnia 2017 roku Microsoft ogłosił rozpoczęcie prac nad "Age of Empires IV" i poinformował, że producentem będzie Relic Entertainment (""). Wiceprezes wykonawczy Microsoft ds. gier, Phil Spencer, potwierdził 11 czerwca 2019 roku, że gra wciąż jest w fazie produkcji, a więcej informacji pojawi się przed końcem roku. 14 listopada podczas targów X019 pokazano pierwszy zwiastun rozgrywki z "Age of Empires IV", który pokazywał wojny między siłami angielskimi i mongolskimi. 10 kwietnia 2021 roku ukazał się kolejny materiał prezentujący rozgrywkę, a także zapowiedziano premierę gry na jesień tego roku. Gra została wydana 28 października 2021 roku, 16 lat po premierze "Age of Empires III".
Odbiór.
Gra została pozytywnie przyjęta przez media branżowe. Chwalono m.in. linię fabularną i projekt misji. Dobrze oceniono też cywilizacje, ich jednostki, budynki i różnice między nimi. Negatywnie oceniono sztuczną inteligencję jednostek widoczną podczas walk.

</doc>
<doc id="5176040" url="https://pl.wikipedia.org/wiki?curid=5176040" title="Dom Carlos I (1896)">
Dom Carlos I (1896)



</doc>
<doc id="5176042" url="https://pl.wikipedia.org/wiki?curid=5176042" title="Mieczysław Klimek">
Mieczysław Klimek



</doc>
<doc id="5176044" url="https://pl.wikipedia.org/wiki?curid=5176044" title="Skripiejewka">
Skripiejewka

Skripiejewka () – wieś (ros. деревня, trb. dieriewnia) w zachodniej Rosji, w sielsowiecie bolszeżyrowskim rejonu fatieżskiego w obwodzie kurskim.
Geografia.
Miejscowość położona jest 1 km od centrum administracyjnego sielsowietu (Bolszoje Żyrowo), 15 km na południowy wschód od centrum administracyjnego rejonu (Fatież), 30 km na północny zachód od Kurska, 1,5 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajduje się 12 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 26 osób.

</doc>
<doc id="5176045" url="https://pl.wikipedia.org/wiki?curid=5176045" title="Władysław Lenczewski">
Władysław Lenczewski

Władysław Kazimierz Lenczewski (ur. w 1882, zm. 24 stycznia 1945 w Krakowie) – polski aktor i reżyser teatralny i filmowy, scenarzysta filmowy, dyrektor teatrów. Mąż aktorki Heleny Bożewskiej.
Życiorys.
Uczęszczał do Klasy Dramatycznej przy Warszawskim Towarzystwie Muzycznym, której nie ukończył. W 1902 roku statystował w warszawskim Teatrze Letnim. Następnie grał w Łodzi (1903) oraz Lublinie (1903–1904). W latach 1904–1907 występował w Teatrze Miejskim we Lwowie. Lata 1907–1915 spędził w Warszawie jako członek zespołu Gabrieli Zapolskiej (1907), Warszawskich Teatrów Rządowych (1907-1908, 1909-1912), Teatru Małego (1908-1909) oraz Teatru Polskiego (1913–1915).
W 1915 został ewakuowany w głąb Rosji, gdzie grał w Teatrze Polskim w Moskwie (1916–1917). Po powrocie do Polski, do 1922 roku występował głównie w stolicy w Teatrze Stołecznym (1919), Teatrze Bagatela (1920), Teatrze Reduta (1920–1921), teatrzykach Miraż (1921) i Qui Pro Quo (1922) oraz w Teatrze Rozmaitości. W tym okresie występował także we Włocławku, Płocku (1920) oraz Grodnie (1922). W sezonie 1922/1923 grał i reżyserował w Teatrze Miejskim w Lublinie, a następnie kierował zespołem objazdowym, występującym m.in. w Radomiu, Kielcach i Sosnowcu. Lata 1923–1933 spędził w Warszawie, występując na scenach Teatrów: Polskiego, Szkarłatna Maska, Letniego, Narodowego, Nowego, Reduty oraz Rozmaitości. W tym czasie występował również w Wilnie oraz kierował zespołem Warszawskich Teatrów Objazdowych (1924). Wówczas też zajął się reżyserią filmową. Po 1933 roku zamieszkał w Domu Artystów Weteranów Scen Polskich w Skolimowie.

</doc>
<doc id="5176046" url="https://pl.wikipedia.org/wiki?curid=5176046" title="Araneomorphae">
Araneomorphae



</doc>
<doc id="5176048" url="https://pl.wikipedia.org/wiki?curid=5176048" title="Gwiazdosz baryłkowaty">
Gwiazdosz baryłkowaty

Gwiazdosz baryłkowaty ("Geastrum lageniforme" Vittad.) – gatunek grzybów z rodziny gwiazdoszowatych.
Systematyka i nazewnictwo.
Pozycja w klasyfikacji według Index Fungorum: "Geastrum, Geastraceae, Geastrales, Phallomycetidae, Agaricomycetes, Agaricomycotina, Basidiomycota, Fungi".
Takson ten zdiagnozował w 1842 r. Carlo Vittadini. Synonimy:
Komisja ds. Polskiego Nazewnictwa Grzybów przy Polskim Towarzystwie Mykologicznym zarekomendowała polską nazwę gwiazdosz baryłkowaty. Spotykana jest też nazwa gwiazdosz butelkowaty.
Morfologia.
Początkowo cebulowate z wyraźnie wydłużoną górną częścią. Po osiągnięciu dojrzałości egzoperydium pęka 5–10 płatami o wydłużonych i ostro zakończonych szczytach. Dolna ich część nie oddziela się od siebie, wskutek czego powstaje worek wewnątrz którego jest kulista główka endoperydium o średnicy do 2 cm. Perystom na jej szczycie jest wyraźnie wyodrębniony, stożkowato wypukły i włókienkowaty. Na zewnętrznej stronie rozpostartych ramion często widoczne są podłużne spękania.
Strzępki włośni o średnicy 5–13 µm, stopniowo zwężające się, z końcem ostrym lub zaokrąglonym, bladożółtobrązowe, miejscami i w kierunku końcówek czasem prawie szkliste, grubościenne, często stosunkowo szerokie, o średnicy 2–6 µm, powierzchni nieregularnie drobno inkrustowanej. Zarodniki kuliste, żółtobrązowe do ciemnobrązowych, brodawkowate, o średnicy 3,4–4,5 µm, bez ornamentacji, brodawki przeważnie izolowane, nisko cylindryczne, proste lub lekko nieregularne, tępe, o wysokości 0,4–0,6 µm i szerokości 0,3–0,7 µm.
Występowanie i siedlisko.
Podano występowanie gwiazdosza baryłkowatego w Ameryce Północnej, Środkowej, Południowej, Europie, Korei i Japonii, Australii i na Nowej Zelandii. W piśmiennictwie naukowym na terenie Polski do 2020 r. podano trzy stanowiska w 2006, 2012 i 2020 r. W latach 1995–2004 objęty był ochroną częściową, a od roku 2004 – ochroną ścisłą bez możliwości zastosowania wyłączeń spod ochrony uzasadnionych względami gospodarki rolnej, leśnej lub rybackiej.
Grzyb saprotroficzny naziemny, czasami rozwijający się także na spróchniałym drewnie. Występuje w lasach liściastych, głównie w grądach oraz pod topolami i robiniami. Owocniki tworzy głównie od maja do sierpnia. Są trwałe przez wiele tygodni.

</doc>
<doc id="5176049" url="https://pl.wikipedia.org/wiki?curid=5176049" title="Geastrum lageniforme">
Geastrum lageniforme



</doc>
<doc id="5176050" url="https://pl.wikipedia.org/wiki?curid=5176050" title="Gwiazdosz butelkowaty">
Gwiazdosz butelkowaty



</doc>
<doc id="5176051" url="https://pl.wikipedia.org/wiki?curid=5176051" title="Asteriks na igrzyskach olimpijskich">
Asteriks na igrzyskach olimpijskich

Asteriks na igrzyskach olimpijskich (fr. "Astérix aux Jeux olympiques") – dwunasty album komiksu o przygodach Gala Asteriksa autorstwa René Goscinny’ego (scenariusz) i Alberta Uderzo (rysunki).
Komiks ukazywał się początkowo w odcinkach, na łamach francuskiego czasopisma "Pilote", w 1968 r. (w związku z X Zimowymi Igrzyskami Olimpijskimi we francuskim Grenoble). W tym samym roku został wydany w formie albumu.
Pierwsze polskie wydanie (w tłumaczeniu Jolanty Sztuczyńskiej) pochodzi z 1993 r.
Fabuła.
Asterix i Obelix postanawiają wziąć udział w igrzyskach, odbywających się w Olimpii. Pod naciskiem Cezara mogą brać w nich udział nie tylko Hellenowie, ale także Rzymianie. Galowie, jako mieszkańcy terytoriów podbitych przez Rzym, nie widzą przeszkód, by sami również uczestniczyć w zawodach. Są także przekonani, że napój magiczny Panoramiksa zapewni im łatwe zwycięstwo. Gdy jednak przybywają do Grecji, dowiadują się, że korzystanie z podobnych eliksirów jest zabronione. Sytuację może uratować jedynie podstęp Galów.

</doc>
<doc id="5176053" url="https://pl.wikipedia.org/wiki?curid=5176053" title="Loïc Lapoussin">
Loïc Lapoussin

Loïc Lapoussin (ur. 27 marca 1996 w Rosny-sous-Bois) – madagaskarski piłkarz grający na pozycji ofensywnego pomocnik. Od 2020 jest zawodnikiem klubu Royale Union Saint-Gilloise.
Kariera klubowa.
Swoją piłkarską karierę Lapoussin rozpoczął w klubie US Créteil-Lusitanos. W sezonie 2016/2017 grał w rezerwach tego klubu. W 2017 roku przeszedł do trzecioligowego klubu Red Star FC. Swój debiut w nim zanotował 25 sierpnia 2017 w wygranym 3:1 wyjazdowym spotkaniu z US Avranches. W sezonie 2017/2018 awansował z Red Star z trzeciej do drugiej ligi francuskiej.
W 2019 roku Lapoussin przeszedł do belgijskiego RE Virton. Zadebiutował w nim 3 sierpnia 2019 w przegranym 0:1 wyjazdowym meczu z OH Leuven. W Virton grał przez rok.
30 lipca 2020 Lapoussin przeszedł do Royale Union Saint-Gilloise. W barwach tego klubu swój debiut zaliczył 21 sierpnia 2020 w wygranym 2:0 wyjazdowym meczu z KMSK Deinze. W sezonie 2020/2021 awansował z Unionem z drugiej do pierwszej ligi belgijskiej.
Kariera reprezentacyjna.
W reprezentacji Madagaskaru Lapoussin zadebiutował 12 listopada 2020 w przegranym 1:2 meczu kwalifikacji do Pucharu Narodów Afryki 2021 z Wybrzeżem Kości Słoniowej, rozegranym w Abidżanie, gdy w 60. minucie zmienił Rayana Ravelosona.

</doc>
<doc id="5176055" url="https://pl.wikipedia.org/wiki?curid=5176055" title="Kościół Siedmiu Boleści Najświętszej Marii Panny w Kowalach Pańskich">
Kościół Siedmiu Boleści Najświętszej Marii Panny w Kowalach Pańskich

Kościół Siedmiu Boleści Najświętszej Marii Panny w Kowalach Pańskich – rzymskokatolicki kościół parafialny należący do parafii pod tym samym wezwaniem (dekanat dobrski diecezji włocławskiej).
Obecna świątynia w stylu późnoklasycystycznym z elementami neoromańskimi została wzniesiona w latach 1847–1853, z fundacji Antoniego Czarneckiego z Brzóstkowa na miejscu wcześniejszej budowli. Podczas okupacji hitlerowskiej świątynia została całkowicie ograbiona. W latach 2008–2009 została odnowiona elewacja zewnętrzna świątyni, zostało wymienione pokrycie dachu na dachówkę ceramiczną. W otworach wieży zostały zamontowane trzy zegary. Odmalowana została również elewacja. W 2009 roku zostały wykonane z granitu nowe schody główne i do zakrystii. 
Budowla jest orientowana, murowana, jednonawowa, wybudowana na planie prostokąta, z prezbiterium nie wyodrębnionym w bryle świątyni, zakończony od strony wschodniej półkolistą zakrystią. W elewacji zachodniej jest usytuowana czterokondygnacyjna wieża. Dach korpusu jest dwuspadowy z sygnaturką na środku kalenicy, zakrystia jest nakryta dachem półstożkowym, wieżę nakrywa dach ostrosłupowy, zwieńczony kulą i krzyżem. Dachy kościoła są pokryte dachówką.
Do wyposażenia kościoła należą trzy murowane ołtarze; w jednym z nich znajduje się Pieta z XVIII wieku. Poza tym w świątyni znajdują się: portret trumienny wykonany na blasze (z XVII wieku) i naczynia liturgiczne (z przełomu XVII i XVIII wieku).

</doc>
<doc id="5176057" url="https://pl.wikipedia.org/wiki?curid=5176057" title="Kutasowka">
Kutasowka

Kutasowka () – wieś (ros. деревня, trb. dieriewnia) w zachodniej Rosji, w sielsowiecie bolszeżyrowskim rejonu fatieżskiego w obwodzie kurskim.
Geografia.
Miejscowość położona jest 1,5 km od centrum administracyjnego sielsowietu (Bolszoje Żyrowo), 16 km na południowy wschód od centrum administracyjnego rejonu (Fatież), 29 km na północny zachód od Kurska, 1,5 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajduje się 38 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 50 osób.

</doc>
<doc id="5176061" url="https://pl.wikipedia.org/wiki?curid=5176061" title="Jubilejny (obwód homelski)">
Jubilejny (obwód homelski)

Jubilejny (; , "Jubilejnyj") – osiedle na Białorusi, w obwodzie homelskim, w rejonie homelskim, w sielsowiecie Ułukauje. Od północy graniczy z Homlem.
Jubilejny położony jest pomiędzy linią kolejową Zakapyccie – Homel a drogą magistralną M10. Większość budynków mieszkalnych znajdujących się na terenie osiedla to bloki wielorodzinne.

</doc>
<doc id="5176065" url="https://pl.wikipedia.org/wiki?curid=5176065" title="Jubiliejny (obwód miński)">
Jubiliejny (obwód miński)



</doc>
<doc id="5176066" url="https://pl.wikipedia.org/wiki?curid=5176066" title="Jubiliejny (obwód grodzieński)">
Jubiliejny (obwód grodzieński)



</doc>
<doc id="5176071" url="https://pl.wikipedia.org/wiki?curid=5176071" title="Jubilejny">
Jubilejny

Jubilejny i Jubilejnyj – nazwa m.in. miejscowości na Białorusi i w Rosji
Rosja.
m.in.:

</doc>
<doc id="5176074" url="https://pl.wikipedia.org/wiki?curid=5176074" title="Biełowka (obwód kurski)">
Biełowka (obwód kurski)

Biełowka () – wieś (ros. деревня, trb. dieriewnia) w zachodniej Rosji, w sielsowiecie bolszeżyrowskim rejonu fatieżskiego w obwodzie kurskim.
Geografia.
Miejscowość położona jest 0,5 km od centrum administracyjnego sielsowietu (Bolszoje Żyrowo), 16 km na południowy wschód od centrum administracyjnego rejonu (Fatież), 29 km na północny zachód od Kurska, 0,7 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajduje się 15 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 29 osób.

</doc>
<doc id="5176076" url="https://pl.wikipedia.org/wiki?curid=5176076" title="Kiviks Museum">
Kiviks Museum

Kiviks Museum (także: Museum &amp; Arkiv på Kivik) – muzeum regionalne zlokalizowane w Kivik, w Skanii (Szwecja).
Historia.
Jest najstarszym muzeum na obszarze Österlen. Zostało założone jako prywatne przez Olę Cappelin w 1890. Od 1947 jest prowadzone przez stowarzyszenie non-profit. Na mocy porozumienia z lokalnymi władzami od 1955 zajmuje pomieszczenia piwniczne szkoły w Kivik.
Ekspozycja.
Wszystkie eksponaty i archiwa są własnością "The Kiviks Museum Foundation &amp; File." Część muzealna obejmuje 5000 obiektów od epoki kamienia do współczesności, a powierzchnia wystawiennicza to około 150 m². Archiwum zawiera ok. 10.000 zdjęć, dokumentów, filmów i map związanych z historią okolicy przekazanych przez stowarzyszenia, przedsiębiorstwa i osoby prywatne. Eksponaty obejmują m.in. zagadnienia rybołówstwa, żeglugi, czy rolnictwa. Wystawy stałe ukazują ubogie życie na terenach wiejskich Österlen, życie szkolne, pracę rybaków, strażaków, czy rekonstrukcję domu rzemieślnika i mieszczanina z Ahus.

</doc>
<doc id="5176080" url="https://pl.wikipedia.org/wiki?curid=5176080" title="OK Šoštanj Topolšica">
OK Šoštanj Topolšica

OK Šoštanj Topolšica – słoweński klub siatkarski z Topolšicy (gmina Šoštanj) założony w maju 1965 roku jako OK Topolšica. Obecną nazwę przyjął w 1995 roku. W sezonie 2003/2004 został mistrzem Słowenii, w sezonie 2004/2005 – wicemistrzem, natomiast w sezonie 2005/2006 zdobył brązowy medal mistrzostw Słowenii.
Pierwsza drużyna mecze domowe rozgrywa w hali sportowej w Šoštanju.
Historia.
W Šoštanju w piłkę siatkową zaczęto grać w latach 30. XX wieku. Do wybuchu II wojny światowej sekcja siatkówki działała pod auspicjami Stowarzyszenia Sportowego Šoštanj ("Športno sokolsko društvo Šoštanj") należącego do towarzystwa Sokół.
W maju 1965 roku założony został Odbojkarski klub Topolšica. W tym roku klub zgłosił się do zawodów regionu Maribor-Celje, w których zajął 2. miejsce. W sezonie 1971/1972 został mistrzem regionalnej ligi Maribor-Celje i awansował do II ligi słoweńskiej. W sezonie 1977/1978 wywalczył awans do I ligi słoweńskiej (region wschodni). W sezonie 1979/1980 został wicemistrzem Słowenii.
Po powstaniu w sezonie 1983/1984 jednolitej I ligi słoweńskiej (bez podziału na regiony) OK Topolšica nie utrzymał się, jednak w sezonie 1986/1987 ponownie wywalczył udział w najwyższej lidze w Słowenii. Po odzyskaniu przez Słowenię niepodległości trafił do drugiej klasy rozgrywkowej, w której zajął 2. miejsce za klubem Granit ze Slovenskiej Bistricy.
Po reformie rozgrywek ligowych (podział I ligi na dwie dywizje: A i B) po zakończeniu sezonu 1993/1994 klub z Topolšicy początkowo grał w I lidze dywizji B, a następnie od drugiej rundy sezonu 1996/1997 – w dywizji A. W 1995 roku klub zmienił nazwę na OK Šoštanj Topolšica.
Przed sezonem 1998/1999 ponownie przeprowadzono reformę ligi, rezygnując z podziału na dwie dywizje. OK Šoštanj Topolšica zajął przedostatnie – 9. miejsce – i spadł do II ligi. W II lidze występował przez dwa sezony. Do najwyższej klasy rozgrywkowej powrócił ponownie w sezonie 2001/2002.
W sezonie 2003/2004 klub zdobył mistrzostwo Słowenii. W finale fazy play-off pokonał . W kolejnym sezonie zespół zadebiutował w europejskich pucharach. W fazie grupowej Pucharu Top Teams zajął 3. miejsce w grupie i nie awansował do fazy pucharowej. W rozgrywkach krajowych zdobył wicemistrzostwo Słowenii, przegrywając w finale fazy play-off z . W sezonie 2005/2006 po raz drugi wystartował w europejskich pucharach – tym razem w Pucharze CEV. Podobnie jak w poprzednim sezonie zajął 3. miejsce w grupie i nie awansował do fazy pucharowej. Klub z Topolšicy wziął udział także w pierwszej edycji Ligi Środkowoeuropejskiej, w której zmagania zakończył na ostatniej ósmej pozycji. W krajowej lidze zdobył brązowy medal, wygrywając w rywalizacji o 3. miejsce z klubem .
Przed sezonem 2006/2007 ze względu na problemy finansowe klub wycofał się z najwyższej klasy rozgrywkowej i zgłosił się do III ligi. W grupie wschodniej III ligi zajął 4. miejsce. W kolejnym sezonie natomiast wygrał rywalizację i uzyskał awans do II ligi. W II lidze występował od sezonu 2008/2009 do końca sezonu 2011/2012, w którym zajął 1. miejsce i powrócił do najwyższej klasy rozgrywkowej.
W sezonie 2012/2013 OK Šoštanj Topolšica awansował do fazy play-off I ligi, gdzie w ćwierćfinale uległ Calcitowi Kamnik, ostatecznie kończąc rozgrywki na 7. miejscu. W następnym sezonie ponownie odpadł w ćwierćfinale fazy play-off, tym razem przegrywając z . W sezonie 2014/2015 odmłodzona drużyna zajęła ostatnie miejsce w lidze i spadła do niższej klasy rozgrywkowej.
W II lidze klub występował przez trzy sezony: w sezonie 2015/2016 uplasował się na 8. miejsce, w sezonie 2016/2017 – na 10. miejscu, natomiast w sezonie 2017/2018 – na 1. miejscu, uzyskując awans do I ligi. Sezon 2018/2019 zakończył na 8. miejscu, a sezon 2019/2020 – na ostatnim, 10. miejscu.
Przed sezonem 2020/2021 po raz kolejny zreformowano rozgrywki ligowe, dzieląc I ligę na dywizję A i B. OK Šoštanj Topolšica trafił do dywizji B, w której zajął 1. miejsce i uzyskał prawo gry w fazie play-off. W 1/8 finału przegrał rywalizację z ósmą drużyną dywizji A – .
Bilans sezonów.
Poziom rozgrywek:

</doc>
<doc id="5176081" url="https://pl.wikipedia.org/wiki?curid=5176081" title="Jonas Bager">
Jonas Bager

Jonas Valentin Bager (ur. 18 lipca 1996 w Hadsten) – duński piłkarz grający na pozycji środkowego obrońcy. Od 2019 jest zawodnikiem klubu Royale Union Saint-Gilloise.
Kariera klubowa.
Swoją piłkarską karierę Bager rozpoczął w klubie Randers FC. W 2015 roku awansował do kadry pierwszej drużyny. 28 listopada 2015 zadebiutował w jego barwach w Superligaen w wygranym 1:0 domowym meczu z FC Nordsjælland. W zespole Randers występował do końca sezonu 2018/2019.
1 lipca 2019 Bager przeszedł za 300 tysięcy euro do Royale Union Saint-Gilloise. W barwach tego klubu swój debiut zaliczył 10 sierpnia 2019 w wygranym 1:0 wyjazdowym meczu z RE Virton. W sezonie 2020/2021 awansował z Unionem z drugiej do pierwszej ligi belgijskiej.
Kariera reprezentacyjna.
Bager grał w młodzieżowych reprezentacjach Danii na różnych szczeblach wiekowych: U-16, U-17, U-18, U-19, U-20 i U-21. W 2019 roku był w kadrze Danii na Mistrzostwach Europy U-21.

</doc>
<doc id="5176083" url="https://pl.wikipedia.org/wiki?curid=5176083" title="Blankenburg (dzielnica Berlina)">
Blankenburg (dzielnica Berlina)



</doc>
<doc id="5176084" url="https://pl.wikipedia.org/wiki?curid=5176084" title="Blankenfelde (dzielnica Berlina)">
Blankenfelde (dzielnica Berlina)



</doc>
<doc id="5176085" url="https://pl.wikipedia.org/wiki?curid=5176085" title="Buch (dzielnica Berlina)">
Buch (dzielnica Berlina)



</doc>
<doc id="5176086" url="https://pl.wikipedia.org/wiki?curid=5176086" title="Heinersdorf (dzielnica Berlina)">
Heinersdorf (dzielnica Berlina)



</doc>
<doc id="5176087" url="https://pl.wikipedia.org/wiki?curid=5176087" title="Karow (dzielnica Berlina)">
Karow (dzielnica Berlina)



</doc>
<doc id="5176088" url="https://pl.wikipedia.org/wiki?curid=5176088" title="Pankow (dzielnica Berlina)">
Pankow (dzielnica Berlina)



</doc>
<doc id="5176089" url="https://pl.wikipedia.org/wiki?curid=5176089" title="Pankow (okręg administracyjny Berlina)">
Pankow (okręg administracyjny Berlina)



</doc>
<doc id="5176090" url="https://pl.wikipedia.org/wiki?curid=5176090" title="Rosenthal (dzielnica Berlina)">
Rosenthal (dzielnica Berlina)



</doc>
<doc id="5176093" url="https://pl.wikipedia.org/wiki?curid=5176093" title="Weißensee (dzielnica Berlina)">
Weißensee (dzielnica Berlina)



</doc>
<doc id="5176094" url="https://pl.wikipedia.org/wiki?curid=5176094" title="Découpage">
Découpage



</doc>
<doc id="5176096" url="https://pl.wikipedia.org/wiki?curid=5176096" title="Neukölln (okręg administracyjny Berlina)">
Neukölln (okręg administracyjny Berlina)



</doc>
<doc id="5176097" url="https://pl.wikipedia.org/wiki?curid=5176097" title="Neukölln (dzielnica Berlina)">
Neukölln (dzielnica Berlina)



</doc>
<doc id="5176099" url="https://pl.wikipedia.org/wiki?curid=5176099" title="Britz (dzielnica Berlina)">
Britz (dzielnica Berlina)



</doc>
<doc id="5176101" url="https://pl.wikipedia.org/wiki?curid=5176101" title="Buckow (dzielnica Berlina)">
Buckow (dzielnica Berlina)



</doc>
<doc id="5176102" url="https://pl.wikipedia.org/wiki?curid=5176102" title="Rudow (dzielnica Berlina)">
Rudow (dzielnica Berlina)



</doc>
<doc id="5176120" url="https://pl.wikipedia.org/wiki?curid=5176120" title="Jarochawa">
Jarochawa

Jarochawa (; , "Jerochowo") – osiedle na Białorusi, w obwodzie homelskim, w rejonie homelskim, w sielsowiecie Ułukauje, nad Ipucią

</doc>
<doc id="5176121" url="https://pl.wikipedia.org/wiki?curid=5176121" title="Operacja Derech Nec">
Operacja Derech Nec

Operacja Derech Nec (hebr. מבצע דרך נץ, dosł. Operacja „Droga jastrzębia”) – izraelska operacja wojskowa mająca na celu zatopienie w Annabie (Algieria) dwóch statków „Attaviros” i „Moon Light”, które według Izraelczyków miały zostać użyte przez Organizację Wyzwolenia Palestyny ("OWP") do przetransportowania bojowników palestyńskich do Izraela droga morską w celu przeprowadzenia zamachu terrorystycznego.
„Moon Light” został zatopiony 14 kwietnia 1985 roku w Annabie, natomiast „Attaviros”, którego podczas ataku nie było w porcie, został zatopiony w nocy z 20 na 21 kwietnia, tego samego roku.
Tło operacji.
Od lat 70. XX wieku Palestyńczycy wykorzystywali morze, aby dotrzeć na terytorium Izraela i przeprowadzać ataki na obiekty i obywateli tego państwa. Na przykład 5 marca 1975 roku ośmiu bojowników OWP dotarło do plaż Tel Awiwu i wdarło się do hotelu Savoy, zabijając 11 Izraelczyków. W marcu 1978 roku członkowie Fatahu dotarli do plaży w Ma’agan Micha’el, gdzie przeprowadzili atak na autobus, w którym zginęło 35 osób, a 70 zostało rannych. Dopiero pierwsza wojna libańska i przeniesienie baz OWP do Tunezji, Algierii, Libii czy Turcji sprawiło, że liczba ataków z morza zmalała.
Część z tych ataków została zaplanowana przez Abu Dżihada, który zaangażowany był w tworzenie morskich oddziałów OWP, mających przeprowadzać ataki na Izrael z morza. Wywiad izraelskiej marynarki poinformował w 1984 roku, że OWP zakupiło dwa średniej wielkości statki handlowe. W tym samym czasie izraelski wywiad doniósł, że z terytorium Jordanii wyjechało do Algierii około 30 osób, których powrotu nie odnotowano. Służby bezpieczeństwa powiązały te fakty i uznały, że Abu Dżihad planuje przeprowadzić za pomocą zakupionych statków atak na Izrael. Izraelskie służby otrzymały także informacje o zaplanowanym przez OWP zamachu, który miałby zostać przeprowadzony w następnym roku podczas obchodów święta niepodległości.
Operacja.
Przygotowania.
Wobec napływu wspomnianych informacji, ówczesny dowódca Korpusu Morskiego Awraham Ben Szuszan zarekomendował Sztabowi Generalnemu Armii Obrony Izraela zatopienie statków jeszcze w algierskim porcie. Propozycja nie od razu spotkała się z akceptacją. Izraelska marynarka nigdy jeszcze nie przeprowadzała operacji tak daleko od Izraela. Ówczesny szef Amanu, Ehud Barak, był przeciwny tej operacji. Obawy miał również Minister Obrony Icchak Rabin, który ostatecznie zgodził się na atak, ale pod warunkiem, że przed wysadzeniem statki zostaną ponownie zidentyfikowane przez żołnierzy "Szajjetet 13".
Do przeprowadzenia operacji zdecydowano się oddelegować cztery korwety rakietowe, między innymi „Keszet”, oraz oddział płetwonurków z "Szajjetet 13", który miał za zadanie dostać się do portu w Annabie i wysadzić oba statki. Wsparciem dla operacji miał być okręt Achi „Ma’oz”, który miał oczekiwać w drodze powrotnej w rejonie İskenderun, aby zatankować korwety. Dowódcą operacji został płk Szimon Me’ir, a oddziałem płetownurków dowodził płk Jedidja Ja’ari. Poziom tajności operacji sprawił, że poza dowódcami jednostek i dowódcą oddziału płetwonurków, nikt nie znał celu i miejsca misji.
Przebieg operacji.
4 kwietnia 1985 roku cztery korwety z oddziałem "Szajjetet 13" wyruszyły w rejs do Algierii, wynoszący około 2900 km. W drodze do Annaby Izraelczycy musieli zmagać się ze sztormem, który uszkodził jeden z okrętów. Okazało się także, że z uwagi na tempo operacji zużycie paliwa było większe niż przewidywane, a w zbiornikach na ropę jednego z okrętów zauważono wodę. Doszło również do uszkodzenia radaru okrętu „Keszet”. Kolejnym problemem okazało się zaprowiantowanie załóg i płetwonurków. W związku z tym, że wydanie racji żywnościowych i początek operacji przypadły na okres trwania Pesach, rabinat wojskowy, zgodnie z zasadami judaizmu, nie wydał zgody na wydanie niczego innego poza macą.
Brak radaru na jednej z jednostek utrudnił przepłynięcie sił w rejonie Malty, gdzie ruch morski jest większy. Izraelczycy nie zostali jednak wykryci przez jednostki arabskie oraz siły radzieckie stacjonujące na Morzu Śródziemnym. Po 10 dniach rejsu, nocą 14 kwietnia, okręty przybyły w rejon wybrzeża Algierii. Warunki panujące na morzu pozwoliły na bezproblemowe opuszczenie pontonów "Szajjetet 13" i udanie się komandosów do Annaby. W tym czasie w porcie znajdowało się wiele jednostek, co utrudniło działanie płetwonurkom. Po pewnym czasie udało im się zidentyfikować „Moon Light” i przymocować do jego kadłuba pod powierzchnią wody ładunki wybuchowe z zapalnikiem z opóźnionym zapłonem. Izraelczycy nie odnaleźli „Attavirosa” i powrócili w miejsce stacjonowania korwet. O świcie komandosi znaleźli się z powrotem na okrętach. W tym samym czasie doszło do wybuchu ładunków. „Moon Light” zaczął tonąć.
Według informacji ujawnionych kilka lat po operacji: „Attaviros” z bojownikami na pokładzie wyszedł z portu na kilka godzin przed przybyciem okrętów izraelskich, a cała operacja mogła zostać odwołana ze względu na opóźnienia związane z wyładunkiem łodzi "Szajjetet 13", którymi komandosi mieli popłynąć do portu w Annabie"".
Poszukiwania i zatopienie „Attavirosa”.
Kiedy informacja o tym, iż komandosi nie znaleźli „Attavirosa” w Annabie została odebrana w Izraelu zlecono, aby samoloty Sił Powietrznych Izraela rozpoczęły jego poszukiwania. Nie przyniosły one jednak skutku. W związku z tym Szimon Me’ir rozkazał kapitanom okrętów „Moledet” i „Miwtach” rozpoczęcie poszukiwań na morzu. 19 kwietnia „Moledet” wyruszył na patrol wzdłuż południowego wybrzeża Izraela, z kolei „Miwtach” wzdłuż wybrzeża na północ. W nocy jeden z czterech silników „Moledet” przestał pracować, ale jego kapitan otrzymał zgodę na kontynuowanie patrolu z trzema silnikami.
20 kwietnia, po południu, „Moledet” znajdował się 50 km od Port Saidu. O godzinie 22:00 radar jednostki wykrył grupę statków wypływających z Kanału Sueskiego. Kapitan nakazał skoncentrowanie się na śledzeniu tych, które płyną w kierunku Libanu i Syrii. Jeden z nich obrał kurs ku Izraelowi, wzdłuż wybrzeża, co wzbudziło podejrzenia Izraelczyków, którzy postanowili skierować się ku niemu. O 23:15 „Moledet” zbliżył się do podejrzanej jednostki. Kiedy okręty znalazły się blisko siebie, Izraelczycy oświetlili reflektorem niezidentyfikowaną jednostkę. Na jej burcie znajdowała się nazwa „Attaviros”, a kapitan porównał cechy wyróżniające konstrukcję okrętu z otrzymanymi od wywiadu zdjęciami „Attavirosa”. O 23:37 załoga „Moledet” nawiązała kontakt radiowy z „Attavirosem”, nakazując mu zmianę kursu. Odpowiedź była jednak negatywna i „Attaviros” nie zatrzymał się. Dziewięć minut po północy, 21 kwietnia, kapitan „Moledet” otrzymuje zgodę z dowództwa na oddanie w kierunku statku strzału ostrzegawczego. Po wystrzale „Attaviros” zmienił kurs i zaczął wracać w kierunku Egiptu. Kapitan „Moledet” zdecydował, że „Attaviros” nie może powrócić na wody terytorialne Egiptu. O godzinie 00:30 otworzono ogień w kierunku kadłuba „Attavirosa”, który mimo to nie zatrzymał się. Co więcej, w kierunku Izraelczyków wystrzelono granat z RPG. Informacja o zaatakowaniu izraelskiej jednostki dotarła do wracającego z patrolu „Miwtacha”. Jego kapitan podjął decyzję o wyruszeniu z pomocą drugiej jednostce. Kapitan „Moledet” nakazał celowniczemu armaty 76 mm, aby otworzył ogień w kierunku „Attavirosa” bez rozkazu, kiedy tylko ten znajdzie się w zasięgu strzału. W odległości ok. 3 km od „Attavirosa” Izraelczycy otwarli ogień. W trakcie ostrzału Izraelczycy zauważyli na radarze, że w ich kierunku płyną egipskie jednostki, ponieważ byli coraz bliżej linii zawieszenia ognia na 32° dł. wsch. W pewnym momencie „Attaviros” zniknął z radaru, a Egipcjanie zawrócili. Gdy „Moledet” zbliżył się do miejsca, w którym ostatni raz statek był widziany na radarze, usłyszeli głosy rozbitków. W tej samej chwili na miejsce przybył „Miwtach” i zaczęto wyławiać z wody ocalonych. Ostatecznie atak przeżyło osiem osób, w tym trzech członków załogi. 20 osób zginęło wraz ze statkiem.
Po powrocie do Izraela Palestyńczycy zostali przesłuchani. Zeznania wykazały, że byli częścią grupy, która szkoliła się już od roku w Algierii, Egipcie oraz państwach Zatoki Perskiej. Ich szkolenie było podzielone na dwa etapy, morski i lądowy. Wyniki przesłuchań nie potwierdziły przypuszczeń, że niektórzy bojownicy zdołali opuścić pokład statku i udać się na łodziach w stronę Izraela.
Operacja jest uważana za jedną z najważniejszych i najbardziej złożonych w historii Korpusu Morskiego Izraela.

</doc>
<doc id="5176122" url="https://pl.wikipedia.org/wiki?curid=5176122" title="Klajster">
Klajster

Klajster – żelowy lub płynny klej z krochmalu (skrobi) lub mąki i wody. Jest używany od starożytności do różnych form sztuki i rękodzieła, jak introligatorstwo, decoupage, kolaż, papier mâché oraz przyklejanie papierowych plakatów i ogłoszeń do ścian.
Istotną różnicą wśród klajstrów jest to, czy zostały zrobione z mąki, czy ze skrobi. Mąka zawiera zarówno gluten, jak i skrobię. Z biegiem czasu gluten w klajstrze z mąki sieciuje się, przez co bardzo trudno jest odkleić przyklejony element. Używając tylko skrobi, uzyskuje się odwracalny klajster. Jest on standardowym klejem do konserwacji papieru.
Mąki i skrobie produkuje się z różnych warzyw, z których można zrobić klajster: cechy kleju, takie jak siła i odwracalność, różnią się w zależności od gatunku rośliny oraz sposobu produkcji klajstru.
Zastosowania.
Powszechnym zastosowaniem jest tworzenie papier mâché. W sztukach plastycznych często stosuje się klajster ze skrobi pszennej. Dobry klajster ze skrobi pszennej ma wytrzymałość zgodną z wieloma artefaktami papierowymi, jego działanie jest odwracalne, ma odpowiednie (podobne do papieru) pH i jest biały.
Aktywiści i przedstawiciele subkultur często używają klajstru do przyklejania propagandowych ulotek i grafiki. Od XIX wieku jest również powszechnie używany do plakatów reklamowych. W szczególności był szeroko stosowany do umieszczania w miejscach publicznych dziewiętnastowiecznych i dwudziestowiecznych plakatów cyrkowych, które rozwinęły kulturę produkcji klajstru i kampanii plakatowych. W dziedzinie reklamy alkoholu i klubów nocnych w latach 90. XIX wieku plakaty Henri de Toulouse-Lautreca były tak popularne, że publikowano instrukcje, jak odklejać przyklejone klajstrem plakaty bez uszkodzenia.
Do lat 70. wieszający komercyjne plakaty zawsze produkowali własny klajster, ale obecnie większość kupuje wstępnie ugotowane klajstry błyskawiczne. Klajster nakłada się na tylną stronę plakatu, który następnie umieszcza się na płaskich powierzchniach, szczególnie betonie i metalu, ponieważ klajster nie przylega dobrze do drewna lub plastiku. Następnie można posmarować przód plakatu drugą warstwą klajstru, żeby uzyskać lepszą trwałość. Dobrze sprawdza się tani, szorstki papier, taki jak papier gazetowy, który można na krótko zanurzyć w mieszance, aby nasycić włókna.
Podczas wieszania nieautoryzowanych plakatów lub ulotek, aby zmniejszyć niebezpieczeństwo złapania, klajstrujący często pracują w zespołach o wspólnym interesie. W Stanach Zjednoczonych i Kanadzie proces ten jest zwykle nazywany "wheatpasting" (klajstrowanie) lub "poster bombing", nawet jeśli zamiast tradycyjnego kleju pszennego stosuje się komercyjną pastę do tapet. W Wielkiej Brytanii komercyjne wieszanie plakatów nazywa się "flyposting", a klajstrowanie niezależnych plakatów związanych sztuką miejską nazywa się "paste-up".

</doc>
<doc id="5176123" url="https://pl.wikipedia.org/wiki?curid=5176123" title="Monastyr Opieki Matki Bożej w Łymanie">
Monastyr Opieki Matki Bożej w Łymanie

Monaster Opieki Matki Bożej – żeński klasztor prawosławny w Łymanie, w eparchii gorłowskiej Ukraińskiego Kościoła Prawosławnego Patriarchatu Moskiewskiego.
Przełożoną monasteru jest ihumenia Jona (Fiodorowa), natomiast kapelanem – biskup dobropolski Spirydon (Hołowastow), wikariusz eparchii gorłowskiej.
Historia.
W czerwcu 2016 r. w Łymanie utworzono żeński skit Opieki Matki Bożej, podlegający monasterowi św. Sergiusza w Serhijiwce. Postanowieniem Świętego Synodu, 21 grudnia 2017 r. skit został przekształcony w monaster.
4 listopada 2021 r. na terenie monasteru (przy cerkwi Fiodorowskiej Ikony Matki Bożej) pochowany został pierwszy ordynariusz, późniejszy wikariusz eparchii gorłowskiej, arcybiskup krasnołymański Alipiusz (Pohrebniak).
W 2021 r. w klasztorze przebywało 48 sióstr.
Cerkwie.
Na terenie monasteru znajdują się 3 cerkwie:

</doc>
<doc id="5176128" url="https://pl.wikipedia.org/wiki?curid=5176128" title="Mark Eckman">
Mark Eckman

 
Mark Anthony Eckman (ur. 9 lutego 1959 w Pittsburghu) – amerykański duchowny katolicki, biskup pomocniczy Pittsburgha od 2022.
Życiorys.
Prezbiterat.
Święcenia kapłańskie przyjął 11 maja 1985 i został inkardynowany do diecezji Pittsburgh. Pracował przede wszystkim jako duszpasterz parafialny. W latach 2013–2020 był ponadto wikariuszem biskupim ds. duchowieństwa.
Episkopat.
5 listopada 2021 papież Franciszek mianował go biskupem pomocniczym Pittsburgha ze stolicą tytularną "Sitifis". Sakry udzielił mu 11 stycznia 2022 biskup David Zubik.

</doc>
<doc id="5176131" url="https://pl.wikipedia.org/wiki?curid=5176131" title="Klajstrowanie">
Klajstrowanie



</doc>
<doc id="5176132" url="https://pl.wikipedia.org/wiki?curid=5176132" title="Dante Vanzeir">
Dante Vanzeir

Dante Vanzeir (ur. 16 kwietnia 1998 w Beringen) – belgijski piłkarz grający na pozycji napastnika. Od 2020 jest zawodnikiem klubu Royale Union Saint-Gilloise.
Kariera klubowa.
Swoją piłkarską karierę Vanzeir rozpoczął w 2004 roku w juniorach KRC Genk. W 2016 roku awansował do pierwszej drużyny. 18 września 2016 zadebiutował w niej w pierwszej lidze belgijskiej w przegranym 0:2 domowym meczu z Anderlechtem, gdy w 81. minucie zmienił Leona Baileya.
W 2018 roku Vanzeir został na rok wypożyczony do drugoligowego Beerschotu Wilrijk. Swój debiut w nim zaliczył 5 sierpnia 2018 w zremisowanym 3:3 wyjazdowym meczu z AFC Tubize. W debiucie zdobył gola.
Sezon 2019/2020 Vanzeir ponownie spędził na wypożyczeniu, tym razem w KV Mechelen. W Mechelen zadebiutował 27 lipca 2019 w wygranym 2:0 wyjazdowym meczu z SV Zulte Waregem.
30 lipca 2020 Vanzeir przeszedł do Royale Union Saint-Gilloise. W barwach tego klubu swój debiut zaliczył 21 sierpnia 2020 w wygranym 2:0 wyjazdowym meczu z KMSK Deinze. W sezonie 2020/2021 awansował z Unionem z drugiej do pierwszej ligi.
Kariera reprezentacyjna.
Vanzeir grał w młodzieżowych reprezentacjach Belgii na różnych szczeblach wiekowych: U-16, U-17, U-18, U-19 i U-21. W 2015 roku był w kadrze Belgii na Mistrzostwach Świata U-17. Z Belgią zajął na nich 3. miejsce, a w meczu o 3. miejsce z Meksykiem (3:2) strzelił dwie bramki. W reprezentacji Belgii Vanzeir zadebiutował 16 listopada 2021 w zremisowanym 1:1 meczu eliminacji do MŚ 2022 z Walią, rozegranym w Cardiff, gdy w 59. minucie zmienił Divocka Origiego.

</doc>
<doc id="5176134" url="https://pl.wikipedia.org/wiki?curid=5176134" title="Israel Bravo Cortés">
Israel Bravo Cortés

Israel Bravo Cortés (ur. 4 czerwca 1971 w El Espinal) – kolumbijski duchowny katolicki, biskup Tibú od 2022.
Życiorys.
Święcenia kapłańskie otrzymał 1 lutego 1997 i został inkardynowany do diecezji Cúcuta. Pracował głównie jako duszpasterz parafialny, był także m.in. wychowawcą w diecezjalnym seminarium oraz wikariuszem generalnym.
5 listopada 2021 papież Franciszek mianował go ordynariuszem diecezji Tibú. Sakry udzielił mu 5 lutego 2022 nuncjusz apostolski w Kolumbii – arcybiskup Luis Mariano Montemayor.

</doc>
<doc id="5176138" url="https://pl.wikipedia.org/wiki?curid=5176138" title="Piłka nożna w Rumunii">
Piłka nożna w Rumunii

Piłka nożna ( ) jest najpopularniejszym sportem w Rumunii. Jej głównym organizatorem na terenie Rumunii pozostaje Federația Română de Fotbal (FRF).
Rumuński klub zdobył jeden raz Puchar Europy Mistrzów Krajowych i Superpuchar Europy.
W Liga I grają trzy najbardziej znane kluby świata, takie jak Steaua, Dinamo Bukareszt i CFR Cluj.
Rumuńscy menedżerowie zdobyli łącznię 3 tytuły, wygrywając rozgrywki Ligi Mistrzów (dawniej Pucharu Europy). Są to Ștefan Kovács (2) i Emerich Jenei.
Historia.
Piłka nożna zaczęła zyskiwać popularność w Rumunii w drugiej połowie XIX wieku. W 1879 roku w Aradzie powstał pierwszy rumuński klub piłkarski SG Arad, w 1904 - ASC Olympia Bukareszt, potem następne. Po założeniu rumuńskiej federacji piłkarskiej - FRF (zwaną wtedy Stowarzyszeniem Towarzystw Sportowych w Rumunii (rum. ASAR - Asociaţiunea Societăţilor Atletice din România) w 1909 roku, rozpoczął się proces zorganizowania pierwszych oficjalnych Mistrzostw Rumunii. Pierwsza edycja startowała w sezonie 1909/10 - końcowe mecze pierwszych piłkarskich mistrzostw odbyły się w grudniu 1909 i w styczniu 1910 roku w Bukareszcie. Trzy pionierskie kluby to Olympia i Colentina z Bukaresztu oraz United z Ploieşti. Każda drużyna grała mecze z innymi dwoma klubami, a Olympia Bucureşti została koronowana na mistrza kraju. W następnych latach turniej został zorganizowany w grupach regionalnych, a zwycięzcy każdej z grup uczestniczących w play-off, a ewentualni zwycięzcy zostali ogłoszeni mistrzami. Od 1909 do 1921 roku mistrzostwa zostały zorganizowane jako rozgrywki pucharowe, a zwycięzca otrzymywał tytuł mistrza Rumunii, z wyjątkiem lat 1916-1919, kiedy to mistrzostwa zawieszono z powodu I wojny światowej.
W sezonie 1921/22 organizowano "Mistrzostwa Rumunii". Do 1932 zespoły walczyli w grupach regionalnych, a potem zwycięzcy grup systemem pucharowym wyłaniały mistrza kraju. W sezonie 1932/33 po raz pierwszy wystartowały rozgrywki w "Divizia A". W sezonach 1932/33 i 1933/34 zespoły zostały najpierw podzielone na 2 grupy, a potem odbywał się mecz finałowy pomiędzy najlepszymi drużynami, dopiero od sezonu 1934/35 rozgrywki odbywały się w jedynej lidze.
W sezonie 2006/07 liga została przemianowana na "Liga I".
Format rozgrywek ligowych.
W obowiązującym systemie ligowym trzy najwyższe klasy rozgrywkowe są ogólnokrajowe (Liga I, Liga II i Liga III). Dopiero na czwartym poziomie pojawiają się grupy regionalne.
Puchary.
Rozgrywki pucharowe rozgrywane w Rumunii to:

</doc>
<doc id="5176140" url="https://pl.wikipedia.org/wiki?curid=5176140" title="Wanda Popławska">
Wanda Popławska



</doc>
<doc id="5176143" url="https://pl.wikipedia.org/wiki?curid=5176143" title="Doktor Murek">
Doktor Murek



</doc>
<doc id="5176146" url="https://pl.wikipedia.org/wiki?curid=5176146" title="Operacja Rubikon">
Operacja Rubikon

Operacja Rubikon (zwana do końca lat 80. operacją Tezaurus) – tajna operacja zachodnioniemieckiej Federalnej Służby Wywiadowczej (BND) oraz amerykańskiej Centralnej Agencji Wywiadowczej (CIA), która trwała odpowiednio od 1970 do 1993 i 2018 roku. Jej głównym celem było zdobywanie informacji poprzez podsłuch tajnej komunikacji rządowej innych państw wykonywanej za pomocą urządzenia szyfrującego (CX-52) szwajcarskiej firmy Crypto AG. Operacja została przedstawiona przez The Washington Post jako jedna z najbardziej udanych operacji wywiadowczych w historii.
Znaczenie operacji Rubikon.
Umowa między CIA i BND stanowi jeden z najważniejszych przykładów dwustronnych kontaktów i współpracy w historii działań podejmowanych przez zachodnie agencje wywiadowcze. Kontrolowanie rynków zbytu oraz możliwości manipulacji w samych projektach maszyn szyfrujących umożliwiały Niemcom i Amerykanom dostęp do rządowej komunikacji wielu państw na całym świecie.
Agencje wywiadowcze w ramach operacji Rubikon zajmowały się wybieraniem korzystnych dla ich interesów projektów, zatrudnianiem personelu, opracowywaniem technologii oraz kierowaniem sprzedażą. W ramach operacji Rubikon pozyskiwały one dane przede wszystkim z krajów Ameryki Łacińskiej, czy szerzej globalnego Południa. Operacja Rubikon skupiała się na pozyskiwaniu informacji wywiadowczych z tradycyjnych źródeł, czyli takich jak komunikacji prowadzonej przez państwa i ich dyplomatów.
Głównymi celami operacji Rubikon było:
Szacuje się, że nawet 120 krajów i organizacji międzynarodowych zakupiło maszyn szyfrujące od Crypto AG. O skali przedsięwzięcia świadczy fakt, że w latach 70. XX wieku firma Crypto AG zdominowała światowy rynek maszyn szyfrujących. Obniżenie zabezpieczeń w urządzeniach sprzedawanych przez Crypto AG umożliwiło pozyskiwanie tajnej komunikacji przez technologicznie rozwinięte kraje. W latach 70. i 80. XX wieku szacunkowo około dziesięć krajów, w tym prawdopodobnie Związek Radziecki miało dostęp do tajnej komunikacji niemal połowy państw świata. Umożliwiło im to uzyskanie olbrzymiego wpływu na dyplomację, wydarzenia polityczne, negocjacje handlowe, a także toczące się konflikty.
Znaczenie operacji Rubikon dla pozycji BND.
Udział BND w operacji Rubicon przełożył się na postrzeganie RFN jako jednego z czołowych europejskich graczy w zakresie wykorzystania wywiadu elektronicznego oraz pozwolił na zwiększenie statusu i znaczenia BND adekwatnie do rosnącej pozycji RFN w Europie. Początkowo w ramach operacji BND pełniło jedynie funkcję zaplecza eksperckiego pomagającego zarządzać projektami wewnątrz Crypto AG. Jednak już od drugiej połowy lat 70. BND zaczęło być postrzegane przez samo CIA jako dojrzały partner, czego dowodem było odrzucenie przez Komisję USA do spraw Wywiadu Komunikacyjnego (ang. "United States Communications Intelligence Board" – USCIB) propozycji dołączenia brytyjskiego GCHQ do operacji. Trend rosnącego zainteresowania amerykańskich służb wywiadowczych współpracą z wywiadem niemieckim utrzymał się również w kolejnej dekadzie. W latach 1985–1988 NSA pod kierownictwem dyrektora Williama Odoma skupiło się na zacieśnianiu współpracy z wywiadem niemieckim, częściowo tracąc zainteresowanie współpracą z wywiadem brytyjskim. Również rozwój gospodarczy RFN i postęp technologiczny sprzyjał budowie pozycji BND, umożliwiając dostęp do najnowszych generacji sprzętu komputerowego, umożliwiającego przetwarzanie coraz większej liczby danych. Ugruntowania rosnącej roli BND w Europie można doszukać się także w utworzonych podczas zimnej wojny europejskich wspólnotach wywiadowczych. W 1976 roku Dania, Szwecja oraz RFN utworzyły Maximator Alliance (do którego w 1977 dołączyły Niderlandy, a w 1985 Francja), natomiast w latach 80. tworząc Ring of Five (w skład której oprócz RFN weszły Belgia, Dania, Francja i Niderlandy) mający być europejskim odpowiednikiem dla UKUSA.
Historia Crypto AG.
Boris Hagelin.
Boris Casear Wilhelm Hagelin (1892–1983) urodził się w Adshikent w Imperium Rosyjskim (obecnie miejscowość znajduje się w Azerbejdżanie). Był szwedzkim inżynierem, wynalazcą maszyn szyfrujących. W 1925 roku wraz z Arvidem Gerhardem Dammem opracował swoją pierwszą maszynę szyfrującą w firmie AB Cryptograph w Sztokholmie. W 1930 roku firma została zlikwidowana, a w jej miejsce powstała założona przez Hagelina firma AB Ingeniörsfirman, przekształcona następnie w Crypto AG. Hagelin został jednym z największych na świecie producentów maszyn szyfrujących. Uważa się, że przeniósł część swojego przedsiębiorstwa z drogiej i kosztownej podatkowo Szwecji na przedmieścia Zug w Szwajcarii w celu uniknięcia płacenia podatków. Sam Hagelin twierdził, że było to częścią jego pierwotnego planu współpracy ze szwajcarskim wynalazcą dr. Edgarem Gretenerem, który jednak nie został zrealizowany. Zamiast tego Gretener założył w Zurychu w Szwajcarii konkurencyjną firmę Edgar Gretener AG.
William Friedman.
William Frederick Friedman (1891–1969) urodził się w Kiszyniowie w Imperium Rosyjskim (obecnie stolica Mołdawii). Był amerykańskim łamaczem kodów i twórcą maszyn szyfrujących. W latach 30. XX wieku pracował w Army Signals Intelligence Service (SIS), a w 1949 roku został szefem wydziału kryptograficznego nowo utworzonej Agencji Bezpieczeństwa Sił Zbrojnych (ang. "Armed Forces Security Agency – AFSA"). W 1952 roku agencja została zastąpiona przez NSA, a Friedman został jej głównym kryptologiem.
II wojna światowa – nieformalne umowa Hagelina i Friedmana.
W 1935 roku armia USA poszukiwała urządzeń mogących zastąpić przestarzały i łatwy do złamania ręczny szyfr M-94, który nie zapewniał pełnego bezpieczeństwa szyfrowanych wiadomości. Poszukiwania zamienników zwróciły uwagę Friedmana, szefa Signal Intelligence Servies (SIS) na maszyny oferowane przez Hagelina. W latach 1937–1939 spotkania nie przyniosły rezultatów. Strona amerykańska wskazywała na konieczność dalszego udoskonalania maszyn. Ostatecznym efektem prac Hagelina były maszyny C-36 i C-38, których plany zostały zakupione przez SIS za kwotę ponad 9 mln USD. W 1950 r. William Friedman, już jako szef wydziału kryptograficznego nowo utworzonej AFSA, zawarł z Borisem Hagelinem umowę dżentelmeńską. Hagelin zobowiązał się do sprzedaży wyłącznie osłabionych wersji maszyn do państw trzecich. Dodatkowo w przypadku jego przejścia na emeryturę Stany Zjednoczone otrzymały prawo pierwokupu Crypto AG.
Spór między NSA i CIA.
NSA postrzegała operację Rubikon jako niepotrzebne ryzyko, a Friedman nie był w stanie uzyskać poparcia Komisji USA do spraw Wywiadu Komunikacyjnego dla rozpoczęcia oficjalnej współpracy z Hagelinem. Przede wszystkim obawiano się, że wywiad amerykański nie będzie w stanie kontrolować Hagelina. W 1956 r. doszło do zmiany postrzegania możliwych korzyści płynących z nawiązania współpracy z Crypto AG. Dostrzeżono wtedy, że nowe maszyny szyfrujące Hagelina – CX-52 stanowią poważne zagrożenia dla prowadzenia wywiadu sygnałowego, a przejęcie nad nimi kontroli byłoby bardzo korzystne. Zmiana kierownictwa NSA (Ralph Canine został zastąpiony przez Johna Samforda) w 1956 r. doprowadziła jednak do zdecydowanego sprzeciwu wobec rozpoczęcia operacji. Wiele osób z NSA uważało, że nie potrzebują pomocy Hagelina i są w stanie sami złamać szyfrowanie jego maszyn.
Odmienne stanowisko miało CIA, które w związku z niezdecydowaniem NSA przejęło inicjatywę w negocjacjach. Wstępnie CIA zaproponowało przejęcie kontroli nad sprzedażą maszyn szyfrujących, przeniesienie rodziny Hagelina do Stanów Zjednoczonych, jednorazową zapłatę w wysokości 700 tys. USD oraz wypłacanie stałej pensji jako zapłaty za możliwość konsultacji. Sprzeciw NSA uniemożliwił sfinalizowania tej umowy. W 1958 r. w obawie przed wcześniejszą emeryturą Hagelina i utratą wszelkich wpływów w Crytpo AG, CIA przygotowała nową propozycję pięcioletniej umowy w zamian za 2 mln USD oraz comiesięczną wpłatę 50 tys. USD. Jednak projekt ponownie został zablokowany przed USCIB z powodu sprzeciwu NSA.
Spór pomiędzy NSA a CIA znany był jako tzw. „problem Borysa” ("the Boris problem"). Nieustanne konflikty między tymi dwiema agencjami dotyczące nawiązania współpracy z Hagelinem uniemożliwiały podjęcie konkretnych działań oraz zaogniły starą rywalizację w zakresie SIGINT pomiędzy dwiema służbami.
Projekt Spartan.
W 1960 r. uzgodniono umowę, która otrzymała poparcie USCIB. Stosunki z firmą Hagelina regulowała CIA, która zawarła pisemną umowę licencyjną o kryptonimie Spartan z Crypto AG. Początkowo dotyczyła ona ograniczenia sprzedaży urządzeń do niektórych państw. Jednak w kolejnych latach CIA zyskało uprawnienia do bezpośredniego kierowania sprzedażą w zamian za pokrywanie potencjalnych strat finansowych, na jakie mogło zostać narażone Crypto AG. CIA zapłaciło jednorazowo Hagelinowi 600 tys. USD oraz ustaliło coroczne wynagrodzenie za jego konsultacje w wysokości 75 tys. USD przez cały okres trwania umowy.
Operacja Thesaurus.
Wraz z wygaśnięciem umowy będącej podstawą projektu Spartan w latach 1966–1967 CIA i NSA podjęły dwie nieudane próby zawarcia umowy dotyczącej zakupu całości Crypto AG. W 1967 r. wspólną propozycję zakupu złożyły rządy Francji i Niemiec. Hagelin był gotów przystać na przedstawione warunki tylko za zgodą CIA i NSA. Strona amerykańska nie zgadzała się jednak na udział Francji w przedsięwzięciu z uwagi o obawy o niekontrolowaną sprzedaż maszyn przez to państwo. Ponownie w negocjacjach inicjatywę przejęła CIA, proponując wspólny zakup wraz z niemiecką BND. Pośrednikiem w transakcji miała zostać inna firma powiązana z amerykańskim wywiadem – Siemens. Ostatecznie zarząd Siemens zdecydował się o wycofaniu z jawnego udziału w zakupie. Finalnie we wrześniu 1969 roku za łączną kwotę 7 mln USD CIA i BND zakupiły Crypto AG. Zakup utajniono przed pracownikami i zarządem firmy. W 1970 roku Crypto AG otrzymała kryptonim Minerva, natomiast operacja zakupu kryptonim Thesaurus, przemianowane później na Rubikon.
Porozumienie było przełomowym momentem podważającym bezpieczeństwo światowej komunikacji na świecie w kulminacyjnym okresie zimnej wojny. Od tego momentu rządy państw na całym świecie, nie wiedząc o tym, płaciły znaczące kwoty de facto Stanom Zjednoczonym i Republice Federalnej Niemiec za możliwość odczytania ich komunikacji.
Zakup Crypto AG na początku lat 70. XX wieku stał się początkiem dynamicznego rozwoju zdolności CIA i BND w zakresie SIGINT. Około 120 państw i organizacji międzynarodowych na przestrzeni kolejnych lat było klientami Crypto AG. Pozyskane podczas operacji dane mogły wpływać na stosunki dyplomatyczne, wydarzenia polityczne czy negocjacje handlowe. Na liście celów operacji Rubikon znalazły się państwa takie jak np. Arabia Saudyjska, Iran, Jugosławia, Argentyna, Irak, Libia i Korea Południowa. Informacje zdobyte dzięki operacji były wykorzystywane podczas kryzysu zakładników w Iranie (poprzez dostęp do algierskiej komunikacji dyplomatycznej) oraz potwierdziły zaangażowanie Libii w zamach bombowy w Berlinie w 1986 roku. Najprawdopodobniej USA i RFN były w posiadaniu informacji dotyczących polityki apartheidu w Południowej Afryce, ludobójstwa w Indonezji, brutalności represji dysydentów prowadzonych przez Husniego Mubaraka w Egipcie i operacji Kondor w Ameryce Południowej.
Operacja Rubikon pozwoliła rozwinąć status i prestiż BND adekwatnie do rosnącego znaczenia Niemiec Zachodnich w Europie. BND ewoluowało z zaplecza eksperckiego, pomagającego zarządzać projektami wewnątrz Crypto AG do bycia jedną z czołowych służb wykorzystujących możliwości SIGINT. Dodatkowo wraz z rozwojem ekonomicznym Niemiec BND miało coraz większe środki na zakup komputerów wyższej klasy umożliwiających przetwarzanie większej ilości komunikacji. Dowodem na rosnące znacznie BND było odrzucenie propozycji dołączenia brytyjskiego GCHQ do projektu. Ponad dekadę później William Odom, dyrektor NSA, zaczął tracić zainteresowanie wywiadem brytyjskim na rzecz pogłębiania relacji z niemieckimi służbami.
Wraz z dalszym rozwojem operacji stopniowo coraz więcej państw sojuszniczych zyskiwało dostęp do informacji zdobytych dzięki operacji Rubikon. Jako głównych beneficjentów wskazuję się Danię, Szwajcarię, Szwecję oraz państwa zrzeszone w sojuszu "Five Eyes""." CIA i BND stopniowo wprowadzały do Crypto AG swoich agentów, którzy oficjalnie reprezentowali takie firmy jak Siemens i Motorola.
Afera Hydra.
14 marca 1992 roku przedstawiciel handlowy Crypto AG – Hans Bühler został aresztowany w Teheranie, początkowo w celu weryfikacji jego działalności i celu pobytu. Gdy 6 dni później nie stawił się na lot powrotny szwajcarska ambasada dotarła do informacji, że Bühler został oskarżony jako fałszywy biznesmen o szpiegostwo na rzecz Szwajcarii, łapówkarstwo i nielegalne spożycie alkoholu. Bühler podobnie jak inni przedstawiciele handlowi nie wiedział o modyfikacjach i osłabieniu, jakimi zostały poddane sprzedawane maszyny. Władze Iranu nie były świadome powiązania Crypto AG z amerykańskim i niemieckim wywiadem. Najprawdopodobniej zatrzymanie Bühlera było wynikiem przypadku. Iran starał się o ekstradycję Zayala Sarhadiego oskarżonego o zabójstwo byłego premiera Iranu na terytorium Francji. Według CIA Iran potrzebował Europejczyka w celu przyśpieszenia wymiany – niefortunnie skorzystano z okazji i aresztowano przedstawiciela handlowego Crypto AG. Dodatkowo z racji na branżę, w jakiej pracował Bühler łatwo można było oskarżyć go o szpiegostwo. Kaucja za jego uwolnienie została ustanowiona w wysokości 1 mln USD. CIA zabiegała o możliwie jak najszybsze zapłacenie okupu i uwolnienie. Jednak rząd Stanów Zjednoczonych mając w pamięci aferę Iran-Contras nie chciał przekazać funduszy Teheranowi. Tym samym konieczność zapłacenia całości kaucji przeszła na BND. Tuż przed uwolnieniem Bühlerowi postawiono dodatkowo zarzut osłabiania sprzedawanych maszyn, co wzbudziło jego podejrzenia. Po powrocie do Szwajcarii zaczął publicznie oskarżać Crypto AG o brak starań o jego uwolnienie oraz powtarzać mediom usłyszany zarzut osłabiania maszyn szyfrujących. Zarząd Crypto AG wbrew woli CIA i BND zadecydował o zwolnieniu Bühlera w 1993 roku.
Po zwolnieniu Hans Bühler zażądał od Crypto AG 2,5 mln franków szwajcarskich w ramach ugody dotyczącej planowanego pozwu w sprawie zwolnienia. Finalnie obie strony zgodziły się na 250 tys. franków. Dyrektor generalny Crypto AG Michael Grupe nie zawarł w ugodzie klauzuli zobowiązującej Bühlera do zachowania w tajemnicy informacji dotyczących Crypto AG. Po zawarciu ugody z Bühlerem skontaktował się inny były pracownik Crypto AG – Peter Frutiger, który podejrzewał, że CAG jest w rzeczywistości kierowane przez amerykańskie i niemieckie służby. Efektem współpracy Bühlera i Frutigera miała być premiera książki i filmu dokumentalnego o Crypto AG. W 1994 roku Bühler i Frutiger brali udział w kilku programach telewizyjnych. Publicznie głosili tezy, że Crypto AG jest w rzeczywistości zarządzane przez BND, natomiast technologie zapewniają amerykańskie służby wywiadowcze. W odpowiedzi dyrektor generalny Crypto AG Michael Grupe również zaczął pojawiać się w programach telewizyjnych i dementował wypowiedzi Bühlera i Frutigera. Przedstawiał ich jako dwójkę sfrustrowanych byłych pracowników. Dodatkowo Grupe wykazywał na absurdalność stawianych zarzutów. Z racji na sprzedaż maszyn m.in. do Niemiec i Szwajcarii firma była poddawana licznym kontrolom, które nie wykazały żadnej zewnętrznej ingerencji zarówno w maszyny szyfrujące, jak i samą firmę.
Wycofanie się BND z operacji.
Wraz ze zjednoczeniem Niemiec oraz traktatem z Maastricht w BND zaczął narastać wewnętrzny konflikt interesów wynikający ze zbliżenia się do wyłaniającej się nowej wspólnoty europejskiej. Już wcześniej BND starało się okresowo ograniczyć wpływ Rubikonu na niektóre państwa europejskie, jak np. Włochy i Grecję. Powstała realna obawa przed ujawnieniem, że Niemcy – państwo będące jednym z liderów integracji – bierze udział w działalności wywiadowczej wymierzonej w wybrane państwa Europy. Dodatkowo zaczynały narastać podejrzenia wobec rzeczywistego bezpieczeństwa oferowanego przez urządzenia Crypto AG, co w przypadku ujawnienia zaangażowania Niemiec tym bardziej groziło konsekwencjami politycznymi.
W maju 1993 roku szefowie CIA i BND podpisali memorandum, które przekazało CIA pełną kontrolę nad Crypto AG. BND wciąż miało otrzymywać informacje gromadzone w ramach Rubikonu, jednakże strona amerykańska nie wywiązała się z tego postanowienia. 11 grudnia 1993 roku CIA wykupiło niemieckie udziały Crypto AG za 17,1 mln dolarów i zostało jedynym właścicielem firmy. W 1994 oficer BND (ps. Metal) poinformował, że tuż po otrzymaniu pełnej kontroli Amerykanie rozpoczęli ulepszanie algorytmów Crypto AG. BND jedynie dzięki współpracy ze szwedzkim wywiadem wciąż zachowało dostęp do zaszyfrowanych informacji.
Crypto AG po 1994 roku.
Znaczenie firmy na światowym rynku zabezpieczeń systematycznie spadało z powodu rozwoju nowych, w pełni cyfrowych technologii szyfrowania.
Produkty Crypto AG są nadal używane. Firma działa w szwajcarskiej miejscowości Zug. Jednak została podzielona w 2018 roku. Nowymi właścicielami zostały dwie firmy – CyOne Security i Crypto International. CyOne Security sprzedaje systemy bezpieczeństwa wyłącznie rządowi Szwajcarii, natomiast Crypto International zajmuje się działalnością międzynarodową. Obie firmy zapewniają, że nie utrzymują kontaktów z zagranicznymi służbami wywiadowczymi. Natomiast prezes CyOne twierdzi, że nie wiedział o własności CIA nad Crypto AG.
W połowie grudnia 2019 roku Guy Parmelin – szwajcarski minister ds. gospodarki, postanowił zawiesić licencję Crypto International i CyOne Security. W styczniu kolejnego roku szwajcarski rząd zatrudnił sędzię Sądu Najwyższego, który miał wszcząć postępowanie w sprawie wykorzystywania szwajcarskiej firmy przez CIA i niemieckie BND do szpiegowania tajnej komunikacji państw w czasie zimnej wojny. Opublikowane raporty i dokumenty mogą podważyć polityczną neutralność Szwajcarii.
Oficjalne śledztwo.
W dniu 15 stycznia 2020 roku Szwajcarska Rada Federalna podjęła decyzję o powierzeniu śledztwa byłemu sędziemu federalnemu Niklausowi Oberholzerowi. 13 lutego 2020 roku sprawą zajęła się Komisja ds. Audytu Biznesowego Parlamentu (GPDel) pod przewodnictwem jej prezesa Alfreda Heera.
W związku ze sprawą Crypto AG ze stanowiska szefa Federalnej Służby Wywiadowczej Szwajcarii ustąpił Jean-Philippe Gaudin. Według szwajcarskiej prasy powodem jego odejścia był konflikt z szefową Federalnego Departamentu Obrony, Ochrony Ludności i Sportu Violą Amherd, która oskarżała go o zwłokę w informowaniu o sprawie Crypto AG.
10 listopada 2020 r. opublikowano wyniki dochodzenia GPDel. Pomimo że na początku śledztwa przyjmowano, że wszystkie dowody zostały zniszczone, w trakcie odnaleziono tajne dokumenty państwowe w bunkrze atomowym z czasów zimnej wojny. Ustalono, że Szwajcarzy byli świadomi operacji od co najmniej 1993 r. i również korzystali z pozyskanych informacji. Komisja doszła do konkluzji, że po wycofaniu Niemiec z operacji to Szwajcaria przejęła ich rolę. Dochodzenie ujawniło również szpiegostwo innej szwajcarskiej firmy – Omnisec. Rząd Szwajcarii został zobligowany do udzielenia odpowiedzi dotyczącej raportu do czerwca 2021 r.
Śledztwa dziennikarskie.
Ronald Clark.
W grudniu 1970 r., pod koniec kariery zawodowej Friedman zdeponował większość swoich prywatnych notatek, dokumentów i wyników badań w prywatnej bibliotece im. Georga C. Marshalla w Lexington. Dokumenty miały zostać sprawdzone przez funkcjonariuszy NSA. Obawiano się, że prywatna korespondencja między Friedmanem a Hagelinem mogłaby zagrozić tajności operacji Rubikon. Z racji na ogrom materiałów przekazanych bibliotece weryfikacja treści odbywała się powierzchownie, głównie bazując na opisach kart katalogowych. Dodatkowo NSA nie zdobyła dostępu do części dokumentów przechowywanych w sejfie, do którego żona Friedmana nie podała szyfru. Początkowo część materiałów została objęta klauzulą tajności, jednak po dwóch kolejnych powierzchownych sprawdzeniach całość dokumentacji została odtajniona. W 1975 r. zbiorami biblioteki zainteresował się brytyjski dziennikarz, biografista Ronald Clark, pracujący nad biografią Friedmana. NSA szczególnie obawiało się o odkrycie przez Clarka prawdziwego celu wizyt Friedmana w Europie w latach 1957–1958. Odkrycia Clarka zostały sprawdzone przez agentów NSA. Dziennikarz faktycznie zwrócił uwagę na wizyty Friedmana w Europie, jednak nie przywiązał szczególnej uwagi do Szwajcarii. Uważał, że działalność Friedmana w Europie była ukierunkowana na państwa sojusznicze zrzeszone w NATO. W 1977 Clark wydał biografię Friedmana pod tytułem "The Man Who Broke Purple: The Life of Colonel William F. Friedman". W książce znalazł się wątek przyjaźni łączącej Friedmana z Hagelinem, nie poruszała jednak wątku samego Crypto AG. Pomimo braku bezpośredniego zagrożenia dla Rubikonu działalność Clarka uświadomiła potencjalne niebezpieczeństwo, jakie mogło wyniknąć ze zbiorów Biblioteki Marshalla. Dokumenty Friedmana zostały ponownie przejrzane, a część z nich utajniono.
James Bamford.
W 1979 r. amerykański publicysta, dziennikarz rozpoczął pracę nad książką "The Puzzle Palace" mającą przedstawić całą historię NSA, począwszy od jej prekursora – "Black Chamber" po współczesność. Pomimo utajnienia zbiorów Friedmana dzięki osobistej perswazji Bamford zyskał dostęp do całości dokumentacji, w tym do sejfu, z którego zawartości z racji na brak kodu nie mógł skorzystać wcześniej Clark. Główną poszlaką, jaka zwróciła uwagę Bamforda była korespondencja pomiędzy Friedmanem a Howardem Engstormem, zastępcą dyrektora NSA. Friedman wielokrotnie skarżył się na odsunięcie go od “projektu Borys”. Bamford szybko powiązał cel wizyt Friedmana z Hagelinem oraz Crypto AG. Podejrzewał, że celem było przejęcie firmy przez GCHQ i NSA. NSA bezskutecznie próbowało zapobiec publikacji książki Bamforda. Finalnie większość dokumentacji została wywieziona z biblioteki. Dodatkowe śledztwo wykazało, że oprócz Bamforda pięć innych osób wykonało kopie niektórych materiałów Friedmana, jednak NSA udało się je zabezpieczyć.
Scott Shane i Tom Bowman.
Końcem 1994 r. Crypto AG zdecydowało się na wniesienie sprawy przeciwko Bühlerowi i Frutigerowi do sądu. Był to ryzykowny krok. Jeśli proces wykazałby osłabianie maszyn i wpływy wywiadów zagranicznych byłby to koniec firmy, a jednocześnie w przypadku nieznalezienia żadnych nieprawidłowości zakończyłby wszelkie oskarżenia wobec CAG. Bühler i Frutiger nie byli w stanie przedstawić żadnych niepodważalnych dowodów. Swoją linię przed sądem oparli o własne zeznania oraz jeden, utrzymany w przyjacielskim tonie list pomiędzy jednym z kryptologów NSA a Hagelinem. Przed procesem Bühler poprosił dziennikarza t"he Baltimore Sun", Scotta Shane’a o zebranie zeznań od innych byłych pracowników Crypto AG. Dziennikarzowi nie udało się pozyskać żadnych konkretnych informacji. Finalnie sąd orzekł na korzyść Crypto AG ucinając dalsze oskarżenia ze strony Bühlera i Frutigera.
Od zakończenia procesu Scott Shane wraz z drugim dziennikarzem, Tomem Bowmanem pracowali nad serią artykułów "No Such Agency" mającą ukazywać się na łamach "the Baltimore Sun". Ich pierwszy artykuł "Rigging the game" został opublikowany 10 grudnia 1995 r. Dziennikarze uzupełnili w nim wcześniejsze ustalenia Clarka i Bamforda. Wprost wykazywali na powiązania Crypto AG z NSA i BND odwołując się do okoliczności afery HYDRA, zeznań Bühlera i innych byłych pracowników uzupełniając je o wiedzę ekspertów z zakresu kryptografii.
Współczesne śledztwo.
W 2004 roku CIA przygotowało dla BND pamiątkowy, 96-stronicowy dokument o operacji Rubikon pod nazwą Minerva. W odpowiedzi BND przekazało CIA nagrany komentarz funkcjonariuszy, którzy byli zaangażowani w operacje Rubikon. W 2018 roku ZDF – drugi program niemieckiej telewizji publicznej rozpoczął pracę nad dokumentalną serią poświęconą historii BND. Niemieccy dziennikarze Peter F. Müller, Ulrich Stoll i David Ridd dotarli zarówno do 96-stronicowego dokumentu, jak i do nagrań uzupełniających go. Dziennikarze podróżowali po świecie, zbierając świadectwa osób, które niegdyś były zaangażowane w operacje Rubikon. Do grona dziennikarzy dołączył Greg Miller z the Washington Post oraz Nicole Vögle i Fiona Endere ze szwajcarskiej telewizji SRG uzupełniając pracę dziennikarzy ZDF o amerykańską i szwajcarską perspektywę. W międzyczasie były dyrektor NSA, Bobby Ray Inman oraz Bernd Schmidbauer – minister odpowiedzialny podczas kadencji Helmuta Kohla za nadzór nad BND – potwierdzili autentyczność materiałów zebranych przez dziennikarzy. Od 2019 roku NSA ponownie zaczęła udostępniać część materiałów, jakie niegdyś Friedman przekazał Bibliotece Marshalla.

</doc>
<doc id="5176149" url="https://pl.wikipedia.org/wiki?curid=5176149" title="Doktor Murek (serial radiowy)">
Doktor Murek (serial radiowy)

Doktor Murek – polski 12-odcinkowy serial radiowy z 1978 roku wystawiony przez Teatr Polskiego Radia. Słuchowisko jest adaptacją powieści Tadeusza Dołęgi-Mostowicza pt. "Doktor Murek zredukowany" i "Drugie życie doktora Murka" z 1936 roku.
Reżyserem serialu jest Juliusz Owidzki, a autorem adaptacji Robert Długoborski. Odcinki miały premierę na falach Programu III Polskiego Radia od 11 września do 6 października 1978 w ramach cyklu "Codziennie powieść w wydaniu dźwiękowym". 
W październiku 2021 roku krótkie fragmenty serialu były emitowane przez Program I w cyklu "Lektury Jedynki".
W czasie emisji serialu radiowego trwała również produkcja serialu telewizyjnego "Doktor Murek", który miał premierę w roku następnym.

</doc>
<doc id="5176154" url="https://pl.wikipedia.org/wiki?curid=5176154" title="Roshan (przedsiębiorstwo)">
Roshan (przedsiębiorstwo)

Roshan – afgański dostawca usług telekomunikacyjnych z siedzibą w Kabulu. Przedsiębiorstwo zostało założone w 2003 roku. Jest największym operatorem telekomunikacyjnym w Afganistanie.

</doc>
<doc id="5176155" url="https://pl.wikipedia.org/wiki?curid=5176155" title="Niżnie Doliny">
Niżnie Doliny

Niżnie Doliny, Niżne Doliny nad Gródkiem, Doliny nad Gródkiem – duża polana i łąka w Pieninach. Należy do Krościenka nad Dunajcem w województwie małopolskim, w powiecie nowotarskim. Znajduje się powyżej osiedla Gródek, na opadającym ku północy stoku po lewej stronie żółtego szlaku z Krościenka na Przełęcz Szopka. Polana ma długość ponad 600 m i ma powierzchnię około 5 ha. Jest to typowa pienińska łąka z ciepłolubną roślinnością. Aby nie dopuścić do zarośnięcia jej lasem jest co roku koszona. Charakteryzuje się dużym bogactwem gatunków storczyków. Podczas monitoringu w latach 1986–1988 znaleziono tu gatunki: kukułka Fuchsa "Dactylorhiza fuchsii" var. "longibracteata", storczyk samczy ("Orchis morio"), ozorka zielona "Dactylorhiza viridis", storczyca kulista "Traunsteinera globosa", "Dactylodenia lebrunii" i mieszaniec "Dactylorhiza x braunii". Świadczy to o nadal dużym bogactwie gatunkowym tej łąki, na większości łąk i polan pienińskich storczyki bowiem już wyginęły, lub występuje ich tylko jeden lub dwa gatunki. Bogata jest także flora mchów. Wśród rzadkich gatunków podlegających ochronie w 2016 r. znaleziono tu fałdownika nastroszonego ("Rhytidiadelphus squarrosus") i "Thuidium assimile". W latach 1987–1988 znaleziono tu bardzo rzadki, w Polsce zagrożony wyginięciem gatunek porostu – krwawca pajęczynowatego "Haematomma ochroleucum".
Niżnie Doliny znajdują się już poza obszarem Pienińskiego Parku Narodowego. Tuż powyżej nich jest polana Stolarzówka, a po drugiej stronie szlaku turystycznego łąka Wyżnie Doliny.

</doc>
<doc id="5176157" url="https://pl.wikipedia.org/wiki?curid=5176157" title="Roshan">
Roshan



</doc>
<doc id="5176167" url="https://pl.wikipedia.org/wiki?curid=5176167" title="Franciszek Murek">
Franciszek Murek

Franciszek Murek – doktor prawa, postać fikcyjna z powieści Tadeusza Dołęgi-Mostowicza "Doktor Murek zredukowany" i "Drugie życie doktora Murka" z 1936 roku oraz ich adaptacji.
Murek jest przedstawicielem inteligencji, doktorem prawa, dzięki czemu pracuje jako ceniony urzędnik w magistracie prowincjonalnego miasta w II Rzeczypospolitej. Ma również widoki na szczęśliwe małżeństwo, które umocni jego pozycję w miasteczku. Niestety, uczciwość Murka stoi na przeszkodzie pewnym interesom, toteż doktora Murka dotyka redukcja, traci pracę. Szuka szczęścia w Warszawie, jednak tam czeka go rozczarowanie. Stacza się stopniowo na samo dno społeczne, by rozpocząć drugie życie, ale jako człowiek pozbawiony zasad.
W adaptacjach.
W rolę Franciszka Murka wcielali się:

</doc>
<doc id="5176169" url="https://pl.wikipedia.org/wiki?curid=5176169" title="Trybska Przełęcz (Pogórze)">
Trybska Przełęcz (Pogórze)

Trybska Przełęcz (745 m) – przełęcz pomiędzy wsiami Łapsze Wyżne i Trybsz. Jest to przełęcz mało wybitna, ma jednak znaczenie topograficzne, gdyż oddziela Pogórze Spiskie (a dokładniej jego część zwaną Magurę Spiską) od Pienin Spiskich. Znajduje się w niewielkiej odległości od drogi powiatowej z Łapsza Wyżnego do Trybsza. Prowadzi do niej droga szutrowa.
Trybska Przełęcz znajduje się wśród pól uprawnych należących do wsi Łapsze Wyżne. Najbliżej położonymi wzniesieniami nad przełęczą jest Grandeus (802 m) należący do Pienin Spiskich i Kuśnierzów Wierch (814 m) należący do Pogórza Spiskiego.
Wśród rzadkich gatunków mchów podlegających ochronie w 2016 r. na Trybskiej Przełęczy znaleziono jodłówkę pospolitą "Abietinella abietina", mokradłoszkę zaostrzoną "Calliergonella cuspidata", grzebieniowca piórkowatego "Ctenidium molluscum", fałdownika nastroszonego "Rhytidiadelphus squarrosus", "Thuidium assimile".

</doc>
<doc id="5176173" url="https://pl.wikipedia.org/wiki?curid=5176173" title="Maria Wardas (Sprawiedliwa wśród Narodów Świata)">
Maria Wardas (Sprawiedliwa wśród Narodów Świata)

Maria Wardas – polska Sprawiedliwa wśród Narodów Świata
Życiorys.
Podczas okupacji niemieckiej ukryła w swoim mieszkaniu przy ulicy Hożej w Warszawie Helenę i Alicję Wiśniewską. Zorganizowała schronienie dla Heleny Wolman w prywatnej szkole z internatem przy ulicy Moniuszki 8 w Warszawie. Po wybuchu powstania warszawskiego Wardas przyjęła Wolman do swojego mieszkania. Ukrywały się tam także Alicja Wolman i Irena Kerth (Badowska). Wardas ukrywała trójkę do wyzwolenia terenu przez Armię Czerwoną 17 stycznia 1945 r.
6 grudnia 1984 r. Maria Wardas została uznana przez Jad Waszem za Sprawiedliwą wśród Narodów Świata.

</doc>
<doc id="5176174" url="https://pl.wikipedia.org/wiki?curid=5176174" title="Christina Sussiek">
Christina Sussiek

Christina Sussiek, później Echte (ur. 4 marca 1960 w Werther (Westf.)) – niemiecka lekkoatletka, specjalistka biegów sprinterskich i skoku w dal, medalistka halowych mistrzostw Europy, olimpijka. W czasie swojej kariery reprezentowała Republikę Federalną Niemiec.
Kariera sportowa.
31 stycznia 1981 w Dortmundzie sztafeta RFN w składzie: Heidi-Elke Gaugel, Sussiek, Christiane Brinkmann i Gaby Bußmann ustanowiła halowy rekord świata w sztafecie 4 × 400 metrów czasem 3:34,38. Sussiek zajęła 5. miejsce w skoku w dal i odpadła w półfinale biegu na 50 metrów na halowych mistrzostwach Europy w 1981 w Grenoble.
Zdobyła brązowy medal w biegu na 200 metrów na halowych mistrzostwach Europy w 1983 w Budapeszcie, przegrywając jedynie z reprezentantką Niemieckiej Republiki Demokratycznej Maritą Koch i Brytyjką Joan Baptiste. Odpadła w eliminacjach skoku w dal na mistrzostwach świata w 1983 w Helsinkach.
Wystąpiła w biegu eliminacyjnym sztafet 4 × 400 metrów na igrzyskach olimpijskich w 1984 w Los Angeles. W finale sztafeta RFN, już bez Sussiek w składzie, wywalczyła brązowy medal. Na halowych mistrzostwach Europy w 1988 w Budapeszcie Sussiek odpadła w eliminacjach biegu na 400 metrów.
Sussiek była mistrzynią RFN w biegu na 200 metrów w 1983 i wicemistrzynią na tym dystansie w 1980, mistrzynią w sztafecie 4 × 100 metrów w 1981 i 1983, mistrzynią w skoku w dal również w 1981 i 1983 oraz wicemsitrzynia w biegu na 100 metrów w 1980. W hali była mistrzynią RFN w biegu na 200 metrów w 1981 i wicemistrzynią w 1983, w biegu na 400 metrów mistrzynią w 1984 i brązową medalistką w 1988, w biegu sztafetowym mistrzynią w latach 1979–1981 i 1983, w skoku w dal mistrzynią w 1981 i brązową medalistką w 1983, a w biegu na 60 metrów wicemistrzynią w 1981. 
Rekordy życiowe Sussiek :

</doc>
<doc id="5176187" url="https://pl.wikipedia.org/wiki?curid=5176187" title="Henryka Januszewska-Stańczyk">
Henryka Januszewska-Stańczyk

Henryka Januszewska-Stańczyk również jako Henryka Wanda Januszewska-Kotyczka (ur. 3 listopada 1951 w Katowicach) – polska śpiewaczka i pedagog.
Życiorys.
W 1969 ukończyła III Liceum Ogólnokształcące im. Bolesława Prusa w Sosnowcu oraz średnią Szkołę Muzyczną im. Mieczysława Karłowicza w Katowicach, w 1975 studia w Państwowej Wyższej Szkole Muzycznej w Katowicach. Jest wykładowcą w Katedrze Wokalistyki na Wydziale Wokalno-Aktorskim Akademii Muzycznej im. Karola Szymanowskiego w Katowicach. W 2013 otrzymała tytuł profesora sztuk muzycznych (nominacja wręczona 6 stycznia 2014). Jej repertuar w dużej mierze obejmuje twórczość współczesną a także romantyczną i barokową. Występowała m.in. z prawykonaniami na festiwalu muzyki współczesnej Warszawska Jesień. Wraz z pianistą Markiem Drewnowskim nagrała w 1988 w wytwórni DUX płytę CD z nagraniami 20 pieśni Fryderyka Chopina.

</doc>
<doc id="5176191" url="https://pl.wikipedia.org/wiki?curid=5176191" title="Molnupirawir">
Molnupirawir

Molnupirawir () – organiczny związek chemiczny będący pierwszym doustnym lekiem przeciwwirusowym przeznaczonym do leczenia COVID-19, który może być stosowany przez pacjentów samodzielnie w domu. Lek ten jest tzw. analogiem nukleozydu, czyli naśladuje niektóre elementy budulcowe RNA wirusa. Występuje pod handlową nazwą "Lagevrio".
Kiedy SARS-CoV-2 wnika do komórki, musi zduplikować swoje RNA, aby utworzyć nowe kopie. Molnupirawir jest prolekiem, który hamuje replikację enzymu, który buduje łańcuch RNA z kolejnych ogniw, a jednocześnie zostaje on „włączony” do rozrastającej się nici wirusowego RNA i degraduje ją od środka. Związek może zmieniać swoją konfigurację, czasami naśladując cytydynę nukleozydową, a czasami urydynę – tam, gdzie zostanie wstawiony i nastąpi zmiana konformacyjna, pojawia się mutacja punktowa. Skutkuje to na tyle dużą ilością pojedynczych mutacji w kopiach wirusa, że efekt staje się dla niego letalny. W rezultacie działanie preparatu hamuje namnażanie wirionów i łagodzi przebieg choroby.
Molnupiriawir jest pochodną "N"4-hydroksycytydyny (EIDD-1931), będącej inhibitorem wirusów grypy A i B o szerokim spektrum działania. "N"4-Hydroksycytydyna wykazuje jednak słabą biodostępność przy przyjmowaniu doustnym, co ogranicza jej potencjalne zastosowanie kliniczne. W przypadku molnupirawiru, grupa 5′-OH jest zestryfikowana kwasem izomasłowym, dzięki czemu poprawie uległy właściwości farmakokinetyczne związku, w tym uzyskana została dobra dostępność biologiczna jako leku doustnego.
Wywiera działanie przeciwwirusowe poprzez wprowadzanie błędów kopiowania podczas replikacji wirusowego RNA. Powoduje przypadkowe tranzycje C-U i G-A o niskiej częstotliwości, co prowadzi do katastrofy błędów.
Molnupirawir był pierwotnie badany (pod nazwą EIDD-2801) na Uniwersytecie Emory’ego w kierunku leczenia grypy przez uniwersytecką firmę zajmującą się innowacją leków, Drug Innovation Ventures at Emory (DRIVE). Został następnie przejęty przez Ridgeback Biotherapeutics, która później nawiązała współpracę z Merck &amp; Co. w celu dalszego rozwoju leku.
Molnupirawir został zatwierdzony przez Brytyjską Agencję Regulacji Leków i Produktów Opieki Zdrowotnej (MHRA) do użytku medycznego w Wielkiej Brytanii w listopadzie 2021 r., jednak wciąż oczekuje na decyzję o dopuszczeniu do obrotu przez m.in. Amerykańska Agencja ds. Żywności i Leków czy Europejska Agencja Leków.

</doc>
<doc id="5176192" url="https://pl.wikipedia.org/wiki?curid=5176192" title="Bolszaja Kurica">
Bolszaja Kurica

Bolszaja Kurica, także Kurica () – rzeka na południowym zachodzie europejskiej części Rosji w obwodzie kurskim (w rejonach: zołotuchińskim, fatieżskim, kurskim i oktiabrskim), prawy dopływ Sejmu o długości 50 km i powierzchni zlewni 411 km².
Rzeka wypływa ze źródeł na Wyżynie Środkoworosyjskiej w lesie „Kruglak” (rejon zołotuchiński – 17 km²) około 2 km od chutora Koczetok (rejon fatieżski), a uchodzi do Sejmu w pobliżu wsi (ros. деревня, trb. dieriewnia) Wanina (rejon oktiabrski). Główny nurt ma miejsce w rejonie kurskim: długość 34 km i powierzchnia zlewni 313 km².
Bolszaja Kurica ma kilka dopływów, m.in.: ruczaje Żyrowskij, Paszynskij i Chrienowiec oraz rzeki: Zabołoć i Małaja Kurica (najdłuższy). Najważniejszą miejscowością przy jej nurcie jest wieś (ros. село, trb. sieło) Polanskoje).
Z powodu krętego koryta rzeka nie jest żeglowna, za to popularna jest wśród kajakarzy płynących w dół jej nurtu.

</doc>
<doc id="5176193" url="https://pl.wikipedia.org/wiki?curid=5176193" title="Henryk Apte">
Henryk Apte

Henryk Apte (ur. 13 lipca 1888 w Krakowie – zm. 1942 Bełżec) – doktor praw, adwokat, skrzypek, kameralista, krytyk i działacz muzyczny.
Życiorys.
Ukończył w 1910 prawo na Uniwersytecie Jagiellońskim. W 1911 roku stopień doktora praw i był znanym w Krakowie adwokatem. Gry na skrzypcach uczył się w Krakowie. Studiował też muzykologię pod kier. Guido Adlera w Wiedniu. Debiutował jako skrzypek w 1913 roku. Występował często jako solista, grał również w zespołach kameralnych. Był współzałożycielem Żydowskiego Towarzystwa Muzycznego w Krakowie i przez długie lata jego prezesem, a także prezesem Żydowskiego Towarzystwa Śpiewaczego „Szir”. 
Od lutego 1920 roku aż do końca istnienia "Nowego Dziennika," był głównym sprawozdawcą i recenzentem muzycznym. Swoją współpracę z gazetą rozpoczął relacją "Wrażenia muzyczne z Wiednia". Jako krytyk był, obok Alfreda Jendla z "Ilustrowanego Kuriera Codziennego", najbardziej liczącym się dziennikarzem muzycznym Krakowa. Każda recenzja składała się ze wstępnego rysu historycznego dotyczącego osoby kompozytora, okoliczności powstania opery i jej pierwszego wykonania. Apte ubolewał nad przypadkowością wykonywanych w Krakowie utworów, podkreślał brak ważnych, upominał się o Beethovena, Mahlera i Brucknera.
W czasie II wojny świat. przebywał początkowo we Lwowie, a następnie w Wieliczce. Został zamordowany w obozie zagłady w Bełżcu.

</doc>
<doc id="5176195" url="https://pl.wikipedia.org/wiki?curid=5176195" title="Jacek Cisowski">
Jacek Cisowski

Jacek Cisowski (ur. 5 listopada 1972) – polski piłkarz występujący na pozycji napastnika.
Życiorys.
Wychowanek Zagłębia Sosnowiec, w 1990 roku został wcielony do pierwszej drużyny. W barwach Zagłębia w I lidze rozegrał 36 spotkań, zdobywając pięć goli. W sezonie 1991/1992 jego klub spadł z ligi. Na początku 1993 roku został zawodnikiem Papiernika Myszków. W latach 1994–1998 w barwach myszkowskiego klubu strzelił dwadzieścia bramek w 93 meczach ligowych. W 1999 roku występował w Victorii Jaworzno, a następnie przeszedł do Szczakowianki. W 2001 roku awansował z klubem do II ligi. W styczniu 2002 roku odszedł do BKS Stal Bielsko-Biała. Po pół roku gry w tym klubie wrócił do Victorii Jaworzno. W 2003 roku zakończył karierę.

</doc>
<doc id="5176198" url="https://pl.wikipedia.org/wiki?curid=5176198" title="Charles Laverne">
Charles Laverne

Charles Laverne (ur. 23 listopada 1903 w Paryżu, zm. 11 czerwca 1987 w Evecquemont) – francuski żeglarz, olimpijczyk.
W regatach rozegranych podczas Letnich Igrzysk Olimpijskich 1928 wystąpił w klasie jole 12-stopowe zajmując 14 pozycję.
Zarówno brat François, ojciec Eugène, jak i wuj Henri byli żeglarzami-olimpijczykami.

</doc>
<doc id="5176200" url="https://pl.wikipedia.org/wiki?curid=5176200" title="Biriukowka (rejon fatieżski)">
Biriukowka (rejon fatieżski)

Biriukowka () – wieś (ros. деревня, trb. dieriewnia) w zachodniej Rosji, w sielsowiecie bolszeżyrowskim rejonu fatieżskiego w obwodzie kurskim.
Geografia.
Miejscowość położona jest w dorzeczu rzeki Bolszaja Kurica (prawy dopływ Sejmu), 2 km od centrum administracyjnego sielsowietu (Bolszoje Żyrowo), 17 km na południowy wschód od centrum administracyjnego rejonu (Fatież), 29 km na północny zachód od Kurska, 1,5 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajduje się 19 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 37 osób.

</doc>
<doc id="5176210" url="https://pl.wikipedia.org/wiki?curid=5176210" title="Thierry Tonnellier">
Thierry Tonnellier

Thierry Tonnellier (ur. 28 grudnia 1959 w Montreuil) – francuski lekkoatleta, średniodystansowiec,dwukrotny medalista halowych mistrzostw Europy.
Kariera sportowa.
Zdobył brązowy medal w biegu na 800 metrów na halowych mistrzostwach Europy w 1983 w Budapeszcie, przegrywając jedynie z Colománem Trabado z Hiszpanii i Peterem Elliottem z Wielkiej Brytanii. Na halowych mistrzostwach Europy w 1985 w Pireusie odpadł w półfinale na tym dystansie, a na halowych mistrzostwach Europy w 1986 w Madrycie ponownie zdobył brązowy medal w tej konkurencji, za Peterem Braunem z Republiki Federalnej Niemiec i Colománem Trabado. Zajął 6. miejsce w biegu na 800 metrów i 4. miejsce w sztafecie 4 × 400 metrów na igrzyskach śródziemnomorskich w 1987 w Latakii.
Był brązowym medalistą mistrzostw Francji w biegu na 800 metrów w 1984, 1986 i 1987. W hali był mistrzem swego kraju w biegu na 800 metrów w 1984 i 1985, wicemistrzem w biegu na 400 metrów w 1978 i w biegu na 800 metrów w 1986, a także brązowym medalistą w biegu na 800 metrów w 1983.
Rekordy życiowe Tonnelliera:

</doc>
<doc id="5176211" url="https://pl.wikipedia.org/wiki?curid=5176211" title="Wilhelmina Skroczyńska">
Wilhelmina Skroczyńska

Wilhelmina Skroczyńska z domu Reznik (ur. 1898, zm. 1976) – polska urzędniczka państwowa, Sprawiedliwa wśród Narodów Świata.
Życiorys.
Wilhelmina Skroczyńska była zatrudniona w Zakładzie Ubezpieczeń Społecznych. Należała do kontrwywiadu Delegatury Rządu RP na Kraj – w jej obowiązkach mieściło się wykupywanie więźniów z Pawiaka i dostarczanie żywności radzieckim jeńcom wojennym w obozie w okolicach Małkini. W czasie okupacji mieszkała z dorosłymi dziećmi, Stefanem i Marią, na warszawskim Żoliborzu. Latem 1942 r., podczas masowych deportacji Żydów z Warszawy, Wilhelmina i jej dzieci ratowały Żydów, którzy uciekli na aryjską stronę miasta. W różnych okresach w ich mieszkaniu schroniło się 23 Żydów, m.in.: Janina Szereszewska (później Reizin), czterech członków rodziny Wyszewiańskich, Barbara Baumgarten, Eugenia Chwatt oraz chłopiec zwany Szlomo Grzywacz (później Gazit). Po stłumieniu powstania warszawskiego w październiku 1944 r. Szlomo przeniósł się do Krakowa. Skroczyńska, która w powstaniu straciła syna Stefana, a sama była teraz uchodźczynią, podjęła się poszukiwań Szlomo w Krakowie, i zaopiekowała się nim. Po wojnie Szlomo wyemigrował do Izraela, podczas gdy pozostali ocaleni przenieśli się do innych krajów.
4 czerwca 1985 r. Jad Waszem uznał pośmiertnie Wilhelminę Skroczyńską oraz jej dzieci Stefana i Marię Skroczyńską-Miklaszewską za Sprawiedliwych wśród Narodów Świata.

</doc>
<doc id="5176215" url="https://pl.wikipedia.org/wiki?curid=5176215" title="Bestia z Plaży Omaha">
Bestia z Plaży Omaha



</doc>
<doc id="5176217" url="https://pl.wikipedia.org/wiki?curid=5176217" title="Iwo Kardel">
Iwo Kardel



</doc>
<doc id="5176218" url="https://pl.wikipedia.org/wiki?curid=5176218" title="Łukasz Lamża">
Łukasz Lamża

Łukasz Lamża (ur. 25 maja 1985) – polski filozof, dziennikarz naukowy i tłumacz literatury popularnonaukowej; doktor filozofii, pracownik Centrum Kopernika Badań Interdyscyplinarnych (CKBI), publicysta „Tygodnika Powszechnego”.
Życiorys.
Jest absolwentem IV Liceum Ogólnokształcącego im. Stanisława Staszica w Sosnowcu (2004) i Międzywydziałowych Indywidualnych Studiów Humanistycznych (MISH) na Uniwersytecie Śląskim w Katowicach. Następnie kontynuował studia na Międzywydziałowych Indywidualnych Studiach Matematyczno-Przyrodniczych (MISMaP) UŚ i rozpoczął studia doktoranckie na Uniwersytecie Papieskim Jana Pawła II w Krakowie (UPJP2). W 2013 obronił pracę doktorską "Kosmologiczny dobór naturalny Lee Smolina i granice wyjaśnienia naukowego" napisaną pod kierunkiem Janusza Mączki.
Jest adiunktem w Centrum Kopernika Badań Interdyscyplinarnych; jego specjalności to filozofia przyrody i nauki, w tym kosmologia. Dołączył także do redakcji „Tygodnika Powszechnego”, publikuje w jego dziale „Nauka”. W serwisie YouTube prowadzi program popularnonaukowy „Czytamy naturę”, w którym omawia artykuły z prasy naukowej.
Wyróżnienia.
Za książkę "Światy równoległe. Czego uczą nas płaskoziemcy, homeopaci i różdżkarze?" otrzymał dwie nagrody:
Lamża był dwukrotnie nominowany do nagrody Grand Press w kategorii dziennikarstwo specjalistyczne:

</doc>
<doc id="5176219" url="https://pl.wikipedia.org/wiki?curid=5176219" title="Jost Bürgi">
Jost Bürgi

Jost Bürgi (ur. 1552, zm. 1632) – szwajcarski zegarmistrz, konstruktor przyrządów astronomicznych i matematyk. Niezależnie od Johna Napiera i wcześniej od niego prowadził pionierskie badania nad logarytmami.
Przyjaźnił się i współpracował naukowo z astronomem Janem Keplerem. Wiele z wykonanych przez niego przyrządów astronomicznych powstało na zlecenie landgrafa Hesji-Kassel Wilhelma IV Mądrego.
Na jego cześć nazwano jedną z planetoid (2481) Bürgi.

</doc>
<doc id="5176220" url="https://pl.wikipedia.org/wiki?curid=5176220" title="Czernyszewka (rejon fatieżski)">
Czernyszewka (rejon fatieżski)

Czernyszewka () – wieś (ros. деревня, trb. dieriewnia) w zachodniej Rosji, w sielsowiecie bolszeżyrowskim rejonu fatieżskiego w obwodzie kurskim.
Geografia.
Miejscowość położona jest 1 km od centrum administracyjnego sielsowietu (Bolszoje Żyrowo), 16,5 km na południowy wschód od centrum administracyjnego rejonu (Fatież), 29 km na północny zachód od Kurska, 0,5 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajduje się 20 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 29 osób.

</doc>
<doc id="5176222" url="https://pl.wikipedia.org/wiki?curid=5176222" title="Miles Lerman">
Miles Lerman

Miles Lerman, właśc. Szmuel Milek Lerman (ur. 1920 w Tomaszowie Lubelskim, zm. 22 stycznia 2008 Filadelfia) – przedsiębiorca, jeden ze współtwórców United States Holocaust Memorial Museum.
Życiorys.
Urodził się w rodzinie Israela i Jochewet Feldzon Lerman, miał czworo rodzeństwa. Matka była właścicielką firmy zajmującej się importem i eksportem artykułów spożywczych. Ojciec, Izrael, był właścicielem kilku firm we wschodniej Polsce, w tym kilku młynów mącznych i hurtowni zajmujących się alkoholem i benzyną. Jako dziecko uczył się w seminariach syjonistycznych, planował również emigrację do Palestyny i zamieszkanie w kibucu.
Po agresji III Rzeszy na Polskę, rodzina Lermanów uciekła do Lwowa. Po ataku Niemiec na Związek Radziecki, Miles Lerman zostaje aresztowany i wysłany do obozu pracy przymusowej. Po udanej ucieczce z obozu trafia do oddziału partyzanckiego. Walczy w lasach okalających Lwów przez 23 miesiące.
Po zakończeniu wojny Miles Lerman znalazł się w obozie dla przesiedleńców w Łodzi (inne źródła podają obóz Lublinie). Tam poznał swoją przyszłą żonę Krysię Rozalię Laks, także ocalałą z Zagłady. Następnie małżeństwo w 1947 roku wyemigrowało do Stanów Zjednoczonych. Miles Lerman kupił fermę drobiu w Vineland. Później był właścicielem Miles Petroleum i stacji benzynowych Amoco, prowadził również interesy związane i nieruchomościami.
W 1979 roku został powołany przez prezydenta Jimmy’ego Cartera do prezydenckiej komisji, która przygotowywała koncepcję przyszłego muzeum upamiętniającego Zagładę. Pracował w muzealnym komitecie współpracy z zagranicą, którego zadaniem było prowadzenie negocjacji z rządami krajów Europy Środkowej i Wschodniej, mającymi na celu pozyskanie eksponatów. Lermanowi udało się pozyskać dla muzeum oryginalne baraki z obozu koncentracyjnego Birkenau, wagon kolejowy, którym przewożono więźniów żydowskich do Treblinki, ponad 5000 butów z Majdanka oraz różne szczoteczki do zębów, walizki i inne przedmioty osobiste z Auschwitz.
Lerman zasiadał w Radzie Muzeum przez 23 lata, otrzymał nominacje od prezydentów Cartera, Reagana, Busha i Clintona, był przewodniczącym przez większość pierwszej dekady Holocaust Memorial Museum, od jego otwarcia w 1993 do 2000 roku. Pozostał w Radzie do 2003 roku.
Zaangażowany był w sprawę należytego upamiętnienia ofiar obozu zagłady w Bełżcu (gdzie zamordowano rodzinę Lermana) – jego działalność doprowadziła do zebrania funduszy (około 5 milionów dolarów) i powstania pomnika uważanego za jedno z najlepszych i najbardziej poruszających upamiętnień ofiar Zagłady.
Lerman pomógł założyć w muzeum Komitet ds. Sumienia, który pracuje nad zwróceniem uwagi na współczesne problemy ludobójstwa, takie jak obecny kryzys w Darfurze.
Miles Lerman zmarł 22 stycznia 2008 roku w wieku 88 lat w swoim domu w Filadelfii.

</doc>
<doc id="5176229" url="https://pl.wikipedia.org/wiki?curid=5176229" title="Małoje Żyrowo">
Małoje Żyrowo

Małoje Żyrowo () – wieś (ros. деревня, trb. dieriewnia) w zachodniej Rosji, w sielsowiecie bolszeżyrowskim rejonu fatieżskiego w obwodzie kurskim.
Geografia.
Miejscowość położona jest nad Bolszają Kuricą (prawy dopływ Sejmu), 3,5 km od centrum administracyjnego sielsowietu (Bolszoje Żyrowo), 18 km na południowy wschód od centrum administracyjnego rejonu (Fatież), 27 km na północny zachód od Kurska, 2,5 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajduje się 81 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwały 32 osoby.

</doc>
<doc id="5176232" url="https://pl.wikipedia.org/wiki?curid=5176232" title="Ray Lyman Wilbur">
Ray Lyman Wilbur

Ray Lyman Wilbur (ur. 13 kwietnia 1875, zm. 26 czerwca 1949) – amerykański polityk.
W latach 1929–1933 sekretarz Departamentu Zasobów Wewnętrznych Stanów Zjednoczonych w gabinecie prezydenta Herberta Hoovera.

</doc>
<doc id="5176235" url="https://pl.wikipedia.org/wiki?curid=5176235" title="Workhorse Group">
Workhorse Group

Workhorse Group Inc. – amerykański producent elektrycznych samochodów ciężarowych i pickupów z siedzibą w Cincinnati działający od 1998 roku.
Historia.
Przedsiębiorstwo Workhorse zostało założone w 1998 roku z inicjatywy inwestorów, którzy chcieli doprowadzić do realizacji projektu dużego dostawczo-ciężarowego "P-Series" opracowywanego i zarzucony przez General Motors. Do wdrożonego do produkcji na rynku pojazdu w 2002 roku wykorzystano zarówno benzynowe, jak i wysokoprężne jednostki napędowe wraz z ramą konstrukcji koncernu z Detroit. Samochód produkowano przez kolejne 3 lata z myślą o nabywcach flotowych, wśród których znalazły się takie korporacje jak Frito-Lay, UPS czy FedEx.
W 2005 roku Workhorse zostało nabyte przez amerykańskiego producenta samochodów ciężarowych Navistar International, pozostając w jego strukturze przez kolejne 7 lat. W 2012 roku firma zdecydowała się sprzedać Workhorse w ramach planu oszczędnościowego, trafiając następnie do struktury amerykańskiej firmy AMP Holding. Nowy właściciel zdecydował się zmienić profil Workhorse, koncentrując się odtąd na rozwoju napędów w pełni elektrycznych.
W-15.
W listopadzie 2016 roku Workhorse potwierdziło, że pracuje nad pierwszym samochodem osobowym w postaci w pełni elektrycznego pickupa W-15. Pierwszy przedprodukcyjny egzemplarz przedstawiony został w maju 2017 roku, przedstawiając wstępną specyfikację techniczną W-15.
W maju 2019 roku Workhorse Group poinformowało, że prowadzi zaawansowane rozmowy z General Motors na temat kupna wygaszonych właśnie zakładów w mieście w Lordstown. Ostatecznie fabrykę zdecydowano się przekazać w ręce współzarządzanego wówczas prez Workhorse startupu Lordstown Motors, do którego przeszedł dotychczasowy prezes, Steve Burns.
W grudniu 2020 roku Workhorse ogłosiło, że po zmianie we władzach spółki zdecydowano się zarzucić projekt elektrycznego pickupa, przekazując prawa do jego produkcji siostrzanemu Lordstown Motors. Firma z kolei zdecydowała się skupić na swoim elektrycznym samochodzie dostawczo-ciężarowym, Workhorse C-Series. W sierpniu 2021 Workhorse sprzedało swoje udziały w Lordstown Motors.

</doc>
<doc id="5176239" url="https://pl.wikipedia.org/wiki?curid=5176239" title="Janusz Wojtusiak">
Janusz Wojtusiak

Janusz Wojtusiak (ur. 21 lutego 1942 w Krakowie, zm. 2 maja 2012 tamże) – polski entomolog i lepidopterolog, długoletni kierownik Muzeum Zoologicznego Uniwersytetu Jagiellońskiego.
Życiorys.
Syn Romana Wojtusiaka i Haliny z Franckiewiczów. W 1964 ukończył studia na Uniwersytecie Jagiellońskim, w 1971 obronił doktorat, w 1980 habilitował się, a w 1994 uzyskał tytuł profesora. W latach 1982–1986 przebywał na kontrakcie dydaktycznym w Nigerii, gdzie wykładał zoologię oraz entomologię rolniczą w University of Nigeria w Nsukka. W latach 1991–1993 był członkiem Zarządu Polskiego Towarzystwa Etologicznego. W latach 1997–2001 był polskim delegatem do International Council of Etholoists, Członek Polskiego Towarzystwa Przyrodników im. Kopernika.
Zajmował się etiologią owadów, systematyką, zoogeografią i bioróżnorodnością motyli Europy, Afryki Zachodniej oraz strefy lasów mgłowych Andów. Opracował rodziny Adelidae, Incurvariidae i Heliozelidae Polski. Prowadził badania dobowej rytmiki aktywności lokomotorycznej w rozwoju postembrionalnym motyli, odkrył nowy typ narządu węchowego u motyli. 
Dorobek naukowy.
Janusz Wojtusiak pozostawił po sobie 68 oryginalnych prac naukowych z zakresu systematyki, biologii i etologii motyli, 3 zeszyty z serii „Klucze do Oznaczania Owadów Polski”, skrypt dla studentów, hasła w 4 encyklopediach biologicznych. Stworzył kolekcję motyli świata, głównie z Pamiru, Hindukuszu, Himalajów i Ameryki Południowej, która znajduje się w Muzeum Zoologicznym UJ w Krakowie.

</doc>
<doc id="5176241" url="https://pl.wikipedia.org/wiki?curid=5176241" title="Daniel Friberg (wydawca)">
Daniel Friberg (wydawca)

Daniel Friberg (ur. 1978 w Göteborgu) – szwedzki biznesmen, wydawca i pisarz określany jako wybitna postać światowego ruchu prawicowego.
Jest prezesem i współzałożycielem Arktos Media oraz współzałożycielem skandynawskiego konserwatywnego think-tanku Motpol. Benjamin Teitelbaum określił Arktos Media jako niekwestionowanego światowego lidera w publikacji anglojęzycznej literatury Nowej Prawicy.
Biografia.
Wczesne lata.
Daniel Friberg urodził się w 1978 roku w Göteborgu w wykształconej i lewicowej rodzinie. Według niego, został przyciągnięty do prawicowych poglądów po tym, jak był świadkiem dzieci imigrantów atakujących białych w jego szkole. W latach nastoletnich związał się ze szwedzkim ruchem nacjonalistycznym lat 90. W gimnazjum rozdawał ulotki dla nacjonalistycznej Partii Szwedzkich Demokratów i wkrótce zaczął drukować własną propagandę za pomocą drukarki laserowej, aby rozdystrybuować ją w swojej szkole.
W 1997 roku, w wieku 19 lat, założył agencję Alternative Media i gazetę Framtid (Przyszłość), aby propagować swoje nacjonalistyczne idee w społeczeństwie szwedzkim. Friberg wydał całe swoje oszczędności na wydrukowanie 21 000 egzemplarzy i rozesłanie ich do wszystkich absolwentów szkół średnich w Sztokholmie i Göteborgu.
Działalność medialna.
W 2001 r. Friberg był współzałożycielem Nordic Press (Nordiska Förlaget), firmy wydawniczej i muzycznej, której celem było zapewnienie nacjonalistom nowej „edukacji” i „inspiracji”. Jego agencja, Alternative Media, wyprodukowała również trzypłytowy projekt zatytułowany Svensk Ungdom (Swedish Youth). Pierwsze wydawnictwo z tej serii do dziś pozostaje jednym z najpopularniejszych albumów nacjonalistycznych w krajach skandynawskich. Równolegle Nordic Press stał się pierwszym ważnym źródłem literatury antyimigranckiej w kręgach nacjonalistycznych.
Od 2004 roku Friberg zainspirował się literaturą Nowej Prawicy, zwłaszcza dziełami Alaina de Benoist i Guillaume Faye: „To właśnie ten przekład manifestu Nouvelle Droite przeczytałem (...) online, napisany w języku angielskim. (...) Pomyślałem, że to jest całkowicie genialne i zastanawiałem się, dlaczego te pomysły nie są bardziej znane." W tym samym roku współtworzył Ligę Nordycką (Nordiska Förbundet), organizację opowiadającą się za metapolityczną postawą nawiązującą do idei Nowej Prawicy.
Arktos Media.
Friberg uzyskał tytuł MBA na Uniwersytecie w Göteborgu w 2006 roku. Pracował w finansach i zarządzaniu, a następnie do 2016 roku pełnił funkcję dyrektora generalnego Wiking Mineral, spółki wydobywczej notowanej na szwedzkiej giełdzie papierów wartościowych.
W 2009 roku Friberg stał się wyłącznym właścicielem Ligi Nordyckiej i postanowił zaprzestać działalności organizacji, jednocześnie pozwalając na dalsze działanie Metapedii i Motpolu. W październiku zaplanował wraz z norweskim politykiem i dwoma duńskimi wydawcami powstanie wydawnictwa Arktos Media, które oficjalnie powstało w 2010 roku. Friberg został prezesem firmy. Arktos Media tłumaczył na angielski i publikował różnych tradycjonalistycznych, konserwatywnych i prawicowych autorów, takich jak Paul Gottfried, Roger Scruton, Julius Evola, Alain de Benoist, Guillaume Faye i Alexandr Dugin. Według Benjamina R. Teitelbauma w latach 2010. stał się największym sprzedawcą literatury prawicowej na świecie
Na początku 2015 roku Friberg opublikował swoją pierwszą książkę "Powrót prawdziwej prawicy", w której stwierdził, że nadszedł właściwy czas, aby nacjonaliści wkroczyli do sfery publicznej bez obawy przed masowymi represjami politycznymi.
Poglądy.
Przekonania Friberga obejmują tradycjonalizm, konserwatyzm i etnopluralizm. Jego książka z 2015 roku, Prawdziwa Prawica Powraca: podręcznik prawdziwej opozycji, została opisana jako „manifest i podręcznik dla prawicowych aktywistów” Friberga.
Friberg pozostaje pod wpływem metapolitycznej strategii francuskiej Nowej Prawicy, określonej przez Guillaume Faye jako społeczna dyfuzja idei i wartości kulturowych w celu wywołania głębokiej, długofalowej transformacji politycznej.
Życie prywatne.
Daniel Friberg ma żonę i dwoje dzieci. Od 2017 roku Friberg żyje w Warszawie.

</doc>
<doc id="5176243" url="https://pl.wikipedia.org/wiki?curid=5176243" title="Jean-Henri Hassenfratz">
Jean-Henri Hassenfratz

Jean-Henri Hassenfratz (ur. 1755, zm. 1827) – francuski chemik, fizyk i polityk. Uczestnik rewolucji francuskiej. Był pierwszym profesorem fizyki na École polytechnique, politechnice paryskiej założonej w 1794 r.

</doc>
<doc id="5176250" url="https://pl.wikipedia.org/wiki?curid=5176250" title="Sejm parczewski 1564">
Sejm parczewski 1564

Sejm parczewski 1565 – sejm walny Korony Królestwa polskiego zwołany w kwietniu 1564 roku do Parczewa.
Sejmiki przedsejmowe odbyły się w maju 1564 roku. Marszałkiem sejmu obrano Mikołaja Sienickiego. Obrady sejmu trwały od 24 czerwca do 12 sierpnia 1564 roku. 
Sejm został zwołany przez króla Zygmunta Augusta, w celu kontynuacji prac nad unią polsko-litewską. 7 sierpnia 1564 roku na sejmie przyjęto uchwały soboru trydenckiego, które przedstawił nucjusz papieski Giovanni Commendone.

</doc>
<doc id="5176251" url="https://pl.wikipedia.org/wiki?curid=5176251" title="Feliks Złotnicki">
Feliks Złotnicki

Feliks Złotnicki herbu Prawdzic – podowjewoda sieradzki, łowczy szadkowski w latach 1765-1780.
Poseł na sejm 1778 roku z województwa sieradzkiego.

</doc>
<doc id="5176254" url="https://pl.wikipedia.org/wiki?curid=5176254" title="Złotniccy">
Złotniccy



</doc>
<doc id="5176258" url="https://pl.wikipedia.org/wiki?curid=5176258" title="Treat (zespół muzyczny)">
Treat (zespół muzyczny)

Treat – szwedzki rockowy zespół muzyczny, założony w 1981 roku jako The Boys. Od 1982 funkcjonuje jako Treat.
Historia.
Zespół powstał w 1981 roku jako The Boys, a jego założycielami byli Robert Ernlund (wokal), Anders Wikström (gitara) i Leif Liljegren (gitara). Wcześniej, od 1977 roku, Ernlund był członkiem zespołu Sprängdeg, a Liljegren grał w Heavy Load. W 1982 roku zmieniono nazwę na The Treat. Latem 1983 roku do zespołu dołączyli perkusista Mats Dahlberg i basista Thomas Lind. Dzięki kontaktom Dahlberga z PolyGram zespół rozpoczął nagrywanie dem w studio tej wytwórni. Muzycznymi inspiracjami dla Treat były takie zespoły, jak Foreigner, Def Leppard, Boston, KISS, Whitesnake i Van Halen.
Na początku 1984 roku Linda zastąpił Kenneth Sivertsson, który wcześniej był członkiem Factory. W tym okresie zmieniono także nazwę zespołu na Treat. W maju tegoż roku został wydany pierwszy singel pt. „Too Wild”, który stał się popularny i o którym z uznaniem wypowiadał się Joey Tempest. Następnie Treat stanowił support przed W.A.S.P. podczas koncertu w Szwecji, a w październiku ukazał się drugi singel – „You Got Me”. W grudniu zespół nagrał pierwszy album, który początkowo miał otrzymać tytuł "Inside Out", ale ostatecznie nazwano go "Scratch and Bite". Album ten, inspirowany "Pyromanią" Def Leppard, ukazał się w 1985 roku, a takie piosenki jak „Get You On The Run” i „We Are One” stały się przebojami. Pod koniec roku Treat otrzymał nagrodę dla najlepszego szwedzkiego zespołu hardrockowego. W międzyczasie, latem, zespół opuścił Dahlberg, uważając, że Ernlundowi nie podoba się jego sposób gry. Jego miejsce zajął Leif Sundin.
Na nagranie nowego singla Treat zaprosił producenta Jeana Beauvoira. Efektem była piosenka „Ride Me High”, wydana w grudniu 1985 roku. Producentem nowego albumu pt. "The Pleasure Principle" był jednak Gregg Winter, który współtworzył także sześć piosenek z tego albumu. Album został nagrany w Polar Studios. Wydany latem 1986 roku, charakteryzował się dojrzalszym brzmieniem i większym wpływem instrumentów klawiszowych. Pewną popularnością cieszyły się takie utwory, jak „Rev It Up”, „Love Stroke”, „Eyes On Fire” oraz „Strike Without A Warning”. Cover pierwszej z tych piosenek, w wykonaniu NewCity Rockers, dostał się na listę Hot 100.
W sierpniu 1986 Sundina zastąpił Jamie Borger. Następnie z przyczyn finansowych zespół zdecydował się nagrać nowy materiał w Holandii. Dokonano tego w Wisseloord Studios w Hilversum, a producentem albumu został Albert Boekholt. W 1987 roku ukazał się album "Dreamhunter". Po jego wydaniu zespół, pomny na sukces Europe, stał na stanowisku, że nie odniósł odpowiedniej popularności. W efekcie zmieniono kierownictwo, zatrudniając Uwe Blocka, który sprowadził Treat do Frankfurtu nad Menem. W styczniu 1988 roku wydano "Dreamhunter" w RFN, ponadto zespół w sierpniu udzielił koncertu w ramach festiwalu Monsters of Rock. Pozostałe plany, obejmujące wydanie albumu w Stanach Zjednoczonych oraz intensywną europejską trasę koncertową, nie znalazły odzwierciedlenia w rzeczywistości. W grudniu zwolniono Liljegrena, a w lutym 1989 rozczarowany brakiem sukcesów zespół opuścił Kenneth Sivertsson.
W obliczu tego pozostała część zespołu wróciła do Szwecji. Zatrudniono Joakima Larssona jako nowego basistę, a Liljegrena zastąpiono klawiszowcem zamiast gitarzystą – Patrickiem Appelgrenem, bratem Mikaela. Następnie zespół wrócił do RFN, nagrywając w Hotline Studio materiał na album "Organized Crime". Związane z promocją zespołu obietnice Blocka ponownie nie spełniły się, co spowodowało odejście w 1990 roku Ernlunda. Dzięki rekomendacji Jamiego Borgera nowym wokalistą został Mats Levén. Pochodząca z nowego albumu piosenka „We're Wild, Young And Free” stała się przebojem w Szwecji. W 1992 roku nagrano album "Treat". 26 marca 1993 roku postanowiono o rozwiązaniu zespołu.
W 2006 roku została wydana kompilacja zespołu pt. "Weapons of Choice". Z tej okazji grupa została zaproszona na czerwcowy Sweden Rock Festival, który okazał się sukcesem. Następnie podjęto prace nad nowym albumem. Nagrań dokonano w Sztokholmie w 2009 roku, a Treat był także odpowiedzialny za produkcję. Album ten, zatytułowany "Coup de Grace", został wydany w 2010 roku. W latach 2016–2018 zespół wydał trzy kolejne albumy studyjne.

</doc>
<doc id="5176259" url="https://pl.wikipedia.org/wiki?curid=5176259" title="Satysfakcja seksualna">
Satysfakcja seksualna



</doc>
<doc id="5176260" url="https://pl.wikipedia.org/wiki?curid=5176260" title="Uszakowo (rejon fatieżski)">
Uszakowo (rejon fatieżski)

Uszakowo () – wieś (ros. деревня, trb. dieriewnia) w zachodniej Rosji, w sielsowiecie bolszeżyrowskim rejonu fatieżskiego w obwodzie kurskim.
Geografia.
Miejscowość położona jest nad Bolszają Kuricą (prawy dopływ Sejmu), 5 km od centrum administracyjnego sielsowietu (Bolszoje Żyrowo), 17 km na południowy wschód od centrum administracyjnego rejonu (Fatież), 29 km na północny zachód od Kurska, 5 km od drogi magistralnej (federalnego znaczenia) M2 «Krym» (część trasy europejskiej E105).
We wsi znajdują się 103 posesje.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. wieś zamieszkiwało 36 osób.

</doc>
<doc id="5176263" url="https://pl.wikipedia.org/wiki?curid=5176263" title="Jaskółka (rejon brasławski)">
Jaskółka (rejon brasławski)

Jaskółka – dawna osada. Tereny, na których leżała, znajdują się obecnie na Białorusi, w obwodzie witebskim, w rejonie brasławskim, w sielsowiecie Ciecierki.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 osada leżała w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Powszechny Spis Ludności z 1921 roku nie podał danych dotyczących miejscowości. W 1931 w 1 domu zamieszkiwało 6 osób.
Wierni należeli do parafii rzymskokatolickiej w Borodzieniczach i prawosławnej w Jodach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Jodach.

</doc>
<doc id="5176268" url="https://pl.wikipedia.org/wiki?curid=5176268" title="Luke Steyn">
Luke Steyn

Luke Henri Steyn (ur. 7 czerwca 1983 w Harare) – zimbabwejski narciarz alpejski, pierwszy w historii reprezentant Zimbabwe na zimowych igrzyskach olimpijskich.
Jako pierwszy w historii reprezentował Zimbabwe na zimowych igrzyskach olimpijskich. Miało to miejsce w 2014 roku, podczas igrzysk w Soczi. .
Steyn urodził się w Harare, lecz mając dwa lata z rodzicami wyjechał do Szwajcarii. Tam mieszkając nauczył się jazdy na nartach.

</doc>
<doc id="5176269" url="https://pl.wikipedia.org/wiki?curid=5176269" title="Jean Henri Hassenfratz">
Jean Henri Hassenfratz



</doc>
<doc id="5176271" url="https://pl.wikipedia.org/wiki?curid=5176271" title="Jerzówka">
Jerzówka

Jerzówka – dawna wieś. Tereny, na których leżała, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Jody.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwało tu 126 osób, wszystkie były wyznania prawosławnego i zadeklarowały polską przynależność narodową. Było tu 21 budynków mieszkalnych. W 1931 w 17 domach zamieszkiwało 83 osoby.
Wierni należeli do parafii prawosławnej w Jodach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Jodach.

</doc>
<doc id="5176274" url="https://pl.wikipedia.org/wiki?curid=5176274" title="Laskowo (obwód Płowdiw)">
Laskowo (obwód Płowdiw)

Laskowo () – wieś w Bułgarii, w obwodzie Płowdiw, w gminie Asenowgrad. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 41 mieszkańców.

</doc>
<doc id="5176275" url="https://pl.wikipedia.org/wiki?curid=5176275" title="Workhorse W-15">
Workhorse W-15

Workhorse W-15 – niezrealizowany projekt hybrydowego samochodu osobowego typu pickup klasy pełnowymiarowej rozwijany przez amerykańskie Workhorse Group w latach 2016 – 2020.
Historia i opis modelu.
Jesienią 2016 roku amerykańskie przedsiębiorstwo, dotychczas produkujące dostawczo-osobowe samochody ciężarowe, ogłosiło plany wprowadzenia na rynek swojego pierwszego samochodu osobowego w postaci elektrycznego pickupa W-15. Po przedstawieniu szkiców przyszłej bryły pojazdu, oficjalne informacje o przedprodukcyjnym egzemplarzu zaprezentowano w maju 2017.
Workhorse W-15 przyjął postać 4-drzwiowego pickupa z masywnym, agresywnie stylizowanym nadwoziem o foremnych, regularnych kształtach. Charakterystycznym elementem stał się duży, szeroko rozstawiony napis z nazwą producenta między strzeliście ukształtowanymi reflektorami. Użytkowo-osobowy pojazd powstał w oparciu o napęd AWD.
Sprzedaż.
Workhorse Group planowało wdrożyć pickupa W-15 do produkcji seryjnej w ciągu około roku od premiery w 2017 roku, wyznaczając początek produkcji na koniec 2018 roku. Choć firma zebrała ponad 5 tysięcy zamówień na samochód, nie udało się jej nigdy zrealizować swojego projektu - w 2020 roku po zmianie na stanowisku prezesa, który zajął się innym projektem elektrycznego pickupa Lordstown Endurance, Workhorse porzuciło projekt W-15.
Dane technizne.
Workhorse W-15 ostatecznie nie stał się klasycznym samochodem elektrycznym, lecz hybrydowym z niewielkim silnikiem spalinowym pełniącym funkcję tzw. "range extendera". 1,5-litrowy silnik benzynowy trzycylindrowy zapożyczono od BMW. Razem z nim półciężarówka rozwija maksymalną moc 460 KM i mogła rozpędzić się do 100 km/h w 5,5 sekundy, z kolei w trybie w pełni elektrycznym zasięg wyniósł ok. 128 kilometrów.

</doc>
<doc id="5176276" url="https://pl.wikipedia.org/wiki?curid=5176276" title="Mikołaj Juliusz Wachowicz">
Mikołaj Juliusz Wachowicz

Mikołaj Juliusz Wachowicz (ur. 6 listopada 1971 w Sierpcu) – polski pisarz fantastyczny i publicysta. Z wykształcenia politolog (specjalizacja historyczno-polityczna) i polonista (specjalizacja literaturoznawcza), podwójny absolwent Uniwersytetu Warszawskiego.
Twórczość.
Autor opowiadań historycznych z elementami fantastyki. Pisuje również wiersze fantastyczne.
Od 2004 r. związany ze środowiskiem Fandomu. Uczestniczył w warsztatach organizowanych przez Klub Tfurców. Od 2005 na konwentach fantastyki wygłosił ponad 40 prelekcji historycznych i literackich, a także prowadził liczne spotkania z autorami. W 2015 pasowany na Smoka Fandomu .
Jest współautorem Encyklopedii Fantastyki, w której zajmuje się nieistniejącymi już czasopismami „Fenix” i „Science Fiction, Fantasy i Horror”, a także biogramami autorów publikujących w tych tytułach oraz na Szortal.pl.
Publikował w licznych periodykach, m.in. w czasopiśmie ZHP „Czuwaj” (debiut w 1992), „Przeglądzie Katolickim” i czasopismach środowiska bibliotekarskiego. Współpracuje z dwumiesięcznikiem „Poezja dzisiaj” i portalem Pisarze.pl oraz kilkoma czasopismami lokalnymi, w tym kwartalnikiem ekologiczno-literackim „Las Kabacki”, gdzie w latach 2015–2019 pełnił też funkcję sekretarza redakcji.
Inna działalność.
Był m.in. nauczycielem, wykładowcą (2006–2007) w Warszawskiej Wyższej Szkole Humanistycznej, etatowym pracownikiem MEN, Stowarzyszenia Bibliotekarzy Polskich i Instytutu Badań Literackich PAN. Zajmuje się także publicystyką (m.in. od lutego 2016 należy do Stowarzyszenia Dziennikarzy Polskich, w którego Oddziale Warszawskim do listopada 2021 pełnił funkcję Sekretarza Sądu Koleżeńskiego, a w nowej kadencji jest członkiem Komisji Rewizyjnej tego Oddziału; publikuje także na portalu Stowarzyszenia), a także kwerendami archiwalnymi i genealogią.
Członek Kapituły Nagrody Literackiej im. Jarosława Zielińskiego.
Poglądy.
Należał do kilkunastu stowarzyszeń, gdzie wielokrotnie pełnił różne funkcje, m.in. w latach 1994–2001 działał w Stowarzyszeniu Katolickiej Młodzieży Akademickiej na Uniwersytecie Warszawskim. W latach 1999–2001 należał do „Koła Przyjaciół Pro Fide, Rege et Lege” ZChN, a w latach 1997–2009 do Klubu Zachowawczo-Monarchistycznego, gdzie przez ostatnich 6 lat przewodniczył Komisji Rewizyjnej. Od 2017 jest sekretarzem Głównej Komisji Rewizyjnej Polskiego Towarzystwa Heraldycznego.
Jako konserwatysta pozostaje zdystansowany do ideologii dwudziestowiecznych, czemu nierzadko daje wyraz w swoich tekstach.
Życie prywatne.
Żonaty od 1995. Z żoną mają pełnoletniego syna Alberta Maksymiliana.
Publikacje.
Książki.
Jako autor:
Jako redaktor i autor jednego z rozdziałów:
Inne.
Jest autorem kilkunastu krótkich form prozatorskich tzw. szortów na nieistniejącym już portalu Szortal.pl.
Publikował też poezję fantastyczną, m.in. w takich periodykach jak „Nihil Obstat” i „Poezja dzisiaj”.

</doc>
<doc id="5176278" url="https://pl.wikipedia.org/wiki?curid=5176278" title="Antônio Gilberto Manhaes de Souza">
Antônio Gilberto Manhaes de Souza



</doc>
<doc id="5176280" url="https://pl.wikipedia.org/wiki?curid=5176280" title="Kosowo (obwód Płowdiw)">
Kosowo (obwód Płowdiw)

Kosowo () – wieś w Bułgarii, w obwodzie Płowdiw, w gminie Asenowgrad. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 29 mieszkańców.

</doc>
<doc id="5176281" url="https://pl.wikipedia.org/wiki?curid=5176281" title="Koczetok (chutor nad Bolszają Kuricą)">
Koczetok (chutor nad Bolszają Kuricą)

Koczetok () – chutor w zachodniej Rosji, w sielsowiecie bolszeżyrowskim rejonu fatieżskiego w obwodzie kurskim.
Geografia.
Miejscowość położona jest nad Bolszają Kuricą (prawy dopływ Sejmu), 7 km od centrum administracyjnego sielsowietu (Bolszoje Żyrowo), 15 km na południowy wschód od centrum administracyjnego rejonu (Fatież), 32 km na północny zachód od Kurska, 7,5 km od drogi magistralnej (federalnego znaczenia) M2 «Krym» (część trasy europejskiej E105).
W chutorze znajdują się 42 posesje.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor zamieszkiwały 22 osoby.

</doc>
<doc id="5176285" url="https://pl.wikipedia.org/wiki?curid=5176285" title="Robinah Nabbanja">
Robinah Nabbanja

Robinah Nabbanja (ur. 17 grudnia 1969) – ugandyjska polityk, od 21 czerwca 2021 roku premier Ugandy. Jest pierwszą kobietą na tym stanowisku.

</doc>
<doc id="5176286" url="https://pl.wikipedia.org/wiki?curid=5176286" title="Konusz (obwód Płowdiw)">
Konusz (obwód Płowdiw)

Konusz () – wieś w Bułgarii, w obwodzie Płowdiw, w gminie Asenowgrad. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 666 mieszkańców.

</doc>
<doc id="5176287" url="https://pl.wikipedia.org/wiki?curid=5176287" title="Pierwsza Republika Słowacka">
Pierwsza Republika Słowacka



</doc>
<doc id="5176290" url="https://pl.wikipedia.org/wiki?curid=5176290" title="Izworowo (obwód Płowdiw)">
Izworowo (obwód Płowdiw)

Izworowo () – była wieś w Bułgarii, w obwodzie Płowdiw, w gminie Asenowgrad. Wieś usunięto w 2012 roku i przyłączono ją do sąsiedniej miejscowości – Bor. Powodem było to, że wieś nie posiada własnej ziemi, która zgodnie z ustawą o ustroju administracyjno-terytorialnym jest obowiązkowa dla każdej osady.

</doc>
<doc id="5176293" url="https://pl.wikipedia.org/wiki?curid=5176293" title="Józefowo (sieslowiet Jody)">
Józefowo (sieslowiet Jody)

Józefowo – dawna osada. Tereny, na których leżała, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Jody.
Historia.
W czasach zaborów w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark a następnie osada leżała w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwało tu 25 osób, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne. W 1931 w 1 domu zamieszkiwało 10 osób.
Wierni należeli do parafii rzymskokatolickiej w Zamoszach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Zamoszach.

</doc>
<doc id="5176294" url="https://pl.wikipedia.org/wiki?curid=5176294" title="Oreszec (obwód Płowdiw)">
Oreszec (obwód Płowdiw)

Oreszec () – wieś w Bułgarii, w obwodzie Płowdiw, w gminie Asenowgrad. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 37 mieszkańców. W rejonie wsi występują liczne jaskinie.

</doc>
<doc id="5176295" url="https://pl.wikipedia.org/wiki?curid=5176295" title="Baczkowo">
Baczkowo

Baczkowo () – wieś w Bułgarii, w obwodzie Płowdiw, w gminie Asenowgrad. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 326 mieszkańców.
Zabytki.
We wsi znajduje się Monastyr Baczkowski.

</doc>
<doc id="5176296" url="https://pl.wikipedia.org/wiki?curid=5176296" title="Ex na plaży Polska">
Ex na plaży Polska

Ex na plaży Polska- polska edycja programu Ex na plaży, emitowana przez MTV. Program został zapowiedziany 17 października 2016. Uczestnikami programu jest czterech mężczyzn i cztery kobiety, spędzający wspólnie wakacje. W trakcie programu zjawiają się ich byli partnerzy, mający na celu popsuć zabawę .
Sezony.
Sezon 1 (2016).
Nagrywany na wyspie Hvar w Chorwacji. Premiera telewizyjna miała miejsce 7 listopada 2016. Uczestnikami tej edycji byli: Wojtek Gola, Adam Zając, Michał Spała, Dawid "Ambro" Ambroziak, Jola Mróz, Marta Różańska, Sandra Sarapata i Joanna Kościak.
Sezon 2 (2017).
Również realizowany na wyspie Hvar, premiera miała miejsce 10 kwietnia 2017 . Uczestnikami tej edycji byli: Piotr Polak, Damian Graf, Jacob Urbanowicz, Filip Ćwiek, Lena Bator, Martyna "Mała" Chmielewska, Kornelia Anna i Patrycja Dillinger .
Sezon 3 (2017).
Filmowany w Ayia Napa na Cyprze, premierę miał 30 października 2017. Uczestnikami byli: Alan Kwieciński, Denis Ilbeyli, Hubert Korczak, Norbert Hawryluk, Alicja Nikola "Nicki Queen" Kolasińska, Joanna Kasprzyk, Marta Hrycyk i Monika "Esmeralda" Godlewska . W programie wzięli też udział znany z Damian Zduńczyk (jako eks-partner) i uczestnik drugiego sezonu Hubert Korczak .
Sezon 4 (2018).
Ponownie filmowany na Cyprze, premierę telewizyjną miał 17 września 2018. Uczestnikami byli Anna "Duża" Ryśnik i Bartek Barański (oboje znani już z Warsaw Shore). Pozostałymi uczestnikami byli: Bartek "Gimi" Gimiński, Kasjusz "Don Kasjo" Życiński, Maciej Rataj, Anastasiya Yandaltseva, Ewa Piekut i Ismena Stelmaszczyk. Dawid "Ambro" Ambroziak powrócił jako eks- partner Ismeny Stelmaszczyk .

</doc>
<doc id="5176297" url="https://pl.wikipedia.org/wiki?curid=5176297" title="Dobrostan (wieś)">
Dobrostan (wieś)

Dobrostan () – wieś w Bułgarii, w obwodzie Płowdiw, w gminie Asenowgrad. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 35 mieszkańców.

</doc>
<doc id="5176298" url="https://pl.wikipedia.org/wiki?curid=5176298" title="Koczetok (chutor nad Nikowcem)">
Koczetok (chutor nad Nikowcem)

Koczetok () – chutor w zachodniej Rosji, w sielsowiecie bolszeżyrowskim rejonu fatieżskiego w obwodzie kurskim.
Geografia.
Miejscowość położona jest nad Nikowcem (prawy dopływ Rudy w dorzeczu Usoży), 12 km od centrum administracyjnego sielsowietu (Bolszoje Żyrowo), 16,5 km na południowy zachód od centrum administracyjnego rejonu (Fatież), 35 km na północny zachód od Kurska, 10,5 km od drogi magistralnej (federalnego znaczenia) M2 «Krym» (część trasy europejskiej E105).
W chutorze znajduje się 12 posesji.
Miejscowość, jak i cały rejon, znajduje się w strefie klimatu kontynentalnego z łagodnym ciepłym latem i równomiernie rozłożonymi opadami rocznymi (Dfb w klasyfikacji klimatów Köppena).
Demografia.
W 2010 r. chutor zamieszkiwało 12 osób.

</doc>
<doc id="5176299" url="https://pl.wikipedia.org/wiki?curid=5176299" title="Orlando Moreira">
Orlando Moreira



</doc>
<doc id="5176301" url="https://pl.wikipedia.org/wiki?curid=5176301" title="Dołnosław">
Dołnosław

Dołnosław () – wieś w Bułgarii, w obwodzie Płowdiw, w gminie Asenowgrad. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 238 mieszkańców.

</doc>
<doc id="5176302" url="https://pl.wikipedia.org/wiki?curid=5176302" title="Judycyn">
Judycyn

Judycyn – dawny majątek. Tereny, na których leżał, znajdują się obecnie na Białorusi, w obwodzie witebskim, w rejonie szarkowszczyńskim, w sielsowiecie Jody.
Historia.
W czasach zaborów zaścianek w powiecie dzisieńskim, w guberni wileńskiej Imperium Rosyjskiego. Dawniej dziedzictwo Łopacińskich, następnie własność Pepłowa (Tepłowa). Pod koniec XIX wieku w posiadaniu Anny Łopacińskiej i jej syna.
W latach 1921–1945 folwark a następnie majątek leżał w Polsce, w województwie wileńskim, w powiecie dziśnieńskim (od 1926 w powiecie brasławskim), w gminie Jody.
Według Powszechnego Spisu Ludności z 1921 roku zamieszkiwało tu 29 osób, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne. W 1931 w 3 domach zamieszkiwało 41 osób.
Wierni należeli do parafii rzymskokatolickiej w Borodzieniczach. Miejscowość podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Jodach.

</doc>
<doc id="5176304" url="https://pl.wikipedia.org/wiki?curid=5176304" title="Gornosław">
Gornosław

Gornosław () – wieś w Bułgarii, w obwodzie Płowdiw, w gminie Asenowgrad. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 87 mieszkańców.

</doc>
<doc id="5176305" url="https://pl.wikipedia.org/wiki?curid=5176305" title="Izbeglii">
Izbeglii

Izbeglii () – wieś w Bułgarii, w obwodzie Płowdiw, w gminie Asenowgrad. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 915 mieszkańców.

</doc>
<doc id="5176309" url="https://pl.wikipedia.org/wiki?curid=5176309" title="Commuter Cars">
Commuter Cars

Commuter Cars Corporation – amerykański producent elektrycznych mikrosamochodów z siedzibą w Spokane działający od 1998 roku. 
Historia.
Przedsiębiorstwo Commuter Cars Corporation założone zostało w 1998 roku w amerykańskim mieście Spokane z inicjatywy Ricka Woodbury'ego oraz jego syna Bryana, inwestując środki ze sprzedaży należącej do rodziny łódki w wysokości 50 tysięcy dolarów. Za cel obrano rozwój niewielkich, jednoosobowych samochodów elektrycznych stworzonych z myślą o Amerykanach dojeżdżających codziennie z aglomeracji do miejsc pracy, którzy według obserwacji założycieli poruszają się samochodami samotnie, bez pasażerów.
W 2005 roku Commuter Cars przedstawiło swój autorski projekt wąskiego, jednoosobowego mikroauta o napędzie elektrycznym, który otrzymał nazwę Tango T600. Pierwszy egzemplarz został dostarczony do nabywcy w sierpniu 2005, którym został aktor George Clooney. Koszt budowy jednego egzemplarza wynoszący 420 tysięcy dolarów okazały się zbyt wysokie dla brytyjskiego partnera, zmuszając Commuter Cars do rozpoczęcia produkcji samodzielnie w Spokane. W 2008 roku firma była w stanie zbudować 10 egzemplarzy T600, z kolei do 2014 roku firma wyprodukowała jeszcze kolejne 10 egzemplarzy elektrycznego mikrosamochodu. Przy braku likwidacji oraz formalnego zawieszenia działalności, Commuter Cars nie przedstawiło żadnych nowych projektów przez kolejne lata istnienia.

</doc>
<doc id="5176312" url="https://pl.wikipedia.org/wiki?curid=5176312" title="Kościół Najświętszej Maryi Panny Królowej Pokoju w Kłajpedzie">
Kościół Najświętszej Maryi Panny Królowej Pokoju w Kłajpedzie

Kościół Najświętszej Maryi Panny Królowej Pokoju (lit. "Marijos Taikos Karalienės bažnyčia") – rzymskokatolicka świątynia parafialna w litewskim mieście Kłajpeda.
Historia.
Wydanie zgody na budowę nastąpiło w 1956 roku. 30 sierpnia 1957 wmurowano kamień węgielny. Prace usprawniały datki wyznawców. Działacze Komunistycznej Partii Litwy, w tym jej przewodniczący, Antanas Sniečkus, przyczynili się do nieotworzenia kościoła w terminie – w 1961 budowniczych oskarżono o przekupstwo, a proboszcz parafii, L. Povilionis, został skazany na 8 lat więzienia. Mimo sprzeciwu wiernych w 1962 rozpoczęto częściową rozbiórkę świątyni. Rozebrano ołtarze oraz zniszczono płaskorzeźby. Budynek przekazano Litewskiej Filharmonii Ludowej, która przekształciła go w salę koncertową z 730 miejscami dla widowni. Społeczność katolicka około 20 razy pisała petycje do różnych urzędów z prośbą o zwrot kościoła. Rekordową liczbę podpisów, 148 149, zebrano w 1979. Zorganizowano również 10 wyjazdów do Moskwy – pierwszy w 1972, ostatni w 1987. W 1987 rząd litewski podjął decyzję o zwrocie kościoła katolikom. 20 lipca kościół uzyskał własnego proboszcza. 24 listopada 1988 w kościele filharmonia zorganizowała ostatni koncert, a jeszcze tego samego dnia zorganizowano pierwsze nabożeństwo. Na prace rekonstrukcyjne władze przekazały około pół miliona rubli. Litewscy franciszkanie w Stanach Zjednoczonych, ze wsparciem ks. B. Burneikisa ufundowali kosztujące 65 000 dolarów organy. Ksiądz Burneikis ufundował również kościelne dzwony. Zmarł on 10 września 1991, jego następcą został ks. Jonas Gedvila.
Architektura.
Świątynia modernistyczno-neoklasycystyczna, zaprojektowana przez Juozasa Baltrėnasa. Kościół jest długi na 63 i szeroki na 25 metrów. Wieża ma wysokość 70 metrów.

</doc>
<doc id="5176313" url="https://pl.wikipedia.org/wiki?curid=5176313" title="Mułdawa">
Mułdawa

Mułdawa () – wieś w Bułgarii, w obwodzie Płowdiw, w gminie Asenowgrad. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 1 409 mieszkańców.

</doc>
<doc id="5176316" url="https://pl.wikipedia.org/wiki?curid=5176316" title="Nowi izwor">
Nowi izwor

Nowi izwor () – wieś w Bułgarii, w obwodzie Płowdiw, w gminie Asenowgrad. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 280 mieszkańców.

</doc>
<doc id="5176318" url="https://pl.wikipedia.org/wiki?curid=5176318" title="Sini wrych">
Sini wrych

Sini wrych () – wieś w Bułgarii, w obwodzie Płowdiw, w gminie Asenowgrad. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 4 mieszkańców. Na zachód od szczytu o tej samej nazwie, na wysokości 1425 m n.p.m. wypływa rzeka Suszica.

</doc>
<doc id="5176323" url="https://pl.wikipedia.org/wiki?curid=5176323" title="Victor Michel">
Victor Michel

Victor Joseph Jules Michel (ur. 2 września 1915 w Limbourgu, zm. 5 listopada 1982 w Brukseli) – belgijski polityk, działacz związkowy i katolicki, partyzant, poseł do Parlamentu Europejskiego I kadencji.
Życiorys.
Zakończył naukę w wieku 15 lat, następnie pracował jako pomocnik fotografa i urzędnik. Później kształcił się w zawodzie technika przemysłowego i w Institut Supérieur d’Action Sociale. Dołączył do chrześcijańskiego związku zawodowego Jeunesse ouvrière chrétienne, w 1936 dołączył do jego sekretariatu generalnego. Podczas II wojny światowej walczył w kampanii belgijskiej, awansując do stopnia podoficera i specjalizując się w fotografii powietrznej. W maju 1940 dostał się do niewoli, z której uciekł w kolejnym miesiącu, dołączył następnie do sił ruchu oporu pod pseudonimem „Georges Lambert”. Działał w podziemnej organizacji Réseau Socrate, zajmując się m.in. tworzeniem ulotek. W czerwcu 1942 aresztowany przez Geheime Feldpolizei, więziono go do listopada tegoż roku. Od 1943 działał w grupie Luc, organizując sprzeciw wobec pracy przymusowej, pomoc dla Żydów i finansowanie ruchu oporu.
Po wojnie zatrudniony w centrali związkowej Mouvement ouvrier chrétien, której przewodził od 1973 do 1979. Działał także jako szef organizacji Mouvement populaire des familles oraz europejskiej federacji organizacji rodzinnych, należał także do organizacji religijnych i kulturalnych. Wstąpił do Partii Społeczno-Chrześcijańskiej, od 1968 do 1979 był jej wiceprzewodniczącym, a od czerwca do lipca 1968 – p.o. przewodniczącego. W 1979 wybrano go posłem do Parlamentu Europejskiego, przystąpił do Europejskiej Partii Ludowej. Zmarł w trakcie kadencji.
Od 1943 żonaty z Marie-Louise Van Haelen, miał pięcioro dzieci.
Odznaczenia.
Za działalność wojenną wyróżniony m.in. Medalem za Odwagę w Sprawie Wolności, Krzyżem Wojennym z palmami, Medalem Pamiątkowym za Wojnę 1940–1945, Krzyżem Więźniów Politycznych 1940–1945 oraz Medalem Zbrojnego Oporu 1940–1945. Odznaczony także Orderem Leopolda II V klasy.

</doc>
<doc id="5176324" url="https://pl.wikipedia.org/wiki?curid=5176324" title="Tango T600">
Tango T600

Tango T600 – elektryczny mikrosamochód produkowany przez amerykańskie przedsiębiorstwo Commuter Cars w latach 2005 – 2014.
Historia i opis modelu.
7 lat po założeniu przedsiębiorstwa Commuter Cars, projekt niewielkiego mikrosamochodu elektrycznego doczekał się realizacji w postaci modelu Tango T600. Przedstawiony w połowie 2005 roku, przyjął postać małego i wysokiego, jednak ponadnormatywnie wąskiego z nadwoziem szerokim na mniej niż 1 metr. Proporcje pojazdu zostały podyktowane chęcią jak najłatwiejszego manewrowania po zakorkowanych arteriach amerykańskich przedmieść, mogąc także swobodnie parkować prostopadle do krawężnika.
W kabinie pasażerskiej T600 umieszczono dwa fotele kubełkowe jeden za drugim wykończone skórą, z kolei koło kierownicy utworzyła kierownica o sportowym wyprofilowaniu firmy Momo. Pomimo nietypowych proporcji, według deklaracji producenta Tango T600 był samochodem stabilniejszym od pojazdów sportowych i bezpieczniejszym do prowadzenia od motocykli.
Sprzedaż.
Rozpoznawalność nietypowej koncepcji elektrycznego, wąskiego mikrosamochodu zapewnił pierwszy nabywca Tango T600, którym został amerykański aktor George Clooney. Z powodu zawirowań związanych z partnerem projektu Commuter Cars, firma nie była w stanie dostarczyć i zbudować kolejnych egzemplarzy do 2008 roku, w którym przejmując produkcję samodzielnie udało się opracować 10 samochodów. Do 2014 roku powstało kolejne 10 egzemplarzy, a samo Tango T600 nigdy nie trafiło do masowej, seryjnej produkcji poza ok. 20 zbudowanymi sztukami. Cena za sztukę wynosiła 120 tysięcy dolarów.
Dane techniczne.
Tango T600 to samochód w pełni elektryczny, który napędzał silnik elektryczny o deklarowanej mocy 805 KM. Pozwalało to na sportowe osiągi wynoszące kolejno sprint do 100 km/h w 3,2 sekundy i 1356 Nm maksymalnego momentu obrotowego. Na jednym ładowaniu do pełna wynoszącym ok. 3 godziny Tango T600 było w stanie przejechać ok. 128 kilometrów.

</doc>
<doc id="5176326" url="https://pl.wikipedia.org/wiki?curid=5176326" title="Piotr Hlebowicz">
Piotr Hlebowicz

Piotr Jan Hlebowicz (ur. 2 marca 1963 w Morągu) – działacz podziemia niepodległościowego, literat.
Życiorys.
Syn Jerzego i Anny. Od września 1980 roku działał w strukturach NSZZ „Solidarność” Rolników Indywidualnych, w 1981 roku wraz z ojcem brał udział w tworzeniu struktur „S” RI w rejonie Gdowa. Uczył się w Liceum Rolniczym w Gdowie, z którego został wydalony w 1982 roku. W 1982 roku był jednym z założycieli podziemnego pisma „Kurierek B”, które ukazywało się w rejonie Bochni. W 1982 roku został w Małopolsce jednym z koordynatorów Ogólnopolskiego Komitetu Oporu Rolników (OKOR). Wszedł do Porozumienia Prasowego Solidarność Zwycięży i zajmował się drukowaniem pism „Żywią i Bronią”, „Vade Mecum” i „Solidarność Zwycięży”. Był autorem tekstów, członkiem redakcji oraz organizował działalność wydawniczą. Na swojej posesji w Zagórzanach zbudował w 1983 roku ukryte pomieszczenie (bunkier), w którym umieścił drukarnię. 
W 1985 roku został członkiem Solidarności Walczącej, w latach 1986-1991 był koordynatorem Krakowskiego Oddziału SW w ramach której brał udział w przygotowywaniu pomocy represjonowanym, akcjach ulotkowych, plakatowych oraz malowaniu haseł na murach. W 1988 roku został jednym z organizatorów Wydziału Wschodniego SW, który zajmował się transportem sprzętu i materiałów poligraficznych do Związku Socjalistycznych Republik Radzieckich, kontaktami z tamtejszą opozycją, współpracą polityczną i informacyjną. Od 1988 roku działał na rzecz Polonii w ZSRR, zajmował się organizowaniem łączności z Francją, RFN i USA. W marcu 1989 roku został delegatem na zjazd krajowy „S” RI w Warszawie, od 1990 roku działał w Małopolskim Sojuszu Niepodległościowym.
Dzięki jego staraniom stała się możliwa repatriacja Polaków z Kazachstanu. Był współpracownikiem Ośrodka Informacyjnego „Wschód” i Fundacji Wschodniej „Wiedza”, w styczniu 1991 roku w Wilnie brał udział w działaniach na rzecz obrony tamtejszego Parlamentu.
Działalność Piotra Hlebowicza nie uszła uwadze Służby Bezpieczeństwa, która inwigilowała go w ramach Sprawy Operacyjnego Rozpracowania o kryptonimie „Stalaktyty” związanej z rozpracowaniem działaczy NSZZ „Solidarność” RI oraz Kwestionariusza Ewidencyjnego o kryptonimie „Obszarnik”, założonego na jego ojca Jerzego Hlebowicza, działacza NSZZ „Solidarność” RI na terenie gminy Gdów. Za udział w demonstracji 31 VIII 1982 w Gdańsku został skazany przez kolegium do spraw wykroczeń w Starogardzie Gdańskim na 30 dni aresztu.
W latach 1997-1998 był zatrudniony jako dyrektor promocji Urzędu Miasta Łodzi w Wilnie, od 2001 do 2004 roku był dyrektorem letnich szkół języka i kultury polskiej na Syberii. W 2007 roku został członkiem założycielem Stowarzyszenia Solidarność Walcząca. W 2006 roku został wiceprezesem Związku Repatriantów RP.
13 stycznia 2011 roku został zaproszony przez Parlament Litewski w Wilnie na uroczystości 20-lecia obrony niepodległości Litwy. Podczas tych obchodów na ręce Wicemarszałka Parlamentu Litwy został przekazany album pt. "„Wilno - Warszawa : wspólna droga do wolności”", którego współautorem jest Piotr Hlebowicz.
Publikacje książkowe.
Jest autorem i współautorem książek:
Ordery i odznaczenia.
Został upamiętniony w pamiątkowej księdze Parlamentu Litewskiego jako jego obrońca, otrzymał też odznaczenia:

</doc>
<doc id="5176327" url="https://pl.wikipedia.org/wiki?curid=5176327" title="Mistrzostwa Europy w Pływaniu na krótkim basenie 2021">
Mistrzostwa Europy w Pływaniu na krótkim basenie 2021

25. Mistrzostwa Europy w Pływaniu na krótkim basenie odbywały się w dniach 2–7 listopada 2021 roku w Pałacu Sportów Wodnych w Kazaniu.

</doc>
<doc id="5176328" url="https://pl.wikipedia.org/wiki?curid=5176328" title="Instytut Wydawniczy „Nasza Księgarnia”">
Instytut Wydawniczy „Nasza Księgarnia”



</doc>
<doc id="5176329" url="https://pl.wikipedia.org/wiki?curid=5176329" title="Olga Szwałkiewicz">
Olga Szwałkiewicz

Olga Maria Szwałkiewicz (ur. 4 października 1922 w Glińsku) – polska lekarka i polityk, posłanka na Sejm PRL III i IV kadencji.
Życiorys.
Córka Zygmunta i Heleny z domu Jaremkiewicz. Uzyskała wykształcenie wyższe, z zawodu lekarka. Pełniła funkcję Dyrektora Wojewódzkiego Szpitala Dziecięcego w Olsztynie. W 1961 i 1965 uzyskiwała mandat posła na Sejm PRL w okręgu Olsztyn, przez dwie kadencje była zastępcą przewodniczącego Komisji Zdrowia i Kultury Fizycznej.

</doc>
<doc id="5176330" url="https://pl.wikipedia.org/wiki?curid=5176330" title="Muzeum Bornholmu">
Muzeum Bornholmu

Muzeum Bornholmu (duń. "Bornholms Museum") – muzeum w Rønne na Bornholmie założone w 1893 roku. Jest jednym z najstarszych muzeów historycznych w Danii. Jako muzeum państwowe wykonuje zadania badawcze, prowadzi działalność edukacyjno-informacyjną, a także gromadzi, opracowuje i udostępnia zbiory, dokumentujące 10 tysięcy lat historii wyspy od czasów neolitu po zimną wojnę, a także m.in. życie miejskie oraz historię handlu i żeglugi na wyspie. Jest zarządzane przez Stowarzyszenie Muzealne Bornholmu (Bornholms Museumsforening), a w 2010 roku jego dyrektorem został Jacob Bjerring-Hansen.
Siedziba muzeum mieści się w budynku dawnego szpitala, który później rozbudowano i poszerzono o przyległe budynki. Wśród eksponatów muzeum można wymienić m.in. kolekcję złotych płytek, zwanych , lokalne wahadłowe zegary szafkowe, akcesoria związane z rolnictwem i rybołówstwem, a także wystawę marinistyczną oraz ekspozycję z okresu okupacji niemieckiej i radzieckiej z lat 1940–1946. Zbiory związane ze sztuką i rzemiosłem zostały w 1993 roku przeniesione do nowo otwartego Muzeum Sztuki Bornholmu.
Muzeum ma również kilka oddziałów:
W 2019 roku wszystkie filie muzeum odwiedziło łącznie ponad 82 tysiące turystów, natomiast samo Muzeum Bornholmu odwiedziło niespełna 17 tysięcy osób. W 2021 roku wszystkie filie odwiedziło ponad 70,5 tysiąca turystów, natomiast samo Muzeum Bornholmu odwiedziło ponad 17 tysięcy osób.

</doc>
<doc id="5176331" url="https://pl.wikipedia.org/wiki?curid=5176331" title="Lightyear 0">
Lightyear 0

Lightyear 0 – solarno-elektryczny samochód osobowy klasy wyższej produkowany pod holenderską marką Lightyear w latach 2022–2023.
Historia i opis modelu.
W czerwcu 2019 roku holenderski startup Atlas Technologies powstały 3 lata wcześniej zainaugurował markę samochodów Lightyear, przedstawiając swój autorski projekt dużego, awangardowo stylizowanego fastbacka realizującego niszową koncepcję samochodu solarno-elektrycznego.
Za projekt wizualny samochodu odpowiedzialne było włoskie studio projektowe Granstudio pod kierunkiem byłego projektanta Pininfariny, Lowiego Vermeerscha. Lightyearowi One nadano kształt smukłego fastbacka z licznymi płynnie poprowadzonymi liniami, na czele z łagodnie opadającą ku tylnej krawędzi nadwozia linią dachu i charakterystycznym, do połowy zakrytymi tylnymi kołami. Kabina pasażerska modelu One utrzymana została w minimalistycznym wzornictwie, wyróżniając się tonacją odcieni szarości ze wstawkami z drewna. Do wykonania wnętrza samochodu marki Lightyear wykorzystano ok. 60 elementów wykonanych przy pomocy drukarki 3D.
Tuż przed rozpoczęciem produkcji producent podjął decyzję o zmianie nazwy solarno-elektrycznego samochodu, przemianowując go na Lightyear 0 i porzucając stosowany dotychczas emblemat.
Sprzedaż.
Podczas prezentacji w czerwcu 2019 roku Atlas Technologies deklarowało, że pokazywany przedprodukcyjny egzemplarz jest jeszcze w fazie testów, a do momentu planowanego początku produkcji zostanie jeszcze znacznie rozwinięty. Pierwotnie produkcja pojazdu miała rozpocząć się w 2021 roku, jednak po uznaniu, że układ napędowy wymaga dopracowania, pierwsze dostawy do klientów przesunięto na lato 2022 roku. W celu seryjnej produkcji pojazdu zawarto umowę z fińskim przedsiębiorstwem Valmet Automotive z Uusikaupunki. Na jej mocy, pierwsze seryjne sztuki samochodu opuściły fabrykę pod koniec listopada 2022. Produkcja zakończyła się zaledwie 2 miesiące później, pod koniec stycznia 2023, w wyniku restrukturyzacj firmy Atlas Technologies i chęci skupienia się na rozwoju znacznie tańszego crossovera Lightyear 2.
Dane techniczne.
Lightyear One jest samochodem elektrycznym, w którego codziennym użytkowaniu istotnym udogodnieniem ma być wykorzystanie energii solarnej. Na nadwoziu pojazdu poczynając od maski, poprzez dach i klapę bagażnika umieszczono łącznie 16 metrów kwadratowych kolektorów słonecznych. Docelowo mają one pozwalać na gromadzenie energii do poruszania się ze słońca i tworzyć brak potrzeby podłączania samochodu do gniazdka, jednak na obecnym etapie rozwoju technologii Atlas Technologies mówi o wydajności rzędu 25-35%. W ten sposób, Lightyear One jest w stanie w ciągu godziny jazdy pozyskać za pomocą energii słonecznej ok. 12 kilometrów dodatkowej jazdy. Producent przytaczając badania Komisji Europejskiej mówiące o średnim czasie dojazdu do pracy zajmującym 30 kilometrów, kierowcy Lightyeara Ona mogliby użytkować ten pojazd nawet do kilku miesięcy bez podłączania do prądu.
Sam elektryczny układ napędowy Lightyeara One'a tworzy silnik elektryczny o mocy 136 KM napędzający każde z kół, który pozwala osiągnąć prędkość maksymalną 150 km/h, maksymalny moment obrotowy 1200 Nm oraz 100 km/h w ok. 10 sekund. Dzięki baterii o pojemności 60 kWh, samochód ma być w stanie przejechać na jednym ładowaniu bez uwzględnienia wpływu kolektorów słonecznych ok. 460 kilometrów w trybie mieszanym, a z ich udziałem - do 725 kilometrów.

</doc>
<doc id="5176334" url="https://pl.wikipedia.org/wiki?curid=5176334" title="Bornholms Museum">
Bornholms Museum



</doc>
<doc id="5176337" url="https://pl.wikipedia.org/wiki?curid=5176337" title="Atlas Technologies">
Atlas Technologies

Atlas Technologies N.V. – holenderski producent solarno-elektrycznych samochodów z siedzibą w Helmond działający od 2016 roku. Oferuje on pojazdy pod marką Lightyear.
Historia.
Początki.
Startup Atlas Technologies założony został jesienią 2016 roku przez grupę inżynierów z Uniwersytetu Technicznego w Eindhoven, doświadczonych udziałem w słynnych międzynarodowych zawodach World Solar Challenge odbywających się corocznie w Australii. Zbierając zespół doświadczonych we wcześniejszej pracy w branży motoryzacyjnej 90 inżynierów, firma obrała za cel rozwój samochodu o napędzie solarno-elektrycznym mającym znacznie zredukować potrzebę podłączania go do ładowania dzięki energii słonecznej, odróżniając się tym samym od koncepcji klasycznych pojazdów elektrycznych realizowanych przez konkurencyjne startupy z USA i Chin.
Marka Lightyear.
W lipcu 2019 roku Atlas Technologies zainaugurowało swoją markę samochodów Lightyear, prezentując przedprodukcyjny egzemplarz będącego we wstępnej fazie rozwoju modelu Lightyear One. Zaprojektowany przez włoskie studio projektowe Granstudio, wyróżnił się swoim solarno-elektrycznym napędem. Pierwotnie pojazd miał trafić do produkcji 2 lata po debiucie w 2021 roku, jednak potrzeba dalszych prac nad układem napędowym skłoniła firmę do przesunięcia pierwszych dostaw na lipiec 2022. W połowie 2021 roku holenderskie przedsiębiorstwo potwierdziło zawiązanie współpracy z fińskim przedsiębiorstwem Valmet Automotive, dotychczas doświadczonego w realizacji zleconej produkcji samochodów różnych firm z całego świata. Na mocy umowy pierwsze egzemplarze One'a miały zostać zbudowane w styczniu 2022 roku w zakładach w portowym mieście Uusikaupunki. Ostatecznie termin ten uległ jednak opóźnieniu, a w międzyczasie samochód zmienił nazwę na Lightyear 0.
Produkcja solarno-elektrycznego samochodu została ostatecznie uroczyście zainaugurowana z końcem listopada 2022, kończąc się zaledwie 2 miesiące później z powodu załamania sytuacji finansowej holenderskiego przedsiębiorstwa. Brak płynności, a także wysoka cena niskowolumenowego "0" skłoniła firmę do zmiany strategii i skoncentrowania się na rozwoju kolejnego modelu - znacznie tańszego, mniejszego crossovera Lightyear 2.

</doc>
<doc id="5176338" url="https://pl.wikipedia.org/wiki?curid=5176338" title="Ernst Johansson">
Ernst Johansson

Ernst Alfred Johansson (ur. 11 marca 1876 w Jämshög, zm. 26 sierpnia 1936 w Sztokholmie) – szwedzki strzelec, olimpijczyk.
Wystartował na Letnich Igrzyskach Olimpijskich 1912 w jednej konkurencji. Zajął 20. pozycję w karabinie małokalibrowym w dowolnej postawie z 50 m (wśród 41 startujących strzelców).

</doc>
<doc id="5176339" url="https://pl.wikipedia.org/wiki?curid=5176339" title="Lightyear">
Lightyear



</doc>
<doc id="5176341" url="https://pl.wikipedia.org/wiki?curid=5176341" title="Muzeum Historii Małej Litwy">
Muzeum Historii Małej Litwy

Muzeum Historii Małej Litwy, Muzeum Historyczne Małej Litwy, Muzeum Historyczne Pruskiej Litwy (lit. "Mažosios Lietuvos istorijos muziejus") – muzeum w Kłajpedzie założone w 1924 roku. Dyrektorem muzeum od 1992 roku jest Jonas Genys.
Muzeum powstało 20 czerwca 1924 roku jako Muzeum Ziemi Kłajpedzkiej (). W 1939 roku działalność obiektu została przerwana, a większość eksponatów zginęła. Po II wojnie światowej muzeum odnowiono i otwarto ponownie 5 lutego 1949 roku jako Muzeum Krajoznawcze w Kłajpedzie (). W 1966 roku w Nidzie utworzono filię muzeum, nazwaną Muzeum Historycznym Neryngi ("Neringos istorijos muziejus") lub Muzeum Krajoznawczym Mierzei Kurońskiej ("Kuršių nerijos kraštotyros muziejus"), która od 1987 roku jest niezależną instytucją. Rok później w muzeum otwarto dział morski, który później przekształcił się w Litewskie Muzeum Morskie. Od 17 czerwca 1988 roku muzeum nosi obecną nazwę.
W 2020 roku w zasobach muzeum znajdowało się ponad 130 tys. eksponatów, m.in. szczegółowe mapy dawnych Prus, stroje regionalne z obszaru Małej Litwy, pogański zegar astrologiczny, ikony, monety, prasę, pocztówki, obrazy (głównie przedstawiające Mierzeję Kurońską i Zalew Kuroński).
Muzeum organizuje wyprawy archeologiczne, prowadzi regionalny rejestr zabytków archeologicznych, zajmuje się działalnością edukacyjną, organizuje imprezy związane z historią Kłajpedy, a także wydaje książki o kulturze i historii miasta oraz regionu. Muzeum ma także kilka oddziałów: muzeum kowalstwa, eksponujące narzędzia kowalskie z regionu (od 1992), muzeum zamkowe w Kłajpedzie (od 2002), a także park rzeźby im. Martynasa Mažvydasa (od 1975). W 2019 roku muzeum odwiedziło ponad 47 tys. turystów.

</doc>
<doc id="5176349" url="https://pl.wikipedia.org/wiki?curid=5176349" title="Skarpa Puławska">
Skarpa Puławska

Skarpa Puławska, Skarpa lub Osiedle Bielawska-Żywnego – osiedle w dzielnicy Mokotów w Warszawie.
Położenie i charakterystyka.
Osiedle Skarpa Puławska położone jest na stołecznym Mokotowie, we wschodniej części obszaru Miejskiego Systemu Informacji Wierzbno. Obejmuje 8-hektarowy teren znajdujący się między ulicami Puławską, Bielawską i Wojciecha Żywnego, skarpą warszawską oraz terenami klubu Warszawianka. Leży w sąsiedztwie zespołu przyrodniczo-krajobrazowego „Arkadia” i stawu Arkadia. W celu jego wybudowania wyburzono domy wzniesione dla kuracjuszy założonego w 1840 roku zakładu hydropatycznego Ludwika Sauvana, który korzystał z pobliskich źródeł. Nazwa osiedla nawiązuje do ul. Puławskiej.
Osiedle zostało zbudowane w latach 1965–1971. Jego generalnym projektantem był według różnych źródeł J. Kulesza lub Tadeusz Stefański. W jego skład wchodzi osiem trzynastokondygnacyjnych budynków wielorodzinnych typu korytarzowego zaplanowanych dla ok. 4–5 tys. mieszkańców oraz budynek techniczno-administracyjny. Bloki mieszkalne znajdują się pod adresami przy ulicy Żywnego 12, 16, 18, 21a i 23, Puławskiej 109b i 111 oraz Bielawskiej 1. Liczba mieszkań to ok. 1500, a łączna powierzchnia lokali wynosi ponad 50 tys. m². Przeważają mieszkania M3 z kuchniami bez okien. Budynki posiadają stosunkowo małe balkony.
Budynki zostały wybudowane w technologii wielkopłytowej WUF (Warszawska Uniwersalna Forma). Została ona wcześniej przetestowana podczas planowania i wznoszenia eksperymentalnego Osiedla Prototypów na Służewcu według projektu zespołu architektów w składzie: Andrzej Bielobradek, Jan Drużyński, Tadeusz Stefański, Witold Wojczyński, Zbigniew Pawłowski, Władysław Sieradzki i Jerzy Zoller. Budynki wielorodzinne powstały na bazie przetestowanych budynków 10-kondygnacyjnych. Istniała możliwość wybudowania w tym systemie bloków o 16 kondygnacjach, jednak zrezygnowano z tego ze względu na ekonomikę wykorzystania wyższych dźwigów. Pomimo tego, w momencie powstania były najwyższymi budynkami z wielkiej płyty w Polsce. Projektantami powtarzalnych bloków mieszkalnych byli: Andrzej Bielobradek, Tadeusz Stefański, Zbigniew Pawłowski, Władysław Sieradzki, Jerzy Zoller, Stanisław Dębiński, Halina Skarżyńska, Eleonora Stolarczyk i Lucjan Adamczyk z Biura Projektów Typowych i Studiów Budownictwa Miejskiego. Za tę realizację otrzymali oni w 1967 roku nagrodę Ministra Budownictwa III stopnia.
Inwestorem była Międzyzakładowa Spółdzielnia Mieszkaniowa „Starówka”. Generalnym wykonawcą zostało przedsiębiorstwo PBM-Mokotów. Osiedlem zarządza Spółdzielnia Mieszkaniowa „Mokotów”.
W początkowym okresie eksploatacji osiedla awaryjna okazała się tzw. jednorurowa instalacja centralnego ogrzewania. Nieszczelne były także ściany szczytowe, które zostały docieplone.
W przeszłości elementem wyróżniającym osiedle były elewacje budynków o fakturze z grubego żwiru. Wygląd wynikał z zastosowanie płyt z powłoką zewnętrzną, co sprawiało, że w czasie wznoszenia nie było konieczności tynkowania i malowania.

</doc>
<doc id="5176350" url="https://pl.wikipedia.org/wiki?curid=5176350" title="Dolores Ciepielewska">
Dolores Ciepielewska

Dolores Marta Ciepielewska (ur. 30 czerwca 1944 w Gdyni) – polska entomolog.
Życiorys.
W 1968 ukończyła studia w Wyższej Szkole Rolniczej w Olsztynie (późniejszej Akademii Rolniczo-Technicznej), w 1977 obroniła doktorat, w 1997 habilitowała się, a w 1998 została profesorem nadzwyczajnym. Od 1997 do 2000 kierowała Zakładem Entomologii Akademii Rolniczo-Technicznej, a od 1999 Uniwersytetu Warmińsko-Mazurskiego. Od 2000 była kierownikiem Katedry Entomologii, Fitopatologii i Diagnostyki Molekularnej. Przedmiotem badań Dolores Ciepielewskiej jest entomologia rolnicza, występowanie i behawior drapieżców mszyc oraz naturalna odporność roślin na żerowanie gatunków szkodliwych. Prowadzi badania nad ochroną plonów poprzez wykorzystywanie naturalnej odporności nasion na porażenie przez szkodniki magazynowe, nad fauną pożyteczną w monokulturach wiesiołka, gryki i rzepaku jarego. Opracowała skład gatunkowy, liczebność i sezonową zmienność występowania naturalnych wrogów mszyc m.in. Coccinellidae, Syrphidae i Chrysopidae.
Dorobek naukowy obejmuje 116 publikacji, w tym 6 monografii, 5 skryptów i opracowań.

</doc>
<doc id="5176352" url="https://pl.wikipedia.org/wiki?curid=5176352" title="Osiedle Bielawska-Żywnego">
Osiedle Bielawska-Żywnego



</doc>
<doc id="5176353" url="https://pl.wikipedia.org/wiki?curid=5176353" title="Biarozki (rejon homelski)">
Biarozki (rejon homelski)

Biarozki (; , "Bieriozki") – wieś na Białorusi, w obwodzie homelskim, w rejonie homelskim, w sielsowiecie Ułukauje, nad Ipucią.
Biarozki położone są przy drodze magistralnej M10. Znajduje się tu mijanka i przystanek kolejowy Biarozki, położona na linii Zakapyccie – Homel.

</doc>
<doc id="5176354" url="https://pl.wikipedia.org/wiki?curid=5176354" title="Stoewo">
Stoewo

Stoewo () – wieś w Bułgarii, w obwodzie Płowdiw, w gminie Asenowgrad. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 656 mieszkańców.

</doc>
<doc id="5176357" url="https://pl.wikipedia.org/wiki?curid=5176357" title="Uzunowo">
Uzunowo

Uzunowo () – wieś w Bułgarii, w obwodzie Płowdiw, w gminie Asenowgrad. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 9 mieszkańców.

</doc>
<doc id="5176364" url="https://pl.wikipedia.org/wiki?curid=5176364" title="Wrata">
Wrata

Wrata () – wieś w Bułgarii, w obwodzie Płowdiw, w gminie Asenowgrad. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 15 mieszkańców.

</doc>
<doc id="5176365" url="https://pl.wikipedia.org/wiki?curid=5176365" title="Żyłt kamyk">
Żyłt kamyk

Żyłt kamyk () – wieś w Bułgarii, w obwodzie Płowdiw, w gminie Asenowgrad. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 94 mieszkańców.

</doc>
<doc id="5176366" url="https://pl.wikipedia.org/wiki?curid=5176366" title="Ziemia i Wolność (organizacja)">
Ziemia i Wolność (organizacja)



</doc>
<doc id="5176371" url="https://pl.wikipedia.org/wiki?curid=5176371" title="Detroit Arsenal Tank Plant">
Detroit Arsenal Tank Plant

Detroit Arsenal Tank Plant – dawna fabryka zbrojeniowa w Warren, koło Detroit, w stanie Michigan, w Stanach Zjednoczonych. Otwarta w 1941 roku, była pierwszym amerykańskim zakładem prowadzącym masową produkcję czołgów. Do zamknięcia w 1996 roku wyprodukowano w niej 44 512 pojazdów, z czego 22 234 do zakończenia II wojny światowej.
Historia.
Budowę fabryki rozpoczęto we wrześniu 1940 roku, na terenie 46-hektarowej działki, wcześniej zajmowanej przez pola uprawne. Za projekt budynku, w stylu modernistycznym, odpowiedzialny był architekt przemysłowy Albert Kahn. Zakład stanowił własność rządową, lecz jego prowadzenie powierzono podmiotowi prywatnemu – koncernowi motoryzacyjnemu Chrysler. Zamówienie na pierwsze 1000 czołgów M3 Lee złożone zostało w 1940 roku. Pierwszy pojazd opuścił nieukończoną jeszcze fabrykę 24 kwietnia 1941 roku. Produkcja osiągnęła szczytowy poziom w grudniu 1942 roku, w którym to miesiącu zbudowano 894 czołgi M4 Sherman. W Detroit Arsenal wyprodukowana została blisko 1/4 wszystkich czołgów zbudowanych w Stanach Zjednoczonych podczas II wojny światowej.
Wraz z końcem II wojny światowej w 1945 roku produkcja została wstrzymana, a kontrola nad zakładem powróciła do rządu. W maju 1951 roku, podczas wojny koreańskiej, w fabryce podjęto produkcję czołgów M47 Patton, w lipcu 1952 roku a nadzór nad nią ponownie zakontraktowano Chryslerowi. Trwała ona do 1954 roku.
W latach 1960–1978 roku w zakładzie produkowane były czołgi M60 Patton. Wielkość produkcji osiągnęła najwyższy poziom – pięć czołgów dziennie – w 1973 roku, podczas wojny Jom Kipur. W 1979 roku rozpoczęto produkcję podzespołów dla czołgów M1 Abrams, których montaż odbywał się w fabryce w Limie, w stanie Ohio (Lima Army Tank Plant). W 1982 roku dział zbrojeniowy Chryslera sprzedany został koncernowi General Dynamics, który zarządzał od tamtej pory oboma zakładami. Jako że zakład w Limie nie był w stanie sprostać liczbie otrzymanych zamówień, w Detroit Arsenal rozpoczęto produkcję kompletnych czołgów. 
Po zakończeniu zimnej wojny zdolności produkcyjne obu zakładów przekraczały potrzeby armii. W 1991 roku produkcja ponownie ograniczona została do podzespołów, nastąpiła też stopniowa redukcja zatrudnienia – z blisko 3000 pracowników w 1987 roku do 305 w 1994 roku. W 1995 roku zadecydowano o zamknięciu fabryki, co nastąpiło 20 grudnia 1996 roku. Budynek sprzedany został wraz z działką miastu Warren. Budynek fabryki istnieje do dnia dzisiejszego, zajmowany przez kilka podmiotów prywatnych. Dawniej przeszklona elewacja fabryki pokryta została blachą.
W bezpośrednim sąsiedztwie fabryki w 1971 roku powstała, i do dnia dzisiejszego funkcjonuje, baza wojskowa US Army, w której siedzibę mają jednostki administracyjne odpowiedzialne za pozyskiwanie sprzętu wojskowego i badania rozwojowe nad bronią pancerną.
Produkcja.
Na przestrzeni lat w fabryce wyprodukowane zostały następujące pojazdy:

</doc>
<doc id="5176379" url="https://pl.wikipedia.org/wiki?curid=5176379" title="Jakub Kempisty">
Jakub Kempisty

Jakub Kempisty herbu Niesobia – pisarz grodzki, sędzia grodzki i podstarości wieluński, komornik graniczny wieluński, łowczy piotrkowski w latach 1778-1780, miecznik piotrkowski w 1778 roku, wojski mniejszy piotrkowski w latach 1772-1778, skarbnik piotrkowski w latach 1770-1772.
Poseł na sejm 1778 roku z ziemi wieluńskiej.

</doc>
<doc id="5176383" url="https://pl.wikipedia.org/wiki?curid=5176383" title="Adrianna Babik">
Adrianna Babik

Adrianna Babik po mężu Piller (ur. 25 kwietnia 1979 w Nowej Rudzie, zm. 4 listopada 2021) – polska biathlonistka, sędzia sportowy.
Życiorys.
Była wychowanką UKS Melafir Czarny Bór, następnie reprezentowała barwy KS Biathlon Wałbrzych. W 1998 została mistrzynią Polski w sprincie.
Biathlon.
Reprezentowała Polskę na mistrzostwach Europy w 1997 (39 m. wśród seniorek w sprincie, 36. m w biegu indywidualnym i 39 m. w sprincie wśród juniorek), mistrzostwach Europy w 1998 (tylko w konkurencjach juniorskich: 11 m. w biegu indywidualnym, 9 m. w sprincie, 9 m w biegu na dochodzenie) i mistrzostwach świata juniorów w Valcartier (1998), zajmując 24 m. w biegu indywidualnym, 20 m. w sprincie i 4 m. w biegu drużynowym.
Podczas Zimowej Uniwersjady w Popradzie (1999) zdobyła srebrny medal w biegu indywidualnym na 15 km i brązowy medal w sztafecie (z Agatą Suszką i Iwoną Daniluk). W tym samym roku zdobyła też brązowy medal w sztafecie podczas mistrzostw świata juniorów w Pokljuce (z Magdaleną Grzywą i Magdaleną Gwizdoń). Podczas tych zawodów zajęła także 24 m. w biegu indywidualnym, 17 m. w sprincie i 17 m. w biegu na dochodzenie. Na mistrzostwach Europy juniorek w 1999 zdobyła złoty medal w sztafecie (z Magdaleną Grzywą i Magdaleną Gwizdoń) i srebrny medal w sprincie, a w biegu indywidualnym zajęła 4. miejsce. Reprezentowała także Polskę na mistrzostwach świata seniorów w Kontiolahti w 1999, zajmując 7 m. w sztafecie.
W latach 1997–1999 wystąpiła dziesięciokrotnie w zawodach Pucharu Świata, w tym siedem razy indywidualnie (najwyższa pozycja: 42 m. w sprincie (17.01.1999 w Ruhpolding)), dwa razy w sztafecie, raz w biegu indywidualnym.
Biathlon letni.
Reprezentowała Polskę na mistrzostwach świata seniorek w biathlonie letnim. W 1997 zdobyła brązowy medal w sztafecie (z Magdaleną Grzywą, Iwoną Grzywą i Dorotą Grucą), zajęła też 23 m. w sprincie i 24 m. w biegu na dochodzenie. W 1998 wywalczyła brązowy medal w sprincie, w biegu na dochodzenie zajęła 9. miejsce, w sztafecie – 4. miejsce. Była też wicemistrzynią Polski juniorek w sprincie i brązową medalistką w biegu indywidualnym w 1997, mistrzynią Polski juniorek w biegu indywidualnym w 1998, a tym ostatnim roku zdobyła także brązowy medal wśród seniorek w biegu na dochodzenie i brązowy medal wśród juniorek w sprincie.
Dalsze losy.
Z powodów zdrowotnych zakończyła uprawianie biathlonu już w 1999 roku. W ostatnich latach była sędzią w zawodach biathlonowych.
6 listopada 2021 została pochowana na cmentarzu w Czarnym Borze.

</doc>
<doc id="5176386" url="https://pl.wikipedia.org/wiki?curid=5176386" title="Zagroń (polana)">
Zagroń (polana)

Zagroń – polana w Pieninach Czorsztyńskich. Należy do dawnej wsi Tylka, obecnie będącej częścią Krościenka nad Dunajcem w województwie małopolskim, w powiecie nowotarskim. Znajduje się w dolinie Zagrońskiego Potoku u wschodnich podnóży Gronia (675 m). Polana znajduje się na dość stromym stoku, ma długość około 400 m i znajduje się na niej jedno gospodarstwo. Dawniej polany pienińskie były siedliskiem licznych gatunków storczyków. Zaprzestanie użytkowania, zmiany w sposobie użytkowania lub inne czynniki (np. osuszenie terenu wskutek budowy ujęć wody) są przyczyną ich ginięcia. Podczas monitoringu w latach 1986–1988 na polanie Zagroń nie znaleziono już żadnego storczyka. W latach 1987–1988 znaleziono tu bardzo rzadkie, w Polsce zagrożone wyginięciem gatunki porostów – kropnica żółtawa "Bacidia rubella", mąkla tarniowa "Evernia prunastri", bielczyk proszkowaty "Loxospora elatina", płaskotka rozlana "Parmeliopsis ambigua", przewiertnica grabowa "Porina aenea" i rzadkiego rozłożyka półpromiennego "Placynthium subradiatum".
Zagroń znajduje się na wysokości około 550–660 m w obrębie Pienińskiego Parku Narodowego.

</doc>
<doc id="5176387" url="https://pl.wikipedia.org/wiki?curid=5176387" title="Zagroń">
Zagroń



</doc>
<doc id="5176388" url="https://pl.wikipedia.org/wiki?curid=5176388" title="Wyżnie Doliny">
Wyżnie Doliny

Wyżnie Doliny, Doliny Wyżne, Doliny nad Gródkiem – duża łąka w Pieninach. Należy do Krościenka nad Dunajcem w województwie małopolskim, w powiecie nowotarskim. Znajduje się powyżej osiedla Gródek, na opadającym ku północy stoku po prawej stronie żółtego szlaku z Krościenka na Przełęcz Szopka. Oddzielona jest od niego pasem drzew. Polana ma długość około 600 m i znajduje się na wysokości około 560–690 m. Jest to typowa pienińska łąka z ciepłolubną roślinnością. Aby nie dopuścić do zarośnięcia jej lasem jest co roku koszona. Dawniej, podobnie jak inne łąki pienińskie charakteryzowała się dużym bogactwem gatunków storczyków. Podczas monitoringu w latach 1986–1988 znaleziono tu jednak tylko dwa ich gatunki – storczycę kulistą "Traunsteinera globosa" i kukułkę bzową "Dactylorhiza sambucina". Przyczyną zanikania storczyków na pienińskich polanach i łąkach jest zaprzestanie ich użytkowania, zmiany w sposobie użytkowania lub budowa ujęć wody powodujących osuszenie terenu. Wśród gatunków mchów podlegających ochronie znaleziono fałdownika nastroszonego ("Rhytidiadelphus squarrosus") i "Thuidium assimile". W latach 1987–1988 znaleziono tu bardzo rzadki, w Polsce zagrożony wyginięciem gatunek porostu – pawężnicę rozłożystą "Peltigera horizontalis".
Wyżnie Doliny znajdują się na obszarze Pienińskiego Parku Narodowego. Tuż powyżej nich jest polana Stolarzówka, a po drugiej stronie szlaku turystycznego polana Niżnie Doliny.

</doc>
